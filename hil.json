{"title-page 0": "[center][font_size=26]Ang Libro ni Mormon[/font_size][/center]\n\nIsa pa ka Saksi kay Jesucristo\n\nGinbantala sang Ang Simbahan ni Jesucristo sang mga Santos sa Ulihing mga Adlaw\n\nSalt Lake City, Utah, Estados Unidos sang Amerika\n\nUna nga edisyon sa Ingles ginbantala sa Palmyra, New York, Estados Unidos sang Amerika, sang 1830\n\n© 2024 by Intellectual Reserve, Inc. All rights reserved. Source: 2015/03/24\n\n", "bofm-title 0": "[center][font_size=26]Ang Libro ni Mormon[/font_size][/center]\n\nIsa ka Kasaysayan nga Ginsulat sang Kamot ni Mormon sa mga Lamina nga Ginkuha sa mga Lamina ni Nefi\n\nGani, isa ini ka pinalip-ot nga kasulatan sang katawhan ni Nefi, kag amo man sang mga Lamanhon—Ginsulat sa mga Lamanhon, nga amo ang mga nagkalabilin sang panimalay ni Israel; kag amo man sa mga Judio kag Gentil—Ginsulat paagi sa kasugoan, kag amo man paagi sa espiritu sang propesiya kag rebelasyon—Ginsulat kag gintakpan, kag ginpatago sa Ginuo, agud ang mga ini indi maguba—Kag magwa paagi sa dulot kag gahum sang Dios sa pagkapatpat sini—Gintakpan paagi sa kamot ni Moroni, kag ginpatago sang Ginuo, agud maggwa sa gintalana nga tion paagi sa Gentil—Ang pagkapatpat sini paagi sa dulot sang Dios.\n\nIsa ka pinalip-ot nga kasaysayan nga ginkuha man sa Libro ni Eter, nga amo ang kasulatan sang katawhan ni Jared, nga naglinapta sang panahon nga ginlabugay sang Ginuo ang lengguahe sang katawhan, sang nagapatindog sila sang tore agud makalab-ot sa langit—Nga magapakita sa mga nagkalabilin sang panimalay ni Israel kon ano kadako nga mga butang ang ginhimo sang Ginuo sa ila mga amay; kag nga ila mahibal-an ang mga kasugtanan sang Ginuo, nga wala sila pag-isikway sang wala katapusan—Kag amo man sa pagpapati sa Judio kag Gentil nga si Jesus amo ang Cristo, ang Wala’y Katapusan nga Dios, nga nagapakita sang iya kaugalingon sa tanan nga nasyon—Kag karon, kon may mga kasaypanan, ini mga sayop sang tawo; gani, indi pagpakalaina ang mga butang nga iya sang Dios, agud makita kamo nga wala’y mantsa sa hukom-lingkuranan ni Cristo.\n\nOrihinal nga linubad halin sa mga lamina pa-Ingles ni Joseph Smith, Jr.\n\n", "introduction 0": "[center][font_size=26]Introduksyon[/font_size][/center]\n\nAng Libro ni Mormon isa ka libro sang balaan nga kasulatan nga kaanggid sa Biblia. Isa ini ka kasulatan sang pagpakigbagay sang Dios sa dumaan nga mga pumuluyo sang kadutaan sang Amerika kag nagaunod sang kabug-osan sang wala’y katubtuban nga ebanghelyo.\n\nAng libro ginsulat sang madamo nga dumaan nga mga propeta paagi sa espiritu sang propesiya kag rebelasyon. Ang ila mga pulong, nga ginsulat sa mga lamina nga bulawan, ginsambit kag ginpalip-ot sing isa ka propetang-tagsulat sang kasaysayan nga ginahingalanan kay Mormon. Ang kasulatan nagasugid sang kasaysayan sing duha ka dalagko nga sibilisasyon. Ang isa naghalin sa Jerusalem sadtong 600 B.C. kag sang ulihi natunga sa duha ka nasyon, nga nakilala bilang mga Nefinhon kag mga Lamanhon. Ang isa nag-abot sing mas una sang ginlabugay sang Ginuo ang mga lengguahe sa Tore sang Babel. Ini nga grupo nakilala bilang mga Jarednon. Pagkaligad sang linibo ka tuig, ang tanan naubos kalamatay luwas sa mga Lamanhon, kag sila amo ang panguna nga mga katigulangan sang Amerikano nga mga Indiyan.\n\nAng pinakasentro nga hitabo nga nasulat sa Libro ni Mormon amo ang personal nga pag-alagad sang Ginuong Jesucristo sa tunga sang mga Nefinhon pagkatapos gid sang Iya pagkabanhaw. Nagapaathag ini sang mga doktrina sang ebanghelyo, nagabalay sang plano sang kaluwasan, kag nagasugid sa mga tawo kon ano ang dapat nila himuon agud makaangkon sang paghidaet sa sini nga kabuhi kag wala’y katapusan nga kaluwasan sa kabuhi nga magaabot.\n\nSang makompleto ni Mormon ang iya mga sinulatan, gintugyan niya ang kasaysayan sa iya anak nga si Moroni, nga nagdugang sang pila ka mga pulong nga iya kaugalingon kag gintago ang mga lamina sa Bungyod sang Cumora. Sang Septyembre 21, 1823, ang amo man nga Moroni, nga sadto isa na ka ginhimaya, nabanhaw nga persona, nagpakita sa Propeta nga si Joseph Smith kag nagtudlo sa iya parte sa dumaan nga kasulatan kag ang natalana sini nga paglubad sa lengguahe nga Ingles.\n\nSang ulihi ang mga lamina gintugyan kay Joseph Smith, nga amo ang naglubad sang mga ini paagi sa dulot kag gahum sang Dios. Ang kasulatan ginabantala subong sa madamo nga lengguahe bilang isa ka bag-o kag dugang nga saksi nga si Jesucristo Anak sang buhi nga Dios kag nga ang tanan nga magpalapit sa Iya kag magtuman sang mga layi kag mga ordinansa sang Iya ebanghelyo mahimo nga maluwas.\n\nParte sini nga kasulatan ang Propeta nga si Joseph Smith nagsiling: “Ginsugiran ko ang mga kauturan nga ang Libro ni Mormon amo ang labing husto sa ano man nga libro sa duta, kag amo ang bato nga pamag-ang sang aton relihiyon, kag ang isa ka tawo mangin mas malapit sa Dios paagi sa pagsunod sang mga pagsulundan sini, sangsa ano pa man nga libro.”\n\nDugang pa kay Joseph Smith, ang Ginuo nag-aman sang onse pa gid nga makakita sang mga lamina nga bulawan sa ila mga kaugalingon agud mangin pinasahi nga mga saksi sang kamatuoran kag pagkadiosnon sang Libro ni Mormon. Ang ila sinulat nga mga testimonya ginalakip diri bilang “Ang Testimonya sang Tatlo ka Saksi” kag “Ang Testimonya sang Walo ka Saksi.”\n\nGinaagda namon ang tanan nga tawo sa bisan diin sa pagbasa sang Libro ni Mormon, sa pagbinag-binag sa ila mga tagipusuon sang mensahe nga unod sini, kag dayon sa pagpamangkot sa Dios, ang Wala’y Katapusan nga Amay, sa ngalan ni Cristo kon ang libro matuod. Yadtong magasunod sini nga paagi kag mamangkot sa pagtuo magaangkon sing isa ka testimonya sang kamatuoran kag pagkadiosnon sini paagi sa gahum sang Balaan nga Espiritu. (Tan-awa sa Moroni 10:3–5.)\n\nYadtong magaangkon sining diosnon nga saksi halin sa Balaan nga Espiritu mahimo man nga makahibalo paagi sa amo man nga gahum nga si Jesucristo amo ang Manluluwas sang kalibutan, nga si Joseph Smith amo ang Iya manugpahayag sang rebelasyon kag propeta sa sining ulihing mga adlaw, kag nga Ang Simbahan ni Jesucristo sang mga Santos sa Ulihing mga Adlaw amo ang ginharian sang Ginuo nga ginpasad liwat sa duta, bilang pagpanghanda sa Ika-duha nga Pagkari sang Mesias.\n\n", "three 0": "[center][font_size=26]Ang Testimonya sang Tatlo ka Saksi[/font_size][/center]\n\nGinapahibalo sa tanan nga nasyon, kaliwat, lengguahe, kag katawhan, kon kay sin-o magadangat ini nga libro: Nga kami, paagi sa grasya sang Dios nga Amay, kag sang aton Ginuong Jesucristo, nakakita sang mga lamina nga nagaunod sini nga kasulatan, nga amo ang kasulatan sang katawhan ni Nefi, kag amo man sang mga Lamanhon, nga ila mga kauturan, kag amo man sang katawhan ni Jared, nga naghalin sa tore nga nasambit. Kag amon man nahibal-an nga ang mga ini ginlubad paagi sa dulot kag gahum sang Dios, kay ang iya tingug nagpahayag sini sa amon; gani nahibal-an namon sing pat-od nga ang libro matuod. Kag nagapamatuod man kami nga amon nakita ang mga kinurit nga yara sa mga lamina; kag ang mga ini ginpakita sa amon paagi sa gahum sang Dios, kag indi sang tawo. Kag amon ginapahayag sa mga pulong nga seryoso, nga isa ka anghel sang Dios ang nagpanaog halin sa langit, kag iya gindala kag ginbutang sa atubang sang amon mga mata, nga amon gintan-aw kag nakita ang mga lamina, kag ang mga nakurit diri; kag nahibal-an namon nga paagi sa grasya sang Dios nga Amay, kag sang aton Ginuong Jesucristo, nga amon nakita kag ginapamatud-an nga ining mga butang matuod. Kag ini dalayawon sa amon mga mata. Apang, ang tingug sang Ginuo nagsugo sa amon nga dapat kami magpamatuod sini; gani, agud magtuman sang mga kasugoan sang Dios, nagapahayag kami sang testimonya parte sining mga butang. Kag nahibal-an namon nga kon mangin tampad kami kay Cristo, makakasan namon ang amon mga biste sang dugo sang tanan nga tawo, kag makita nga wala’y mantsa sa atubang sang hukom-lingkuranan ni Cristo, kag magapuyo upod sa iya sing wala’y katapusan sa mga langit. Kag ang kadungganan mangin sa Amay, kag sa Anak, kag sa Balaan nga Espiritu, nga isa ka Dios. Amen.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Ang Testimonya sang Walo ka Saksi[/font_size][/center]\n\nGinapahibalo sa tanan nga nasyon, kaliwat, lengguahe, kag katawhan, kon kay sin-o magadangat ini nga libro: Nga si Joseph Smith, Jr., ang taglubad sini nga libro, nagpakita sa amon sang mga lamina nga nasambit, nga bulawan ang hitsura; kag kon ano kadamo ang mga panid nga nalubad na sining ginasiling nga si Smith amo man ang nakaptan sang amon mga kamot; kag amon man nakita ang mga nakurit diri sini, kag ini tanan nagapakita sang sinadto nga pagkaobra kag pulido ang pagkahimo. Kag ini amon ginapamatud-an sa mga pulong nga seryoso, nga ginpakita sa amon sining si Smith ang mga lamina, tungod kay amon ini nakita kag nakaptan, kag amon napat-od nga yara kay Smith ang mga lamina nga amon nasambit. Kag amon ginahatag ang amon mga ngalan sa kalibutan, sa pagsaksi sa kalibutan sinang amon nakita. Kag kami wala nagabutig, saksi ang Dios sini.\n\nChristian Whitmer\n\nJacob Whitmer\n\nPeter Whitmer, Jr.\n\nJohn Whitmer\n\nHiram Page\n\nJoseph Smith, Sr.\n\nHyrum Smith\n\nSamuel H. Smith\n\n", "js 0": "[center][font_size=26]Ang Testimonya sang Propeta nga si Joseph Smith[/font_size][/center]\n\nAng kaugalingon nga mga pulong sang Propeta nga si Joseph Smith parte sa paggwa sang Libro ni Mormon amo ang:\n\n“Sa gab-i sang … ika–21 sang Septyembre [1823] … nagsugod ako sa pagpangamuyo kag pag-ampo sa Dios nga Makagagahum. …\n\n“Samtang yara ako sadto sa akto sang pagpanawag sa Dios, nakakita ako sang kasanag nga nagtuhaw sa akon kwarto, nga padayon nga nagadugang tubtob nga ang kwarto mas masanag pa sa tungang-adlaw, kag dayon, sa gilayon isa ka persona ang nagpakita sa tupad sang akon hiligdaan, nga nagatindog sa kahanginan, kay ang iya mga tiil wala nagadapat sa salog.\n\n“Nagasuksok sia sang halog nga malaba nga panapton nga sobra ang kaputi. Isa yadto ka kaputi nga labaw pa sangsa bisan ano nga dutan-on nga kaputi nga akon nakita; kag wala man ako nagapati nga may bisan ano pa nga dutan-on nga butang nga mahimo nga makit-an nga labaw pa didto ang kaputi kag kasilak. Ang iya mga kamot wala sing tabon, kag ang iya man mga butkon sa ibabaw diutay sang pulso; kag amo man, ang iya mga tiil wala sing tabon, bisan man ang iya mga batiis, sa ibabaw diutay sang mga buko-buko. Ang iya ulo kag liog wala man sing tabon. Makita ko nga wala sia sing iban nga ginasul-ob kundi ining malaba nga panapton, kay bukas ini, sa bagay nga makita ko ang iya dughan.\n\n“Indi lang nga ang iya malaba nga panapton tuman kaputi, kundi ang iya bilog nga lawas indi malaragway ang kamahimayaon, kag ang iya nawong sa pagkamatuod daw kilat. Ang kwarto tuman kasanag, apang indi gid tuman kasilaw pareho sang nagapalibot sa iya pagkatawo. Sa una ko nga pagtulok sa iya, nahadlok ako; apang ang kahadlok gilayon man nga nadula sa akon.\n\n“Gintawag niya ako sa akon ngalan, kag nagsiling sa akon nga mensahero sia nga ginpadala sa akon halin sa presensya sang Dios, kag nga ang iya ngalan si Moroni; nga ang Dios may buluhaton nga ipahimo sa akon; kag nga ang akon ngalan kilalahon sa kaayohan kag sa kalainan sa tanan nga nasyon, kaliwat, kag lengguahe, ukon nga hinambitan ini sa kaayohan kag kalainan sa tunga sang tanan nga katawhan.\n\n“Nagsiling sia nga may libro nga natago, nga nasulat sa bulawan nga mga lamina, nga nagahatag sang kasaysayan sang nagligad nga mga pumuluyo sang sini nga kontinente, kag kon diin ang mga ini naghalin. Nagsiling man sia nga ang kabug-osan sang wala’y katubtuban nga Ebanghelyo nalakip diri, suno sa ginpahayag sang Manluluwas sa dumaan nga mga pumuluyo;\n\nKag amo man, nga may duha ka mga bato sa mga balayan nga pilak—kag ining mga bato, nga natabid sa isa ka taming sa dughan, ang nagahuman sang ginatawag nga Urim kag Tumim—nga gintago upod sa mga lamina; kag ang pagpanag-iya kag paggamit sining mga bato ang katumbas sang mga “manugpanan-aw” sa dumaan ukon sang una nga panahon; kag nga ang Dios naghanda sang mga ini para sa katuyoan sang paglubad sang libro. …\n\n“Sa liwat, ginsugo niya ako, nga kon makuha ko na yadtong mga lamina nga iya nahinambitan—kay ang tion sa pagkuha ang mga ini wala pa nag-abot—indi ko dapat pag-ipakita ang mga ini sa bisan sin-o nga tawo; kag amo man ang taming sa dughan kaupod ang Urim kag Tumim; sa ila lamang nga suguon ako nga ipakita ang mga ini; kon himuon ko pagalaglagon ako. Samtang nagapakighambal sia sa akon parte sa mga lamina, ang panan-awon nabuksan sa akon kaisipan sa bagay nga makita ko ang lugar nga sa diin ang mga lamina natago, kag ina sa pagkaklaro kag kaathag sa bagay nga natultulan ko liwat ang lugar sang akon ini ginkadtoan.\n\n“Pagkatapos sining paghinambalanay, nakita ko ang kasanag sa kwarto nga nagsugod sa pagtipon gilayon sa palibot sang persona sang tawo nga nagapakighambal sa akon, kag nagpadayon tubtob nga ang kwarto nangin madulom liwat, luwas sa palibot gid lamang niya; sang, sa hinali nakita ko, ang daw isa ka alagyan nga nabuksan pakadto sa langit, kag nagkayab sia tubtob nga nadula sia sing lubos, kag ang kwarto nagpabilin nga pareho sang wala pa ining langitnon nga kasanag nagtuhaw.\n\n“Nagahigda ako nga nagapanumdum sa pagkatumalagsahon sang hitabo, kag nagakatingala sing dako sa mga ginpanugid sa akon sining di-kinaandan nga mensahero; sang, sa tunga sang akon pagpamalandong, hinali nga natukiban ko nga ang akon kwarto nagasugod liwat sa pagsanag, kag sa gilayon, pareho sang nagligad, ang amo man nga langitnon nga mensahero yara naman liwat sa tupad sang akon hiligdaan.\n\n“Nagsugod sia, kag ginsaysay liwat ang amo man gihapon nga mga butang nga iya ginhimo sa iya una nga pagbisita nga wala gid sing bisan diutay nga kinalain, kag pagkatapos sadto, ginpahibalo niya sa akon ang dalagko nga mga paghukom nga magaabot sa duta, upod ang dalagko nga mga kahalitan paagi sa tiggulutom, espada kag peste; kag nga ining makahaladlok nga mga paghukom magaabot sa duta sa sining henerasyon. Pagkatapos nga masaysay ining mga butang, nagkayab sia liwat pareho sang iya ginhimo sang nagligad.\n\n“Sa sini nga tion, kadalom katama sang mga hunahuna nga nagtudok sa akon kaisipan, nga nadula ang katuyo sa akon mga mata, kag nagahigda ako nga nadaug sang kahalawhaw sa akon nakita kag nabatian. Apang amo na lamang ang akon kakibot sang akon liwat nakita ang amo man gihapon nga mensahero sa tupad sang akon hiligdaan, kag nabatian sia nga nagasaysay ukon nagasulit liwat sa akon sang amo man gihapon nga mga butang pareho sang nagligad; kag nagdugang sang isa ka paandam sa akon, nga nagasugid sa akon nga si Satanas magatinguha sa pagsulay sa akon (tungod sang imol nga kahimtangan sang panimalay sang akon amay), sa pagkuha sang mga lamina sa tuyo nga magmanggaranon. Sa sini iya ako gindumilian, nga nagasiling nga kinahanglan gid nga wala na ako sing iban pa nga tuyo nga ginahunahuna sa pagkuha sang mga lamina kundi sa paghimaya sa Dios, kag kinahanglan gid nga indi magpaganyat sa bisan ano nga iban pa nga mga katuyoan sangsa pagtukod sang iya ginharian; kay kon indi, indi ko makuha ang mga ini.\n\n“Pagkatapos sining ika-tatlo nga pagbisita, liwat sia nga nagkayab sa langit pareho sang nagligad, kag nabilin ako liwat sa pagbinag-binag sang katilingalahan sang akon bag-o gid lang naeksperiyensyahan; sang halos sa gilayon pagkatapos nga ang langitnon nga mensahero nagbiya sa akon kag nagkayab sa ika-tatlo nga tion, nagpanukturuok ang manok, kag nahibal-an ko nga kaagahon na, gani ang amon pagsugilanonay pat-od nga naglawig sa bilog nga gab-i.\n\n“Sa wala madugay nagbangon ako sa akon hiligdaan kag, pareho sang kinaandan, naglakat sa paghikot sang kinahanglanon nga mga buluhaton sina nga adlaw; pero sa pagtinguha nga mag-obra pareho sang sa iban nga tinion, natalupangdan ko nga nawad-an ako sang kusog nga lubos ako nga indi makasarang. Ang akon amay, nga nagaobra upod sa akon, nakatalupangod nga daw may nagatublag sa akon, kag ginsugo niya ako nga magpauli. Naglakat ako sa tuyo nga magpauli sa balay; apang sa pagtinguha nga magtabok sa kudal pagwa sa uma kon diin kami nahamtang, nadulaan ako sang tanan nga kusog, kag indi mapunggan nga natumba ako sa duta, kag makadali nga nawad-an sang animo.\n\n“Ang una ko nga madumduman amo ang isa ka tingug nga nagahambal sa akon, nga ginatawag ang akon ngalan. Nagtangla ako, kag nakita ang amo man gihapon nga mensahero nga nagatindog sa ibabaw nayon sang akon ulohan, nga ginalibutan sang kasanag pareho sang nagligad. Iya naman dayon ginsulit ang tanan nga iya na ginsaysay sa akon sang nagligad nga gab-i, kag ginsugo ako sa pagkadto sa akon amay kag sugiran sia sang panan-awon kag mga kasugoan nga akon nabaton.\n\n“Nagtuman ako; ginbalikan ko ang akon amay sa uma, kag ginpaathag sa iya ang bilog nga hitabo. Nagsabat sia sa akon nga iya ato sang Dios, kag ginsugo ako nga maglakat kag himuon ang ginasugo sang mensahero. Nagbiya ako sa uma, kag nagkadto sa lugar nga ginsugid sang mensahero sa akon nga gintagoan sang mga lamina; kag tungod sa kaathag sang panan-awon nga akon naangkon parte sini, natultulan ko dayon ang lugar sang pag-abot ko gid didto.\n\n“Malapit sa barangay sang Manchester, probinsia sang Ontario, New York, may dako nga bungyod, kag pinakamataas sa tanan nga yara sa palibot. Sa weste nga banglid sini nga bungyod, nga indi malayo halin sa ibabaw, sa idalom sang isa ka dako nga bato, nahamtang ang mga lamina nga natago sa sulod sang kahon nga bato. Ini nga bato madamol kag nagabuklod sa tunga sa ibabaw dapit, kag manipis padulong sa mga kilid, gani ang natunga nga bahin sini makita sa ibabaw sang duta, apang ang kilid sa palibot natabunan sang duta.\n\n“Pagkatapos nga nakutkot ko ang duta, nagkuha ako sang bara, nga gingulo ko sa idalom sang kilid sang bato kag sa diutay nga pagpangusog gin-alsa ini. Gintan-aw ko ang sulod, kag didto matuod nakita ko ang mga lamina, ang Urim kag Tumim, kag ang taming sa dughan, pareho sang ginpahayag sang mensahero. Ang kahon nga nahamtangan sang mga ini nahimo paagi sa pagtapik-tapik sang ginkamada nga mga bato sa isa ka sahi sang semento. Sa idalom sang kahon may duha ka bato nga ginpahigda sing pabalabag sa kahon, kag sa ibabaw sining mga bato nahamtang ang mga lamina kag ang iban pa nga mga butang upod sa mga ini.\n\n“Gintilawan ko nga kuhaon ang mga ini, apang gindumilian sang mensahero, kag sa liwat nagsiling nga ang tion sa pagpagwa sang mga ini wala pa nag-abot, kag indi pa, tubtob makaligad ang apat ka tuig halin sina nga tion; apang ginsugo niya ako nga dapat ako magbalik sa sina nga lugar pagsukat gid sang isa ka tuig halin sa sina nga tion, kag tabuon niya ako didto, kag dapat ko padayunon ang paghimo sini tubtob mag-abot ang tion sa pagkuha sang mga lamina.\n\nGani, suno sa ginsugo sa akon, nagkadto ako sa pagsukat gid sang tagsa ka tuig, kag sa tagsa ka tion nakita ko didto ang amo man gihapon nga mensahero, kag nagbaton sang instruksyon kag kaalam halin sa iya sa tagsa namon ka paghambalanay, parte sa kon ano ang himuon sang Ginuo, kag kon paano kag sa ano nga paagi ang iya ginharian pagadumalahan sa ulihing mga adlaw. …\n\n“Sang ulihi nag-abot na ang tion sa pagkuha sang mga lamina sang Urim kag Tumim, kag sang taming sa dughan. Sang ika-beynte dos nga adlaw sang Septyembre, mil otso sientos kag beynte siyete, pagkatapos nga nagkadto sing kinaandan sa pagsukat sang isa pa gid ka tuig sa lugar nga ginataguan sang mga ini, gintugyan na sa akon sang amo man nga langitnon nga mensahero ang mga ini upod sini nga sugo: nga mangin may salabton ako sa mga ini; nga kon madula ang mga ini bangod sang akon kawala’y paghalong, ukon bangod sang akon kapabayaan, pagasikwayon ako; apang kon gamiton ko ang tanan ko nga mahimo sa pagtipig sang mga ini, tubtob nga sia, ang mensahero, magabalik sa pagkuha sang mga ini, ang mga ini pagaamligan.\n\n“Wala madugayi nahibal-an ko kon ngaa nakabaton ako sang amo ka istrikto nga sugo nga amligan ang mga ini, kag kon ngaa ang mensahero nagsiling nga kon matapos ko na ang ginakinahanglan sa akon kamot, pagakuhaon niya ang mga ini. Kay wala madugayi sang mahibal-an nga yari sa akon ang mga ini, tuman nga mga pagpaninguha ang ginhimo sa pagkuha sang mga ini sa akon. Ang tanan nga mga padihot nga sarang mahimo gingamit na para sa amo nga katuyoan. Ang mga paghingabot nangin mas mapait kag malubha sangsa nagligad, kag ang mga kadam-an dalayon nga nagabantay sa pagkuha sang mga ini sa akon kon mahimo pa lang. Apang paagi sa kaalam sang Dios, nagpabilin ang mga ini nga naamligan sa akon mga kamot, tubtob nga natuman ko paagi sa mga ini ang ginakinahanglan sa akon kamot. Sang, suno sa ginkasugtan, ang mensahero nagbalik sa pagkuha sang mga ini, gintugyan ko ang mga ini sa iya; kag yara ang mga ini sa iya pag-amlig tubtob sini nga adlaw, nga ika-duha nga adlaw sang Mayo, mil otso sientos kag treinta’y otso.”\n\nPara sa mas kompleto nga kasaysayan, tan-awa sa Joseph Smith—Kasaysayan sa Perlas nga Bilidhon.\n\nAng dumaan nga kasulatan nga sa amo nga paagi ginpagwa halin sa duta bilang ang tingug sang isa ka katawhan nga nagahambal halin sa yab-ok, kag ginlubad sa moderno nga hinambalan paagi sa dulot kag gahum sang Dios suno sa ginpalig-on sang Diosnon nga pamatuod, una nga ginbantala sa kalibutan sa lengguahe nga Ingles sang tuig 1830 bilang The Book of Mormon.\n\n", "explanation 0": "[center][font_size=26]Malip-ot nga Paathag parte sa Libro ni Mormon[/font_size][/center]\n\nAng Libro ni Mormon isa ka sagrado nga kasulatan sang mga katawhan sa dumaan nga Amerika kag nakurit sa mga lamina nga metal. Ang mga ginhalinan sining gintipon nga mga kasulatan nagalakip sang mga masunod:\n\nAng mga Lamina ni Nefi, nga may duha ka sahi: Ang magagmay nga mga lamina kag ang dalagko nga mga lamina. Ang nauna mas labi nga nagatutok sa espirituhanon nga mga bagay kag sa mga pag-alagad kag mga pinanudlo sang mga propeta, samtang ang naulihi gingamit kalabanan sa sekular nga kasaysayan sang natungdan nga katawhan (1 Nefi 9:2–4). Apang halin sa panahon ni Mosias, ang dalagko nga mga lamina nagalakip man sang mga bagay nga may tig-una nga espirituhanon nga importansya.\n\nAng mga Lamina ni Mormon, nga nagaunod sang kasaysayan nga pinalip-ot ni Mormon halin sa dalagko nga mga lamina ni Nefi, upod ang madamo nga komento. Ini nga mga lamina nagaunod man sang kasugpon sang kasaysayan nga ginsugid ni Mormon kag mga dugang sang iya anak nga si Moroni.\n\nAng mga Lamina ni Eter, nga nagasugid sang kasaysayan sang mga Jarednon. Ini nga kasulatan ginpalip-ot ni Moroni, nga nagdugang sang iya kaugalingon nga mga komento kag ginlakip ang kasulatan sa kabilogan nga kasaysayan sa idalom sang tig-ulo nga “Libro ni Eter.”\n\nAng mga Lamina nga Saway nga gindala sang katawhan ni Lehi halin sa Jerusalem sadtong 600 B.C. Nagaunod ang mga ini sang “lima ka libro ni Moises, … kag amo man sang kasulatan sang mga Judio halin sa ginsuguran, … tubtob sa pagsugod sang paghari ni Sedequias, hari sang Juda; kag amo man sang mga propesiya sang balaan nga mga propeta” (1 Nefi 5:11–13). Madamo nga sinambit nga mga dinalan halin sa sining mga lamina nga nagasambit kay Isaias kag iban pa nga mga propeta sa biblia kag mga propeta nga wala sa biblia, ang makita sa Libro ni Mormon.\n\nAng Libro ni Mormon nagaunod sang kinse ka mayor nga mga bahin ukon mga dibisyon, nga nakilala, luwas sa isa, bilang mga libro, nga sa kinaandan ginatawag sa ngalan sang tig-una nga tagsulat sang mga ini. Ang una nga bahin (ang una nga anum ka libro, nga nagatapos sa Omni) isa ka linubad halin sa magagmay nga mga lamina ni Nefi. Sa ulot sang mga libro ni Omni kag Mosias amo ang isa ka sinal-ot nga ginatawag ang mga Pulong ni Mormon. Ini nga sinal-ot nagaangot sang kasulatan nga nakurit sa magagmay nga mga lamina sa mga pinalip-ot nga kasulatan ni Mormon sa dalagko nga mga lamina.\n\nAng pinakamalawig nga bahin nga nagalakip sang kaundan halin sa Mosias tubtob sa Mormon kapitulo 7, linubad sang kasulatan sa dalagko nga mga lamina ni Nefi nga pinalip-ot ni Mormon. Ang panghingapos nga bahin, halin sa Mormon kapitulo 8 tubtob sa katapusan sang libro, ginkurit ni Moroni nga anak ni Mormon, nga, pagkatapos niya nga nahuman ang kasulatan sang kabuhi sang iya amay, naghimo sang isa ka pinalip-ot nga kasulatan sang mga Jarednon (bilang ang libro ni Eter) kag sang ulihi gindugang ang mga bahin nga nakilala bilang ang libro ni Moroni.\n\nSang ukon mga tuig A.D. 421, si Moroni, ang katapusan sang mga propetang-tagsulat sang kasaysayan nga Nefinhon, nagtakop sang sagrado nga kasulatan kag ginpatago ini sang Ginuo, agud ipagwa sa ulihing mga adlaw, suno sa gintagna sang tingug sang Dios paagi sa Iya dumaan nga mga propeta. Sang A.D. 1823, ining amo man nga Moroni, nga isa na ka binanhaw nga persona, nagbisita sa Propeta nga si Joseph Smith kag sang ulihi gintugyan ang kinurit nga mga lamina sa iya.\n\nParte sini nga edisyon: Ang orihinal nga pahina sang tig-ulo nga gilayon ginasundan sang pahina sang mga kaundan, ginkuha halin sa mga lamina kag kabahin sang sagrado nga kasulatan. Ang mga introduksyon nga naimprinta sa mga letra nga wala nagahilay patuo pareho sang sa 1 Nefi kag sang gilayon nga ginasundan sang Mosias kapitulo 9, kabahin man sang sagrado nga kasulatan. Ang mga introduksyon nga naimprinta sa mga letra nga nagahilay patuo pareho sang sa mga introduksyon sang kapitulo indi orihinal nga mga kasulatan kundi mga bulig sa pagtuon nga ginlakip agud mangin mahapos ang pagbasa.\n\nPila ka magagmay nga mga sayop sa teksto ang napadayon sa nagliligad nga mga edisyon sang Libro ni Mormon nga ginbantala sa Ingles. Ini nga edisyon nagaunod sang mga koreksyon nga ginatan-aw nga nagakabagay nga ipasanto sa mga manuskrito antes sang pagbantala kag sa nahauna nga mga edisyon nga gin-koreksyonan sang Propetang si Joseph Smith.\n\n", "1-ne 1": "[center][font_size=26]Ang Una nga Libro ni Nefi[/font_size][/center]\n\nAng Iya Pagdumalahan kag Pag-alagad\n\nAng kasaysayan ni Lehi kag sang iya asawa nga si Saria, kag sang iya apat ka anak nga lalaki nga ginahingalanan kanday (sugod sa kamagulangan) Laman, Lemuel, Sam, kag Nefi. Ang Ginuo nagpaandam kay Lehi nga maghalin sa duta sang Jerusalem, bangod nagpropesiya sia sa katawhan parte sa ila kalainan kag nagatinguha sila sa pagpatay sa iya. Nagpanglakaton sia sing tatlo ka adlaw sa kamingawan upod ang iya panimalay. Gin-upod ni Nefi ang iya mga utod nga lalaki kag nagbalik sa duta sang Jerusalem agud kuhaon ang kasulatan sang mga Judio. Ang kasaysayan sang ila mga pag-antos. Gindala nila ang mga anak nga babayi ni Ismael agud mangin mga asawa. Gindala nila ang ila mga panimalay kag nagkadto sa kamingawan. Ang ila mga pag-antos kag mga kabudlayan sa kamingawan. Ang banas sang ila mga pagpanglakaton. Nag-abot sila sa dako nga mga tubig. Ang mga kauturan ni Nefi nagrebelde sa iya. Gintapna niya sila, kag nagpasad sang isa ka sakayan-dagat. Ang lugar ila ginhingalanan nga Bugana. Nagtabok sila sa dako nga mga tubig padulong sa duta nga ginpanaad, kag iban pa. Ini suno sa kasaysayan ni Nefi; ukon sa iban nga pulong, ako, si Nefi, ang nagsulat sining kasulatan.\n\n[center][font_size=26]Kapitulo 1[/font_size][/center]\n\n[i]Ginsugdan ni Nefi ang kasulatan sang iya katawhan—Si Lehi nakakita sa panan-awon sang isa ka haligi nga kalayo kag nagbasa halin sa isa ka libro sang propesiya—Gindayaw niya ang Dios, gintagna ang pagkari sang Mesias, kag ginpropesiya ang pagkalaglag sang Jerusalem—Ginhingabot sia sang mga Judio. Mga 600 B.C.[/i]\n\n1 Ako, si Nefi, bangod nga nabun-ag sa maayo nga mga ginikanan, gani medyo natudloan ako sang tanan nga natun-an sang akon amay; kag nga nakakita sang madamo nga pag-antos sa pagligad sang akon mga adlaw, apang, lubos nga nahamut-an sang Ginuo sa tanan ko nga mga adlaw; huo, nga nakaangkon sang dako nga ihibalo sang kaayo kag mga misteryo sang Dios, gani nagahimo ako sing isa ka kasulatan sang akon mga kahimoan sa akon mga adlaw.\n\n2 Huo, nagahimo ako sing isa ka kasulatan sa lengguahe sang akon amay nga nagalakip sang tinun-an sang mga Judio kag lengguahe sang mga Egiptohanon.\n\n3 Kag nahibal-an ko nga ang kasulatan nga akon ginahimo matuod; kag ginahimo ko ini paagi sa akon kaugalingon nga kamot; kag ginahimo ko ini suno sa akon ihibalo.\n\n4 Kay natabo ini, sang pagsugod sang unang tuig sang paghari ni Sedequias, hari sang Juda, (ang akon amay nga si Lehi, nagpuyo sa Jerusalem sa tanan niya nga adlaw); kag sadto man nga tuig madamo ang nag-alabot nga mga propeta nga nagapropesiya sa katawhan nga kinahanglan gid sila nga maghinulsol, ukon ang dako nga siyudad sang Jerusalem pat-od gid nga pagalaglagon.\n\n5 Gani natabo ini nga ang akon amay nga si Lehi, samtang nagalakat sia nagpangamuyo sa Ginuo, huo, bisan sa iya bug-os nga tagipusuon, para sa iya katawhan.\n\n6 Kag natabo ini nga samtang nagapangamuyo sia sa Ginuo, may nagtuhaw nga isa ka haligi nga kalayo kag nagpabilin sa ibabaw sang isa ka bato sa iya atubang; kag madamo sia sing nakit-an kag nabatian; kag tungod sang mga butang nga iya nakit-an kag nabatian nag-uyog sia kag nagpalangurog sing tuman.\n\n7 Kag natabo ini nga nagbalik sia sa iya kaugalingon nga balay sa Jerusalem; kag naghaplay sa iya hiligdaan, nga nadaug sang Espiritu kag sang mga butang nga iya nakit-an.\n\n8 Kag sa amo nga kahimtangan nga nadaug sang Espiritu, gindala sia sa isa ka panan-awon, bisan pa nga iya nakit-an nga ang kalangitan nabuksan, kag nadumduman niya nga nakit-an niya ang Dios nga nagapungko sa iya trono, nga ginalibutan sang di-maisip nga kadam-an sang mga anghel nga nagakanta kag nagadayaw sa ila Dios.\n\n9 Kag natabo ini nga nakit-an niya ang Isa nga nagapanaog halin sa tunga sang kalangitan, kag nakita niya nga ang iya kasilak labaw pa sangsa udtong-adlaw.\n\n10 Kag iya man nakit-an ang dose pa gid nga nagasunod sa iya, kag ang ila kasanag labaw pa sangsa mga bituon sa kahawaan.\n\n11 Kag nagpanaog sila kag naglakat sa ibabaw sang duta; kag ang una nagpalapit kag nagtindog sa atubang sang akon amay, kag naghatag sa iya sang isa ka libro, kag nagsugo sa iya nga iya basahon.\n\n12 Kag natabo ini nga samtang nagabasa sia, napuno sia sang Espiritu sang Ginuo.\n\n13 Kag iya ginbasa nga nagasiling: Kalisud, kalisud, sa Jerusalem, kay nakita ko ang imo mga kangil-aran! Huo, madamo nga butang ang nabasa sang akon amay parte sa Jerusalem—nga dapat ini laglagon, kag ang mga pumuluyo sini; madamo ang magakalamatay paagi sa espada, kag madamo ang pagadal-on nga bihag sa Babilonia.\n\n14 Kag natabo ini nga sang nabasa kag nakit-an sang akon amay ang madamo nga dalagko kag dalayawon nga mga butang, nagsinggit sia sang madamo nga butang sa Ginuo; pareho sang: Dako kag dalayawon ang imo mga buhat, O Ginuong Dios nga Makagagahum! Ang imo trono mataas sa kalangitan, kag ang imo gahum, kag kaayo, kag kaluoy yara sa tanan nga pumuluyo sang duta; kag, tungod kay maluluy-on ka, indi mo pagpabay-an ang inang mga nagapalapit sa imo nga mawala sila!\n\n15 Gani amo sini ang lengguahe sang akon amay sa pagdayaw sa iya Dios; kay ang iya kalag nagkalipay, kag ang iya bilog nga tagipusuon napuno, bangod sang mga butang nga iya nakit-an, huo, nga ginpakita sang Ginuo sa iya.\n\n16 Kag karon ako, si Nefi, wala nagahimo sang bug-os nga kasaysayan sang mga butang nga sinulat sang akon amay, kay madamo sia sang mga butang nga sinulat nga iya nakit-an sa mga panan-awon kag sa mga damgo; kag madamo man sia sing sinulat nga mga butang nga iya ginpropesiya kag ginhambal sa iya mga anak, nga sa sini indi ako maghimo sang bug-os nga kasaysayan.\n\n17 Kundi magahimo ako sing isa ka kasaysayan sang akon mga kahimoan sa akon mga adlaw. Tan-awa, nagahimo ako sang pinalip-ot nga kasulatan sang akon amay, sa mga lamina nga akon ginhimo paagi sa kaugalingon ko nga mga kamot; gani, pagkatapos nga mapalip-ot ko ang kasulatan sang akon amay dayon himuon ko ang isa ka kasaysayan sang akon kaugalingon nga kabuhi.\n\n18 Karon, luyag ko nga inyo mahibal-an nga pagkatapos nga ginpakita sang Ginuo ang madamo nga dalayawon nga butang sa akon amay, kay Lehi, huo, ang parte sa pagkalaglag sang Jerusalem, tan-awa nagkadto sia sa tunga sang katawhan, kag nagsugod sa pagpropesiya kag pagpahayag sa ila parte sa mga butang nga iya nga nakit-an kag nabatian.\n\n19 Kag natabo ini nga ginyaguta sia sang mga Judio tungod sang mga butang nga iya ginsaksi parte sa ila; kag matuod gid nga nagsaksi sia sang ila pagkamalain kag sang ila mga kangil-aran; kag nagsaksi sia nga ang mga butang nga iya nakita kag nabatian, kag amo man ang mga butang nga iya nabasa sa libro, maathag nga nagpakita sang pagkari sang isa ka Mesias, kag amo man sang pagtubos sang kalibutan.\n\n20 Kag sang mabatian sang mga Judio ining mga butang naakig sila sa iya; huo, pareho sa mga propeta sang dumaan nga panahon, nga ila ginpalayas, kag ginbato, kag ginpamatay; kag ila man gintinguhaan ang iya kabuhi, nga mapatay nila sia. Apang tan-awa, ako, si Nefi, magapakita sa inyo nga ang mapinalanggaon nga kaluoy sang Ginuo nagapangibabaw sa tanan nga iya mga pinili, tungod sang ila pagtuo, agud mangin mabaskog sila bisan tubtob sa pag-angkon sang gahum nga maluwas.\n\n", "1-ne 2": "[center][font_size=26]Kapitulo 2[/font_size][/center]\n\n[i]Gindala ni Lehi ang iya panimalay sa kamingawan malapit sa Pula nga Dagat—Ginbayaan nila ang ila mga pagkabutang—Si Lehi naghatag sing isa ka halad sa Ginuo kag nagtudlo sa iya mga anak sa pagtuman sang mga kasugoan—Sanday Laman kag Lemuel nagkulomuron batok sa ila amay—Si Nefi matinumanon kag nagpangamuyo sing may pagtuo; ang Ginuo nagpakighambal sa iya, kag pinili sia sa pagdumala sa iya mga kauturan. Mga 600 B.C.[/i]\n\n1 Kay tan-awa, natabo ini nga ang Ginuo naghambal sa akon amay, huo, bisan sa isa ka damgo, kag nagsiling sa iya: Bulahan ikaw Lehi, tungod sang mga butang nga imo ginhimo; kag tungod kay ikaw nangin tampad kag nagpahayag sa sining katawhan sang mga butang nga akon ginsugo sa imo, tan-awa, nagatinguha sila sa pagpatay sa imo.\n\n2 Kag natabo ini nga ang Ginuo nagsugo sa akon amay, bisan sa isa ka damgo, nga dapat niya dal-on ang iya panimalay kag magkadto sa kamingawan.\n\n3 Kag natabo ini nga nagmatinumanon sia sa pulong sang Ginuo, gani ginhimo niya ang ginsugo sang Ginuo sa iya.\n\n4 Kag natabo ini nga nagpanglakaton sia padulong sa kamingawan. Kag ginbayaan niya ang iya balay, kag ang duta nga iya palanublion, kag ang iya bulawan, kag ang iya pilak, kag ang iya malahalon nga mga butang, kag wala sia sing gindala luwas sa iya panimalay, kag mga pagkaon, kag mga tolda, kag nagpanglakaton padulong sa kamingawan.\n\n5 Kag nagdulhog sia sa may dulonan nga malapit sa baybayon sang Pula nga Dagat; kag nagpanglakaton sia sa kamingawan sa mga dulonan nga mas malapit sa Pula nga Dagat; kag nagpanglakaton sia sa kamingawan upod ang iya panimalay nga ginatapuan sang akon iloy nga si Saria, kag sang akon mga magulang nga lalaki nga sanday Laman, Lemuel, kag Sam.\n\n6 Kag natabo ini nga sang makapanglakaton na sia sing tatlo ka adlaw sa kamingawan, nagpatindog sia sang iya tolda sa isa ka patag malapit sa pangpang sing isa ka suba nga may tubig.\n\n7 Kag natabo ini nga nagpatindog sia sing isa ka altar nga bato, kag naghimo sang halad sa Ginuo, kag naghatag sang pasalamat sa Ginuo nga aton Dios.\n\n8 Kag natabo ini nga iya ginhingalanan ang suba nga Laman, kag ini nagailig padulong sa Pula nga Dagat; kag ang patag yara sa mga dulonan malapit sa baba sini.\n\n9 Kag sang makita sang akon amay nga ang tubig sang suba nagailig padulong sa tuburan sang Pula nga Dagat, naghambal sia kay Laman nga nagasiling: O kuntani mangin pareho ka sa sining suba, dalayon nga nagailig padulong sa tuburan sang tanan nga pagkamatarong!\n\n10 Kag naghambal man sia kay Lemuel: O kuntani mangin pareho ka sa sining patag, mabakod kag malig-on, kag di-malingkang sa pagtuman sang mga kasugoan sang Ginuo!\n\n11 Karon ini iya ginpanghambal tungod sang kabatinggilan nanday Laman kag Lemuel; kay tan-awa nagkumod sila sa madamo nga butang batok sa ila amay, bangod isa sia ka tawo nga may mga panan-awon, kag gindala sila pagwa sa duta sang Jerusalem, sa pagbiya sang duta nga ila palanublion, kag ila bulawan, kag ila pilak, kag ila malahalon nga mga butang, agud magkalamatay sa kamingawan. Kag ini siling nila iya nahimo tungod sa binuang nga mga imahinasyon sang iya tagipusuon.\n\n12 Kag gani sanday Laman kag Lemuel, bilang mga kamagulangan, nagkulomuron batok sa ila amay. Kag nagkulomuron sila bangod wala nila mahangpan ang mga pagpakigbagay sinang Dios nga nagtuga sa ila.\n\n13 Wala man sila nagapati nga ang Jerusalem, inang dako nga siyudad, mahimo nga malaglag suno sa mga pulong sang mga propeta. Kag pareho sila sang mga Judio nga didto sa Jerusalem, nga nagtinguha sa pagpatay sa akon amay.\n\n14 Kag natabo ini nga ang akon amay naghambal sa ila sa patag sang Lemuel, upod ang gahum, nga napuno sang Espiritu, tubtob nga nangurog ang ila mga lawas sa iya atubang. Kag gintapna niya sila, sa bagay nga wala na sila naghambal batok sa iya; gani, nagtuman sila suno sa iya sugo sa ila.\n\n15 Kag ang akon amay nagpuyo sa isa ka tolda.\n\n16 Kag natabo ini nga ako, si Nefi, nga tuman pa kabataon, apang nga dako sing panglawason, kag may dako man nga mga handum nga makahangop sang mga misteryo sang Dios, gani, nagpakitluoy ako sa Ginuo; kag tan-awa ginbisita niya ako, kag ginpahumok ang akon tagipusuon nga nagpati ako sa tanan nga pulong nga ginpanghambal sang akon amay; gani, wala ako nagrebelde batok sa iya pareho sang akon mga utod nga lalaki.\n\n17 Kag nakighambal ako kay Sam, kag ginpanugid sa iya ang mga butang nga ginpakita sa akon sang Ginuo paagi sa iya Balaan nga Espiritu. Kag natabo ini nga nagpati sia sa akon mga pulong.\n\n18 Apang, tan-awa, sanday Laman kag Lemuel indi mamati sa akon mga pulong; kag tungod nga nasuboan bangod sang katig-a sang ila mga tagipusuon nagpakitluoy ako sa Ginuo para sa ila.\n\n19 Kag natabo ini nga ang Ginuo naghambal sa akon nga nagasiling: Bulahan ka, Nefi, tungod sang imo pagtuo, kay matutum ka nga nagpangita sa akon, nga may pagpaubos sang tagipusuon.\n\n20 Kag kon magtuman kamo sang akon mga kasugoan, magauswag kamo, kag tuytuyan sa isa ka duta sang panaad; huo, bisan isa ka duta nga akon ginhanda para sa inyo; huo, isa ka duta nga pinili labaw sa tanan nga iban pa nga kadutaan.\n\n21 Kag kon ang imo mga kauturan magrebelde batok sa imo, pagasikwayon sila sa presensya sang Ginuo.\n\n22 Kag kon magtuman ka sang akon mga kasugoan, pagahimuon ka nga isa ka tagdumala kag manunudlo sang imo mga kauturan.\n\n23 Kay tan-awa, sa sina nga adlaw nga magrebelde sila batok sa akon, pagasumpaon ko sila sing isa ka masakit nga sumpa, kag wala sila sing gahum sa imo kaliwatan luwas lang kon magrebelde man sila batok sa akon.\n\n24 Kag kon magrebelde sila batok sa akon, mangin silot sila sa imo kaliwatan, agud pukawon sila sa mga dalan sang pagpanumdum.\n\n", "1-ne 3": "[center][font_size=26]Kapitulo 3[/font_size][/center]\n\n[i]Ang mga anak nga lalaki ni Lehi nagbalik sa Jerusalem agud kuhaon ang mga lamina nga saway—Si Laban nagdumili sa paghatag sang mga lamina sa ila—Si Nefi naglaygay kag nagpaisog sa iya mga utod—Ginkawat ni Laban ang ila pagkabutang kag nagtinguha sa pagpatay sa ila—Ginhanot nanday Laman kag Lemuel sanday Nefi kag Sam kag ginsaway sila sang isa ka anghel. Mga 600–592 B.C.[/i]\n\n1 Kag natabo ini nga ako, si Nefi, nagbalik halin sa pagpakighambal sa Ginuo, sa tolda sang akon amay.\n\n2 Kag natabo ini nga naghambal sia sa akon nga nagasiling: Tan-awa nagdamgo ako sing isa ka damgo, nga sa diin ang Ginuo nagsugo sa akon nga ikaw kag ang imo mga utod magbalik sa Jerusalem.\n\n3 Kay yari karon, yara kay Laban ang kasulatan sang mga Judio kag amo man ang lista sang kaliwatan sang akon mga katigulangan, kag ang mga ini ginkurit sa mga lamina nga saway.\n\n4 Gani, ang Ginuo nagsugo sa akon nga ikaw kag ang imo mga utod dapat magkadto sa balay ni Laban, kag pangitaon ang mga kasulatan, kag dal-on ang mga ini padulong diri sa kamingawan.\n\n5 Kag karon, tan-awa ang mga utod mo nagakulomuron, nga nagasiling nga isa ka mabudlay nga butang ang akon ginapangayo sa ila; apang tan-awa wala ako magpangayo sini sa ila, kundi isa ini ka kasugoan sang Ginuo.\n\n6 Gani maglakat ka, anak ko, kag pagabuligan ka sang Ginuo, bangod kay wala ka magkumod.\n\n7 Kag natabo ini nga ako, si Nefi, nagsiling sa akon amay: Malakat ako kag himuon ang mga butang nga ginasugo sang Ginuo, kay nahibal-an ko nga ang Ginuo wala nagahatag sang mga kasugoan sa mga anak sang katawhan, luwas lang nga magahanda sia sang paagi para sa ila agud mahimo nila ang butang nga iya ginasugo sa ila.\n\n8 Kag natabo ini nga sang mabatian sang akon amay ining mga pulong nalipay gid sia, kay iya nahibal-an nga ginpakamaayo ako sang Ginuo.\n\n9 Kag ako, si Nefi, kag ang akon mga utod nagpanglakaton sa kamingawan, dala ang amon mga tolda, sa pagtaklad padulong sa duta sang Jerusalem.\n\n10 Kag natabo ini nga sang makataklad na kami sa duta sang Jerusalem, ako kag ang akon mga utod nagsugilanonay.\n\n11 Kag naggabutgabot kami—kon sin-o sa amon ang masulod sa balay ni Laban. Kag natabo ini nga ang kapalaran nagtupa kay Laman; kag si Laman nagsulod sa balay ni Laban, kag nakighambal sia sa iya samtang nagapungko sia sa sulod sang iya balay.\n\n12 Kag ginpangayo niya kay Laban ang mga kasulatan nga nakurit sa mga lamina nga saway, nga nagaunod sang lista sang kaliwatan sang akon amay.\n\n13 Kag tan-awa, natabo ini nga naakig si Laban, kag gintiklod sia pagwa halin sa iya atubang; kag indi sia magsugot nga makuha niya ang mga kasulatan. Gani, nagsiling sia sa iya: Tan-awa isa ikaw ka kawatan, kag patyon ko ikaw.\n\n14 Apang si Laman nalagyo sa iya atubang, kag ginsugid ang mga butang nga ginhimo ni Laban sa amon. Kag nagsugod kami nga mangin tuman kamasinulub-on, kag ang akon mga utod naghana nga magbalik sa akon amay sa kamingawan.\n\n15 Apang tan-awa nagsiling ako sa ila nga: Pareho nga buhi ang Ginuo, kag pareho nga nagakabuhi kita, indi kita manaog sa aton amay sa kamingawan tubtob nga mahimo naton ang butang nga ginasugo sa aton sang Ginuo.\n\n16 Gani, magtutum kita sa pagtuman sang mga kasugoan sang Ginuo; gani magdulhog kita sa duta nga palanublion sang aton amay, kay tan-awa ginbilin niya ang bulawan kag pilak, kag tanan nga sari sang manggad. Kag ini tanan iya nahimo tungod sang mga kasugoan sang Ginuo.\n\n17 Kay nahibal-an niya nga ang Jerusalem pat-od gid nga pagalaglagon, tungod sang kalainan sang katawhan.\n\n18 Kay tan-awa, ginsikway nila ang mga pulong sang mga propeta. Gani, kon ang akon amay magpabilin sa kadutaan pagkatapos nga ginsugo sia nga magpalagyo diri, tan-awa, mapatay man sia. Gani, kinahanglan gid nga magpalagyo sia sa sining lugar.\n\n19 Kag tan-awa, kinaalam ini sa Dios nga dapat naton makuha ining mga kasulatan, agud maamligan naton para sa aton mga anak ang lengguahe sang aton mga amay;\n\n20 Kag amo man nga maamligan naton para sa ila ang mga pulong nga ginpahayag paagi sa baba sang tanan nga balaan nga propeta, nga ginhatag sa ila sang Espiritu kag gahum sang Dios, halin pa sang pagsugod sang kalibutan, bisan tubtob sa sining panahon.\n\n21 Kag natabo ini nga sa amo sini nga sari sang paghambal nakumbinsi ko ang akon mga utod, agud mangin matutum sila sa pagtuman sang mga kasugoan sang Dios.\n\n22 Kag natabo ini nga nagdulhog kami padulong sa duta nga amon palanublion, kag ginpanipon namon ang amon bulawan, kag ang amon pilak, kag ang amon malahalon nga mga butang.\n\n23 Kag pagkatapos nga mapanipon namon ining mga butang, nagtaklad kami liwat padulong sa balay ni Laban.\n\n24 Kag natabo ini nga nagkadto kami kay Laban, kag ginpangabay sia nga ihatag niya sa amon ang mga kasulatan nga ginkurit sa mga lamina nga saway, nga bilang baylo sang mga ini amon ihatag sa iya ang amon bulawan, kag ang amon pilak, kag ang tanan namon nga malahalon nga mga butang.\n\n25 Kag natabo ini nga sang makita ni Laban ang amon mga pagkabutang, kag nga tuman ini kadamo, naibog sia sa sini, sa bagay nga ginpaniklod niya kami pagwa, kag ginmandoan ang iya mga suloguon nga pamatyon kami, agud maangkon niya ang amon mga pagkabutang.\n\n26 Kag natabo ini nga nalagyo kami sa mga suloguon ni Laban, kag napilitan kami nga bayaan ang amon mga pagkabutang, kag nahulog ini sa mga kamot ni Laban.\n\n27 Kag natabo ini nga nalagyo kami padulong sa kamingawan, kag ang mga suloguon ni Laban wala makalab-ot sa amon, kag nanago kami sa guab sang isa ka bato.\n\n28 Kag natabo ini nga naakig si Laman sa akon, kag amo man sa akon amay; kag amo man si Lemuel, kay namati sia sa mga hambal ni Laman. Gani sanday Laman kag Lemuel naghambal sang madamo nga masakit nga mga tinaga sa amon, nga ila mga manghod, kag ginpanghanot nila kami sang baston.\n\n29 Kag natabo ini nga samtang ginahanot nila kami sang baston, tan-awa, isa ka anghel sang Ginuo ang nag-abot kag nagtindog sa ila atubang, kag naghambal sia sa ila nga nagasiling: Ngaa ginahanot ninyo ang inyo manghod sang baston? Wala bala ninyo mahibal-i nga pinili sia sang Ginuo nga mangin inyo tagdumala, kag ini bangod sang inyo mga kalainan? Tan-awa magtaklad kamo liwat sa Jerusalem, kag igatugyan sang Ginuo si Laban sa inyo mga kamot.\n\n30 Kag pagkatapos nga makahambal sa amon ang anghel, naghalin sia.\n\n31 Kag pagkatapos nga maghalin ang anghel, sanday Laman kag Lemuel nagsugod liwat sa pagkulomuron, nga nagasiling: Paano matabo nga itugyan sang Ginuo si Laban sa aton mga kamot? Tan-awa, isa sia ka gamhanan nga tawo, kag makasarang sia sa pagmando sa singkwenta, huo, masarangan gani niya magpatay bisan singkwenta; kita pa ayhan ang indi?\n\n", "1-ne 4": "[center][font_size=26]Kapitulo 4[/font_size][/center]\n\n[i]Ginpatay ni Nefi si Laban sa sugo sang Ginuo kag dayon ginkuha ang mga lamina nga saway paagi sa pagpatalang—Pinili ni Zoram ang mag-upod sa panimalay ni Lehi sa kamingawan. Mga 600–592 B.C.[/i]\n\n1 Kag natabo ini nga naghambal ako sa akon mga utod nga nagasiling: Magtaklad kita liwat sa Jerusalem, kag magtutum kita sa pagtuman sang mga kasugoan sang Ginuo; kay tan-awa labaw pa sia nga gamhanan sangsa bug-os nga duta, gani ngaa indi mangin labaw pa nga gamhanan sangsa kay Laban kag sa iya singkwenta, huo, ukon bisan pa sangsa iya napulo ka linibo?\n\n2 Gani magtaklad kita; magpakalig-on kita pareho kay Moises; kay sia matuod naghambal sa mga tubig sang Pula nga Dagat kag natunga ang mga ini diri kag didto, kag ang aton mga amay nag-agi sa tunga, pagwa sa pagkabihag, sa mamala nga duta, kag ang mga kasoldadohan sang Faraon nagsunod kag nagkalalumos sa mga tubig sang Pula nga Dagat.\n\n3 Karon tan-awa nahibal-an ninyo nga ini matuod; kag nahibal-an man ninyo nga isa ka anghel ang nakighambal sa inyo; gani makaduhaduha pa bala kamo? Magtaklad kita; masarangan kita nga luwason sang Ginuo, pareho sang aton mga amay, kag patyon si Laban, pareho sang mga Egiptohanon.\n\n4 Karon sang mahambal ko ining mga pulong, akig pa sila gihapon, kag nagpadayon pa sa pagkulomuron; apang nagsunod sila sa akon tubtob nga nakaabot kami sa gwa sang mga pader sang Jerusalem.\n\n5 Kag gab-i sadto; kag ginpapanago ko sila sa gwa sang mga pader. Kag pagkatapos nga makapanago sila, ako, si Nefi, patago nga nagsulod sa siyudad kag nagpadulong sa balay ni Laban.\n\n6 Kag gingiyahan ako sang Espiritu, kay wala ako makahibalo antes pa sang mga butang nga dapat ko himuon.\n\n7 Bisan pa amo sini nagpadayon ako, kag sang nagahilapit na ako sa balay ni Laban nakakita ako sang isa ka tawo, kag natumba sia sa duta sa akon atubang, kay hubog sia sang alak.\n\n8 Kag sang ginpalapitan ko sia nasapwan ko nga si Laban ini.\n\n9 Kag nakita ko ang iya espada, kag akon ini ginkakas sa iya tagob; kag ang uluyatan sini hinimo sa puraw nga bulawan, kag ang pagkahimo sini tuman kapulido, kag nakita ko nga ang sulab sini hinimo sa pinakamalahalon nga salsalon.\n\n10 Kag natabo ini nga ginpilit ako sang Espiritu nga dapat ko patyon si Laban; apang nagsiling ako sa akon tagipusuon: Bisan san-o wala pa gid ako makapaagay sang dugo sang tawo. Kag nagpalangupos ako sa kahadlok kag luyag nga indi ko na lang kuntani sia pagpatyon.\n\n11 Kag ang Espiritu nagsiling liwat sa akon: Tan-awa gintugyan sia sang Ginuo sa imo mga kamot. Huo, kag nahibal-an ko man nga iya man gintinguhaan nga patyon ako; huo, kag indi sia mamati sa mga kasugoan sang Ginuo; kag gin-agaw man niya ang amon mga pagkabutang.\n\n12 Kag natabo ini nga ang Espiritu nagsiling liwat sa akon: Patya sia, kay gintugyan sia sang Ginuo sa imo mga kamot;\n\n13 Tan-awa ginapatay sang Ginuo ang malain agud matuman ang iya matarong nga mga katuyoan. Mas maayo pa nga isa ka tawo ang madula sangsa nga ang isa ka nasyon ang mag-usmod kag madula sa pagkawala’y pagtuo.\n\n14 Kag karon, sang ako, si Nefi, nakabati sining mga pulong, nadumduman ko ang mga pulong sang Ginuo nga iya ginhambal sa akon sa kamingawan nga nagasiling: Kon ang imo kaliwatan magtuman sang akon mga kasugoan, magauswag sila sa duta sang panaad.\n\n15 Huo, nakahunahuna man ako nga indi sila makatuman sang mga kasugoan sang Ginuo suno sa layi ni Moises, luwas lang kon yara sa ila ang layi.\n\n16 Kag nahibal-an ko man nga ang layi nakurit sa mga lamina nga saway.\n\n17 Kag sa liwat, nahibal-an ko nga gintugyan sang Ginuo sa akon mga kamot si Laban sa sini nga kabangdanan—agud maangkon ko ang mga kasulatan suno sa iya mga kasugoan.\n\n18 Gani gintuman ko ang tingug sang Espiritu, kag ginkaptan ko si Laban sa buhok, kag ginpugutan ko sia sang ulo paagi sa iya kaugalingon nga espada.\n\n19 Kag pagkatapos nga mapugutan ko sia sang ulo paagi sa iya kaugalingon nga espada, gin-uba ko ang mga biste ni Laban kag ginsul-ob sa akon kaugalingon nga lawas; huo, bisan ang tagsa ka tinipik; kag gintaklos ko ang iya hinganib sa akon mga balikawang.\n\n20 Kag pagkatapos nga nahimo ko ini, nagkadto ako sa talagoan-manggad ni Laban. Kag sang nagapakadto ako sa talagoan-manggad ni Laban, tan-awa, nakita ko ang suloguon ni Laban nga nagakapot sang mga yabi sang talagoan-manggad. Kag ginmandoan ko sia sa paningug ni Laban, nga mag-upod sia sa akon sa talagoan-manggad.\n\n21 Kag naghunahuna sia nga ako ang iya amo nga si Laban, kay nakita niya ang mga biste kag amo man ang espada nga nataklos sa akon mga balikawang.\n\n22 Kag naghambal sia sa akon parte sa mga tigulang sang mga Judio, kay nahibal-an niya nga ang iya amo nga si Laban naggwa sina nga gab-i upod sa ila.\n\n23 Kag naghambal ako sa iya nga kuno abi si Laban ako.\n\n24 Kag naghambal man ako sa iya nga dal-on ko ang mga kinurit, nga yara sa mga lamina nga saway, sa akon mga magulang nga yara sa gwa sang mga pader.\n\n25 Kag ginmandoan ko man sia nga magsunod sia sa akon.\n\n26 Kag sia, nga nagahunahuna nga nagahambal ako parte sa mga kauturan sa simbahan, kag nga ako matuod inang si Laban nga akon ginpatay, gani nagsunod sia sa akon.\n\n27 Kag naghambal sia sa akon sa madamo nga beses parte sa mga tigulang sang mga Judio, samtang nagapakadto ako sa akon mga utod, nga yara sa gwa sang mga pader.\n\n28 Kag natabo ini nga sang makita ako ni Laman hinadlokan sia sing tuman, kag amo man sanday Lemuel kag Sam. Kag nagpalagyo sila halin sa akon atubang; kay naghunahuna sila nga ako si Laban, kag nga napatay niya ako kag luyag nga patyon man sila.\n\n29 Kag natabo ini nga gintawag ko sila, kag nabatian nila ako; gani nagdulog sila sa pagpalagyo halin sa akon atubang.\n\n30 Kag natabo ini nga sang makita sang suloguon ni Laban ang akon mga utod nagsugod sia sa pagpalangurog, kag naghana nga magpalagyo halin sa akon kag magbalik sa siyudad sang Jerusalem.\n\n31 Kag karon ako, si Nefi, nga isa ka lalaki nga dako sing panglawason, kag nga nakaangkon man sing tuman nga kusog halin sa Ginuo, gani gindakop ko ang suloguon ni Laban, kag ginpunggan sia, agud nga indi sia makapalagyo.\n\n32 Kag natabo ini nga nakighambal ako sa iya, nga kon mamati sia sa akon mga pulong, pareho nga buhi ang Ginuo, kag pareho nga nagakabuhi ako, sa amo man nga kon mamati sia sa amon mga pulong, pabayaan namon nga mabuhi sia.\n\n33 Kag naghambal ako sa iya, bisan upod ang isa ka panumpa, nga indi sia kinahanglan nga mahadlok; nga mangin isa sia ka hilway nga tawo pareho sa amon kon magdulhog sia sa kamingawan upod sa amon.\n\n34 Kag naghambal man ako sa iya nga nagasiling: Pat-od nga ginsugo kami sang Ginuo nga himuon ini nga butang; kag indi bala dapat nga mangin matutum kami sa pagtuman sang mga kasugoan sang Ginuo? Gani, kon magdulhog ka sa kamingawan sa akon amay may lugar ka sa amon.\n\n35 Kag natabo ini nga si Zoram nagpakaisog sa mga pulong nga akon ginhambal. Karon si Zoram ang ngalan sang suloguon; kag nagpromisa sia nga magdulhog sa kamingawan sa amon amay. Huo, kag nanumpa man sia sa amon nga magapabilin sia upod sa amon sumugod sa sina nga tion.\n\n36 Karon luyag namon nga magpabilin sia upod sa amon sa sini nga kabangdanan, agud indi mahibal-an sang mga Judio ang parte sa amon pagpalagyo padulong sa kamingawan, kay basi lagson nila kami kag pamatyon kami.\n\n37 Kag natabo ini nga sang makapanumpa sa amon si Zoram, nadula ang amon kahadlok parte sa iya.\n\n38 Kag natabo ini nga gindala namon ang mga lamina nga saway kag ang suloguon ni Laban, kag nagkadto sa kamingawan, kag nagpanglakaton padulong sa tolda sang amon amay.\n\n", "1-ne 5": "[center][font_size=26]Kapitulo 5[/font_size][/center]\n\n[i]Si Saria nagreklamo batok kay Lehi—Nalipay sila nga duha sa pagbalik sang ila mga anak nga lalaki—Naghatag sila sing mga halad—Ang mga lamina nga saway nagaunod sang mga sinulatan ni Moises kag sang mga propeta—Ang mga lamina nagkilala kay Lehi nga isa sa kaliwat ni Jose—Si Lehi nagpropesiya parte sa iya kaliwatan kag sang pag-amlig sa mga lamina. Mga 600–592 B.C.[/i]\n\n1 Kag natabo ini nga sang makaabot kami sa amon amay didto sa kamingawan, tan-awa, napuno sia sing kalipay, kag ang akon man iloy nga si Saria, nalipay sing tuman, kay matuod gid nga nagpangalisud sia bangod sa amon.\n\n2 Kay naghunahuna sia nga nagkalamatay kami sa kamingawan; kag nagreklamo man sia batok sa akon amay, nga ginhambalan sia nga isa sia ka tawo nga may mga panan-awon; nga nagasiling: Tan-awa gindala mo kami palayo sa duta nga amon palanublion, kag ang akon mga anak nga lalaki wala na, kag magkalamatay kita sa kamingawan.\n\n3 Kag sa amo nga sari sang paghambal nagreklamo ang akon iloy batok sa akon amay.\n\n4 Kag natabo ini nga ang akon amay naghambal sa iya nga nagasiling: Nahibal-an ko nga isa ako ka tawo nga may mga panan-awon; kay kon wala ko makita ang mga butang sang Dios sa isa ka panan-awon wala ko kuntani mahibal-i ang kaayo sang Dios, kundi nagpabilin na lamang sa Jerusalem, kag napatay upod sang akon mga kaupod.\n\n5 Apang tan-awa, nakaangkon ako sang isa ka duta sang panaad, nga sa amo nga mga butang ako nagakasadya; huo, kag nahibal-an ko nga luwason sang Ginuo ang akon mga anak halin sa mga kamot ni Laban, kag dal-on sila liwat padulhog diri sa aton sa kamingawan.\n\n6 Kag sa amo nga sari sang paghambal ginpaumpawan sang akon amay nga si Lehi, ang akon iloy nga si Saria, parte sa amon, samtang nagapanglakaton kami sa kamingawan pataklad sa duta sang Jerusalem, agud kuhaon ang kasulatan sang mga Judio.\n\n7 Kag sang makabalik kami sa tolda sang akon amay, tan-awa nangin lubos ang ila kalipay, kag naumpawan ang akon iloy.\n\n8 Kag naghambal sia nga nagasiling: Karon nahibal-an ko na sing pat-od nga ginsugo sang Ginuo ang akon bana sa pagpalagyo padulong sa kamingawan; huo, kag nahibal-an ko man sing pat-od nga gin-amligan sang Ginuo ang akon mga anak, kag ginluwas sila sa mga kamot ni Laban, kag ginhatagan sila sing gahum agud ila matuman ang butang nga ginsugo sa ila sang Ginuo. Kag sa amo sini nga sari sang paghambal sia naghambal.\n\n9 Kag natabo ini nga nagkinalipay sila sing tuman, kag naghatag sang halad kag mga halad-nga-sinunog sa Ginuo; kag naghatag sila sang pasalamat sa Dios sang Israel.\n\n10 Kag pagkatapos nga makahatag sila sang pasalamat sa Dios sang Israel, kinuha sang akon amay nga si Lehi ang mga kasulatan nga kinurit sa mga lamina nga saway, kag iya ginbasa ang mga ini halin sa ginsuguran.\n\n11 Kag iya nakita nga nagaunod ang mga ini sang lima ka libro ni Moises, nga nagahatag sang kasaysayan sang pagtuga sang kalibutan, kag amo man kanday Adan kag Eva, nga amo ang aton una nga mga ginikanan;\n\n12 Kag amo man sang kasulatan sang mga Judio halin sa ginsuguran, tubtob sa pagsugod sang paggahum ni Sedequias, hari sang Juda;\n\n13 Kag amo man sang mga propesiya sang balaan nga mga propeta, halin sa ginsuguran, bisan tubtob sa pagsugod sang paghari ni Sedequias; kag amo man sang madamo nga propesiya nga ginhambal sang baba ni Jeremias.\n\n14 Kag natabo ini nga nakita man sang akon amay nga si Lehi, sa mga lamina nga saway ang lista sang kaliwatan sang iya mga katigulangan; gani iya nahibal-an nga kaliwat sia ni Jose; huo, bisan inang Jose nga amo ang anak ni Jacob, nga ginbaligya sa Egipto, kag amo ang gin-amligan sang kamot sang Ginuo, agud maamligan niya ang iya amay nga si Jacob, kag ang tanan niya nga panimalay halin sa pagkamatay sa gutom.\n\n15 Kag gintuytuyan man sila pagwa sa pagkabihag kag pagwa halin sa duta sang Egipto, sinang amo man nga Dios nga nag-amlig sa ila.\n\n16 Kag sa amo nga paagi natukiban sang akon amay nga si Lehi, ang lista sang kaliwatan sang iya mga katigulangan. Kag si Laban kaliwat man ni Jose, gani sia kag ang iya mga katigulangan amo ang nag-amlig sang mga kasulatan.\n\n17 Kag karon sang makita sang akon amay ining tanan nga butang, napuno sia sang Espiritu, kag nagsugod sa pagpropesiya parte sa iya kaliwatan—\n\n18 Nga ining mga lamina nga saway magadangat sa tanan nga nasyon, kaliwat, lengguahe, kag katawhan nga halin sa iya kaliwatan.\n\n19 Gani, nagsiling sia nga ining mga lamina nga saway indi gid maguba; ukon mapalubog pa sang panahon. Kag nagpropesiya sia sang madamo nga butang parte sa iya kaliwatan.\n\n20 Kag natabo ini nga tubtob sa sini nga tion ako kag ang akon amay nakatuman sang mga kasugoan nga ginsugo sa amon sang Ginuo.\n\n21 Kag nakuha namon ang mga kasulatan nga ginsugo sa amon sang Ginuo, kag ginbasa ang mga ini kag nakita nga maayo ang mga ini; huo, nga tuman gid ka importante para sa amon, kay bangod sini mahimo namon nga maamligan ang mga kasugoan sang Ginuo para sa amon mga anak.\n\n22 Gani, kinaalam ini sa Ginuo nga dapat namon dal-on ang mga ini samtang nagapanglakaton kami sa kamingawan padulong sa duta sang panaad.\n\n", "1-ne 6": "[center][font_size=26]Kapitulo 6[/font_size][/center]\n\n[i]Si Nefi nagsulat parte sa mga butang sang Dios—Ang katuyoan ni Nefi amo ang kumbinsihon ang mga tawo nga magkari sa Dios ni Abraham kag maluwas. Mga 600–592 B.C.[/i]\n\n1 Kag karon ako, si Nefi, wala nagahatag sang lista sang kaliwatan sang akon mga katigulangan sa sini nga bahin sang akon kasulatan; ukon sa bisan ano man nga tion indi ko ini pag-ihatag pagkatapos sa sining mga lamina nga akon ginasulatan; kay ginhatag ini sa kasulatan nga ginatipigan sang akon amay; gani, wala ko ini pag-isulat sa sini nga libro.\n\n2 Kay tama na sa akon ang magsiling nga mga kaliwat kami ni Jose.\n\n3 Kag indi ini importante sa akon nga maid-id ako sa paghatag sang bug-os nga kasaysayan sang tanan nga butang nga ginsulat sang akon amay, kay ang mga ini indi mahimo nga masulat sa sining mga lamina, kay luyag ko nga may lugar agud makasulat ako parte sa mga butang sang Dios.\n\n4 Kay ang kabug-osan sang akon tinutuyo amo nga mahimo ko nga makumbinsi ang mga tawo nga magkari sa Dios ni Abraham, kag sa Dios ni Isaac, kag sa Dios ni Jacob, kag maluwas.\n\n5 Gani, ang mga butang nga makapalipay sa kalibutan wala ko pag-isulat, kundi ang mga butang nga makapalipay sa Dios kag sa ila nga indi iya sang kalibutan.\n\n6 Gani, magahatag ako sing kasugoan sa akon kaliwatan, nga indi nila pagsulatan ining mga lamina sing mga butang nga wala sing importansia para sa mga anak sang katawhan.\n\n", "1-ne 7": "[center][font_size=26]Kapitulo 7[/font_size][/center]\n\n[i]Ang mga anak nga lalaki ni Lehi nagbalik sa Jerusalem kag ginhagad si Ismael kag ang iya panimalay sa pag-upod sa ila pagpanglakaton—Si Laman kag iban pa nagrebelde—Si Nefi naglaygay sa iya mga kauturan nga magtuo sa Ginuo—Ila sia gingapos sang mga lubid kag nagplano sang iya kamatayon—Nahilway sia paagi sa gahum sang pagtuo—Ang iya mga kauturan nangayo sing patawad—Si Lehi kag ang iya mga kaupdanan naghatag sang halad kag mga halad-nga-sinunog. Mga 600–592 B.C.[/i]\n\n1 Kag karon luyag ko nga inyo mahibal-an nga pagkatapos nga ang akon amay nga si Lehi nakahuman sa pagpropesiya parte sa iya kaliwatan, natabo ini nga ang Ginuo naghambal liwat sa iya, nga nagasiling nga indi nagakabagay para sa iya, kay Lehi, nga ang iya lamang panimalay ang iya dal-on sa kamingawan; kundi nga ang iya mga anak nga lalaki dapat nga magdala sang mga dalaga nga pangasaw-on, agud magbangon sila sang kaliwatan para sa Ginuo sa duta sang panaad.\n\n2 Kag natabo ini nga ang Ginuo nagsugo sa iya nga ako, si Nefi, kag ang akon mga kauturan, dapat magbalik liwat sa duta sang Jerusalem, kag dal-on si Ismael kag ang iya panimalay padulong sa kamingawan.\n\n3 Kag natabo ini nga ako, si Nefi, naglakat liwat, upod ang akon mga kauturan, padulong sa kamingawan agud magtaklad sa Jerusalem.\n\n4 Kag natabo ini nga nagkadto kami sa puluy-an ni Ismael, kag naangkon namon ang kahamuot sa panulok ni Ismael, sa bagay nga ginhambal namon sa iya ang mga pulong sang Ginuo.\n\n5 Kag natabo ini nga ginpahumok sang Ginuo ang tagipusuon ni Ismael, kag amo man ang iya panimalay, sa bagay nga nag-upod sila sa amon sa pagpanglakaton padulhog sa kamingawan padulong sa tolda sang amon amay.\n\n6 Kag natabo ini nga samtang nagapanglakaton kami sa kamingawan, tan-awa sanday Laman kag Lemuel, kag duha sa anak nga babayi ni Ismael, kag ang duha ka anak nga lalaki ni Ismael kag ila mga panimalay, nagrebelde batok sa amon; huo, batok sa akon, si Nefi, kag kay Sam, kag sa ila amay, kay Ismael, kag sa iya asawa, kag sa iya tatlo pa ka anak nga babayi.\n\n7 Kag natabo ini nga sa sina nga pagrebelde, luyag nila nga magbalik sa duta sang Jerusalem.\n\n8 Kag karon ako, si Nefi, nga nagbatyag sing kasubo tungod sa katig-a sang ila mga tagipusuon, gani naghambal ako sa ila, nga nagasiling, huo, bisan kanday Laman kag Lemuel: Tan-awa mga magulang ko kamo, kag ngaa man nga sa pagkatig-a sang inyo mga tagipusuon, kag sa pagkabulag sang inyo mga kaisipan, nga nagkinahanglan pa kamo nga ako, ang inyo manghod, amo ang maglaygay sa inyo, huo, kag maghatag sa inyo sing ehemplo?\n\n9 Ngaa man nga wala kamo nagapamati sa pulong sang Ginuo?\n\n10 Ngaa man nga inyo nalimtan nga nakakita kamo sing isa ka anghel sang Ginuo?\n\n11 Huo, kag ngaa man nga inyo nalimtan kon ano kadako nga mga butang ang ginhimo sang Ginuo para sa aton, sa pagluwas sa aton halin sa mga kamot ni Laban, kag amo man agud makuha naton ang kasulatan?\n\n12 Huo, kag ngaa man nga inyo nalimtan nga ang Ginuo makasarang sa paghimo sang tanan nga butang suno sa iya kabubut-on, para sa mga anak sang katawhan, kon lamang gamiton nila ang ila pagtuo sa iya? Gani, mangin tampad kita sa iya.\n\n13 Kag kon tampad lamang kita sa iya, maangkon naton ang duta sang panaad; kag inyo mahibal-an sa palaabuton nga tion nga ang pulong sang Ginuo matuman parte sa pagkalaglag sang Jerusalem; kay ang tanan nga butang nga ginpahayag sang Ginuo parte sa pagkalaglag sang Jerusalem pat-od gid nga matuman.\n\n14 Kay tan-awa, ang Espiritu sang Ginuo sa indi madugay magauntat na sa pag-impluwensya sa ila; kay tan-awa, ginsikway nila ang mga propeta, kag si Jeremias ila ginsulod sa bilanggoan. Kag gintinguhaan nila nga kuhaon ang kabuhi sang akon amay, sa bagay nga natabog nila sia pagwa sa kadutaan.\n\n15 Karon tan-awa, ginasiling ko sa inyo nga kon magbalik kamo sa Jerusalem magkalamatay man kamo upod sa ila. Kag karon, kon amo sini ang inyo pilion, magtaklad kamo sa kadutaan, kag dumduma ang mga pulong nga ginhambal ko sa inyo, nga kon maglakat kamo magkalamatay man kamo; kay gani ang Espiritu sang Ginuo nagatulod sa akon nga maghambal ako.\n\n16 Kag natabo ini nga sang ako, si Nefi, nakatapos sa paghambal sining mga pulong sa akon mga utod, naakig sila sa akon. Kag natabo ini nga ginpadapatan nila ako sang ila mga kamot, kay tan-awa, tuman ang ila kaakig, kag gingapos nila ako sang mga lubid, kay nagtinguha sila sa pagpatay sa akon, agud mabayaan nila ako sa kamingawan agud kaunon sang mabangis nga mga sapat.\n\n17 Apang natabo ini nga nagpangamuyo ako sa Ginuo nga nagasiling: O Ginuo, suno sa akon pagtuo nga yara sa imo, luwasa ako sa mga kamot sang akon mga utod; huo, hatagi ako sing kusog agud mabugto ko ining mga lubid nga nagagapos sa akon.\n\n18 Kag natabo ini nga sang masambit ko ining mga pulong, tan-awa, ang mga gapos nagkalapalos sa akon mga kamot kag mga tiil, kag nagtindog ako sa atubang sang akon mga utod, kag nakighambal ako liwat sa ila.\n\n19 Kag natabo ini nga naakig sila liwat sa akon, kag nagtinguha nga dapatan ako sang mga kamot; apang tan-awa, isa sang mga anak nga babayi ni Ismael, huo, pati ang iya iloy, kag isa sang mga anak nga lalaki ni Ismael, nagpakitluoy sa akon mga utod, sa bagay nga napahumok nila ang ila mga tagipusuon; kag nag-untat sila sa pagtinguha nga patyon ako.\n\n20 Kag natabo ini nga nagkasubo sila, tungod sang ila kalainan, sa bagay nga nagluhod sila sa akon atubang, kag nagpakitluoy sa akon nga patawaron ko sila sang butang nga ila ginhimo batok sa akon.\n\n21 Kag natabo ini nga maalwan ko sila nga ginpatawad sang tanan nila nga ginhimo, kag ginlaygayan ko sila nga magpangamuyo sila sa Ginuo nga ila Dios agud mapatawad. Kag natabo ini nga ila ini ginhimo. Kag sang makatapos sila sa pagpangamuyo sa Ginuo nagpadayon kami sa amon pagpanglakaton padulong sa tolda sang amon amay.\n\n22 Kag natabo ini nga nagdulhog kami padulong sa tolda sang amon amay. Kag pagkatapos nga ako kag akon mga utod kag ang tanan nga panimalay ni Ismael makadulhog padulong sa tolda sang akon amay, naghatag sila sang pasalamat sa Ginuo nga ila Dios; kag naghatag sila sang halad kag mga halad-nga-sinunog sa iya.\n\n", "1-ne 8": "[center][font_size=26]Kapitulo 8[/font_size][/center]\n\n[i]Nakakita si Lehi sing isa ka panan-awon sang kahoy sang kabuhi—Nagkaon sia sang bunga sini kag naghandum nga ang iya panimalay magahimo sang amo man—Nakakita sia sing isa ka barandilya nga salsalon, isa ka mapiot kag makitid nga banas, kag sang panganod sang kadudulman nga nagalikop sa mga tawo—Sanday Saria, Nefi, kag Sam nagkaon sang bunga, apang sanday Laman kag Lemuel nagbalibad. Mga 600–592 B.C.[/i]\n\n1 Kag natabo ini nga ginpanipon namon ang tanan nga sari sang tagsa ka sahi sang binhi, sang uyas sang tagsa ka sahi, kag amo man sang mga binhi sang tanan nga sahi sang bungang-kahoy.\n\n2 Kag natabo ini samtang nagapabilin ang akon amay sa kamingawan naghambal sia sa amon nga nagasiling: Tan-awa, nagdamgo ako sing isa ka damgo; ukon, sa iban nga pulong, nakakita ako sing isa ka panan-awon.\n\n3 Kag tan-awa, tungod sang butang nga akon nakita, may rason ako sa pagkasadya sa Ginuo tungod kay Nefi kag amo man kay Sam; tungod kay may kabangdanan ako sa pagpati nga sila, kag madamo man sang ila mga kaliwatan, maluwas.\n\n4 Apang tan-awa, Laman kag Lemuel, tuman ako nga nahadlok tungod sa inyo; kay tan-awa, nadumduman ko nga nakita ko sa akon damgo ang isa ka madulom kag masubo nga kamingawan.\n\n5 Kag natabo ini nga nakakita ako sing isa ka lalaki, kag nagasuksok sia sing isa ka puti nga panapton; kag nagpalapit sia kag nagtindog sa akon atubang.\n\n6 Kag natabo ini nga naghambal sia sa akon, kag ginhambalan ako nga magsunod sa iya.\n\n7 Kag natabo ini nga samtang nagasunod ako sa iya nakita ko ang akon kaugalingon nga yara ako sa isa ka madulom kag masubo nga kamingawan.\n\n8 Kag pagkatapos nga nagpanglakaton ako sa sulod sing madamo nga oras sa kadulom, nagsugod ako sa pagpangamuyo sa Ginuo nga kaluoyan niya ako, suno sa kabugana sang iya mapinalanggaon nga mga kaluoy.\n\n9 Kag natabo ini, pagkatapos nga nakapangamuyo ako sa Ginuo nakita ko ang isa ka dako kag malapad nga patag.\n\n10 Kag natabo ini nga nakakita ako sing isa ka kahoy, nga ang bunga sini halandumon agud makapalipay sing isa ka tawo.\n\n11 Kag natabo ini nga nagpalapit ako kag nagkaon sang bunga sini; kag nakita ko nga tuman ini katam-is, labaw sa tanan nga akon na natilawan. Huo, kag nakita ko nga ang bunga sini maputi, nga labaw pa sa tanan nga kaputian nga akon na nakita.\n\n12 Kag sang ginkaon ko ang bunga sini nagpuno ini sang akon kalag sing tuman kadako nga kalipay; gani, nagsugod ako sa paghandum nga ang akon panimalay makakaon man sini; kay nahibal-an ko nga halandumon ini labaw sa tanan nga bunga.\n\n13 Kag sang naglantaw ako sa palibot, agud basi masalapoan ko man ang akon panimalay, nakita ko ang isa ka suba nga may tubig; kag nagailig ini, kag malapit ini sa kahoy nga ang bunga sini akon ginakaon.\n\n14 Kag nagtulok ako agud makita kon diin ini naghalin; kag nakita ko ang ginhalinan sini sa unhan diutay; kag sa ginhalinan sini nakita ko ang inyo iloy nga si Saria, kag si Sam, kag si Nefi; kag nagatindog sila nga daw indi mahibal-an kon diin sila dapat makadto.\n\n15 Kag natabo ini nga ginpaypay ko sila; kag gintawag ko man sila sa isa ka mabaskog nga tingug nga magpalapit sila sa akon, kag magkaon sang bunga, nga halandumon labaw sa tanan nga bunga.\n\n16 Kag natabo ini nga nagpalapit sila sa akon kag nagkaon man sang bunga.\n\n17 Kag natabo ini nga naghandum ako nga magpalapit man sanday Laman kag Lemuel kag magkaon man sang bunga; gani, nagtulok ako sa ginhalinan sang suba, agud basi makita ko sila.\n\n18 Kag natabo ini nga nakita ko sila, apang indi sila magpalapit sa akon kag magkaon sang bunga.\n\n19 Kag nakita ko ang isa ka barandilya nga salsalon, kag nagauntay ini sa kalabaon sang pangpang sang suba, kag nagapadulong sa kahoy sa tupad sang akon ginatindogan.\n\n20 Kag nakita ko man ang isa ka mapiot kag makitid nga banas, nga nagausoy sa barandilya nga salsalon, padulong gid sa kahoy sa tupad sang akon ginatindugan; kag nagauntay man ini sa tupad sang ginhalinan sang tuburan, padulong sa isa ka dako kag malapad nga patag, nga daw isa ini ka kalibutan.\n\n21 Kag nakita ko ang di-maisip nga kadam-an sang katawhan, nga ang madamo sa ila nagaduso gid, agud nga malab-ot nila ang banas nga nagapadulong sa kahoy sa tupad sang akon ginatindugan.\n\n22 Kag natabo ini nga nagpadulong sila, kag nagsugod sa banas nga nagapadulong sa kahoy.\n\n23 Kag natabo ini nga may nagtuhaw nga isa ka panganod sang kadudulman; huo, isa ka tuman kadako nga panganod sang kadudulman, sa bagay nga sila nga nagsugod sa banas nagtalalang sa ila alagyan, nga nagtalang sila kag nagkaladula.\n\n24 Kag natabo ini nga nakita ko ang iban nga nagaduso gid, kag nakalab-ot sila kag nagkapyot sa punta sang barandilya nga salsalon; kag nagduso sila sa tunga sang panganod sang kadudulman, nga nagahawid sa barandilya nga salsalon, bisan tubtob nga nakalab-ot sila kag nakakaon sang bunga sang kahoy.\n\n25 Kag pagkatapos nga nakakaon sila sang bunga sang kahoy nagtulutan-aw sila sa palibot nga daw nahuya sila.\n\n26 Kag naglantaw man ako sa palibot, kag nakita, sa pihak sang suba nga may tubig, ang isa ka dako kag maligwa nga bilding; kag nagatindog ini nga daw yara sa hangin, nga mataas sa ibabaw sang duta.\n\n27 Kag puno ini sang mga tawo, nga mga tigulang kag mga bataon, nga mga lalaki kag mga babayi; kag ang ila sari sang pamiste tuman kaanyag; kag yara sila sa akto nga nagapangyaguta kag nagaturisok sang ila mga tudlo sa mga nagkaladto kag nagkalaon sang bunga.\n\n28 Kag pagkatapos nga nakatilaw sila sang bunga nahuya sila, tungod sang mga nagapangyaguta sa ila; kag nagtalalang sila pakadto sa ginadilian nga mga banas kag nagkaladula.\n\n29 Kag karon ako, si Nefi, wala nagasugid sang tanan nga pulong sang akon amay.\n\n30 Kundi, agud nga mapalip-ot sa pagsulat, tan-awa, nakita niya ang iban pa nga mga kadam-an nga nagaduso gid; kag nakalab-ot sila kag nagkapyot sa punta sang barandilya nga salsalon; kag nagduso sila sa ila paglakat, nga dalayon nga nagahawid sing hugot sa barandilya nga salsalon, tubtob nga nakalab-ot sila kag nagkalatumba kag nakakaon sang bunga sang kahoy.\n\n31 Kag iya man nakita ang iban pa nga kadam-an nga nagapangarapkap sa ila alagyan padulong sa sining dako kag maligwa nga bilding.\n\n32 Kag natabo ini nga madamo ang nagkalalumos sa kadalumon sang tuburan; kag madamo ang nagkaladula sa iya panan-awan, nga nagadalang-dalang sa di-sunado nga mga dalan.\n\n33 Kag dako ang kadam-an nga nagsulod sa sinang di-kinaandan nga bilding. Kag pagkatapos nga nakasulod sila sa sina nga bilding nagturisok sila sang tudlo sa pagtamay sa akon kag sa mga nagakalaon man sang bunga; apang wala namon sila pagsapaka.\n\n34 Amo ini ang mga pulong sang akon amay: Kay ang tanan nga nagpamati sa ila, nagtalalang.\n\n35 Kag sanday Laman kag Lemuel wala magkaon sang bunga, siling sang akon amay.\n\n36 Kag natabo ini nga pagkatapos nga nahambal sang akon amay ang tanan nga pulong parte sa iya damgo ukon panan-awon, nga madamo, nagsiling sia sa amon, tungod sining mga butang nga iya nakita sa isa ka panan-awon, tuman sia nga nahadlok para kanday Laman kag Lemuel; huo, nahadlok sia nga basi pagasikwayon sila sa atubang sang Ginuo.\n\n37 Kag ginlaygayan niya sila dayon upod ang bug-os nga balatyagon sing isa ka mapinalanggaon nga ginikanan, nga magpamati sila sa iya mga pulong, agud basi pa lang nga ang Ginuo maluoy sa ila, kag indi sila pag-isikway; huo, ang akon amay nagwali sa ila.\n\n38 Kag pagkatapos nga nagwali sia sa ila, kag nagpropesiya man sa ila sang madamo nga butang, ginhambalan niya sila nga magtuman sang mga kasugoan sang Ginuo; kag nag-untat sia sa paghambal sa ila.\n\n", "1-ne 9": "[center][font_size=26]Kapitulo 9[/font_size][/center]\n\n[i]Si Nefi naghimo sang duha ka klase sang kasulatan—Ang kada isa gintawag nga mga lamina ni Nefi—Ang dalagko nga mga lamina nagaunod sing isa ka sekular nga kasaysayan; ang magagmay naman nagatalakay ilabi na sa sagrado nga mga butang. Mga 600–592 B.C.[/i]\n\n1 Kag ini tanan nakita sang akon amay, kag nabatian, kag ginhambal, samtang nagapuyo sia sa isa ka tolda, sa patag sang Lemuel, kag amo man ang tuman kadamo pa gid nga butang, nga indi masulat sa sining mga lamina.\n\n2 Kag karon, pareho sang ginhambal ko parte sining mga lamina, tan-awa indi ini ang mga lamina nga sa diin ginahimo ko ang bug-os nga kasaysayan sang maragtas sang akon katawhan; kay ang mga lamina nga sa diin ginhimo ko ang isa ka bug-os nga kasaysayan sang akon katawhan ginhatagan ko sang ngalan nga Nefi; gani, gintawag ang mga ini nga mga lamina ni Nefi, sunod sa akon kaugalingon nga ngalan; kag ining mga lamina man ginatawag nga mga lamina ni Nefi.\n\n3 Apang, nakabaton ako sing isa ka kasugoan halin sa Ginuo nga dapat ko himuon ining mga lamina para sa pinasahi nga katuyoan nga dapat may isa ka kasaysayan nga nakurit parte sa pag-alagad sang akon katawhan.\n\n4 Sa iban pa nga mga lamina dapat nga ikurit ang isa ka kasaysayan parte sa pagginahum sang mga hari, kag sang mga giyera kag mga pagbinaisay sang akon katawhan; gani ining mga lamina para sa laban nga bahin parte sa pag-alagad; kag ang iban pa nga mga lamina para sa laban nga bahin parte sa pagginahum sang mga hari kag sang mga giyera kag mga pagbinaisay sang akon katawhan.\n\n5 Gani, ginsugo ako sang Ginuo sa paghimo sining mga lamina para sa isa ka maalam nga katuyoan sa iya, nga ang amo nga katuyoan wala ako nakahibalo.\n\n6 Apang ang Ginuo nakahibalo sang tanan nga butang halin sa ginsuguran; gani, nagahanda sia sang paagi agud matuman ang tanan niya nga buluhaton sa tunga sang mga anak sang katawhan; kay tan-awa, yara sa iya ang tanan nga gahum sa pagtuman sang tanan niya nga pulong. Kag gani amo sini. Amen.\n\n", "1-ne 10": "[center][font_size=26]Kapitulo 10[/font_size][/center]\n\n[i]Ginpropesiya ni Lehi nga ang mga Judio pagabihagon sang mga taga-Babilonia—Nagsugid sia parte sa pagkari sa tunga sang mga Judio sing isa ka Mesias, isa ka Manluluwas, isa ka Manunubos—Si Lehi nagsugid man parte sang pag-abot sing isa nga magabunyag sa Kordero sang Dios—Si Lehi nagsugid parte sang kamatayon kag pagkabanhaw sang Mesias—Ginpaanggid niya ang paglalapta kag pagtipon sang Israel sa isa ka kahoy nga olivo—Si Nefi naghambal parte sa Anak sang Dios, parte sang dulot sang Balaan nga Espiritu, kag sang pagkakinahanglanon sang pagkamatarong. Mga 600–592 B.C.[/i]\n\n1 Kag karon ako, si Nefi, magapadayon sa paghatag sing isa ka kasaysayan sa sining mga lamina parte sang akon mga kahimoan, kag sang akon pagginahum kag pag-alagad; gani, sa pagpadayon sang akon kasaysayan, kinahanglan gid nga maghambal ako sing diutay parte sa akon amay, kag amo man parte sa akon mga kauturan.\n\n2 Kay tan-awa, natabo ini nga pagkatapos nga ang akon amay nakahambal sang mga pulong parte sa iya damgo, kag sa paglaygay man sa ila nga mangin tuman katutum, naghambal sia sa ila parte sa mga Judio—\n\n3 Nga pagkatapos nga malaglag sila, bisan inang dako nga siyudad nga Jerusalem, kag madamo ang pagadal-on nga bihag sa Babilonia, suno sa kaugalingon nga natalana nga tion sang Ginuo, magabalik sila liwat, huo, bisan pagadal-on pabalik halin sa pagkabihag; kag pagkatapos nga madala sila pabalik halin sa pagkabihag pagapanag-iyahan nila liwat ang duta nga ila palanublion.\n\n4 Huo, bisan pag-abot sang anum ka gatos ka tuig halin sa tion nga nagbiya ang akon amay sa Jerusalem, isa ka propeta ang pagabangonon sang Ginuong Dios sa tunga sang mga Judio—nga amo ang Mesias, ukon, sa iban nga pulong, isa ka Manluluwas sang kalibutan.\n\n5 Kag naghambal man sia parte sa mga propeta, nga tuman gid kadamo ang nagsaksi sining mga butang, parte sining Mesias, nga iya ginhambal, ukon ining Manunubos sang kalibutan.\n\n6 Gani, tanan nga tawo yara sa nagtalang kag nalaglag nga kahimtangan, kag dalayon nga mangin amo sini luwas lang kon magasandig sila sa sining Manunubos.\n\n7 Kag naghambal man sia parte sa isa ka propeta nga magaabot antes sa Mesias, agud ihanda ang dalanon sang Ginuo—\n\n8 Huo, bisan sia magakadto kag magasinggit sa kamingawan: Ihanda ninyo ang dalanon sang Ginuo, kag tadlunga ang iya mga banas; kay sa tunga ninyo nagatindog ang isa nga wala ninyo makilala; kag labaw sia nga gamhanan sangsa akon, nga ang higot sang iya sandalyas indi ako nagakaangay sa paghubad. Kag madamo pa ang ginhambal sang akon amay parte sini nga butang.\n\n9 Kag ang akon amay nagsiling nga magapangbunyag sia sa Betabara, sa pihak sang Jordan; kag nagasiling man sia nga magapangbunyag sia paagi sa tubig; bisan pa nga ang Mesias pagabunyagan niya sa tubig.\n\n10 Kag pagkatapos nga mabunyagan niya sa tubig ang Mesias, pagakilalahon niya kag pamatud-an nga nabunyagan niya ang Kordero sang Dios, nga magakuha sang mga sala sang kalibutan.\n\n11 Kag natabo ini nga pagkatapos nga makahambal ang akon amay sang sini nga mga pulong naghambal sia sa akon mga kauturan parte sa ebanghelyo nga igawali sa tunga sang mga Judio, kag amo man parte sa pag-usmod sang mga Judio sa pagkawala’y pagtuo. Kag pagkatapos nga ila mapatay ang Mesias, nga magakari, kag pagkatapos nga sia mapatay na magabangon sia halin sa mga minatay, kag magapakita sang iya kaugalingon, paagi sa Balaan nga Espiritu, sa mga Gentil.\n\n12 Huo, bisan ang akon amay madamo sing ginhambal parte sa mga Gentil, kag amo man parte sa panimalay ni Israel, sa bagay nga mapaanggid sila sa isa ka kahoy nga olivo, nga ang mga sanga sini pagabalion kag pagalaptahon sa bug-os nga ibabaw sang duta.\n\n13 Gani, nagsiling sia nga kinahanglan gid nga matuytuyan kita sing ulolupod sa duta sang panaad, tuhoy sa katumanan sang pulong sang Ginuo, nga pagalaptahon kita sa bug-os nga ibabaw sang duta.\n\n14 Kag pagkatapos nga pagalaptahon ang panimalay ni Israel pagatiponon sila liwat; ukon, sa malip-ot nga pulong, pagkatapos nga mabaton sang mga Gentil ang kabug-osan sang Ebanghelyo, ang kinaugali nga mga sanga sang kahoy nga olivo, ukon ang mga nagkalabilin sang panimalay ni Israel, igasugpon, ukon makahibalo parte sa matuod nga Mesias, ang ila Ginuo kag ang ila Manunubos.\n\n15 Kag sa amo sini nga sari sang paghambal ang akon amay nagpropesiya kag naghambal sa akon mga kauturan, kag madamo nga iban pa gid nga mga butang nga wala ko pag-isulat sa sini nga libro; kay nasulat ko na ang madamo sang mga ini nga sa banta ko kinahanglanon gid sa isa ko pa ka libro.\n\n16 Kag ining tanan nga butang nga akon ginhambal, ginhimo samtang ang akon amay nagapuyo sa isa ka tolda, sa patag sang Lemuel.\n\n17 Kag natabo ini nga ako, si Nefi, pagkatapos nga mabatian ang tanan nga pulong sang akon amay, parte sa mga butang nga iya nakita sa isa ka panan-awon, kag ang mga butang man nga iya ginhambal paagi sa gahum sang Balaan nga Espiritu, nga ang amo nga gahum iya nabaton paagi sa pagtuo sa Anak sang Dios—kag ang Anak sang Dios amo ang Mesias nga magakari—ako, si Nefi, naghandum man nga makakita ako, kag makabati, kag makahibalo parte sining mga butang, paagi sa gahum sang Balaan nga Espiritu, nga amo ang dulot sang Dios sa tanan nga matutum nga nagapangita sa iya, kag amo man sa dumaan nga panahon kag sa panahon nga igapakita niya ang iya kaugalingon sa mga anak sang katawhan.\n\n18 Kay sia amo man gihapon kahapon, subong, kag tubtob sa wala’y katapusan; kag ang dalan ginhanda para sa tanan nga tawo halin pa sa pagtuga sang kalibutan, kon lamang nga sila maghinulsol kag magpalapit sa iya.\n\n19 Kay sia nga matutum nga nagapangita makakita; kag ang mga misteryo sang Dios igapahayag sa ila, paagi sa gahum sang Balaan nga Espiritu, sa sining panahon kag sa dumaan nga panahon, kag amo man sa dumaan nga panahon kag sa panahon nga palaabuton; gani, ang alagyan sang Ginuo isa ka wala’y katapusan nga nagalibot nga alagyan.\n\n20 Gani, dumduma, O tawo, kay tungod sang tanan nga inyo ginahimo pagadal-on kamo sa paghukom.\n\n21 Gani, kon nagpangita kamo sa paghimo sang malain sa mga adlaw sang inyo pagtilaw, makit-an kamo nga di-matinlo sa atubang sang hukom-lingkuranan sang Dios; kag wala sing di-matinlo nga butang nga makapuyo upod sa Dios; gani, pat-od gid nga isikway kamo sa wala’y katapusan.\n\n22 Kag ang Balaan nga Espiritu nagahatag sing awtoridad nga ihambal ko ining mga butang, kag indi pag-ipanghiwala ang mga ini.\n\n", "1-ne 11": "[center][font_size=26]Kapitulo 11[/font_size][/center]\n\n[i]Nakita ni Nefi ang Espiritu sang Ginuo kag ginpakitaan sang panan-awon sang kahoy sang kabuhi—Nakita niya ang iloy sang Anak sang Dios kag nahibaloan ang pagpakaubos sang Dios—Nakita niya ang pagbunyag, pag-alagad, kag paglansang sa krus sang Kordero sang Dios—Nakita man niya ang pagkatawag kag pag-alagad sang Dose ka Apostoles sang Kordero. Mga 600–592 B.C.[/i]\n\n1 Kay natabo ini pagkatapos nga naghandum ako nga mahibal-an ang mga butang nga nakita sang akon amay, kag nagapati nga mahimo nga mapahayag sang Ginuo ang mga ini sa akon, samtang nagapungko ako nga nagabinag-binag sa akon tagipusuon gindala ako sa Espiritu sang Ginuo, huo, sa isa ka tuman kataas nga bukid, nga wala ko pa gid makita, kag bisan san-o wala pa gid makatapak sa sini ang akon tiil.\n\n2 Kag ang Espiritu nagsiling sa akon: Tan-awa, ano ang ginahandum mo?\n\n3 Kag nagsiling ako: Nagahandum ako nga makita ang mga butang nga nakit-an sang akon amay.\n\n4 Kag ang Espiritu nagsiling sa akon: Nagapati ka bala nga ang imo amay nakakita sang kahoy nga iya ginhambal?\n\n5 Kag nagsiling ako: Huo, nahibal-an mo nga nagapati ako sang tanan nga pulong sang akon amay.\n\n6 Kag sang mahambal ko ining mga pulong, ang Espiritu nagsinggit sa isa ka mabaskog nga tingug nga nagasiling: Hosana sa Ginuo, ang labing mataas nga Dios; kay sia ang Dios sang bug-os nga duta, huo, sa pagkamatuod labaw sa tanan. Kag bulahan ikaw, Nefi, tungod nagapati ka sa Anak sang labing mataas nga Dios; gani, makita mo ang mga butang nga imo ginahandum.\n\n7 Kag tan-awa ini nga butang ihatag sa imo bilang isa ka tanda, nga pagkatapos nga makita mo ang kahoy nga nagadala sang bunga nga natilawan sang imo amay, makita mo man ang isa ka lalaki nga nagapanaog halin sa langit, kag sia imo masaksihan; kag pagkatapos nga masaksihan mo sia magapamatuod ka nga amo ini ang Anak sang Dios.\n\n8 Kag natabo ini nga ang Espiritu nagsiling sa akon: Tuloka! Kag nagtulok ako kag nakita ang isa ka kahoy; kag pareho ini sang kahoy nga nakit-an sang akon amay; kag ang katahum sini nagapalanglapaw, huo, nagalabaw sa tanan nga katahum; kag ang kaputi sini naglabaw pa sa kaputi sang pinalid nga niyebe.\n\n9 Kag natabo ini nga pagkatapos nga nakita ko ang kahoy, nagsiling ako sa Espiritu: Nahibaloan ko nga ginpakita mo sa akon ang kahoy nga labing malahalon sa tanan.\n\n10 Kag nagsiling sia sa akon: Ano ang imo luyag?\n\n11 Kag nagsiling ako sa iya: Nga mahibal-an ang pagpatpat sini—kay nakighambal ako sa iya pareho sang pagpakighambal sing isa ka tawo; kay nakita ko nga yara sia sa dagway sing isa ka tawo; apang, nahibal-an ko nga ini ang Espiritu sang Ginuo; kag nakighambal sia sa akon pareho sang pagpakighambal sing isa ka tawo sa isa pa gid.\n\n12 Kag natabo ini nga nagsiling sia sa akon: Tuloka! Kag nagtulok ako nga daw magatulok sa iya, kag wala ko na sia makita; kay nadula sia halin sa akon atubang.\n\n13 Kag natabo ini nga nagtulok ako kag nakita ang dako nga siyudad sang Jerusalem, kag amo man ang iban pa nga mga siyudad. Kag nakita ko ang siyudad sang Nazaret; kag sa siyudad sang Nazaret nakita ko ang isa ka birhen, kag tuman sia kaanyag kag kaputi.\n\n14 Kag natabo ini nga nakita ko nga nabuksan ang mga langit; kag isa ka anghel ang nagpanaog kag nagtindog sa akon atubang; kag nagsiling sia sa akon: Nefi, ano ang ginatan-aw mo?\n\n15 Kag nagsiling ako sa iya: Isa ka birhen, labing matahum kag maanyag labaw sa tanan nga iban pa nga birhen.\n\n16 Kag nagsiling sia sa akon: Nahibal-an mo bala ang pagpakaubos sang Dios?\n\n17 Kag nagsiling ako sa iya: Nahibal-an ko nga palangga niya ang iya mga anak; apang, wala ako makahibalo sang kahulugan sang tanan nga butang.\n\n18 Kag nagsiling sia sa akon: Tan-awa, ang birhen nga imo nakita amo ang iloy sang Anak sang Dios, suno sa unod.\n\n19 Kag natabo ini nga nakita ko nga gindala sia sa Espiritu; kag pagkatapos nga madala sia sa Espiritu sa sulod sing isa ka tion ang anghel naghambal sa akon nga nagasiling: Tuloka!\n\n20 Kag nagtulok ako kag nakita liwat ang birhen, nga nagakugos sing isa ka bata sa iya mga butkon.\n\n21 Kag ang anghel nagsiling sa akon: Tan-awa ang Kordero sang Dios, huo, bisan ang Anak sang Wala’y Katapusan nga Amay! Nahibal-an mo bala ang kahulugan sang kahoy nga nakit-an sang imo amay?\n\n22 Kag ginsabat ko sia nga nagasiling: Huo, ini ang gugma sang Dios, nga nagalapnag sa mga tagipusuon sang mga anak sang katawhan; gani, ini ang labing ginahandum labaw sa tanan nga butang.\n\n23 Kag naghambal sia sa akon nga nagasiling: Huo, kag ang labing makalilipay sa kalag.\n\n24 Kag pagkatapos nga mahambal niya ining mga pulong, nagsiling sia sa akon: Tuloka! Kag nagtulok ako, kag nakita ko ang Anak sang Dios nga nagapakigsimpon sa tunga sang mga anak sang katawhan; kag nakita ko ang madamo nga nagaluhod sa iya tiilan kag nagasimba sa iya.\n\n25 Kag natabo ini nga nakita ko nga ang barandilya nga salsalon, nga nakit-an sang akon amay, amo ang pulong sang Dios, nga nagapadulong sa tuburan sang buhi nga mga tubig, ukon sa kahoy sang kabuhi; nga ang amo nga mga tubig simbolo sang gugma sang Dios; kag nakita ko man nga ang kahoy sang kabuhi isa ka simbolo sang gugma sang Dios.\n\n26 Kag ang anghel nagsiling liwat sa akon: Tuloka kag tan-awa ang pagpakaubos sang Dios!\n\n27 Kag nagtulok ako kag nakita ang Manunubos sang kalibutan, nga ginahambal sang akon amay; kag nakita ko man ang propeta nga magahanda sang dalanon sa iya atubang. Kag ang Kordero sang Dios naglakat kag ginbunyagan niya; kag pagkatapos nga mabunyagan sia, nakita ko nga nabuksan ang mga langit, kag ang Balaan nga Espiritu nagpanaog halin sa langit kag nagpabilin sa iya sa dagway sing isa ka pating.\n\n28 Kag nakita ko nga naglakat sia nga nagaalagad sa katawhan, upod ang gahum kag dako nga himaya; kag ang kadam-an nagtililipon sa pagpamati sa iya; kag nakita ko nga gintabog nila sia halin sa tunga nila.\n\n29 Kag nakita ko man ang dose ka iban pa nga nagasunod sa iya. Kag natabo ini nga gindala sila sa Espiritu halin sa atubang sang akon nawong, kag wala ko na sila makita.\n\n30 Kag natabo ini nga ang anghel naghambal liwat sa akon nga nagasiling: Tuloka! Kag nagtulok ako, kag akon nakita nga nabuksan liwat ang mga langit, kag nakita ko ang mga anghel nga nagapanaog sa mga anak sang katawhan; kag nag-alagad sila sa ila.\n\n31 Kag naghambal sia liwat sa akon nga nagasiling: Tuloka! Kag nagtulok ako, kag nakita ko ang Kordero sang Dios nga nagapakigsimpon sa tunga sang mga anak sang katawhan. Kag nakita ko ang kadam-an sang katawhan nga nagamasakit, kag ginapaantos sang tanan nga sari sang balatian, kag may mga yawa kag di-matinlo nga mga espiritu; kag ang anghel naghambal kag nagpakita sining tanan nga butang sa akon. Kag ginpaayo sila sang gahum sang Kordero sang Dios; kag ginpangtabog ang mga yawa kag di-matinlo nga mga espiritu.\n\n32 Kag natabo ini nga ang anghel naghambal liwat sa akon nga nagasiling: Tuloka! Kag nagtulok ako kag nakita ang Kordero sang Dios, nga gindakop sia sang katawhan; huo, ang Anak sang wala’y katubtuban nga Dios ginhukman sang kalibutan; kag nakita ko ini kag ginapamatud-an.\n\n33 Kag ako, si Nefi, nakakita nga ginlansang sia sa krus kag ginpatay tungod sang mga sala sang kalibutan.\n\n34 Kag pagkatapos nga ginpatay sia nakita ko ang kadam-an sang katawhan sang duta, kag nagatililipon sila sa pagpakig-away batok sa mga apostoles sang Kordero; kay amo sini ang pagtawag sang anghel sang Ginuo sa dose.\n\n35 Kag ang kadam-an sang duta nagtililipon; kag nakita ko nga yara sila sa sulod sing isa ka dako kag maligwa nga bilding, pareho sang bilding nga nakita sang akon amay. Kag ang anghel sang Ginuo naghambal liwat sa akon nga nagasiling: Tan-awa ang kalibutan kag ang kinaalam sini; huo, tan-awa ang panimalay ni Israel nagtililipon sa pagpakig-away batok sa dose ka apostoles sang Kordero.\n\n36 Kag natabo ini nga nakita ko kag ginapamatud-an, nga ang dako kag maligwa nga bilding amo ang bugal sang kalibutan; kag narumpag ini, kag ang pagkarumpag sini tuman kadako. Kag ang anghel sang Ginuo naghambal liwat sa akon nga nagasiling: Amo sina ang mangin kalaglagan sang tanan nga nasyon, kaliwat, lengguahe, kag katawhan, nga magapakig-away batok sa dose ka apostoles sang Kordero.\n\n", "1-ne 12": "[center][font_size=26]Kapitulo 12[/font_size][/center]\n\n[i]Nakita ni Nefi sa panan-awon ang duta sang panaad; ang pagkamatarong, kalainan, kag kalaglagan sang mga pumuluyo sini; ang pagkari sang Kordero sang Dios sa tunga nila; kon paano ang Dose ka Disipulo kag ang Dose ka Apostoles magahukom sa Israel; kag ang makangilil-ad kag mahigko nga kahimtangan sang mga magausmod sa pagkawala’y pagtuo. Mga 600–592 B.C.[/i]\n\n1 Kag natabo ini nga ang anghel nagsiling sa akon: Tuloka, kag tan-awa ang imo kaliwatan, kag amo man ang kaliwatan sang imo mga kauturan. Kag nagtulok ako kag nakita ang duta sang panaad; kag nakita ko ang kadam-an sang katawhan, huo, bisan ang kadamuon sini nga pareho kadamo sa balas sang dagat.\n\n2 Kag natabo ini nga nakita ko ang kadam-an nga nagtililipon sa pag-inaway, ang isa batok sa isa; kag nakita ko ang mga giyera, kag mga huring-huring sang mga giyera, kag dalagko nga mga pagpinatyanay paagi sa espada sa tunga sang akon katawhan.\n\n3 Kag natabo ini nga nakita ko ang madamo nga henerasyon nga nagtaliwan, suno sa mga giyera kag pagbinaisay sa kadutaan; kag nakita ko ang madamo nga siyudad, huo, bisan nga indi ko maisip ang mga ini.\n\n4 Kag natabo ini nga nakita ko ang panganod sang kadudulman sa ibabaw sang duta sang panaad; kag nakita ko ang mga kilat, kag nabatian ang mga pagpanaguob, kag mga linog, kag tanan nga sari sang magamo nga mga kinagahod; kag nakita ko ang duta kag ang mga bato, nga nagkalabuka ang mga ini; kag nakita ko ang mga bukid nga nagkalatiphag sa mga tinipik; kag nakita ko ang mga kapatagan sang duta, nga naglilitik ang mga ini; kag nakita ko ang madamo nga siyudad nga nagkalalubog ang mga ini; kag nakita ko ang madamo nga nagkalasunog sa kalayo; kag nakita ko ang madamo nga nagkalarumpag sa duta, tungod sang pagtay-og sini.\n\n5 Kag natabo ini pagkatapos nga nakita ko ining mga butang, nakita ko ang usbong sang kadudulman, nga nadula ini halin sa ibabaw sang duta; kag tan-awa, nakita ko ang kadam-an nga wala malaglag tungod sang dako kag makakululba nga mga paghukom sang Ginuo.\n\n6 Kag nakita ko nga nabuksan ang mga langit, kag ang Kordero sang Dios nga nagapanaog halin sa langit; kag nagpanaog sia kag nagpakita sang iya kaugalingon sa ila.\n\n7 Kag nakita ko man kag nagapamatuod nga ang Balaan nga Espiritu nagpanaog sa dose ka iban pa; kag gin-ordinan sila sang Dios, kag pinili.\n\n8 Kag ang anghel naghambal sa akon nga nagasiling: Tan-awa ang dose ka disipulo sang Kordero, nga pinili sa pag-alagad sa imo kaliwatan.\n\n9 Kag nagsiling sia sa akon: Nadumduman mo pa bala ang dose ka apostoles sang Kordero? Tan-awa sila inang magahukom sa dose ka tribo sang Israel; gani, ang dose ka alagad sang imo kaliwatan pagahukman nila; kay iya kamo sang panimalay ni Israel.\n\n10 Kag ining dose ka alagad nga imo ginatan-aw amo ang magahukom sa imo kaliwatan. Kag, tan-awa, mga matarong sila tubtob sa wala’y katapusan; kay tungod sang ila pagtuo sa Kordero sang Dios ang ila mga biste nahimo nga maputi sa iya dugo.\n\n11 Kag ang anghel nagsiling sa akon: Tuloka! Kag nagtulok ako, kag nakita ang tatlo ka henerasyon nga nagtaliwan sa pagkamatarong; kag maputi ang ila mga biste pareho sa Kordero sang Dios. Kag ang anghel nagsiling sa akon: Nahimo nga maputi ang mga ini sa dugo sang Kordero, tungod sang ila pagtuo sa iya.\n\n12 Kag ako, si Nefi, nakakita man sang madamo sang ika-apat nga henerasyon nga nagtaliwan na sa pagkamatarong.\n\n13 Kag natabo ini nga nakita ko ang kadam-an sang duta nga nagtililipon.\n\n14 Kag ang anghel nagsiling sa akon: Tan-awa ang imo kaliwatan, kag ang kaliwatan man sang imo mga kauturan.\n\n15 Kag natabo ini nga nagtulok ako kag nakita nga ang katawhan sang akon kaliwatan nagtililipon sing tuman kadamo batok sa kaliwatan sang akon mga kauturan; kag nagtililipon sila agud magpakig-away.\n\n16 Kag ang anghel naghambal sa akon nga nagasiling: Tan-awa ang tuburan sang mahigko nga tubig nga nakita sang imo amay; huo, bisan ang suba nga iya ginhambal; kag ang kadalumon sini amo ang kadalumon sang impiyerno.\n\n17 Kag ang mga panganod sang kadudulman amo ang mga pagsulay sang yawa, nga nagabulag sang mga mata, kag nagapatig-a sang mga tagipusuon sang mga anak sang katawhan, kag nagadala sa ila pakadto sa malapad nga mga dalanon, agud nga madula sila kag magtalang.\n\n18 Kag ang dako kag maligwa nga bilding, nga nakita sang imo amay, amo ang wala’y kapuslanan nga mga imahinasyon kag bugal sang mga anak sang katawhan. Kag isa ka dako kag makahaladlok nga kadadalman ang nagatunga sa ila; huo, bisan ang pulong sang hustisya sang Wala’y Katapusan nga Dios, kag sang Mesias nga amo ang Kordero sang Dios, nga parte sa iya nagasaksi ang Balaan nga Espiritu, halin sa pagsugod sang kalibutan tubtob sa sini nga tion, kag halin sa sini nga tion, padayon tubtob sa wala’y katapusan.\n\n19 Kag samtang ang anghel nagahambal sining mga pulong, natan-awan ko kag nakita nga ang kaliwatan sang akon mga kauturan nagpakig-away batok sa akon kaliwatan, suno sa pulong sang anghel; kag tungod sang bugal sang akon kaliwatan, kag sang mga pagsulay sang yawa, nakita ko nga gindaug sang kaliwatan sang akon mga kauturan ang katawhan sang akon kaliwatan.\n\n20 Kag natabo ini nga natan-awan ko, kag nakita ang katawhan sang kaliwatan sang akon mga kauturan nga nadaug nila ang akon kaliwatan; kag nagdamo sila sa ibabaw sang duta.\n\n21 Kag nakita ko sila nga nagtililipon nga tuman kadamo; kag nakita ko ang mga giyera kag mga huring-huring sang mga giyera sa tunga nila; kag sa mga giyera kag mga huring-huring sang mga giyera nakita ko ang madamo nga henerasyon nga nagtaliwan.\n\n22 Kag ang anghel nagsiling sa akon: Tan-awa ang mga ini magausmod sa pagkawala’y pagtuo.\n\n23 Kag natabo ini nga nakita ko, pagkatapos nga nag-usmod sila sa pagkawala’y pagtuo nangin isa sila ka maitom, kag makangilil-ad, kag isa ka mahigko nga katawhan, nga puno sang katamad kag tanan nga sari sang mga kangil-aran.\n\n", "1-ne 13": "[center][font_size=26]Kapitulo 13[/font_size][/center]\n\n[i]Nakita ni Nefi sa panan-awon ang simbahan sang yawa nga ginpahamtang sa tunga sang mga Gentil, ang pagkatukib kag pagsakop sa Amerika, ang pagkadula sang madamo nga maathag kag importante nga mga bahin sang Biblia, ang kahimtangan sang apostasya sang mga gentil, ang pagpanumbalik sang ebanghelyo, ang paggwa sang balaan nga kasulatan sa ulihing mga adlaw, kag ang pagpahamtang sang Sion. Mga 600–592 B.C.[/i]\n\n1 Kag natabo ini nga ang anghel naghambal sa akon nga nagasiling: Tuloka! Kag nagtulok ako kag nakita ang madamo nga nasyon kag mga ginharian.\n\n2 Kag ang anghel nagsiling sa akon: Ano ang ginatan-aw mo? Kag nagsiling ako: Ginatan-aw ko ang madamo nga nasyon kag mga ginharian.\n\n3 Kag nagsiling sia sa akon: Amo ini ang mga nasyon kag mga ginharian sang mga Gentil.\n\n4 Kag natabo ini nga nakita ko sa tunga sang mga nasyon sang mga Gentil ang pagkatukod sing isa ka dako nga simbahan.\n\n5 Kag ang anghel nagsiling sa akon: Tan-awa ang pagkatukod sing isa ka simbahan nga labing makangilil-ad sa tanan nga iban pa nga simbahan, nga nagapatay sang mga santos sang Dios, huo, nagapintas sa ila kag nagagapos sa ila, kag nagagota sa ila sing isa ka gota nga salsalon, kag nagadala sa ila sa pagkabihag.\n\n6 Kag natabo ini nga nakita ko ining dako kag makangilil-ad nga simbahan; kag nakita ko ang yawa nga sia ang tagtukod sini.\n\n7 Kag nakita ko man ang bulawan, kag pilak, kag mga sida, kag mga masili nga pula, kag lino nga manipis, kag tanan nga sari sang malahalon nga biste; kag nakita ko ang madamo nga makihilawason.\n\n8 Kag ang anghel naghambal sa akon nga nagasiling: Tan-awa ang bulawan, kag ang pilak, kag ang mga sida, kag ang mga masili nga pula, kag ang lino nga manipis, kag ang malahalon nga biste, kag ang mga makihilawason, amo ang mga handum sining dako kag makangilil-ad nga simbahan.\n\n9 Kag tungod man sang pagdayaw sang kalibutan ila ginalaglag ang mga santos sang Dios, kag ginadala sila sa pagkabihag.\n\n10 Kag natabo ini nga nagtulok ako kag nakita ang madamo nga mga tubig; kag ginahamulag sang mga ini ang mga Gentil sa kaliwatan sang akon mga kauturan.\n\n11 Kag natabo ini nga ang anghel nagsiling sa akon: Tan-awa ang kaakig sang Dios yara sa kaliwatan sang imo mga kauturan.\n\n12 Kag nagtulok ako kag nakita ang isa ka lalaki sa tunga sang mga Gentil, nga naseparar sa kaliwatan sang akon mga kauturan sang madamo nga mga tubig; kag nakita ko ang Espiritu sang Dios, nga nagpanaog ini kag nag-impluwensya sa lalaki; kag nagpalayag sia sa madamo nga mga tubig, bisan tubtob nga makaabot sa kaliwatan sang akon mga kauturan, nga yara sa duta nga ginpanaad.\n\n13 Kag natabo ini nga nakita ko ang Espiritu sang Dios, nga nag-impluwensya ini sa iban pa nga mga Gentil; kag nakabuhi sila halin sa pagkabihag, sa madamo nga mga tubig.\n\n14 Kag natabo ini nga nakita ko ang madamo nga kadam-an sang mga Gentil sa duta sang panaad; kag nakita ko ang kaakig sang Dios, nga nagtupa ini sa kaliwatan sang akon mga kauturan; kag naglapta sila sa atubang sang mga Gentil kag nalupig.\n\n15 Kag nakita ko ang Espiritu sang Ginuo, nga yara ini sa mga Gentil, kag nag-uswag sila kag naangkon ang duta nga ila mangin palanublion; kag nakita ko nga maputi sila, kag tuman kaanyag kag katahum, pareho sang akon katawhan sang wala pa sila magkalamatay.\n\n16 Kag natabo ini nga ako, si Nefi, nakakita nga ang mga Gentil nga nagpalayag halin sa pagkabihag nagpaubos sang ila mga kaugalingon sa atubang sang Ginuo; kag ang gahum sang Ginuo yara sa ila.\n\n17 Kag nakita ko nga ang ila iloy nga mga Gentil nagtililipon sa mga tubig, kag sa duta man, sa pagpakig-away batok sa ila.\n\n18 Kag nakita ko nga ang gahum sang Dios yara sa ila, kag amo man nga ang kaakig sang Dios nagtupa sa tanan sang nagtililipon agud makig-away batok sa ila.\n\n19 Kag ako, si Nefi, nakakita nga ang mga Gentil nga naggwa halin sa pagkabihag ginluwas paagi sa gahum sang Dios halin sa mga kamot sang tanan nga iban pa nga nasyon.\n\n20 Kag natabo ini nga ako, si Nefi, nakakita nga nag-uswag sila sa duta; kag nakita ko ang isa ka libro, kag ginadala-dala ini sa tunga nila.\n\n21 Kag ang anghel nagsiling sa akon: Nahibal-an mo bala ang kahulugan sang libro?\n\n22 Kag nagsiling ako sa iya: Wala ako nakahibalo.\n\n23 Kag nagsiling sia: Tan-awa nagahalin ini sa baba sing isa ka Judio. Kag ako, si Nefi, nakakita sini; kag nagsiling sia sa akon: Ang libro nga imo ginatan-aw amo ang isa ka kasulatan sang mga Judio, nga nagaunod sang mga kasugtanan sang Ginuo, nga iya ginhimo sa panimalay ni Israel; kag ini nagaunod man sang madamo nga propesiya sang balaan nga mga propeta; kag isa ini ka kasulatan pareho sang mga kinurit nga yara sa mga lamina nga saway, lamang nga indi ini tuman kadamo; apang, nagaunod ang mga ini sang mga kasugtanan sang Ginuo, nga iya ginhimo sa panimalay ni Israel; gani, tuman kaimportante ang mga ini sa mga Gentil.\n\n24 Kag ang anghel sang Ginuo nagsiling sa akon: Imo nakita nga ang libro naghalin sa baba sing isa ka Judio; kag sang maghalin ini sa baba sing isa ka Judio nagaunod ini sang kabug-osan sang ebanghelyo sang Ginuo, nga ginapamatud-an sang dose ka apostoles; kag nagapamatuod sila suno sa kamatuoran nga yara sa Kordero sang Dios.\n\n25 Gani, ining mga butang nagagwa halin sa mga Judio nga putli padulong sa mga Gentil, suno sa kamatuoran nga yara sa Dios.\n\n26 Kag pagkatapos nga maggwa ang mga ini paagi sa kamot sang dose ka apostoles sang Kordero, halin sa mga Judio padulong sa mga Gentil, imo nakita ang pagkatukod sinang dako kag makangilil-ad nga simbahan, nga amo ang labing makangilil-ad sa tanan nga iban pa nga simbahan; kay tan-awa, kinuha nila halin sa ebanghelyo sang Kordero ang madamo nga bahin nga maathag kag labing importante; kag kinuha man nila ang madamo nga kasugtanan sang Ginuo.\n\n27 Kag ini tanan ila ginhimo agud mapatiko nila ang husto nga dalan sang Ginuo, agud mabulag nila ang mga mata kag mapatig-a ang mga tagipusuon sang mga anak sang katawhan.\n\n28 Gani, nakita mo nga pagkatapos nga maggwa ang libro paagi sa mga kamot sang dako kag makangilil-ad nga simbahan, nga may madamo nga maathag kag importante nga butang nga kinuha sa libro, nga amo ang libro sang Kordero sang Dios.\n\n29 Kag pagkatapos nga nakuha ining maathag kag importante nga mga butang naglapnag ini sa tanan nga nasyon sang mga Gentil; kag pagkatapos nga naglapnag ini sa tanan nga nasyon sang mga Gentil, huo, sa tabok sang madamo nga mga tubig nga imo nakita nga may mga Gentil nga nagpalalagyo sa pagkabihag, imo nakita—tungod sang madamo nga maathag kag importante nga mga butang nga kinuha sa libro, nga madali mahangpan sang mga anak sang katawhan, suno sa kaathagan nga yara sa Kordero sang Dios—tungod sining mga butang nga kinuha sa ebanghelyo sang Kordero, tuman kadamo ang nasandad, huo, sa bagay nga si Satanas may dako nga gahum sa ila.\n\n30 Apang, imo nakita nga ang mga Gentil nga nagpalalagyo sa pagkabihag, kag ginbayaw sang gahum sang Dios labaw sa tanan nga iban pa nga nasyon, sa ibabaw sang duta nga pinili sa tanan nga iban pa nga duta, nga amo ang duta nga ginhisugtan sang Ginuong Dios sa imo amay nga pagaangkonon sang iya kaliwatan bilang ila duta nga palanublion; gani, imo nakita nga ang Ginuong Dios indi magtugot nga ang mga Gentil lubos nga maglaglag sang pagsinamo sang imo mga kaliwatan, nga yara sa tunga sang imo mga kauturan.\n\n31 Indi man sia magtugot nga pagalaglagon sang mga Gentil ang kaliwatan sang imo mga kauturan.\n\n32 Indi man pag-itugot sang Ginuong Dios nga ang mga Gentil magapabilin tubtob sa wala’y katapusan sa sinang makahaladlok nga kahimtangan sang pagkabulag, nga imo nakita nga ila natup-an, tungod sang maathag kag labing importante nga mga bahin sang ebanghelyo sang Kordero nga gindumili sinang makangilil-ad nga simbahan, nga ang iya pagkatukod imo nakita.\n\n33 Gani siling sang Kordero sang Dios: Mangin maluluy-on ako sa mga Gentil, tuhoy sa pagsilot sang nagkalabilin sang panimalay ni Israel sa dako nga paghukom.\n\n34 Kag natabo ini nga ang anghel sang Ginuo naghambal sa akon nga nagasiling: Tan-awa, nagasiling ang Kordero sang Dios, pagkatapos nga masilotan ko ang nagkalabilin sang panimalay ni Israel—kag ining nabilin nga akon nasambit amo ang kaliwatan sang imo amay—gani, pagkatapos nga masilotan ko sila sa paghukom, kag mahampak ko sila paagi sa kamot sang mga Gentil, kag pagkatapos nga makasandad sing tuman ang mga Gentil, tungod sang labing maathag kag importante nga mga bahin sang ebanghelyo sang Kordero nga gindumili sinang makangilil-ad nga simbahan, nga amo ang iloy sang mga makihilawason, siling sang Kordero—mangin maluluy-on ako sa mga Gentil sa sina nga adlaw, sa bagay nga pagadal-on ko sa ila, sa akon kaugalingon nga gahum, ang kalabanan sang akon ebanghelyo, nga mangin maathag kag importante, siling sang Kordero.\n\n35 Kay, tan-awa, siling sang Kordero: Igapakita ko ang akon kaugalingon sa imo kaliwatan, agud nga magasulat sila sang madamo nga butang nga akon igapahayag sa ila, nga mangin maathag kag importante; kag pagkatapos nga malaglag ang imo kaliwatan, kag mag-usmod sa pagkawala’y pagtuo, kag amo man ang kaliwatan sang imo mga kauturan, tan-awa, ining mga butang pagataguon, agud nga maggwa sa mga Gentil, paagi sa dulot kag gahum sang Kordero.\n\n36 Kag sa mga ini igasulat ang akon ebanghelyo, siling sang Kordero, kag akon bato kag akon kaluwasan.\n\n37 Kag bulahan sila nga magapaninguha sa pagpahamtang sang akon Sion sa sina nga adlaw, kay mangin ila ang dulot kag ang gahum sang Balaan nga Espiritu; kag kon magpadayon sila tubtob sa katapusan pagabayawon sila sa katapusan nga adlaw, kag maluwas sa wala’y katubtuban nga ginharian sang Kordero; kag kon sin-o man ang magabantala sang paghidaet, huo, sang mga balita sang dako nga kalipay, mangin daw ano katahum sa ila sa ibabaw sang mga bukid.\n\n38 Kag natabo ini nga nakita ko ang nagkalabilin sang kaliwatan sang akon mga kauturan, kag amo man ang libro sang Kordero sang Dios, nga naghalin sa baba sang Judio, nga naggwa ini halin sa mga Gentil padulong sa nabilin sang kaliwatan sang akon mga kauturan.\n\n39 Kag pagkatapos nga nakaabot ini sa ila nakita ko ang iban pa nga mga libro, nga nag-abot paagi sa gahum sang Kordero, halin sa mga Gentil padulong sa ila, tuhoy sa pagpapati sa mga Gentil kag sa nagkalabilin sang kaliwatan sang akon mga kauturan, kag amo man sang mga Judio nga ginpanglapta sa bug-os nga ibabaw sang duta, nga ang mga kasulatan sang mga propeta kag sang dose ka apostoles sang Kordero matuod.\n\n40 Kag ang anghel naghambal sa akon nga nagasiling: Ining katapusan nga mga kasulatan, nga imo nakita sa tunga sang mga Gentil, magapalig-on sang kamatuoran sang nauna, nga naghalin sa dose ka apostoles sang Kordero, kag magapahibalo sang maathag kag importante nga mga butang nga kinuha sa mga ini; kag magapahibalo sa tanan nga kaliwat, lengguahe, kag katawhan, nga ang Kordero sang Dios amo ang Anak sang Wala’y Katapusan nga Amay, kag ang Manluluwas sang kalibutan; kag nga ang tanan nga tawo kinahanglan gid nga magpalapit sa iya, indi gani indi sila maluwas.\n\n41 Kag kinahanglan gid sila nga magpalapit suno sa mga pulong nga pagalig-unon sang baba sang Kordero; kag ang mga pulong sang Kordero igapahibalo sa mga kasulatan sang imo kaliwatan, kag amo man sa mga kasulatan sang dose ka apostoles sang Kordero; gani pareho sila nga pagalig-unon sa isa; kay may isa lamang ka Dios kag isa ka Manugpahalab sa bug-os nga duta.\n\n42 Kag magaabot ang tion nga igapakita niya ang iya kaugalingon sa tanan nga nasyon, sa mga Judio kag amo man sa mga Gentil; kag pagkatapos nga mapakita niya ang iya kaugalingon sa mga Judio kag amo man sa mga Gentil, igapakita niya ang iya kaugalingon sa mga Gentil kag amo man sa mga Judio, kag ang naulihi magauna, kag ang nauna maulihi.\n\n", "1-ne 14": "[center][font_size=26]Kapitulo 14[/font_size][/center]\n\n[i]Ang anghel nagsugid kay Nefi sang mga bugay kag mga sumpa nga magatupa sa mga Gentil—May duha lamang ka simbahan: ang Simbahan sang Kordero sang Dios kag ang simbahan sang yawa—Ang mga Santos sang Dios sa tanan nga nasyon ginahingabot sang dako kag makangilil-ad nga simbahan—Ang Apostoles nga si Juan magasulat parte sang katapusan sang kalibutan. Mga 600–592 B.C.[/i]\n\n1 Kag matabo ini, nga kon ang mga Gentil magapamati sa Kordero sang Dios sa sina nga adlaw nga igapahayag niya ang iya kaugalingon sa ila sa pulong, kag amo man sa gahum, sa pagkamatuod, tubtob sa pagkuha sang ila mga kasandaran—\n\n2 Kag indi magpatig-a sang ila mga tagipusuon batok sa Kordero sang Dios, pagaisipon sila sa tunga sang kaliwatan sang imo amay; huo, pagaisipon sila sa panimalay ni Israel; kag mangin isa sila ka ginpakamaayo nga katawhan sa duta nga ginpanaad sa wala’y katapusan; indi na sila pagdal-on sa pagkabihag; kag ang panimalay ni Israel indi na liwat magtalang-talang.\n\n3 Kag inang dako nga buho, nga ginkutkot para sa ila sinang dako kag makangilil-ad nga simbahan, nga gintukod sang yawa kag sang iya mga anak, agud nga madala niya ang mga kalag sang mga tawo paidalom sa impiyerno—huo, inang dako nga buho nga ginkutkot para sa kalaglagan sang mga tawo mapuno sang mga nagkutkot sini, padulong sa ila lubos nga kalaglagan, siling sang Kordero sang Dios; indi ang kalaglagan sang kalag, luwas sa paghaboy sini sa sinang impiyerno nga wala sing katapusan.\n\n4 Kay tan-awa, ini suno sa pagkabihag sang yawa, kag amo man suno sa hustisya sang Dios, sa tanan nga magahikot sang kalainan kag kangil-aran sa iya atubang.\n\n5 Kag natabo ini nga ang anghel naghambal sa akon, si Nefi nga nagasiling: Imo nakita nga kon ang mga Gentil magahinulsol mangin maayo ini sa ila; kag imo man nahibal-an ang parte sa mga kasugtanan sang Ginuo sa panimalay ni Israel; kag imo man nabatian nga kon sin-o man ang indi maghinulsol pat-od gid nga madula.\n\n6 Gani, kalisud sa mga Gentil kon patig-ahon nila ang ila mga tagipusuon batok sa Kordero sang Dios.\n\n7 Kay ang tion magaabot, siling sang Kordero sang Dios, nga magahikot ako sing isa ka dako kag isa ka dalayawon nga buluhaton sa tunga sang mga anak sang katawhan; isa ka buluhaton nga mangin wala’y katubtuban, sa isa man ka bahin ukon sa pihak—sa pagpapati sa ila padulong sa paghidaet kag kabuhi nga wala’y katapusan, ukon padulong sa pagtugyan sa ila sa katig-a sang ila mga tagipusuon kag pagkabulag sang ila mga kaisipan padulong sa pagdala sa ila sa pagkabihag, kag amo man sa kalaglagan, nga dutan-on kag espirituhanon, suno sa pagkabihag sang yawa, nga akon ginhambal.\n\n8 Kag natabo ini nga sang makahambal ang anghel sining mga pulong, nagsiling sia sa akon: Nadumduman mo bala ang mga kasugtanan sang Amay sa panimalay ni Israel? Nagsiling ako sa iya, Huo.\n\n9 Kag natabo ini nga nagsiling sia sa akon: Tuloka, kag tan-awa inang dako kag makangilil-ad nga simbahan, nga amo ang iloy sang mga kangil-aran, nga ang tagtukod sini amo ang yawa.\n\n10 Kag nagsiling sia sa akon: Tan-awa, may duha gid lamang ka simbahan; ang isa amo ang simbahan sang Kordero sang Dios, kag ang isa naman amo ang simbahan sang yawa; gani, kon sin-o man ang wala naisip nga miyembro sang simbahan sang Kordero sang Dios naisip sa sinang dako nga simbahan, nga amo ang iloy sang mga kangil-aran; kag sia ang makihilawason sang bug-os nga duta.\n\n11 Kag natabo ini nga nagtulok ako kag nakita ang makihilawason sang bug-os nga duta, kag nagapungko sia sa madamo nga mga tubig; kag may gahum sia sa bug-os nga duta, sa tunga sang mga nasyon, mga kaliwat, mga lengguahe, kag katawhan.\n\n12 Kag natabo ini nga nakita ko ang simbahan sang Kordero sang Dios, kag diutay lang ang kadamuon sini, tungod sang kalainan kag mga kangil-aran sang makihilawason nga nagapungko sa madamo nga mga tubig; apang, nakita ko nga ang simbahan sang Kordero, nga amo ang mga santos sang Dios, yara man sa bug-os nga ibabaw sang duta; kag ang ila mga nasakopan sa ibabaw sang duta diutay lang, tungod sang kalainan sang dakong makihilawason nga akon nakita.\n\n13 Kag natabo ini nga nakita ko nga ang dakong iloy sang mga kangil-aran nagtipon sang mga kadam-an sa ibabaw sang bug-os nga duta, sa tunga sang tanan nga mga nasyon sang mga Gentil, sa pagpakig-away batok sa Kordero sang Dios.\n\n14 Kag natabo ini nga ako, si Nefi, nakakita sang gahum sang Kordero sang Dios, nga nagpanaog ini sa mga santos sang simbahan sang Kordero, kag sa katawhan sang kasugtanan sang Ginuo, nga ginpanglapta sa bug-os nga ibabaw sang duta; kag naarmasan sila sang pagkamatarong kag kaupod ang gahum sang Dios sa dako nga himaya.\n\n15 Kag natabo ini nga nakita ko nga ang kaakig sang Dios ginbubo sa sinang dako kag makangilil-ad nga simbahan, sa bagay nga may mga giyera kag mga huring-huring sang mga giyera sa tanan nga nasyon kag kaliwat sang duta.\n\n16 Kag tungod nagsugod ang mga giyera kag mga huring-huring sang mga giyera sa tunga sang tanan nga nasyon nga iya sang iloy sang mga kangil-aran, ang anghel naghambal sa akon nga nagasiling: Tan-awa, ang kaakig sang Dios yara sa iloy sang mga makihilawason; kag tan-awa, nakita mo ang tanan sining mga butang—\n\n17 Kag kon ang adlaw magaabot nga ang kaakig sang Dios igabubo sa iloy sang mga makihilawason, nga amo ang dako kag makangilil-ad nga simbahan sang bug-os nga duta, nga ang tagtukod sini amo ang yawa, dayon, sa sina nga adlaw, ang buluhaton sang Amay magasugod, sa paghanda sang dalan para sa katumanan sang iya mga kasugtanan, nga iya ginhimo sa iya katawhan nga iya sang panimalay ni Israel.\n\n18 Kag natabo ini nga ang anghel naghambal sa akon nga nagasiling: Tuloka!\n\n19 Kag nagtulok ako kag nakita ang isa ka lalaki, kag nagasuksok sia sing isa ka puti nga panapton.\n\n20 Kag ang anghel nagsiling sa akon: Tan-awa ang isa sang dose ka apostoles sang Kordero.\n\n21 Tan-awa, makita niya kag isulat ang nabilin sining mga butang; huo, kag amo man ang madamo pa nga butang nga nagkalatabo na.\n\n22 Kag magasulat man sia parte sa katapusan sang kalibutan.\n\n23 Gani, ang mga butang nga iya igasulat matarong kag matuod; kag tan-awa ginasulat ang mga ini sa libro nga imo nakita nga nagagwa sa baba sang Judio; kag sa tion nga magagwa ang mga ini sa baba sang Judio, ukon, sa tion nga ang libro magagwa sa baba sang Judio, ang mga butang nga ginsulat maathag kag puraw, kag labing importante kag mahapos sa panghangop sang tanan nga tawo.\n\n24 Kag tan-awa, ang mga butang nga igasulat sining apostoles sang Kordero amo ang madamo nga butang nga imo nakita; kag tan-awa, imo makita ang nabilin.\n\n25 Apang ang mga butang nga imo makita pagkatapos sini indi mo pag-isulat; kay ang Ginuong Dios nag-ordin sang apostoles sang Kordero sang Dios agud nga sia ang magsulat sang mga ini.\n\n26 Kag amo man sa iban pa sadto, sa ila ginpakita niya ang tanan nga butang, kag ginsulat nila ang mga ini; kag ginselyohan ang mga ini agud nga maggwa ang mga ini sa ila kaputli, suno sa kamatuoran nga yara sa Kordero, sa kaugalingon nga natalana nga tion sang Ginuo, padulong sa panimalay ni Israel.\n\n27 Kag ako, si Nefi, nakabati kag nagapamatuod, nga ang ngalan sang apostoles sang Kordero amo si Juan, suno sa pulong sang anghel.\n\n28 Kag tan-awa, ako, si Nefi, gindumilian nga isulat ko ang nabilin sang mga butang nga akon nakita kag nabatian; gani ang mga butang nga akon ginsulat tama na sa akon; kag ginsulat ko ang diutay nga bahin lamang sang mga butang nga akon nakita.\n\n29 Kag nagapamatuod ako nga nakita ko ang mga butang nga nakita sang akon amay, kag ang anghel sang Ginuo amo ang nagpahibalo sang mga ini sa akon.\n\n30 Kag karon ginatapos ko na ang pagsugid parte sang mga butang nga akon nakita samtang gindala ako sa Espiritu; kag kon ang tanan nga butang nga akon nakita wala masulat, ang mga butang nga akon nasulat matuod. Kag gani amo sini. Amen.\n\n", "1-ne 15": "[center][font_size=26]Kapitulo 15[/font_size][/center]\n\n[i]Ang kaliwatan ni Nefi magabaton sang ebanghelyo halin sa mga Gentil sa ulihing mga adlaw—Ang pagtipon sang Israel ginapaanggid sa isa ka kahoy nga olivo nga ang kinaugali nga mga sanga igasugpon liwat—Ginpatpat ni Nefi ang panan-awon parte sa kahoy sang kabuhi kag naghambal parte sang hustisya sang Dios sa pagpain sang mga malain sa mga matarong. Mga 600–592 B.C.[/i]\n\n1 Kag natabo ini nga pagkatapos nga ako, si Nefi, nadala sa Espiritu, kag nakakita sining tanan nga butang, nagbalik ako sa tolda sang akon amay.\n\n2 Kag natabo ini nga nakita ko ang akon mga kauturan, kag nagabinaisay sila parte sa mga butang nga ginhambal sa ila sang akon amay.\n\n3 Kay matuod gid nga naghambal sia sing madamo nga dalagko nga mga butang sa ila, nga mabudlay mahangpan, luwas lang nga ang isa ka tawo magpamangkot sa Ginuo; kag sila bangod matig-a sa ila mga tagipusuon, gani wala sila magtulok sa Ginuo nga amo tani ang nagakadapat.\n\n4 Kag karon ako, si Nefi, nagkalisud tungod sang katig-a sang ila mga tagipusuon, kag amo man, tungod sang mga butang nga akon nakita, kag nahibal-an nga indi gid malikawan nga matabo tungod sang dako nga kalainan sang mga anak sang katawhan.\n\n5 Kag natabo ini nga dinaug ako tungod sang akon mga pag-antos, kay ginkabig ko nga ang akon mga pag-antos labaw sa tanan, tungod sang pagpamatay sang akon katawhan, kay nakita ko ang ila kalaglagan.\n\n6 Kag natabo ini nga pagkatapos nga nakabaton ako sing kusog naghambal ako sa akon mga kauturan, nga maluyag mahibal-an halin sa ila ang kabangdanan sang ila mga pagbinaisay.\n\n7 Kag nagsiling sila: Tan-awa, indi namon mahangpan ang mga pulong nga ginhambal sang aton amay parte sa kinaugali nga mga sanga sang kahoy nga olivo, kag amo man parte sa mga Gentil.\n\n8 Kag nagsiling ako sa ila: Nakapamangkot bala kamo sa Ginuo?\n\n9 Kag nagsiling sila sa akon: Wala; kay ang Ginuo wala magpahibalo sang amo sina nga mga butang sa amon.\n\n10 Tan-awa, nagsiling ako sa ila: Ngaa man nga wala kamo nagatuman sang mga kasugoan sang Ginuo? Ngaa man nga magakadula kamo, tungod sang katig-a sang inyo mga tagipusuon?\n\n11 Wala bala ninyo madumduman ang mga butang nga ginsiling sang Ginuo?—Kon indi ninyo pagpatig-ahon ang inyo mga tagipusuon, kag mamangkot sa akon sa pagtuo, nga nagapati nga magabaton kamo, upod ang katutum sa pagtuman sang akon mga kasugoan, pat-od nga ining mga butang igapahibalo sa inyo.\n\n12 Tan-awa, ginasiling ko sa inyo, nga ang panimalay ni Israel ginpaanggid sa isa ka kahoy nga olivo, sang Espiritu sang Ginuo nga yara sa aton amay; kag tan-awa indi bala nga ginbali kita halin sa panimalay ni Israel, kag indi bala nga kita isa ka sanga sang panimalay ni Israel?\n\n13 Kag karon, ang butang nga buot silingon sang aton amay parte sang pagsugpon sang kinaugali nga mga sanga paagi sa kabug-osan sang mga Gentil, amo, nga sa ulihing mga adlaw, kon ang aton kaliwatan magausmod na sa pagkawala’y pagtuo, huo, sa sulod sang madamo nga mga tinuig, kag madamo nga henerasyon pagkatapos nga ang Mesias magpakita sa lawas sa mga anak sang katawhan, dayon magaabot ang kabug-osan sang ebanghelyo sang Mesias sa mga Gentil, kag halin sa mga Gentil padulong sa nagkalabilin sang aton kaliwatan—\n\n14 Kag sa sina nga adlaw mahibal-an sang nagkalabilin sang aton kaliwatan nga iya sila sang panimalay ni Israel, kag nga sila mga katawhan sang kasugtanan sang Ginuo; kag dayon mahibal-an nila kag makadangat sa ihibalo parte sa ila mga katigulangan, kag amo man sa ihibalo parte sa ebanghelyo sang ila Manunubos, nga gintudlo niya sa ila mga amay; gani, magadangat sila sa ihibalo parte sa ila Manunubos kag sa tagsa ka bahin sang iya doktrina, agud nga mahimo nila nga mahibal-an kon paano magpalapit sa iya kag maluwas.\n\n15 Kag dayon sa sina nga adlaw indi bala sila magkasadya kag maghatag sing pagdayaw sa ila wala’y katubtuban nga Dios, ang ila bato kag ila kaluwasan? Huo, sa sina nga adlaw, indi bala sila makabaton sing kusog kag pagkaon halin sa matuod nga puno sang ubas? Huo, indi bala sila magpadulong sa matuod nga panong sang Dios?\n\n16 Tan-awa, ginasiling ko sa inyo, Huo; pagadumdumon sila liwat sa tunga sang panimalay ni Israel; igasugpon sila sa matuod nga kahoy nga olivo, kay kinaugali sila nga sanga sang kahoy nga olivo.\n\n17 Kag amo ini ang buot silingon sang aton amay; kag buot niya silingon nga indi ini matabo tubtob nga pagkatapos nga mapanglapta sila sang mga Gentil; kag buot niya silingon nga magaabot ini paagi sa mga Gentil, agud nga mapakita sang Ginuo ang iya gahum sa mga Gentil, tungod mismo sang kabangdanan nga igasikway sia sang mga Judio, ukon sang panimalay ni Israel.\n\n18 Gani, ang aton amay wala naghambal parte sang aton kaliwatan lamang, kundi parte man sang tanan nga panimalay ni Israel, nga nagatudlo sa kasugtanan nga dapat matuman sa ulihing mga adlaw; nga ang amo nga kasugtanan ginhimo sang Ginuo sa aton amay nga si Abraham nga nagasiling: Sa imo kaliwatan ang tanan nga kaliwat sang duta pagabugayan.\n\n19 Kag natabo ini nga ako, si Nefi, madamo sing ginhambal sa ila parte sining mga butang; huo, naghambal ako sa ila parte sa pagpanumbalik sang mga Judio sa ulihing mga adlaw.\n\n20 Kag ginsaysay ko sa ila ang mga pulong ni Isaias, nga naghambal parte sa pagpanumbalik sang mga Judio, ukon sang panimalay ni Israel; kag pagkatapos nga mapanumbalik sila indi na sila magtalang-talang pa, ukon maglinapta pa liwat. Kag natabo ini nga naghambal ako sang madamo nga pulong sa akon mga kauturan, sa bagay nga napakalma sila kag nagpaubos sang ila mga kaugalingon sa atubang sang Ginuo.\n\n21 Kag natabo ini nga naghambal sila liwat sa akon nga nagasiling: Ano ang kahulugan sining butang nga nakita sang aton amay sa isa ka damgo? Ano ang kahulugan sang kahoy nga iya nakita?\n\n22 Kag nagsiling ako sa ila: Amo yadto ang simbolo sang kahoy sang kabuhi.\n\n23 Kag nagsiling sila sa akon: Ano ang kahulugan sang barandilya nga salsalon nga nakita sang aton amay, nga nagapadulong sa kahoy?\n\n24 Kag nagsiling ako sa ila nga ini ang pulong sang Dios; kag kon sin-o man ang magpamati sa pulong sang Dios, kag maghawid sing hugot sa sini, indi gid sila madula; kag ang mga pagsulay kag ang nagadabadaba nga mga pana sang kaaway indi man makadaug sa ila padulong sa pagkabulag, sa pagdala sa ila sa kalaglagan.\n\n25 Gani, ako, si Nefi, naglaygay sa ila nga mamati sa pulong sang Ginuo; huo, ginlaygayan ko sila upod ang bug-os nga kusog sang akon kalag, kag upod ang bug-os nga ikasarang sang hunahuna nga yari sa akon, nga magpamati sila sa pulong sang Dios kag magdumdum sa pagtuman sang iya mga kasugoan pirme sa tanan nga butang.\n\n26 Kag nagsiling sila sa akon: Ano ang kahulugan sang suba nga may tubig nga nakita sang aton amay?\n\n27 Kag nagsiling ako sa ila nga ang tubig nga nakita sang akon amay amo ang kahigkoan; kag tuman ang pagkatutok sang iya kaisipan sa iban nga mga butang sa bagay nga wala niya nakita ang kahigkoan sang tubig.\n\n28 Kag nagsiling ako sa ila nga isa ini ka makahaladlok nga kadadalman, nga nagaseparar sang malain sa kahoy sang kabuhi, kag amo man sa mga santos sang Dios.\n\n29 Kag nagsiling ako sa ila nga isa ini ka simbolo sinang makahaladlok nga impiyerno, nga ginsiling sang anghel sa akon nga ginhanda para sa mga malain.\n\n30 Kag nagsiling ako sa ila nga nakita man sang amon amay nga ang hustisya sang Dios nagpain man sang mga malain halin sa mga matarong; kag ang kasanag sini pareho sang kasanag sing isa ka nagadabadaba nga kalayo, nga nagapasaka sa Dios sa gihapon kag sa gihapon, kag wala sing katapusan.\n\n31 Kag nagsiling sila sa akon: Ini bala nga butang nagakahulugan sang pagpaantos sang lawas sa mga adlaw sang pagtilaw, ukon nagakahulugan ini sang katapusan nga kahimtangan sang kalag pagkatapos sang kamatayon sang dutan-on nga lawas, ukon nagatumod bala ini sa mga butang nga dutan-on?\n\n32 Kag natabo ini nga nagsiling ako sa ila nga isa ini ka simbolo sang mga butang nga dutan-on kag espirituhanon; kay magaabot ang adlaw nga kinahanglan gid nga pagahukman sila suno sa ila mga binuhatan, huo, bisan sang mga binuhatan nga ginhimo sang dutan-on nga lawas sa ila mga adlaw sang pagtilaw.\n\n33 Gani, kon mapatay sila sa ila kalainan pat-od nga isikway man sila, suno sa mga butang nga espirituhanon, nga parte sa pagkamatarong; gani, kinahanglan gid nga dal-on sila sa pagtindog sa atubang sang Dios, agud hukman suno sa ila mga binuhatan; kag kon ang ila mga binuhatan nangin kahigkoan pat-od gid nga mahigko sila; kag kon mahigko sila pat-od nga indi sila makapuyo sa ginharian sang Dios; kay kon mag-amo sini, ang ginharian sang Dios mahigko man.\n\n34 Apang tan-awa, ginasiling ko sa inyo, ang ginharian sang Dios indi mahigko, kag wala sing bisan ano nga di-matinlo nga butang nga makasulod sa ginharian sang Dios; gani pat-od nga may isa ka lugar sang kahigkoan nga ginhanda para sa sinang mahigko.\n\n35 Kag may isa ka lugar nga ginhanda, huo, bisan inang makahaladlok nga impiyerno nga akon ginatumod, kag ang yawa amo ang manughanda sini; gani ang katapusan nga kahimtangan sang mga kalag sang mga tawo amo ang magpuyo sa ginharian sang Dios, ukon isikway tungod sinang hustisya nga akon ginatumod.\n\n36 Gani, ang mga malain ginahamulag halin sa mga matarong, kag amo man sa sinang kahoy sang kabuhi, nga ang bunga sini amo ang labing hamili kag labing halandumon sa tanan nga iban pa nga mga bunga; huo, kag ini ang pinakadako sa tanan nga dulot sang Dios. Kag sa amo nga paagi ako naghambal sa akon mga kauturan. Amen.\n\n", "1-ne 16": "[center][font_size=26]Kapitulo 16[/font_size][/center]\n\n[i]Ang mga malain ginabudlayan sa pagbaton sang kamatuoran—Ang mga anak nga lalaki ni Lehi nagpangasawa sang mga anak nga babayi ni Ismael—Ang Liahona naggiya sang ila alagyan sa kamingawan—Ang mga mensahe halin sa Ginuo nasulat sa Liahona kon san-o nga nagakaigo—Napatay si Ismael; ang iya panimalay nagkulomuron tungod sang mga pag-antos. Mga 600–592 B.C.[/i]\n\n1 Kag karon natabo ini nga sang ako, si Nefi, nakatapos sang akon paghambal sa akon mga kauturan, tan-awa nagsiling sila sa akon: Nagpahayag ka sa amon sang masakit nga mga pulong, labaw sangsa amon masarangan batason.\n\n2 Kag natabo ini nga nagsiling ako sa ila nga nahibal-an ko nga naghambal ako sang masakit nga mga pulong batok sa mga malain, suno sa kamatuoran; kag ang matarong akon ginapakamatarong, kag nagapamatuod nga igabayaw sila sa katapusan nga adlaw; gani, ang may sala ginabudlayan sa pagbaton sang kamatuoran, kay ini nagapilas sa ila sa tagipusuon.\n\n3 Kag karon mga kauturan ko, kon mga matarong kamo kag handa sa pagpamati sa kamatuoran, kag maghatag sing igtalupangod sa sini, agud mahimo kamo maglakat sing matarong sa atubang sang Dios, kon amo indi kamo magkumod tungod sang kamatuoran, kag magsiling: Nagahambal ka sang masakit nga mga pulong batok sa amon.\n\n4 Kag natabo ini nga ako, si Nefi, naglaygay sa akon mga kauturan, upod ang bug-os nga katutum, sa pagtuman sang mga kasugoan sang Ginuo.\n\n5 Kag natabo ini nga nagpaubos sila sang ila mga kaugalingon sa atubang sang Ginuo; sa bagay nga nalipay ako kag nakaangkon sang dako nga mga paglaum para sa ila, nga magalakat sila sa mga banas sang pagkamatarong.\n\n6 Karon, ining tanan nga butang ginpahayag kag ginhimo samtang ang akon amay nagapuyo sa isa ka tolda sa patag nga iya gintawag nga Lemuel.\n\n7 Kag natabo ini nga ako, si Nefi, nagpakasal sa isa sang mga anak nga babayi ni Ismael agud mangin asawa; kag amo man, ang akon mga kauturan nagpakasal sa mga anak nga babayi ni Ismael agud mangin asawa; kag si Zoram nagpakasal man sa kamagulangan nga anak nga babayi ni Ismael agud mangin asawa.\n\n8 Kag sa amo sini natuman sang akon amay ang tanan nga kasugoan sang Ginuo nga ginhatag sa iya. Kag amo man, ako, si Nefi, ginbugayan sing tuman sang Ginuo.\n\n9 Kag natabo ini nga ang tingug sang Ginuo naghambal sa akon amay sang gab-i, kag ginsugo sia nga pagkaaga sina dapat niya nga sugdan ang iya pagpanglakaton sa kamingawan.\n\n10 Kag natabo ini nga sang magbangon ang akon amay pagkaaga, kag nagkadto sa puwertahan sang tolda, sa iya dako nga katingala may nakita sia sa duta nga isa ka matipulon nga bola nga pulido ang pagkahimo; kag ini hinimo sa puraw nga saway. Kag sa sulod sang bola may duha ka dagom; kag ang isa nagatudlo sa alagyan kon diin kami dapat nga magkadto sa kamingawan.\n\n11 Kag natabo ini nga amon ginpanipon ang kon ano nga mga butang nga dapat namon dal-on pakadto sa kamingawan, kag ang tanan nga nabilin sang amon mga balalunon nga ginhatag sa amon sang Ginuo; kag nagdala kami sang tanan nga sari sang binhi nga mahimo namon nga dal-on sa kamingawan.\n\n12 Kag natabo ini nga gindala namon ang amon mga tolda kag nagkadto sa kamingawan, sa tabok sang suba Laman.\n\n13 Kag natabo ini nga nagpanglakaton kami sa sulod sing apat ka adlaw, sa halos pasur-sur-este nga direksyon, kag nagpatindog kami liwat sang amon mga tolda; kag gintawag namon ang ngalan sang lugar nga Shazer.\n\n14 Kag natabo ini nga nagdala kami sang amon mga pana kag mga baslay, kag naglakat sa kamingawan sa pagpangayam sang makaon para sa amon mga panimalay; kag sang makatapos kami pangayam sang makaon para sa amon mga panimalay nagbalik kami liwat sa amon panimalay sa kamingawan, sa lugar sang Shazer. Kag naglakat kami liwat sa kamingawan, nga nagasunod sa amo gihapon nga alagyan, nga nagapabilin sa labing bugana nga mga bahin sang kamingawan, nga yara sa mga dulonan malapit sa Pula nga Dagat.\n\n15 Kag natabo ini nga nagpanglakaton kami sa sulod sang madamo nga inadlaw, nga nagapangayam sang makaon sa ginaagyan, paagi sa amon mga pana kag sa amon mga baslay kag sa amon mga bato kag sa amon mga tirador.\n\n16 Kag ginsunod namon ang mga ginatudlo sang bola, nga naggiya sa amon sa mas bugana nga mga bahin sang kamingawan.\n\n17 Kag pagkatapos nga makapanglakaton kami sa sulod sang madamo nga inadlaw, nagpatindog kami sang amon mga tolda sa sulod sing pila ka tinion, agud makapahuway liwat ang amon mga kaugalingon kag makakuha sang pagkaon para sa amon mga panimalay.\n\n18 Kag natabo ini nga samtang ako, si Nefi, nagalakat sa pagpangayam sang amon makaon, tan-awa, nabali ko ang akon pana, nga binuhat sa puraw nga asero; kag sang nabali ko ang akon pana, tan-awa, ang akon mga kauturan naakig sa akon tungod sang pagkabali sang akon pana, kay wala kami nakakuha sang makaon.\n\n19 Kag natabo ini nga nagbalik kami nga wala sing pagkaon sa amon mga panimalay, kag tungod sang tuman nga kakapoy, bunga sang ila pagpanglakaton, nag-antos sila sing tuman tungod sa kakulang sang pagkaon.\n\n20 Kag natabo ini nga sanday Laman kag Lemuel kag ang mga anak nga lalaki ni Ismael nagsugod sa tuman nga pagkulomuron tungod sang ila mga pag-antos kag mga kabudlayan sa kamingawan; kag amo man ang akon amay nagsugod sa pagkumod batok sa Ginuo nga iya Dios; huo, sila tanan tuman kamasinulub-on, sa bagay nga nagkulomuron sila batok sa Ginuo.\n\n21 Karon natabo ini nga ako, si Nefi, nga nag-antos upod sa akon mga kauturan tungod sang pagkabali sang akon pana, kag sang ila mga pana bangod nga nagluyatyat ang mga ini, nagsugod ini nga mangin tuman kabudlay, huo, gani indi kami makakuha sang pagkaon.\n\n22 Kag natabo ini nga ako, si Nefi, naghambal sing madamo sa akon mga kauturan, tungod ginpatig-a nila liwat ang ila mga tagipusuon, bisan tubtob sa pagreklamo batok sa Ginuo nga ila Dios.\n\n23 Kag natabo ini nga ako, si Nefi, naghimo halin sa kahoy sing isa ka pana, kag halin sa isa ka tadlong nga lipak, sing isa ka baslay; gani, napangamanan ko ang akon kaugalingon sang pana kag baslay, sang tirador kag mga bato. Kag nagsiling ako sa akon amay: Diin ako makadto agud makakuha sang pagkaon?\n\n24 Kag natabo ini nga nagpamangkot sia sa Ginuo, kay nagpaubos sila sang ila mga kaugalingon tungod sang akon mga pulong; kay naghambal ako sang madamo nga butang sa ila sa bug-os nga ikasarang sang akon kalag.\n\n25 Kag natabo ini nga ang tingug sang Ginuo nabatian sang akon amay; kag matuod gid nga napinahan sia tungod sang iya pagkumod batok sa Ginuo, sa bagay nga nahulog sia sa kadalumon sang kasubo.\n\n26 Kag natabo ini nga ang tingug sang Ginuo nagsiling sa iya: Tuloka ang bola, kag tan-awa ang mga butang nga nasulat.\n\n27 Kag natabo ini nga sang makita sang akon amay ang mga butang nga nasulat sa bola, hinadlukan sia kag nagpalangurog sing tuman, kag amo man ang akon mga kauturan kag ang mga anak nga lalaki ni Ismael kag ang amon mga asawa.\n\n28 Kag natabo ini nga ako, si Nefi, nakakita sang mga dagom nga yara sa sulod sang bola, nga nagahulag ang mga ini suno sa pagtuo kag katutum kag pagtuman nga amon ginhatag sa mga ini.\n\n29 Kag may nasulat man sa mga ini nga isa ka bag-o nga sinulatan, nga mahapos basahon, nga naghatag sa amon sang paghangop parte sa mga pamaagi sang Ginuo; kag ini ginasulat kag ginailisan kon san-o nga nagakaigo, suno sa pagtuo kag katutum nga amon ginahatag sa sini. Kag gani makita naton nga sa magagmay nga mga paagi ang Ginuo mahimo nga makapahanabo sang dalagko nga mga butang.\n\n30 Kag natabo ini nga ako, si Nefi, nagtaklad sa ibabaw sang bukid, suno sa mga instruksyon nga ginhatag sa bola.\n\n31 Kag natabo ini nga nagpatay ako sang mga sapat nga mabangis, sa bagay nga nakakuha ako sang makaon para sa amon mga panimalay.\n\n32 Kag natabo ini nga nagbalik ako sa amon mga tolda, nga nagapas-an sang mga sapat nga akon napatay; kag karon sang ila makita nga nakakuha ako sang pagkaon, daw ano kadako sang ila kalipay! Kag natabo ini nga nagpaubos sila sang ila mga kaugalingon sa atubang sang Ginuo, kag nagpasalamat sa iya.\n\n33 Kag natabo ini nga nagpadayon kami liwat sang amon pagpanglakaton, sa halos amo gihapon nga alagyan pareho sang una; kag pagkatapos nga nakapanglakaton kami sa sulod sang madamo nga inadlaw nagpatindog kami liwat sang amon mga tolda, agud nga magtinir kami sa sulod sing pila ka tinion.\n\n34 Kag natabo ini nga napatay si Ismael, kag ginlubong sa lugar nga ginatawag nga Nahom.\n\n35 Kag natabo ini nga ang mga anak nga babayi ni Ismael nagkalisud sing tuman, tungod sang pagkadula sang ila amay, kag tungod sang ila mga pag-antos sa kamingawan; kag nagkulomuron sila batok sa akon amay, tungod gindala niya sila pagwa sa duta sang Jerusalem nga nagasiling: Ang amon amay patay na; huo, kag naglibot-libot kami sing tuman sa kamingawan, kag nag-antos kami sing madamo nga kabudlayan, gutom, uhaw, kag kakapoy; kag pagkatapos sining tanan nga pag-antos pat-od gid nga magkalamatay kami sa gutom sa kamingawan.\n\n36 Kag gani nagkulomuron sila batok sa akon amay, kag batok man sa akon; kag luyag sila nga magbalik liwat sa Jerusalem.\n\n37 Kag si Laman nagsiling kay Lemuel kag amo man sa mga anak nga lalaki ni Ismael: Tan-awa, patyon naton ang aton amay, kag amo man ang aton utod nga si Nefi, nga naghimo sang iya kaugalingon nga mangin aton tagdumala kag aton manunudlo, nga magulang niya nga mga utod.\n\n38 Karon, nagasiling sia nga ang Ginuo nagpakighambal sa iya, kag amo man nga ang mga anghel nag-alagad sa iya. Apang tan-awa, nahibal-an naton nga nagabutig sia sa aton; kag ginasugiran niya kita sining mga butang, kag nagahimo sia sing madamo nga butang paagi sa iya tuso nga mga taktika, agud madaya niya ang aton mga mata, nga nagahunahuna, ayhan, nga mahimo niya kita nga magguyod palayo sa isa ka di-sunado nga kamingawan; kag pagkatapos nga madala niya kita palayo, nagahunahuna sia sa paghimo sang iya kaugalingon nga isa ka hari kag isa ka tagdumala naton, agud nga mahimo niya sa aton ang suno sa iya kabubut-on kag ikalipay. Kag sa amo sini nga paagi ginsugyot sang akon utod nga si Laman ang ila mga tagipusuon agud maakig.\n\n39 Kag natabo ini nga ang Ginuo nagaupod sa amon, huo, bisan ang tingug sang Ginuo nabatian kag naghambal sang madamo nga pulong sa ila, kag ginpinahan sila sing tuman; kag pagkatapos nga pinahan sila sang tingug sang Ginuo ginsikway nila ang ila kaakig, kag naghinulsol sang ila mga sala, sa bagay nga ginbugayan kami liwat sang Ginuo sang pagkaon, nga wala kami nagkalamatay.\n\n", "1-ne 17": "[center][font_size=26]Kapitulo 17[/font_size][/center]\n\n[i]Si Nefi ginsugo sa pagpasad sing isa ka sakayan-dagat—Ang iya mga kauturan nagpamatok sa iya—Ginlaygayan niya sila paagi sa pagsugid sang kasaysayan sang mga pagpakigbagay sang Dios sa Israel—Si Nefi napuno sang gahum sang Dios—Ang iya mga kauturan gindumilian sa pagtandog sa iya, kay basi malaya sila pareho sang laya nga kugon. Mga 592–591 B.C.[/i]\n\n1 Kag natabo ini nga nagpadayon kami liwat sang amon pagpanglakaton sa kamingawan; kag nagpanglakaton kami halos pa-este sumugod sadto nga tion. Kag nagpanglakaton kami kag nag-ubog sa tunga sang madamo nga pag-antos sa kamingawan; kag ang mga babayi namon nagpamata sa kamingawan.\n\n2 Kag dako kaayo ang mga bugay sang Ginuo sa amon nga samtang nagkabuhi kami sa hilaw nga karne sa kamingawan, ang mga babayi namon nagpasuso sing madamo nga gatas sa ila mga anak, kag mga makusog, huo, bisan pareho sang mga lalaki; kag nagsugod sila sa pagbatas sang ila mga pagpanglakaton nga wala sing mga kulomuron.\n\n3 Kag gani makita naton nga ang mga kasugoan sang Dios kinahanglan gid nga matuman. Kag kon lamang ang mga anak sang katawhan nagatuman sang mga kasugoan sang Dios ginatatap niya sila, kag ginapabakod sila, kag ginahatagan sing mga paagi nga sa sini mahimo nila ang butang nga ginasugo niya sa ila; gani, naghatag sia sing mga paagi para sa amon samtang temporaryo kami nga nagpuyo sa kamingawan.\n\n4 Kag temporaryo kami nga nagpuyo sa sulod sang madamo nga tinuig, huo, bisan walo ka tuig sa kamingawan.\n\n5 Kag nakalab-ot kami sa duta nga amon gintawag nga Bugana, tungod sang iya sini madamo nga bungang-kahoy kag amo man ilahas nga dugus; kag ining tanan nga butang ginhanda sang Ginuo agud nga indi kami magkalamatay. Kag nalantawan namon ang dagat, nga amon gintawag nga Irreantum, nga, kon sayuron, madamo nga mga tubig.\n\n6 Kag natabo ini nga nagpatindog kami sang amon mga tolda sa higad sang baybayon; kag bisan pa nga nagbatas kami sing madamo nga pag-antos kag tuman nga kabudlay, huo, bisan nga sa pagkadamo nga indi namon masulat ini tanan, nalipay gid kami sang nag-abot kami sa baybayon; kag gintawag namon ang lugar nga Bugana, tungod sang iya sini madamo nga bungang-kahoy.\n\n7 Kag natabo ini nga pagkatapos nga ako, si Nefi, nakatinir sa duta sang Bugana sa sulod sing madamo nga inadlaw, nabatian ko ang tingug sang Ginuo nga nagasiling: Tindog, kag magtaklad sa bukid. Kag natabo ini nga nagtindog ako kag nagtaklad sa bukid, kag nagpakitluoy sa Ginuo.\n\n8 Kag natabo ini nga ang Ginuo naghambal sa akon nga nagasiling: Magpasad ka sing isa ka sakayan-dagat, suno sa paagi nga akon ipakita sa imo, agud nga madala ko ang imo katawhan patabok sa sining mga tubig.\n\n9 Kag nagsiling ako: Ginuo, diin ako makadto agud makakita sang mga milinahon nga tunawon, agud nga makahimo ako sang mga galamiton sa pagpasad sang sakayan-dagat suno sa paagi nga imo ginpakita sa akon?\n\n10 Kag natabo ini nga ginsugiran ako sang Ginuo kon diin ako makadto agud makakita sang mga milinahon, agud nga makahimo ako sang mga galamiton.\n\n11 Kag natabo ini nga ako, si Nefi, naghimo sing isa ka hungkuyan nga panghuyop sa kalayo, halin sa mga panit sang mga sapat; kag pagkatapos nga nakahimo ako sing isa ka hungkuyan, agud nga may panghuyop ako sa kalayo, nagbag-id ako sing duha ka bato agud nga makapasiga ako sang kalayo.\n\n12 Kay ang Ginuo wala magtugot tubtob subong nga maghimo kami sing madamo nga kalayo, samtang nagapanglakaton kami sa kamingawan; kay nagsiling sia: Himuon ko ang inyo pagkaon nga mangin manamit, nga indi na ninyo ini paglutuon;\n\n13 Kag ako man ang inyo mangin kasanag sa kamingawan; kag ihanda ko ang alagyan sa inyo atubang, kon lamang tumanon ninyo ang akon mga kasugoan; gani, kon magtuman kamo sang akon mga kasugoan pagatuytuyan kamo padulong sa duta nga ginpanaad; kag mahibal-an ninyo nga paagi sa akon nga kamo gintuytuyan.\n\n14 Huo, ang Ginuo nagsiling man nga: Pagkatapos nga makaabot kamo sa duta nga ginpanaad, mahibal-an ninyo nga ako, ang Ginuo, amo ang Dios; kag nga ako, ang Ginuo, amo ang nagluwas sa inyo halin sa kalaglagan; huo, gindala ko kamo pagwa sa duta sang Jerusalem.\n\n15 Gani, ako, si Nefi, nagtinguha gid sa pagtuman sang mga kasugoan sang Ginuo, kag ginlaygayan ko ang akon mga kauturan tuhoy sa katampad kag katutum.\n\n16 Kag natabo ini nga naghimo ako sang mga galamiton halin sa milinahon nga akon gintunaw halin sa bato.\n\n17 Kag sang makita sang akon mga kauturan nga nagahana na ako sa pagpasad sing isa ka sakayan-dagat, nagsugod sila sa pagkulomuron batok sa akon nga nagasiling: Ang aton utod isa ka buang, kay nagahunahuna sia nga makahimo sia sing isa ka sakayan-dagat; huo, nagahunahuna man sia nga makatabok sia sining dako nga mga tubig.\n\n18 Kag gani ang akon mga kauturan nagreklamo batok sa akon, kag luyag nga indi sila magpangabudlay, kay wala sila nagapati nga makahimo ako sing isa ka sakayan-dagat; kag wala man sila nagapati nga gintudloan ako sang Ginuo.\n\n19 Kag karon natabo ini nga ako, si Nefi, tuman kamasinulub-on tungod sang katig-a sang ila mga tagipusuon; kag karon sang makita nila nga nagsugod ako nga mangin masinulub-on malipayon sila sa ila mga tagipusuon, sa bagay nga nagkasadya sila sa akon pagpangasubo nga nagasiling: Nahibal-an namon nga indi ka makapasad sing isa ka sakayan-dagat, kay nahibal-an namon nga kulang ka sa ihibalo; gani, indi mo mahimo ining tuman kadako nga hilimuon.\n\n20 Kag pareho ka sa aton amay nga ginpatalang sang binuang nga mga imahinasyon sang iya tagipusuon; huo, gindala niya kita pagwa sa duta sang Jerusalem, kag nagdalang-dalang kita sa kamingawan sa sulod sining madamo nga tinuig; kag ang mga babayi naton nagpangabudlay, nga dako na ang ila ginabusong; kag nagpamata sila sa kamingawan kag nag-antos sang tanan nga butang, luwas lamang sang kamatayon; kag maayo pa nga nagkalamatay sila antes naggwa sa Jerusalem sangsa nagbatas sining mga pag-antos.\n\n21 Tan-awa, sining madamo nga tinuig nag-antos kita sa kamingawan, nga sa amo nga panahon kuntani nakapagusto kita sang aton mga pagkabutang kag sang duta nga aton palanublion; huo, nangin malipayon kuntani kita.\n\n22 Kag nahibal-an namon nga ang mga katawhan nga yara sa duta sang Jerusalem isa ka matarong nga katawhan; kay nagtuman sila sang mga pagsulundan kag mga paghukom sang Ginuo, kag sang tanan niya nga mga kasugoan, suno sa layi ni Moises; gani, nahibal-an namon nga isa sila ka matarong nga katawhan; kag ang aton amay nagkondenar sa ila, kag gindala kita palayo bangod namati kita sa iya mga pulong; huo, kag ang amon utod pareho man sa iya. Kag sa amo nga sahi sang mga panghambal nagkinumod kag nagreklamo ang akon mga kauturan batok sa amon.\n\n23 Kag natabo ini nga ako, si Nefi, naghambal sa ila nga nagasiling: Nagapati bala kamo nga ang aton mga amay, nga mga anak ni Israel, nagiyahan pagwa sa mga kamot sang mga Egiptohanon kon wala sila magpamati sa mga pulong sang Ginuo?\n\n24 Huo, nagahunahuna bala kamo nga ayhan nahilway sila pagwa sa pagkaulipon, kon ang Ginuo wala nagsugo kay Moises nga hilwayon niya sila halin sa pagkaulipon?\n\n25 Karon nahibal-an ninyo nga ang mga anak ni Israel yara sa pagkaulipon; kag nahibal-an ninyo nga ginpabug-atan sila sang mga hilimuon, nga mabudlay batason; gani, nahibal-an ninyo nga kinahanglan gid nga mangin isa ini ka maayo nga butang para sa ila, nga madala sila pagwa sa pagkaulipon.\n\n26 Karon nahibal-an ninyo nga si Moises ginsugo sang Ginuo nga himuon inang dako nga buluhaton; kag nahibal-an ninyo nga paagi sa iya pulong ang mga tubig sang Pula nga Dagat gintunga diri kag didto, kag nag-agi sila sa tunga sa mamala nga duta.\n\n27 Apang nahibal-an ninyo nga ang mga Egiptohanon nagkalalumos sa Pula nga Dagat, nga amo ang mga kasoldadohan sang Faraon.\n\n28 Kag inyo man nahibal-an nga ginpakaon sila sang mana sa kamingawan.\n\n29 Huo, inyo man nahibal-an nga ginhampak ni Moises ang bato, paagi sa iya pulong suno sa gahum sang Dios nga yara sa iya, kag nagtubod ang tubig, agud ang mga anak ni Israel maumpawan sa ila kauhaw.\n\n30 Kag bisan pa nga ginpangunahan sila, ang Ginuo nga ila Dios, ang ila Manunubos, nga nagauna sa ila, nga nagatuytoy sa ila sa adlaw kag nagahatag sang kasanag sa ila sa gab-i, kag nagahimo sang tanan nga butang para sa ila nga kinahanglanon nga mabaton sang tawo, ginpatig-a nila ang ila mga tagipusuon kag ginbulag ang ila mga kaisipan, kag nagpasipala batok kay Moises kag batok sa matuod kag buhi nga Dios.\n\n31 Kag natabo ini nga suno sa iya pulong ginlaglag niya sila; kag suno sa iya pulong ginpangunahan niya sila; kag suno sa iya pulong ginhimo niya ang tanan nga butang para sa ila; kag wala sing bisan ano nga butang nga nahimo nga indi paagi sa iya pulong.\n\n32 Kag pagkatapos nga matabok nila ang suba sang Jordan ginhimo niya sila nga gamhanan sa pagtabog sang mga anak sang kadutaan, huo, sa paglapta sa ila sa kalaglagan.\n\n33 Kag karon, nagahunahuna bala kamo nga ang mga anak sini nga duta, nga didto sa duta sang panaad, nga ginapanabog sang aton mga amay, nagahunahuna bala kamo nga mga matarong sila? Tan-awa, ginasiling ko sa inyo, Indi.\n\n34 Nagahunahuna bala kamo nga ang aton mga amay nangin labaw nga pinili sangsa ila kon sila sadto nangin matarong? Ginasiling ko sa inyo, Indi.\n\n35 Tan-awa, ginakabig sang Ginuo nga ang tanan nga unod isa lang; sia nga matarong ginapasulabi sang Dios. Apang tan-awa, ining katawhan nagsikway sang tagsa ka pulong sang Dios, kag luto na sila sa kalainan; kag ang kabug-osan sang kaakig sang Dios yara sa ila; kag ginsumpa sang Ginuo ang duta batok sa ila, kag ginpakamaayo ini para sa aton mga amay; huo, ginsumpa niya ini batok sa ila tuhoy sa ila kalaglagan, kag ginpakamaayo niya ini para sa aton mga amay tuhoy sa ila pag-angkon sang gahum sa sini.\n\n36 Tan-awa, gintuga sang Ginuo ang duta agud puy-an ini; kag gintuga niya ang iya mga anak agud sila ang magpanag-iya sini.\n\n37 Kag ginabayaw niya ang isa ka matarong nga nasyon, kag ginalaglag ang mga nasyon sang mga malain.\n\n38 Kag ginadala niya palayo ang mga matarong sa halandumon nga kadutaan, kag ang mga malain iya ginapanglaglag, kag ginasumpa ang duta sa ila tungod sa ila.\n\n39 Nagahari sia sa kahitaasan sang mga langit, kay iya ini trono, kag ining duta amo ang iya palatungan.\n\n40 Kag ginapalangga niya inang mga magabaton sa iya nga mangin ila Dios. Tan-awa, palangga niya ang aton mga amay, kag nakighisugot sia sa ila, huo, bisan kanday Abraham, Isaac, kag Jacob; kag gindumdum niya ang mga kasugtanan nga iya ginhimo; gani, gindala niya sila pagwa sa duta sang Egipto.\n\n41 Kag ginsilotan niya sila sa kamingawan paagi sa iya bilugon; kay ginpatig-a nila ang ila mga tagipusuon, bisan pareho sa inyo; kag ginsilotan sila sang Ginuo tungod sang ila kalainan. Ginpadala Niya ang nagadabadaba nga mga man-og nga nagalupad sa tunga nila; kag pagkatapos nga mapangagat sila naghanda sia sing isa ka paagi agud mabulong sila; kag ang pagpangabudlay nga himuon lamang nila amo ang magtulok; kag tungod sang kamag-an sang paagi, ukon sang kahapos sini, madamo ang nagkalamatay.\n\n42 Kag ginpatig-a nila ang ila mga tagipusuon sa nagkalain-lain nga tion, kag ginpasipalahan nila si Moises, kag amo man ang Dios; apang, nahibal-an ninyo nga gintuytuyan sila sang iya wala’y tupong nga gahum padulong sa duta sang panaad.\n\n43 Kag karon, pagkatapos sining tanan nga butang, ang tion nag-abot nga nangin malain sila, huo, halos tubtob sa pagkaluto; kag wala ako makahibalo apang sila sa sini nga adlaw madali na lang nga laglagon; kay nahibal-an ko nga ang adlaw pat-od gid nga magaabot nga kinahanglan gid sila nga laglagon, luwas sa pila lamang, nga pagadal-on sa pagkabihag.\n\n44 Gani, ang Ginuo nagsugo sa akon amay nga dapat sia magkadto sa kamingawan; kag ang mga Judio nagtinguha man nga patyon sia; huo, kag nagtinguha man kamo nga patyon sia; gani, mga manugpatay-tawo kamo sa inyo mga tagipusuon kag pareho man kamo sa ila.\n\n45 Maabtik kamo maghimo sang kalainan apang mahinay sa pagdumdum sang Ginuo nga inyo Dios. Nakakita kamo sing isa ka anghel, kag naghambal sia sa inyo; huo, nabatian ninyo ang iya tingug kon san-o nga nagakaigo; kag naghambal sia sa inyo sa isa ka mahinay kag diutay nga tingug, apang kabalan kamo, sa bagay nga indi ninyo mabatyagan ang iya mga pulong; gani, naghambal sia sa inyo pareho sang tingug sang daguob, nga nagtuga sang duta nga mag-uyog nga daw sa magkalapihak ini.\n\n46 Kag nahibal-an man ninyo nga paagi sa kusog sang iya makagagahum nga pulong mahimo niya ang duta nga ini nga magtaliwan; huo, kag nahibal-an ninyo nga paagi sa iya pulong mahimo niya nga ang kudol-kudol nga mga lugar mangin matapan, kag ang matapan nga mga lugar magkalabungkag. O, kon amo, ngaa bala, nga sa pagkatig-a gid sang inyo mga tagipusuon?\n\n47 Tan-awa ang akon kalag napilas sa kalisud tungod sa inyo, kag ang akon tagipusuon nasakitan; nahadlok ako nga basi pagasikwayon kamo tubtob sa wala’y katapusan. Tan-awa, napuno ako sang Espiritu sang Dios, sa bagay nga ang akon lawas wala na sing kusog.\n\n48 Kag karon natabo ini nga sang nahambal ko ining mga pulong naakig sila sa akon, kag luyag nga ihaboy ako sa kadalumon sang dagat; kag samtang nagapalapit sila sa pagpadapat sang ila mga kamot sa akon naghambal ako sa ila nga nagasiling: Sa ngalan sang Dios nga Makagagahum, ginasugo ko kamo nga indi ninyo ako pagtandugon, kay napuno ako sang gahum sang Dios, bisan tubtob sa pagkaupos sang akon unod; kag kon sin-o man ang magpadapat sang iya mga kamot sa akon malaya bisan pareho sing isa ka laya nga kugon; kag mangin wala sia sing pulos sa atubang sang gahum sang Dios, kay ang Dios magasakit sa iya.\n\n49 Kag natabo ini nga ako, si Nefi, nagsiling sa ila nga indi na sila magkulomuron pa batok sa ila amay; kag indi man nila pag-idumili ang ila pagpangabudlay sa akon, kay ang Dios nagsugo sa akon nga magpasad ako sing isa ka sakayan-dagat.\n\n50 Kag nagsiling ako sa ila: Kon ang Dios nagsugo sa akon sa paghimo sang tanan nga butang mahimo ko ina. Kon suguon niya ako nga magsiling ako sa sini nga tubig, mangin duta ikaw, ini mangin duta; kag kon magsiling ako sini, mahimo ini.\n\n51 Kag karon, kon ang Ginuo may amo sina kadako nga gahum, kag nakahikot sing madamo nga milagro sa tunga sang mga anak sang katawhan, paano nga indi niya ako matudloan nga magpasad ako sing isa ka sakayan-dagat?\n\n52 Kag natabo ini nga ako, si Nefi, nagsiling sang madamo nga butang sa akon mga kauturan, sa bagay nga natapna sila kag indi makapakigbais batok sa akon; ukon wala na sila nagpadapat sang ila mga kamot sa akon ukon nagtandog sa akon sang ila mga tudlo, bisan sa sulod sang madamo nga inadlaw. Karon wala na sila naghimo sini kay basi malaya sila sa akon atubang, sa pagkagamhanan sang Espiritu sang Dios; kag gani nahikot ini sa ila.\n\n53 Kag natabo ini nga ang Ginuo nagsiling sa akon: Untayon mo liwat ang imo kamot sa imo mga kauturan, kag indi sila malaya sa imo atubang, apang kibuton ko sila, siling sang Ginuo, kag ini akon himuon, agud ila mahibal-an nga ako ang Ginuo nga ila Dios.\n\n54 Kag natabo ini nga gin-untay ko ang akon kamot sa akon mga kauturan, kag wala sila nalaya sa akon atubang; apang gin-uyog sila sang Ginuo, bisan suno sa pulong nga iya ginhambal.\n\n55 Kag karon, nagsiling sila: Nahibal-an namon sing may kapat-uran nga ang Ginuo yara sa imo, kay nahibal-an namon nga gahum sang Ginuo ang nag-uyog sa amon. Kag nagluhod sila sa akon atubang, kag simbahon na ako kuntani, apang wala ko sila pagtugoti nga nagasiling: Utod ninyo ako, huo, bisan ang inyo manghod; gani, simbaha ang Ginuo nga inyo Dios, kag tahura ang inyo amay kag ang inyo iloy, agud nga ang inyo mga inadlaw magalawig sa duta nga ihatag sa inyo sang Ginuo nga inyo Dios.\n\n", "1-ne 18": "[center][font_size=26]Kapitulo 18[/font_size][/center]\n\n[i]Ang sakayan-dagat nahuman—Ang pagkabun-ag nanday Jacob kag Jose nasambit—Ang grupo nagsakay padulong sa duta nga ginpanaad—Ang mga anak nga lalaki ni Ismael kag ang ila mga asawa nagbuylog sa pagkinasadya kag pagrebelde—Si Nefi gingapos, kag ang sakayan-dagat ginpalid pabalik sing isa ka mabaskog nga unos—Si Nefi ginbuy-an, kag tungod sang iya pangamuyo nag-untat ang unos—Nag-abot ang katawhan sa duta nga ginpanaad. Mga 591–589 B.C.[/i]\n\n1 Kag natabo ini nga nagsimba sila sa Ginuo, kag naglakat sila upod sa akon; kag namanday kami sang mga kahoy nga pulido ang pagkahimo. Kag ang Ginuo nagpakita sa akon kon san-o nga nagakaigo kon anhon ko ang pagpamanday sang mga kahoy sang sakayan-dagat.\n\n2 Karon ako, si Nefi, wala nagpamanday sang mga kahoy suno sa paagi nga natun-an sang tawo, kag wala man ako nagpasad sang sakayan-dagat suno sa paagi sang tawo; kundi ginpasad ko ini suno sa paagi nga ginpakita sang Ginuo sa akon; gani, indi ini suno sa paagi sang tawo.\n\n3 Kag ako, si Nefi, pirme nga nagataklad sa bukid, kag nagapangamuyo ako pirme sa Ginuo; gani ginpakita sang Ginuo sa akon ang dalagko nga mga butang.\n\n4 Kag natabo ini nga pagkatapos nga nahuman ko ang sakayan-dagat, suno sa pulong sang Ginuo, nakita sang akon mga kauturan nga maayo ini, kag ang pagkahimo sini tuman katahum; gani, nagpaubos sila liwat sang ila mga kaugalingon sa atubang sang Ginuo.\n\n5 Kag natabo ini nga nabatian sang akon amay ang tingug sang Ginuo, nga dapat kami maghimos kag magpanaog sa pagsakay sa sakayan-dagat.\n\n6 Kag natabo ini nga pagkaaga, pagkatapos nga mahanda namon ang tanan nga butang, madamo nga prutas kag karne halin sa kamingawan, kag madamo kaayo nga dugus, kag mga balalunon suno sa sinang ginsugo sa amon sang Ginuo, nagpanaog kami sa pagsakay sa sakayan-dagat upod ang amon tanan nga dalal-on kag ang amon mga binhi, kag kon ano pa nga butang nga nadala namon, kada isa suno sa iya pangidaron; gani, nagpanaog kami tanan sa pagsakay sa sakayan-dagat upod ang amon mga asawa kag ang amon mga anak.\n\n7 Kag karon, ang akon amay nakadugang sing duha ka anak nga lalaki sa kamingawan; ang magulang ginhingalanan kay Jacob kag ang manghod kay Jose.\n\n8 Kag natabo ini nga pagkatapos nga nakapanaog na kami tanan sa pagsakay sa sakayan-dagat, kag nakadala sang amon mga pagkaon kag mga balalunon kag mga butang nga ginsugo sa amon, naglayag kami sa dagat kag ginpadpad sang hangin padulong sa duta nga ginpanaad.\n\n9 Kag pagkatapos nga mapadpad kami sang hangin sa sulod sang madamo nga inadlaw, tan-awa, ang akon mga kauturan kag ang mga anak nga lalaki ni Ismael kag amo man ang ila mga asawa nagsugod sa pagkinasadya, sa bagay nga nagsugod sila sa pagsinaot, kag sa pagkinanta, kag sa paghambal sing tuman kabastos, huo, bisan nga nalipat sila kon paagi sa ano nga gahum sila gindala didto; huo, nangin tuman sila kabastos.\n\n10 Kag ako, si Nefi, nagsugod nga mahadlok sing tuman kay basi maakig sa amon ang Ginuo, kag sakiton kami tungod sang amon kalainan kag lamunon kami sa kadalumon sang dagat; gani, ako, si Nefi, nagsugod sa pagpakighambal sa ila sing tuman kasinsero; apang tan-awa naakig sila sa akon nga nagasiling: Indi kami gusto nga ang amon manghod ang magadumala sa amon.\n\n11 Kag natabo ini nga gindakop ako nanday Laman kag Lemuel kag gingapos ako sang mga lubid, kag ginpaagyan nila ako sang tuman nga kapintas; apang, gintugot ini sang Ginuo agud mapakita niya ang iya gahum, tuhoy sa katumanan sang iya pulong nga iya ginpahayag parte sa mga malain.\n\n12 Kag natabo ini nga pagkatapos nga nagapos nila ako sa bagay nga indi na ako makahulag, ang kompas, nga ginhanda sang Ginuo, nag-untat sa paggiho.\n\n13 Gani, indi nila mahibal-an kon diin nila ipadulong ang sakayan-dagat, tubtob nga may nagtuhaw nga isa ka dako nga unos, huo, isa ka dako kag mabaskog nga unos, kag ginpalid kami pabalik sa ibabaw sang mga tubig sa sulod sang tatlo ka adlaw; kag nagsugod nga kinulbaan sila sing labi nga basi nga magkalalumos sila sa dagat; apang, wala nila ako paghubari.\n\n14 Kag sa ika-apat nga adlaw, nga ginpalid kami pabalik, ang unos nagsugod nga nangin tuman kabaskog.\n\n15 Kag natabo ini nga halos na kami nga lamunon sa kadalumon sang dagat. Kag pagkatapos nga ginpalid kami pabalik sa ibabaw sang mga tubig sa sulod sang apat ka adlaw, nagsugod nga nahangpan sang akon mga kauturan nga ang mga paghukom sang Dios yara sa ila, kag nga pat-od gid nga magkalamatay sila luwas lang kon maghinulsol sila sang ila mga kalainan; gani, nagpalapit sila sa akon kag ginhubad ang mga gapos sa akon mga pulso, kag tan-awa nagpalanghubag sing tuman ang mga ini, kag ang akon mga buko-buko nagpalanghubag man sing labi kag tuman ang palanakit sini.\n\n16 Apang, nagsalig ako sa akon Dios, kag nagdayaw sa iya sa bilog nga adlaw; kag wala ako nagkumod batok sa Ginuo tungod sang akon mga pag-antos.\n\n17 Karon ang akon amay, nga si Lehi, naghambal sa ila sing madamo nga butang, kag amo man sa mga anak nga lalaki ni Ismael; apang, tan-awa, nagpabutyag sila sing madamo nga pagpaandam batok sa bisan sin-o nga makighambal para sa akon; kag ang akon mga ginikanan tungod tigulang na, kag tungod nag-antos sila sing tuman nga kalisud tungod sang ila mga anak, sa bagay nga nagmasakit sila, huo, bisan tubtob sa ila hiligdaan.\n\n18 Tungod sang ila kalisud kag tuman nga kasubo, kag sang kalainan sang akon mga kauturan, nabutang sila sa kahimtangan nga malapit na gid lang nga dal-on halin sa sini nga tion sa pagpakigkita sa ila Dios; huo, ang ila ubanon nga mga buhok halos na gid lang nga ihamyang sa yab-ok; huo, bisan nga malapit na gid lang sila nga ihulog sing may kasubo sa tubigon nga lulubngan.\n\n19 Kag si Jacob kag amo man si Jose, tungod mga bata pa, nga nagakinahanglan sing madamo nga pagkaon, nagkasubo tungod sang mga pag-antos sang ila iloy; kag amo man ang akon asawa upod ang iya mga luha kag mga pangamuyo, kag amo man ang akon mga anak, wala makapahumok sang mga tagipusuon sang akon mga kauturan agud hubaran nila ako.\n\n20 Kag wala na sing iban luwas sa gahum sang Dios, nga nagpahog sa ila sang kalaglagan, ang makapahumok sang ila mga tagipusuon; gani, sang makita nila nga malapit na sila nga lamunon sang kadalumon sang dagat naghinulsol sila sang butang nga ila nahimo, sa bagay nga ginhubaran nila ako.\n\n21 Kag natabo ini nga pagkatapos nga nahubaran nila ako, tan-awa, ginkuha ko ang kompas, kag naggiho ini bisan diin ko luyag. Kag natabo ini nga nagpangamuyo ako sa Ginuo; kag pagkatapos nga nakapangamuyo ako, nag-untat ang hangin, kag nag-untat ang unos, kag may dako nga kalinong.\n\n22 Kag natabo ini nga ako, si Nefi, ang naggiya sang sakayan-dagat, kag nagpalayag kami liwat padulong sa duta nga ginpanaad.\n\n23 Kag natabo ini nga pagkatapos nga nakapalayag kami sa sulod sing madamo nga inadlaw nag-abot kami sa duta nga ginpanaad; kag nanaog kami sa duta, kag nagpatindog sang amon mga tolda; kag gintawag namon ini nga duta nga ginpanaad.\n\n24 Kag natabo ini nga nagsugod kami sa pag-uma sang duta, kag nagsugod kami sa pagtanom sang mga binhi; huo, ginpamutang namon sa duta ang tanan nga binhi namon, nga gindala namon halin sa duta sang Jerusalem. Kag natabo ini nga nagtubo ang mga ini sing maayo; gani, ginbugayan kami sing bugana.\n\n25 Kag natabo ini nga natukiban namon sa duta sang panaad, samtang nagapanglakaton kami sa kamingawan, nga may tagsa ka sari sang mga sapat sa lasang, pareho sang baka kag sang toro, sang asno kag sang kabayo, kag sang kanding kag maila nga kanding, kag tanan nga sari sang sapat nga maila nga mapuslan sang tawo. Kag nasapwan namon ang tanan nga sari sang milinahon, pareho sang bulawan, kag sang pilak, kag sang saway.\n\n", "1-ne 19": "[center][font_size=26]Kapitulo 19[/font_size][/center]\n\n[i]Si Nefi naghimo sang mga lamina halin sa milinahon kag ginsulat ang kasaysayan sang iya katawhan—Ang Dios sang Israel magakari anum ka gatos ka tuig halin sa tion nga si Lehi nagbiya sa Jerusalem—Si Nefi nagsugid sang Iya mga pag-antos kag pagkalansang sa krus—Ang mga Judio pagadumtan kag palaptahon tubtob sa ulihing mga adlaw, kon san-o sila magabalik sa Ginuo. Mga 588–570 B.C.[/i]\n\n1 Kag natabo ini nga ginsugo ako sang Ginuo, gani naghimo ako sang mga lamina halin sa milinahon agud nga mahimo ko nga makurit sa mga ini ang kasulatan sang akon katawhan. Kag sa mga lamina nga akon ginhimo ginkurit ko ang kasulatan sang akon amay, kag amo man ang amon mga pagpanglakaton sa kamingawan, kag ang mga propesiya sang akon amay; kag amo man ang madamo sang akon kaugalingon nga mga propesiya akon ginkurit sa mga ini.\n\n2 Kag wala ko nahibal-an sa tion sang akon paghimo sang mga ini nga pagasuguon ako sang Ginuo sa paghimo sining mga lamina; gani, ang kasulatan sang akon amay, kag ang lista sang kaliwatan sang iya mga katigulangan, kag ang mas madamo nga bahin sang tanan namon nga mga kahimoan sa kamingawan nakurit sa sinang nauna nga mga lamina nga akon nasambit; gani, ang mga butang nga natabo antes ginhimo ining mga lamina, sa pagkamatuod, mas detalyado nga nasambit sa nauna nga mga lamina.\n\n3 Kag pagkatapos nga nahimo ko ining mga lamina paagi sa kasugoan, ako, si Nefi, nakabaton sing isa ka kasugoan nga ang pag-alagad kag ang mga propesiya, ang mas maathag kag importante nga mga bahin sang mga ini, dapat nga isulat sa sining mga lamina; kag nga ang mga butang nga nasulat dapat nga halungan para sa ihibalo sang akon katawhan, nga magapanag-iya sang duta, kag amo man para sa iban pa nga maalam nga mga katuyoan, nga ang amo nga mga katuyoan nahibal-an sang Ginuo.\n\n4 Gani, ako, si Nefi, naghimo sing isa ka kasulatan sa iban pa nga mga lamina, nga nagahatag sang kasaysayan, ukon nagahatag sing isa ka mas dako nga kasaysayan sang mga giyera kag mga pagbinaisay kag mga kalaglagan sang akon katawhan. Kag ini akon ginhimo, kag ginsugo ang akon katawhan kon ano ang ila dapat himuon pagkatapos nga wala na ako; kag nga ining mga lamina dapat nga ipasa-pasa halin sa isa ka henerasyon pakadto sa isa, ukon halin sa isa ka propeta pakadto sa isa, tubtob mag-abot ang dugang pa nga mga kasugoan sang Ginuo.\n\n5 Kag isa ka kasaysayan sang akon paghimo sining mga lamina ang igahatag sa ulihi; kag dayon, tan-awa, magapadayon ako suno sa sinang akon ginhambal; kag ini akon ginahimo agud nga ang mas sagrado nga mga butang mahimo nga mahalungan para sa ihibalo sang akon katawhan.\n\n6 Apang, wala ako nagasulat sing bisan ano sa mga lamina luwas lamang kon ini ginahunahuna ko nga sagrado. Kag karon, kon nagsayop man ako, bisan sila man nagsayop sang dumaan nga panahon; indi nga mangita ako sing balibad sa akon kaugalingon tungod sing iban nga tawo, kundi tungod sang kahuyang nga yari sa akon, suno sa unod, magapangayo ako sang pasaylo para sa akon kaugalingon.\n\n7 Kay ang mga butang nga ginakabig sang iban nga tawo nga may dako nga bili, pareho sa lawas kag sa kalag, ginasikway sang iban kag ginatasak sang ila mga tiil. Huo, bisan ang Dios mismo sang Israel ginatasak sang mga tawo sang ila mga tiil; ginasiling ko, ginatasak sang ila mga tiil apang magahambal ako sa iban nga pulong—ginasikway nila sia, kag wala nagapamati sa tingug sang iya mga laygay.\n\n8 Kag tan-awa magakari sia, suno sa mga pulong sang anghel, sa sulod sang anum ka gatos ka tuig halin sa tion nga nagbiya ang akon amay sa Jerusalem.\n\n9 Kag ang kalibutan, tungod sang ila kalainan, magahukom sa iya nga isa ka butang nga wala pulos; gani bunalon nila sia, kag batason niya ini; kag sakiton nila sia, kag batason niya ini. Huo, duplaan nila sia, kag batason niya ini, tungod sang iya mahigugmaon nga kaluoy kag sang iya pagkamainantuson sa mga anak sang katawhan.\n\n10 Kag ang Dios sang aton mga amay, nga ginpagwa sa Egipto, pagwa sa pagkaulipon, kag gin-amligan man niya sa kamingawan, huo, ang Dios ni Abraham, kag ni Isaac, kag ang Dios ni Jacob, nagtugyan sang iya kaugalingon, suno sa mga pulong sang anghel, bilang isa ka tawo, sa mga kamot sang malain nga mga tawo, agud alsahon, suno sa mga pulong ni Zenoc, agud ilansang sa krus, suno sa mga pulong ni Neum, kag agud ilubong sa isa ka pantyon, suno sa mga pulong ni Zenos, nga iya ginhambal parte sa tatlo ka adlaw sang kadulom, nga mangin isa ka tanda nga ihatag parte sang iya kamatayon sa ila nga magapuyo sa mga pulo sang dagat, ilabi na gid nga ginahatag sa ila nga iya sang panimalay ni Israel.\n\n11 Kay amo ini ang ginhambal sang propeta: Pat-od gid nga bisitahan sang Ginuong Dios ang tanan nga panimalay ni Israel sa sina nga adlaw, ang pila paagi sa iya tingug, tungod sang ila pagkamatarong, tuhoy sa ila dako nga kalipay kag kaluwasan, kag ang iban paagi sa mga pagpanaguob kag sa mga pagpangilat sang iya gahum, paagi sa unos, paagi sa kalayo, kag paagi sa aso, kag usbong sang kadudulman, kag paagi sa pagkabuka sang duta, kag paagi sa mga bukid nga pataason.\n\n12 Kag ining tanan nga butang pat-od gid nga magaabot, siling sang propeta nga si Zenos. Kag ang mga bato sang duta magakalapihak; kag tungod sang mga pag-ugayong sang duta, madamo sang mga hari sang mga pulo sang dagat ang maimpluwensya sang Espiritu sang Dios, sa pagsinggit: Ang Dios sang kalibutan nagaantos.\n\n13 Kag parte sinang mga yara sa Jerusalem, siling sang propeta, pagasilotan sila sang tanan nga katawhan, bangod ginlansang nila sa krus ang Dios sang Israel, kag ginpatig-a ang ila mga tagipusuon, nga ginasikway ang mga tanda kag mga katilingalahan, kag ang gahum kag himaya sang Dios sang Israel.\n\n14 Kag bangod ginpatig-a nila ang ila mga tagipusuon, siling sang propeta, kag ginsikway ang Balaan sang Israel, magadalang-dalang sila sa sini nga kabuhi, kag magakalamatay, kag pasipalahan kag yagutaon, kag dumtan sa tunga sang tanan nga nasyon.\n\n15 Apang, kon mag-abot ina nga adlaw, siling sang propeta, sa bagay nga indi na sila magpatig-a sang ila mga tagipusuon batok sa Balaan sang Israel, iya pagadumdumon ang mga kasugtanan nga ginhimo niya sa ila mga amay.\n\n16 Huo, dayon iya pagadumdumon ang mga pulo sang dagat; huo, kag ang tanan nga katawhan nga iya sang panimalay ni Israel, akon pagatipunon, siling sang Ginuo, suno sa mga pulong sang propeta nga si Zenos, halin sa apat ka pamusod sang duta.\n\n17 Huo, kag ang bug-os nga duta makakita sang kaluwasan sang Ginuo, siling sang propeta; ang tagsa ka nasyon, kaliwat, lengguahe kag katawhan pagabugayan.\n\n18 Kag ako, si Nefi, nagsulat sining mga butang sa akon katawhan, agud nga basi pa lang makumbinsi ko sila nga dumdumon nila ang Ginuo nga ila Manunubos.\n\n19 Gani, nagahambal ako sa bug-os nga panimalay ni Israel, kon matabo nga maangkon nila ining mga butang.\n\n20 Kay tan-awa, may mabaskog ako nga balatyagon sa espiritu, nga nagapakapoy sa akon bisan pa gani nga ang tanan ko nga lutalutahan maluya, tungod sa ila nga yara sa Jerusalem; kay kon indi nangin maluluy-on ang Ginuo, sa pagpakita sa akon parte sa ila, bisan pareho sang iya ginpakita sa mga propeta sang dumaan nga panahon, napatay man kuntani ako.\n\n21 Kag pat-od gid nga ginpakita niya sa mga propeta sang dumaan nga panahon ang tanan nga butang parte sa ila; kag iya man ginpakita sa madamo ang parte sa amon; gani, kinahanglan gid nga mahibal-an namon ang parte sa ila kay ginsulat ang mga ini sa mga lamina nga saway.\n\n22 Karon natabo ini nga ako, si Nefi, nagtudlo sining mga butang sa akon mga kauturan; kag natabo ini nga nagbasa ako sang madamo nga butang sa ila, nga ginkurit sa mga lamina nga saway, agud makahibalo sila parte sa mga kahimoan sang Ginuo sa iban pa nga mga kadutaan, sa tunga sang katawhan sang dumaan nga panahon.\n\n23 Kag nagbasa ako sa ila sang madamo nga butang nga nasulat sa mga libro ni Moises; apang agud nga lubos ko sila nga makumbinsi sa pagpati sa Ginuo nga ila Manunubos nagbasa ako sa ila sinang mga ginsulat sang propeta nga si Isaias; kay gindapat ko ang tanan nga balaan nga kasulatan sa aton, agud nga mangin para ini sa aton kaayohan kag pagtuon.\n\n24 Gani naghambal ako sa ila nga nagasiling: Pamatii ninyo ang mga pulong sang propeta, kamo nga mga nagkalabilin sang panimalay ni Israel, nga isa ka sanga nga ginbanggi; pamatii ninyo ang mga pulong sang propeta, nga ginsulat sa bug-os nga panimalay ni Israel, kag idapat ang mga ini sa inyo mga kaugalingon, agud nga makaangkon kamo sing paglaum pareho sang inyo mga kauturan nga kon kay sin-o kamo ginhamulag; kay sa amo sini nga paagi ang propeta nagsulat.\n\n", "1-ne 20": "[center][font_size=26]Kapitulo 20[/font_size][/center]\n\n[i]Ang Ginuo nagpahayag sang Iya mga katuyoan sa Israel—Ang Israel ginpili sa hurno sang pag-antos kag magagwa halin sa Babilonia—Ikomparar ang Isaias 48. Mga 588–570 B.C.[/i]\n\n1 Pamatii kag dungga ini, O panimalay ni Jacob, nga gintawag suno sa ngalan ni Israel, kag nagbutwa sa mga tubig sang Juda, ukon halin sa mga tubig sang pagbunyag, nga nagapanumpa sa ngalan sang Ginuo, kag nagasambit sang Dios sang Israel, apang wala sila nagapanumpa sa kamatuoran ukon sa pagkamatarong.\n\n2 Apang, ginatawag nila ang ila mga kaugalingon nga iya sang balaan nga siyudad, apang wala sila nagapabakod sang ila mga kaugalingon sa Dios sang Israel, nga amo ang Ginuo sang mga Kasoldadohan; huo, ang Ginuo sang mga Kasoldadohan amo ang iya ngalan.\n\n3 Tan-awa, ginpahayag ko ang una nga mga butang halin sa ginsuguran; kag naggwa ang mga ini sa akon baba, kag ginpakita ko ang mga ini. Gulpi ko ginpakita ang mga ini.\n\n4 Kag ginhimo ko ini bangod nahibal-an ko nga batinggilan ka, kag ang imo liog daw salsalon, kag ang imo agtang daw saway;\n\n5 Kag ginpahayag ko sa imo sa pagsugod pa lang; antes ini natabo ginpakita ko ang mga ini sa imo; kag ginpakita ko ang mga ini sa kahadlok nga basi magsiling ka—Ang akon dios-dios amo ang naghimo sang mga ini, kag ang akon imahen nga tinigban, kag ang akon imahen nga tinunaw amo ang nagsugo sang mga ini.\n\n6 Nakita kag nabatian mo ining tanan; kag indi mo bala pag-ipahayag ang mga ini? Kag ginpakita ko sa imo ang bag-o nga mga butang halin sa sini nga tion, bisan ang tinago nga mga butang, kag wala ka makahibalo sang mga ini.\n\n7 Gintuga ang mga ini subong, kag indi halin sa ginsuguran, bisan antes sa adlaw nga kon san-o wala mo nabatian ang mga ini ginpahayag ang mga ini sa imo, kay basi magsiling ka—Tan-awa nahibal-an ko ang mga ini.\n\n8 Huo, kag wala ka nakabati; huo, wala ka nakahibalo; huo, halin sa sina nga tion ang imo dulunggan wala nabuksi; kay nahibal-an ko nga magadaya ka gid, kag gintawag nga isa ka makasasala halin pa sa imo pagkatawo.\n\n9 Apang, tungod sa akon ngalan ipaisol ko ang akon kaakig, kag tungod sa akon pagdayaw magapugong ako tungod sa imo, nga indi ko ikaw masikway.\n\n10 Kay, tan-awa, ginpaputli ko ikaw, ginpili ko ikaw sa hurno sang pag-antos.\n\n11 Tungod sa akon kaugalingon, huo, tungod sa akon kaugalingon pagahimuon ko ini, kay indi ko pagtugtan ang akon ngalan nga mahigkoan, kag indi ko pag-ihatag ang akon himaya sa iban.\n\n12 Pamatii ako, O Jacob, kag Israel nga akon gintawag, kay ako amo sia; ako ang una, kag ako man ang katapusan.\n\n13 Ang akon kamot nagpasad man sang pundasyon sang duta, kag ang akon tuo nga kamot naghumlad sang mga langit. Ginatawag ko sila kag nagatindog sila sing tingob.\n\n14 Tanan kamo, magtililipon kamo, kag magpamati; sin-o bala sa ila ang nagpahayag sining mga butang sa ila? Palangga sia sang Ginuo; huo, kag magatuman sia sang iya pulong nga ginpahayag niya paagi sa ila; kag himuon niya ang iya pagbuot sa Babilonia, kag ang iya butkon magatupa sa mga Caldeanhon.\n\n15 Siling man sang Ginuo; Ako nga Ginuo, huo, naghambal; huo, gintawag ko sia sa pagpahayag, gindala ko sia, kag pauswagon niya ang iya dalanon.\n\n16 Magpalapit kamo sa akon; wala pa ako naghambal sa tago; halin sa ginsuguran, halin sa tion nga ini ginpahayag naghambal ako; kag ang Ginuong Dios, kag ang iya Espiritu, nagpadala sa akon.\n\n17 Kag amo ini ang ginasiling sang Ginuo, ang imo Manunubos, ang Balaan sang Israel; ginpadala ko sia, ang Ginuo nga imo Dios nga nagatudlo sa imo sa kaayohan, nga nagatuytoy sa imo sa dalan nga imo pagalaktan, ang naghimo sini.\n\n18 O, kon nagpamati ka sa akon mga kasugoan—kuntani ang imo paghidaet nangin pareho sing isa ka suba, kag ang imo pagkamatarong nangin pareho sang mga balod sang dagat.\n\n19 Ang imo man kaliwatan nangin pareho sang balas; ang kaanakan sang imo tiyan nangin pareho sang magagmay nga bato; ang iya ngalan wala kuntani masikway ukon madula halin sa akon atubang.\n\n20 Maggwa kamo sa Babilonia, magpalagyo kamo sa mga Caldeanhon, upod ang isa ka tingug sang pagkanta magpahayag kamo, isugid ini, imitlang sa punta sang kalibutan; magsiling kamo: Gintubos sang Ginuo ang iya alagad nga si Jacob.\n\n21 Kag wala sila pag-uhawa; gintuytuyan niya sila sa pag-agi sa mga desyerto; ginpailig niya ang mga tubig sa bato para sa ila; ginpihak man niya ang bato kag ang mga tubig nagsagawak.\n\n22 Kag bisan nga ginhimo niya ini tanan, kag labaw pa sa sini, wala sing paghidaet, siling sang Ginuo, sa mga malain.\n\n", "1-ne 21": "[center][font_size=26]Kapitulo 21[/font_size][/center]\n\n[i]Ang Mesias mangin isa ka kasanag sa mga Gentil kag magahilway sang mga bilanggo—Ang Israel pagatiponon upod ang gahum sa ulihing mga adlaw—Ang mga hari amo ang ila mangin manug-atipan nga mga amay—Ikomparar ang Isaias 49. Mga 588–570 B.C.[/i]\n\n1 Kag liwat: Magpamati, O kamo nga panimalay ni Israel, kamo tanan nga ginhamulag kag ginpanabog tungod sang kalainan sang mga pastor sang akon katawhan; huo, kamo tanan nga ginhamulag, nga ginpanglapta sa gwa, nga pila sang akon katawhan, O panimalay ni Israel. Magpamati, O mga pulo, sa akon, kag pamati kamo nga katawhan halin sa malayo; ang Ginuo nagtawag sa akon halin pa sa pagkatawo; halin sa tiyan sang akon iloy ginsambit niya ang akon ngalan.\n\n2 Kag ginhimo niya ang akon baba pareho sing isa ka matalom nga espada; sa landong sang iya kamot gintago niya ako, kag ginhimo ako nga isa ka mahining nga baslay; sa iya baslayan iya ako gintago;\n\n3 Kag nagsiling sa akon: Ikaw ang akon alagad, O Israel, nga sa imo ako pagahimayaon.\n\n4 Dayon nagsiling ako, nagpangabudlay ako sa wala’y pulos, gingamit ko ang akon kusog sa wala’y kapuslanan kag wala sing pulos; pat-od gid ang paghukom sa akon yara sa Ginuo, kag ang akon buluhaton yara sa akon Dios.\n\n5 Kag karon, siling sang Ginuo—nga nagporma sa akon halin sa tiyan nga ako mangin iya alagad, sa pagdala liwat kay Jacob sa iya—bisan nga ang Israel indi pa matipon, apang mangin mahimayaon ako sa mga mata sang Ginuo, kag ang akon Dios amo ang akon mangin kusog.\n\n6 Kag nagsiling sia: Isa ka mamag-an nga butang nga ikaw mangin akon alagad sa pagpatindog sang mga tribo ni Jacob, kag sa pagpapanumbalik sang naamligan sang Israel. Ihatag ko man ikaw bilang isa ka kasanag sa mga Gentil, agud nga ikaw mangin akon kaluwasan tubtob sa mga punta sang kalibutan.\n\n7 Amo ini ang ginasiling sang Ginuo, ang Manunubos sang Israel, ang iya Balaan, sia nga ginakaugtan sang tawo, sia nga ginakangil-aran sang mga nasyon, sa alagad sang mga tagdumala: Ang mga Hari makakita kag magatindog, ang mga prinsipe magasimba man, tungod sang Ginuo nga tampad.\n\n8 Amo ini ang ginasiling sang Ginuo: Sa isa ka nahamut-an nga tion nabatian ko ikaw, O mga pulo sang dagat, kag sa isa ka adlaw sang kaluwasan ginbuligan ko ikaw; kag pagaamligan ko ikaw, kag ihatag ikaw nga akon alagad bilang isa ka kasugtanan para sa katawhan, sa pagpahamtang sang duta, sa pagpapanubli sang mamingaw nga mga duta;\n\n9 Agud nga makasiling ka sa mga bilanggo: Lakat kamo; sa ila nga nagapungko sa kadulom: Ipakita ang inyo mga kaugalingon. Magakaon sila sa mga dalanon, kag ang ila mga halalban mangin sa tanan nga matag-as nga mga lugar.\n\n10 Indi sila paggutumon ukon pag-uhawon, kag ang init man ukon ang adlaw indi magsakit sa ila; kay sia nga may kaluoy sa ila magatuytoy sa ila, bisan sa tupad sang mga tuburan sang tubig ubayan niya sila.\n\n11 Kag ang tanan ko nga kabukiran himuon ko nga dalanon, kag ang akon dalagko nga mga dalanon pataason.\n\n12 Kag dayon, O panimalay ni Israel, tan-awa, ini sila magaabot halin sa malayo; kag yari karon, ini sila halin sa norte kag halin sa weste; kag ini sila halin sa duta sang Sinim.\n\n13 Magkinanta, O mga langit; kag magmangin malipayon, O duta; kay ang mga tiil sinang mga sa este pagalig-unon; kag maghinugyaw sa pagkinanta, O mga bukid; kay indi na sila pagsakiton; kay ginpasulhay sang Ginuo ang iya katawhan, kag mangin maluluy-on sa iya mga nagaantos.\n\n14 Apang, tan-awa, ang Sion nagsiling: Ginpabay-an ako sang Ginuo, kag ang akon Ginuo nalipat na sa akon—apang ipakita niya nga indi amo sina.\n\n15 Kay malimtan bala sing isa ka babayi ang iya bata nga nagasuso, nga indi sia magkaluoy sa iya kaugalingon nga anak? Huo, mahimo nga malipat sila, apang ako indi magkalipat sa imo, O panimalay ni Israel.\n\n16 Tan-awa, ginkurit ko ikaw sa mga palad sang akon mga kamot; ang imo mga pader dalayon nga yara sa akon atubang.\n\n17 Ang imo mga anak magadali-dali batok sa imo mga manuglaglag; kag sila nga mga naglaglag sa imo magalakat palayo sa imo.\n\n18 Ibayaw ang imo mga mata sa palibot kag tan-awa; ini sila tanan nagatipon, kag magapalapit sila sa imo. Kag pareho nga buhi ako, siling sang Ginuo, pat-od gid nga sul-ubon mo sila tanan, pareho sing isa ka ornamento, kag iwagkos sila bisan pareho sing isa ka nobya.\n\n19 Kay ang imo nalaglag kag mamingaw nga mga lugar, kag ang duta sang imo kalaglagan, bisan subong mangin tuman kakitid tungod sang mga pumuluyo; kag sila nga naglamon sa imo mangin malayo.\n\n20 Ang mga anak nga imo maangkon, pagkatapos nga nadulaan ka sang nauna, magasiling liwat sa imo mga dulunggan: Ang lugar tuman kapiot para sa akon; hatagi ako sing lugar nga akon mapuy-an.\n\n21 Dayon magasiling ka sa imo tagipusuon: Sin-o bala ang amay sang mga ini, kay makita nga nadulaan ako sang akon mga anak, kag mamingaw ako, nga isa ka bihag, kag nagapakadto-pakari? Kag sin-o bala ang nagpadako sini sa ila? Tan-awa, binayaan ako nga nagaisahanon; ini sila, diin bala sila naghalin?\n\n22 Amo ini ang ginasiling sang Ginuong Dios: Tan-awa, ibayaw ko ang akon kamot sa mga Gentil, kag patindugon ko ang akon bandera sa katawhan; kag kuguson nila ang imo mga anak nga lalaki sa ila mga butkon, kag ang imo mga anak nga babayi pas-anon nila sa ila mga abaga.\n\n23 Kag ang mga hari mangin imo manug-atipan nga mga amay, kag ang ila mga reyna mangin imo manug-atipan nga mga iloy; magaduko sila sa imo nga ang ila mga nawong ayon sa duta, kag magadilap sang yab-ok sang imo mga tiil; kag imo mahibal-an nga ako amo ang Ginuo; kay indi sila mahuy-an nga nagahulat sa akon.\n\n24 Kay ang inagaw bala pagakuhaon sa gamhanan, ukon ang makatarongan nga mga binihag pagaluwason?\n\n25 Apang amo ini ang ginasiling sang Ginuo, bisan ang mga bihag sang gamhanan pagakuhaon, kag ang inagaw sang makakululba pagaluwason; kay makigbais ako sa iya nga nagapakigbais sa imo, kag luwason ko ang imo mga anak.\n\n26 Kag pakaunon ko sila nga nagapangpigos sa imo sang ila kaugalingon nga unod; mahubog sila sang ila kaugalingon nga dugo pareho sang matam-is nga bino; kag ang tanan nga unod makahibalo nga ako, nga Ginuo, amo ang imo Manluluwas kag imo Manunubos, ang Gamhanan ni Jacob.\n\n", "1-ne 22": "[center][font_size=26]Kapitulo 22[/font_size][/center]\n\n[i]Ang Israel pagalaptahon sa bug-os nga ibabaw sang duta—Ang mga Gentil amo ang magasagod kag magapakaon sang ebanghelyo sa Israel sa ulihing mga adlaw—Ang Israel pagatiponon kag luwason, kag ang mga malain masunog pareho sang ginaraban—Ang ginharian sang yawa pagalaglagon, kag si Satanas pagagaposon. Mga 588–570 B.C.[/i]\n\n1 Kag natabo ini nga pagkatapos nga ako, si Nefi, nakabasa sining mga butang nga ginkurit sa mga lamina nga saway, ang akon mga kauturan nagpalapit sa akon kag nagsiling sa akon: Ano ang kahulugan sining mga butang nga imo ginbasa? Tan-awa, pagahangpon bala ang mga ini suno sa mga butang nga espirituhanon, nga matabo suno sa espiritu kag indi sa unod?\n\n2 Kag ako, si Nefi, nagsiling sa ila: Tan-awa ginpahayag ang mga ini sa propeta paagi sa tingug sang Espiritu; kay paagi sa Espiritu ang tanan nga butang ginapahibalo sa mga propeta, nga magaabot sa mga anak sang katawhan suno sa unod.\n\n3 Gani, ang mga butang nga akon ginbasa amo ang mga butang nga naangot sa mga butang nga dutan-on kag espirituhanon; kay daw nagapakita nga ang panimalay ni Israel, sa ulihi, pagapanglaptahon sa bug-os nga ibabaw sang duta, kag sa tunga man sang tanan nga nasyon.\n\n4 Kag tan-awa, madamo na ang nagkaladula sa ihibalo sinang mga yara sa Jerusalem. Huo, ang laban nga bahin sang tanan nga tribo ginpangdala palayo; kag nagalapta sila pakadto-pakari sa mga pulo sang dagat; kag kon diin na sila wala sing isa sa aton nga nakahibalo, luwas lang nga nahibal-an naton nga ginpangdala sila palayo.\n\n5 Kag tungod ginpangdala sila palayo, ining mga butang ginpropesiya parte sa ila, kag parte man sa tanan sinang mga pagapanglaptahon kag magatalang-talang pagkatapos sini, tungod sang Balaan sang Israel; kay batok sa iya sila magapatig-a sang ila mga tagipusuon; gani, pagalaptahon sila sa tunga sang tanan nga nasyon kag pagadumtan sang tanan nga tawo.\n\n6 Apang, pagkatapos nga saguron sila sang mga Gentil, kag ibayaw sang Ginuo ang iya kamot sa mga Gentil kag ipahamtang sila bilang isa ka bandera, kag makugos ang ila mga anak sa ila mga butkon, kag ang ila mga anak nga babayi mapas-an sa ila mga abaga, tan-awa ining mga butang nga nasambit dutan-on; kay pareho sang nasiling na amo ini ang mga kasugtanan sang Ginuo upod sa aton mga amay; kag ini parte sa aton sa mga adlaw nga magaabot, kag amo man sa tanan naton nga kauturan nga iya sang panimalay ni Israel.\n\n7 Kag ini nagakahulugan nga magaabot ang tion nga pagkatapos nga mapanglapta kag magtalang-talang ang bug-os nga panimalay ni Israel, nga ang Ginuong Dios magapatindog sing isa ka gamhanan nga nasyon sa tunga sang mga Gentil, huo, bisan sa ibabaw sini nga duta; kag paagi sa ila ang aton kaliwatan pagalaptahon.\n\n8 Kag pagkatapos nga maglapta ang aton kaliwatan ang Ginuong Dios magapadayon sa paghimo sing isa ka dalayawon nga buluhaton sa tunga sang mga Gentil, nga mangin importante sa aton kaliwatan; gani, ginapaanggid ini sang pagpakaon sa ila sang mga Gentil kag pagkugos sa ila sa ila mga butkon kag pagpas-an sa ila sa ila mga abaga.\n\n9 Kag mangin importante man ini sa mga Gentil; kag indi lamang sa mga Gentil kundi sa bug-os nga panimalay ni Israel, tuhoy sa pagpahibalo parte sa mga kasugtanan sang Amay sang langit kay Abraham nga nagasiling: Sa imo kaliwatan ang tanan nga kaliwat sang duta pagabugayan.\n\n10 Kag luyag ko, mga kauturan ko, nga inyo mahibal-an nga ang tanan nga kaliwat sang duta indi makaangkon sing bugay luwas lang kon ipakita niya ang iya butkon sa mga mata sang mga nasyon.\n\n11 Gani, ang Ginuong Dios magapadayon sa pagpakita sang iya butkon sa mga mata sang tanan nga nasyon, sa pagpatuman sang iya mga kasugtanan kag sang iya ebanghelyo sa ila nga iya sang panimalay ni Israel.\n\n12 Gani, dal-on niya sila liwat halin sa pagkabihag, kag pagatiponon sila sa mga duta nga ila palanublion; kag pagadal-on sila halin sa wala’y kasanag kag halin sa kadulom; kag mahibal-an nila nga ang Ginuo amo ang ila Manluluwas kag ila Manunubos, ang Gamhanan sang Israel.\n\n13 Kag ang dugo sinang dako kag makangilil-ad nga simbahan, nga amo ang makihilawason sang bug-os nga duta, magabalik sa ila kaugalingon nga mga ulo; kay magagiyera sila batok sa isa kag isa, kag ang espada sang ila kaugalingon nga mga kamot magatupa sa ila kaugalingon nga mga ulo, kag mahubog sila sang ila kaugalingon nga dugo.\n\n14 Kag ang tagsa ka nasyon nga maggiyera batok sa imo, O panimalay ni Israel, magaliso sa isa batok sa isa, kag mahulog sila sa buho nga ila ginkutkot agud masiod ang katawhan sang Ginuo. Kag ang tanan nga nagapakig-away batok sa Sion malaglag, kag inang dako nga makihilawason, nga nagpatiko sang husto nga mga dalanon sang Ginuo, huo, inang dako kag makangilil-ad nga simbahan, marumpag sa duta, kag mangin dako ang pagkarumpag sini.\n\n15 Kay tan-awa, siling sang propeta, ang tion magaabot sing madasig nga si Satanas mangin wala na sing gahum sa mga tagipusuon sang mga anak sang katawhan; kay ang adlaw magaabot sa indi madugay nga ang tanan nga bugalon kag sila nga nagahimo sing malain mangin pareho sang ginaraban; kag ang adlaw magaabot nga pat-od gid nga masunog sila.\n\n16 Kay ang tion magaabot sa indi madugay nga ang kabug-osan sang kaakig sang Dios igabubo sa tanan nga anak sang katawhan; kay indi niya pagtugotan nga laglagon sang mga malain ang mga matarong.\n\n17 Gani, pagaamligan niya ang mga matarong paagi sa iya gahum, bisan pa kon ang kabug-osan sang iya kaakig pat-od gid nga magaabot, kag ang mga matarong maamligan, bisan pa tuhoy sa kalaglagan sang ila mga kaaway paagi sa kalayo. Gani, ang mga matarong indi kinahanglan nga magkahadlok; kay amo ini ang ginasiling sang propeta, pagaluwason sila, bisan pa kon paagi sa kalayo.\n\n18 Tan-awa, mga kauturan ko, ginasiling ko sa inyo nga ining mga butang pat-od gid nga matabo sa indi madugay; huo, bisan dugo, kag kalayo, kag usbong sang aso pat-od nga magaabot; kag kinahanglan gid ini nga mangin yara sa ibabaw sini nga duta; kag magaabot ini sa mga tawo suno sa unod kon patig-ahon nila ang ila mga tagipusuon batok sa Balaan sang Israel.\n\n19 Kay tan-awa, ang mga matarong indi mawala; kay ang tion pat-od gid nga magaabot nga tanan sila nga magapakig-away batok sa Sion pagasikwayon.\n\n20 Kag ang Ginuo pat-od gid nga magahanda sing isa ka paagi para sa iya katawhan, tuhoy sa katumanan sang mga pulong ni Moises, nga iya ginhambal nga nagasiling: Isa ka propeta ang pagabangonon sa inyo sang Ginuo nga inyo Dios, nga pareho sa akon; sia ang inyo pamatian sa tanan nga butang bisan ano ang iya isiling sa inyo. Kag matabo ini, nga ang tanan nga indi mamati sa sina nga propeta pagasikwayon sa tunga sang katawhan.\n\n21 Kag karon ako, si Nefi, nagapahayag sa inyo, nga ining propeta nga ginasiling ni Moises amo ang Balaan sang Israel; gani, magapatuman sia sang paghukom sa pagkamatarong.\n\n22 Kag ang mga matarong indi kinahanglan nga magkahadlok, kay amo ini sila ang indi mapaslawan. Kundi ang ginharian sang yawa, nga pagatukuron sa tunga sang mga anak sang katawhan, nga ang amo nga ginharian ginpahamtang sa tunga nila nga yara sa unod—\n\n23 Kay ang tion madasig nga magaabot nga ang tanan nga simbahan nga gintukod agud makaangkon sing manggad, kag ang tanan sa ila nga ginapauswag sa pag-angkon sing gahum sa unod, kag ang mga ginapauswag agud mangin bantug sa mga mata sang kalibutan, kag ang mga nagahangad sang mga kailigbon sang unod kag sang mga butang sang kalibutan, kag sa paghimo sang tanan nga sari sang kalainan; huo, sa malip-ot nga pulong, ang tanan nga iya sang ginharian sang yawa amo sila nga nagakinahanglan nga magkahadlok, kag mangurog, kag magtay-og; sila amo ang mga pat-od gid nga ipapanaog sa duta; sila amo ang pat-od gid nga maupos pareho sang ginaraban; kag ini suno sa mga pulong sang propeta.\n\n24 Kag ang tion madasig nga magaabot nga ang mga matarong pat-od gid nga pagaubayan pareho sang mga tinday sang toril, kag ang Balaan sang Israel pat-od gid nga magahari sa pagkaginuo, kag kusog, kag gahum, kag dako nga himaya.\n\n25 Kag pagatiponon niya ang iya mga anak halin sa apat ka pamusod sang duta; kag isipon niya ang iya mga carnero, kag makilal-an nila sia; kag mangin may isa ka panong kag isa ka manugpahalab; kag pahalbon niya ang iya mga carnero, kag sa iya makakita sila sang halalban.\n\n26 Kag tungod sang pagkamatarong sang iya katawhan, si Satanas mawad-an sing gahum; gani, indi sia mabuy-an sa sulod sang madamo nga tinuig; kay mawad-an sia sing gahum sa mga tagipusuon sang katawhan, kay magapuyo sila sa pagkamatarong, kag ang Balaan sang Israel ang magahari.\n\n27 Kag karon tan-awa, ako, si Nefi, nagasiling sa inyo nga ining tanan nga butang pat-od gid nga magaabot suno sa unod.\n\n28 Apang, tan-awa, ang tanan nga nasyon, kaliwat, lengguahe, kag katawhan magapuyo sing hilway sa Balaan sang Israel kon lamang nga maghinulsol sila.\n\n29 Kag karon, ako, si Nefi, nagatapos; kay indi ako mangisog sa paghambal sing dugang pa parte sining mga butang.\n\n30 Gani, mga kauturan ko, luyag ko nga dumdumon ninyo nga ang mga butang nga ginsulat sa mga lamina nga saway matuod; kag nagasaksi ang mga ini nga ang isa ka tawo kinahanglan gid nga mangin matinumanon sa mga kasugoan sang Dios.\n\n31 Gani, indi kinahanglan nga hunahunaon ninyo nga ako kag ang akon amay amo lamang ang mga nagsaksi, kag nagtudlo man sang mga ini. Gani, kon mangin matinumanon kamo sa mga kasugoan, kag magpadayon tubtob sa katapusan, maluwas kamo sa katapusan nga adlaw. Kag gani amo sini. Amen.\n\n", "2-ne 1": "[center][font_size=26]Ang Ika-duha nga Libro ni Nefi[/font_size][/center]\n\nAng kasaysayan sang kamatayon ni Lehi. Ang mga kauturan ni Nefi nagrebelde sa iya. Ang Ginuo nagpaandam kay Nefi sa pagkadto sa kamingawan. Ang iya mga pagpanglakaton sa kamingawan, kag iban pa.\n\n[center][font_size=26]Kapitulo 1[/font_size][/center]\n\n[i]Si Lehi nagpropesiya sing isa ka duta sang kahilwayan—Ang iya kaliwatan magalinapta kag malupig kon isikway nila ang Balaan sang Israel—Ginlaygayan niya ang iya mga anak sa pagsul-ob sang hinganib sang pagkamatarong. Mga 588–570 B.C.[/i]\n\n1 Kag karon natabo ini nga sang ako, si Nefi, nakatapos sang pagpanudlo sa akon mga kauturan, ang amon amay, nga si Lehi, naghambal man sang madamo nga butang sa ila, kag ginsaysay sa ila, kon daw ano kadako nga mga butang ang ginhimo sang Ginuo para sa ila sa pagdala sa ila pagwa sa duta sang Jerusalem.\n\n2 Kag naghambal sia sa ila parte sang ila mga pagrebelde samtang yara sa mga tubig, kag sang mga kaluoy sang Dios sa pagluwas sang ila mga kabuhi, sa bagay nga wala sila nalamon sa dagat.\n\n3 Kag naghambal man sia sa ila parte sa duta sang panaad nga ila naangkon—daw ano kamaluluy-on ang Ginuo sa pagpaandam sa amon nga magpalagyo kami sa duta sang Jerusalem.\n\n4 Kay, tan-awa, siling niya, nakakita ako sing isa ka panan-awon nga sa diin nahibal-an ko nga ang Jerusalem nalaglag na; kag kon nagpabilin kami sa Jerusalem nagkalamatay man kami kuntani.\n\n5 Apang, siling niya, sa pihak sang amon mga pag-antos, nakaangkon kami sing isa ka duta sang panaad, isa ka duta nga pinili labaw sa tanan nga iban pa nga mga kadutaan; isa ka duta nga ang Ginuong Dios nakighisugot sa akon nga mangin duta nga palanublion sang akon kaliwatan. Huo, ang Ginuo nakighisugot sini nga duta sa akon, kag sa akon mga anak sa wala’y katapusan, kag amo man sa tanan sinang mga pagatuytuyan halin sa iban nga mga pungsod paagi sa kamot sang Ginuo.\n\n6 Gani, ako, si Lehi, nagapropesiya suno sa mga paghikot sang Espiritu nga yari sa akon, nga wala sing bisan sin-o nga magakadto sa sini nga duta luwas lang nga pagadal-on sila sang kamot sang Ginuo.\n\n7 Gani, ini nga duta ginkonsagrar sa iya nga iya pagadal-on. Kag kon lamang nga mag-alagad sila sa iya suno sa mga kasugoan nga iya ginhatag, mangin isa ini ka duta sang kahilwayan sa ila; gani, indi gid sila madala sa pagkabihag; kay kon amo sini, ini mangin tungod sang kalainan; kay kon ang kalainan magadamo pagasumpaon ang duta tungod sa ila, apang sa mga matarong pagapakamaayohon ini sa wala’y katapusan.\n\n8 Kag tan-awa, kinaalam ini nga ini nga duta pagataguon anay sa ihibalo sing iban nga mga nasyon; kay tan-awa, madamo nga nasyon ang magasalakay sa duta, sa bagay nga wala na sing lugar nga palanublion.\n\n9 Gani, ako, si Lehi, nakaangkon sing isa ka promisa, nga kon inang mga pagadal-on sang Ginuong Dios pagwa sa duta sang Jerusalem magatuman sang iya mga kasugoan, magauswag sila sa ibabaw sini nga duta; kag pagataguon sila halin sa tanan nga iban pa nga mga nasyon, agud nga mapanag-iyahan nila ini nga duta para sa ila mga kaugalingon. Kag kon lamang nga magtuman sila sang iya mga kasugoan pagapakamaayohon sila sa ibabaw sini nga duta, kag wala sing bisan sin-o nga magahilabot sa ila, ukon magaagaw sang duta nga ila palanublion; kag magapuyo sila nga hilway sa wala’y katapusan.\n\n10 Apang tan-awa, kon mag-abot ang tion nga magausmod sila sa pagkawala’y pagtuo, pagkatapos nga nakabaton sila sang dalagko kaayo nga mga bugay halin sa kamot sang Ginuo—nga nakaangkon sing ihibalo parte sang pagtuga sang duta, kag sang tanan nga tawo, nga nakahibalo sang dako kag dalayawon nga mga binuhatan sang Ginuo halin pa sa pagtuga sang kalibutan; nga may gahum nga ginhatag sa ila sa paghimo sang tanan nga butang paagi sa pagtuo; nga nakabaton sang tanan nga kasugoan halin sa ginsuguran, kag gindala sang iya wala’y dulonan nga kaayo sa sining hamili nga duta sang panaad—tan-awa, ginasiling ko, kon magaabot ang adlaw nga isikway nila ang Balaan sang Israel, ang matuod nga Mesias, nga ila Manunubos kag ila Dios, tan-awa, ang mga paghukom niya nga matarong magatupa sa ila.\n\n11 Huo, dal-on niya ang iban nga mga nasyon sa ila, kag hatagan niya sila sing gahum, kag kuhaon niya sa ila ang mga duta nga ila mga ginapanag-iyahan, kag ipahanabo niya nga magalinapta sila kag malupig.\n\n12 Huo, sa pag-ilis sing isa ka henerasyon padulong sa isa may mga pagpaagay sang dugo, kag dalagko nga mga pagsilot sa tunga nila; gani, mga anak ko, luyag ko nga inyo dumdumon; huo, luyag ko nga mamati kamo sa akon mga pulong.\n\n13 O, kabay kuntani nga magbugtaw kamo; magbugtaw halin sa isa ka mahamuok nga pagtulog, huo, bisan pa halin sa katulogon nga iya sang impiyerno, kag iwaslik ang makahaladlok nga mga kadena nga nagagapos sa inyo, nga amo ang mga kadena nga nagagapos sang mga anak sang katawhan, agud nga madala sila nga bihag paidalom sa wala’y katapusan nga kadadalman sang kalisud kag kasubo.\n\n14 Magbugtaw! Kag magbangon halin sa yab-ok, kag mamati sa mga pulong sing isa ka nagakurog nga ginikanan, nga ang iya mga butkon kag mga tiil sa indi madugay pat-od gid nga igahamyang ninyo sa matugnaw kag malinong nga lulubngan, nga halin didto wala sing biyahero nga makabalik; pila pa ka adlaw kag magalakat ako sa alagyan sang bug-os nga duta.\n\n15 Apang tan-awa, gintubos sang Ginuo ang akon kalag halin sa impiyerno; nakita ko ang iya himaya, kag wala’y katapusan ako nga nalikupan sa mga butkon sang iya gugma.\n\n16 Kag ginapangabay ko nga inyo dumdumon ang pagtuman sang mga pagsulundan kag mga paghukom sang Ginuo; tan-awa, amo ini ang ginakabalakhan sang akon kalag halin pa sa ginsuguran.\n\n17 Ang akon tagipusuon ginpabug-atan sang kasubo sa nagkalain-lain nga tion, kay nahadlok ako, nga basi tungod sa katig-a sang inyo mga tagipusuon ang Ginuo nga inyo Dios magakari sa kabug-osan sang iya kaakig sa inyo, nga isikway kamo kag malaglag sa wala’y katapusan;\n\n18 Ukon, nga isa ka sumpa ang magaabot sa inyo sa sulod sang madamo nga henerasyon; kag bisitahan kamo paagi sa espada, kag paagi sa gutom, kag kaugtan, kag guyuron suno sa kabubut-on kag pagkabihag sang yawa.\n\n19 O, mga anak ko, kabay nga ining mga butang indi mag-abot sa inyo, kundi nga mangin isa kamo ka pinili kag isa ka pinasulabi nga katawhan sang Ginuo. Apang tan-awa, matuman ang iya pagbuot; kay ang iya mga gawi amo ang pagkamatarong sa wala’y katapusan.\n\n20 Kag nagsiling sia nga: Kon magtuman kamo sang akon mga kasugoan magauswag kamo sa duta; apang kon indi kamo magtuman sang akon mga kasugoan pagasikwayon kamo sa akon presensya.\n\n21 Kag karon agud ang akon kalag magkalipay sa inyo, kag agud ang akon tagipusuon magbiya sining kalibutan nga may kalipay tungod sa inyo, agud nga indi ako pagdal-on paidalom nga may kalisud kag kasubo sa lulubngan, magbangon halin sa yab-ok, mga anak ko, kag magpakalalaki, kag magpakalig-on sa isa ka panghunahuna kag sa isa ka tagipusuon, nga nagaisa sa tanan nga butang, agud nga indi kamo mahulog sa pagkabihag;\n\n22 Agud indi kamo pagsumpaon sa isa ka masakit nga sumpa; kag amo man, nga indi ninyo maangkon ang kasaklaw sing isa ka matarong nga Dios sa inyo padulong sa kalaglagan, huo, ang wala’y katapusan nga kalaglagan sang pareho nga kalag kag lawas.\n\n23 Magbugtaw, mga anak ko; isul-ob ang hinganib sang pagkamatarong. Iwaslik ang mga kadena nga nagagapos sa inyo, kag maggwa halin sa kadulom, kag magbangon halin sa yab-ok.\n\n24 Indi na kamo magrebelde sa inyo utod, nga ang iya mga panan-awan nangin mahimayaon, kag nagtuman sang mga kasugoan halin sa tion nga nagbiya kita sa Jerusalem; kag sia nangin isa ka galamiton sa mga kamot sang Dios sa pagdala sa aton sa duta sang panaad; kay kon indi pa tungod sa iya, ayhan nagkalamatay kita sa gutom sa kamingawan; bisan pa amo sini, nagtinguha kamo nga kuhaon ang iya kabuhi; huo, kag nag-antos sia sing tuman nga kasubo tungod sa inyo.\n\n25 Kag tuman ako nga nagakahadlok kag nagapalangurog tungod sa inyo kay basi magaantos sia liwat; kay tan-awa, ginabutang-butangan ninyo sia nga nagahangad sia sang gahum kag awtoridad sa pagpangibabaw sa inyo; apang nahibal-an ko nga wala sia nagahangad sang gahum ukon awtoridad sa pagpangibabaw sa inyo, kundi nga nagahangad sia sang himaya sang Dios, kag sang inyo kaugalingon nga wala’y katapusan nga kaayohan.\n\n26 Kag nagkulomod kamo tungod nangin prangka sia sa inyo. Nagasiling kamo nga nagagamit sia sang katalom; nagasiling kamo nga naakig sia sa inyo; apang tan-awa, ang iya katalom amo ang katalom sang gahum sang pulong sang Dios nga yara sa iya; kag nga inang ginatawag ninyo nga kaakig amo ang kamatuoran, suno sa sinang yara sa Dios, nga indi niya mapunggan, nga nagapakita sing may kaisog parte sang inyo mga kalainan.\n\n27 Kag kinahanglanon nga ang gahum sang Dios pat-od gid nga yara sa iya, bisan tuhoy sa iya pagsugo sa inyo nga kinahanglan gid kamo nga magtuman. Apang tan-awa, indi sia, kundi ini ang Espiritu sang Ginuo nga yara sa iya nga nagbukas sang iya baba sa pagtikab sa bagay nga indi niya ini makipot.\n\n28 Kag karon Laman, anak ko, kag kamo man Lemuel kag Sam, kag kamo man mga anak ko nga mga anak nga lalaki ni Ismael, tan-awa, kon magpamati kamo sa tingug ni Nefi indi kamo mawala. Kag kon magpamati kamo sa iya ginabilin ko sa inyo ang isa ka pagpakamaayo, huo, bisan ang akon una nga pagpakamaayo.\n\n29 Apang kon indi kamo magpamati sa iya bawion ko ang akon una nga pagpakamaayo, huo, bisan ang akon pagpakamaayo, kag ini magakadto sa iya.\n\n30 Kag karon, Zoram, nagahambal ako sa imo: Tan-awa, suloguon ka ni Laban; apang, ginpagwa ka sa duta sang Jerusalem, kag nahibal-an ko nga isa ikaw ka matuod nga abyan sang akon anak nga si Nefi sa wala’y katapusan.\n\n31 Gani, tungod nangin tampad ka ang imo kaliwatan pagapakamaayohon upod sa iya kaliwatan, agud nga magpuyo sila sing malawig sa kabuganaan sa ibabaw sining duta; kag wala, luwas lamang sa kalainan sa tunga nila, sing magahalit ukon magatublag sang ila kabuganaan sa ibabaw sining duta sa wala’y katapusan.\n\n32 Gani, kon magtuman kamo sang mga kasugoan sang Ginuo, ang Ginuo magakonsagrar sining duta para sa kasigurohan sang imo kaliwatan upod sa kaliwatan sang akon anak.\n\n", "2-ne 2": "[center][font_size=26]Kapitulo 2[/font_size][/center]\n\n[i]Ang pagtubos nagaabot paagi sa Balaan nga Mesias—Ang kahilwayan sa pagpili (pagbuot) kinahanglanon sa pagkabuhi kag pag-uswag—Si Adan nahulog agud ang tawo mabuhi—Ang tawo hilway sa pagpili sang kahilwayan kag kabuhi nga wala’y katapusan. Mga 588–570 B.C.[/i]\n\n1 Kag karon, Jacob, nagahambal ako sa imo: Ikaw ang akon panganay sa mga adlaw sang akon pag-antos sa kamingawan. Kag tan-awa, sa imo pagkabata naagyan mo ang mga pag-antos kag tuman nga kasubo tungod sang kapintas sang imo mga kauturan.\n\n2 Apang, Jacob, panganay ko sa kamingawan, nakilala mo ang pagkagamhanan sang Dios; kag ikonsagrar niya ang imo mga pag-antos para sa imo kaayohan.\n\n3 Gani, ang imo kalag pakamaayohon, kag magapuyo ka nga wala sing peligro kaupod ang imo utod nga si Nefi; kag ang imo mga inadlaw igahinguyang sa pag-alagad sa imo Dios. Gani, nahibal-an ko nga natubos ka na tungod sang pagkamatarong sang imo Manunubos; kay nakit-an mo nga sa kabug-osan sang panahon magakari sia sa pagdala sang kaluwasan sa mga tawo.\n\n4 Kag nakita mo sa imo pagkapamatan-on ang iya himaya; gani, bulahan ka pareho sa ila nga pagaalagaran niya sa unod; kay ang Espiritu amo man gihapon, kahapon, subong, kag tubtob sa wala’y katapusan. Kag nahanda ang paagi halin pa sa pagkahulog sang tawo, kag ang kaluwasan wala sing bayad.\n\n5 Kag ang mga tawo ginatudloan sing nagakaigo nga ila mahibal-an ang maayo sa malain. Kag ang layi ginahatag sa mga tawo. Kag paagi sa layi wala sing unod nga mapakamatarong; ukon, paagi sa layi ang mga tawo ginasikway. Huo, paagi sa dutan-on nga layi ginsikway sila; kag amo man, paagi sa espirituhanon nga layi madula sila halin sa sinang maayo, kag mangin miserable sa wala’y katapusan.\n\n6 Gani, ang pagtubos nagaabot paagi kag tungod sa Balaan nga Mesias; kay puno sia sang grasya kag kamatuoran.\n\n7 Tan-awa, ginahatag niya ang iya kaugalingon nga isa ka halad para sa sala, sa pagsabat sang mga katuyoan sang layi sa tanan sinang may masinulub-on nga tagipusuon kag mahinulsulon nga espiritu; kag wala na sa iban pa nga mahimo nga masabat ang mga katuyoan sang layi.\n\n8 Gani, daw ano kadako ang kakinahanglanon nga ipahibalo ining mga butang sa mga pumuluyo sang duta, agud mahibal-an nila nga wala sang unod nga makapuyo sa atubang sang Dios, luwas lamang kon ini mangin paagi sa mga merito, kag kaluoy, kag grasya sang Balaan nga Mesias, nga magahatag sang iya kabuhi suno sa unod, kag magabawi sini liwat paagi sa gahum sang Espiritu, agud nga mapahanabo niya ang pagkabanhaw sang mga minatay, bilang una nga magabangon.\n\n9 Gani, sia ang unang bunga sang Dios tungod sia ang magapanabang para sa tanan nga anak sang katawhan; kag sila nga magapati sa iya maluwas.\n\n10 Kag tungod sang pagpanabang para sa tanan, ang tanan nga tawo magapalapit sa Dios; gani, magatindog sila sa iya atubang agud hukman niya suno sa kamatuoran kag pagkabalaan nga yara sa iya. Gani, ang mga katuyoan sang layi nga ginhatag sang Balaan, sa pagpatuman sang silot nga naangot, nga ang amo nga silot nga naangot kontra sa sinang kalipayan nga naangot, sa pagsabat sang mga katuyoan sang pagbayad-sala—\n\n11 Kay kinahanglan gid nga may pamatok sa tanan nga butang. Kon indi, panganay ko sa kamingawan, ang pagkamatarong indi mapahanabo, bisan man ang kalainan, bisan ang pagkabalaan ukon kalisud, bisan maayo ukon malain. Gani, ang tanan nga butang kinahanglan gid nga matingob sa isa; gani, kon isa lang kuntani ini ka lawas pat-od gid nga magpabilin ini nga pareho sang patay, nga wala sing kabuhi bisan kamatayon, ukon pagkadunot ukon wala’y pagkadunot, kalipayan ukon kalisud, bisan balatyagon ukon kawala’y balatyagon.\n\n12 Gani, sigurado kuntani nga gintuga ini para sa isa ka butang nga wala sing pulos; gani nangin wala kuntani sing katuyoan ang rason sa pagtuga sini. Gani, ini nga butang pat-od gid nga magaguba sang kaalam sang Dios kag sang iya wala’y katapusan nga mga katuyoan, kag amo man sang gahum, kag sang kaluoy, kag sang hustisya sang Dios.\n\n13 Kag kon magasiling kamo nga wala sing layi, magasiling man kamo nga wala sing sala. Kon magasiling kamo nga wala sing sala, magasiling man kamo nga wala sing pagkamatarong. Kag kon wala sing pagkamatarong wala sing kalipayan. Kag kon wala sing pagkamatarong ukon kalipayan wala sing silot ukon kalisud. Kag kon wala ining mga butang wala sang Dios. Kag kon wala sang Dios wala kita, bisan man ang duta; kay wala kuntani sing pagtuga sang mga butang, bisan nga maghulag ukon pahulagon; gani, ang tanan nga butang pat-od gid nga magkaladula.\n\n14 Kag karon, mga anak ko, nagahambal ako sa inyo sining mga butang para sa inyo kaayohan kag pagtuon; kay may isa ka Dios, kag gintuga niya ang tanan nga butang, sa mga langit kag sa duta, kag ang tanan nga butang nga yara sa mga ini, nga mga butang nga maghulag kag mga butang nga pahulagon.\n\n15 Kag sa pagpahanabo sining wala’y katapusan nga mga katuyoan sa kadangatan sang tawo, pagkatapos nga iya gintuga ang aton unang mga ginikanan, kag ang mga kasapatan sang kapatagan kag ang mga kapispisan sang kahanginan, kag sa malip-ot nga pulong, ang tanan nga butang nga gintuga kinahanglan gid nga may pamatok; bisan ang ginadilian nga bunga bilang kabaliskaran sang kahoy sang kabuhi; nga ang isa matam-is kag ang isa mapait.\n\n16 Gani, ang Ginuong Dios nagtugot sa tawo nga maghulag sia para sa iya kaugalingon. Gani, ang tawo indi makahulag para sa iya kaugalingon luwas lang nga ganyaton sia sing isa ukon sing isa.\n\n17 Kag ako, si Lehi, suno sa mga butang nga akon nabasa, kinahanglan gid nga magpati nga isa ka anghel sang Dios, suno sa sinang nasulat, ang nahulog halin sa langit; gani, nangin yawa sia tungod nagtinguha sia sinang malain sa atubang sang Dios.\n\n18 Kag tungod nahulog sia halin sa langit, kag nangin miserable sa wala’y katapusan, gintinguhaan man niya nga mangin miserable ang tanan nga tawo. Gani, nagsiling sia kay Eva, huo, bisan inang dumaan nga man-og, nga amo ang yawa, nga amo ang amay sang tanan nga kabutigan, gani nagsiling sia: Magkaon ka sang ginadilian nga bunga kag indi kamo mapatay, kundi nga mangin pareho kamo sang Dios nga nakahibalo sang maayo kag malain.\n\n19 Kag pagkatapos nga sanday Adan kag Eva nakakaon sang ginadilian nga bunga gintabog sila pagwa sa hardin sang Eden, sa pag-uma sang duta.\n\n20 Kag nagbun-ag sila sang mga anak; huo, bisan ang panimalay sang bug-os nga duta.\n\n21 Kag ang mga adlaw sang mga anak sang katawhan ginpalawig, suno sa kabubut-on sang Dios, agud nga makahinulsol sila samtang yara sa unod; gani, ang ila kahimtangan nangin isa ka kahimtangan sang pagtilaw, kag ang ila tion ginpalawig suno sa mga kasugoan nga ginhatag sang Ginuong Dios sa mga anak sang katawhan. Kay naghatag sia sang kasugoan nga ang tanan nga tawo kinahanglan gid nga maghinulsol; kay ginpakita niya sa tanan nga tawo nga nagtalang sila tungod sang paglapas sang ila mga ginikanan.\n\n22 Kag karon, tan-awa, kon si Adan wala naglapas wala kuntani sia nahulog, kundi nga nagpabilin sia sa hardin sang Eden. Kag ang tanan nga butang nga gintuga nagpabilin kuntani sa amo man gihapon nga kahimtangan nga yara sila pagkatapos nga gintuga sila; kag magapabilin sila sa wala’y katapusan, kag wala sing katapusan.\n\n23 Kag wala kuntani sila sing mga anak; gani nagpabilin kuntani sila sa isa ka kahimtangan sang pagkawala’y sala, nga wala sing kalipay kay wala sila makakilala sang kalisud; wala nagahimo sang maayo kay wala sila makakilala sang sala.\n\n24 Apang tan-awa, ang tanan nga butang ginhimo sa kaalam niya nga nakahibalo sang tanan nga butang.\n\n25 Si Adan nahulog agud ang tawo mabuhi; kag ang tawo nagakabuhi agud makaangkon sila sing kalipay.\n\n26 Kag ang Mesias magakari sa kabug-osan sang panahon agud matubos niya ang mga anak sang katawhan halin sa pagkahulog. Kag tungod nga natubos sila halin sa pagkahulog nangin hilway sila sa wala’y katapusan nga nakakilala sang maayo sa malain; sa paghulag para sa ila mga kaugalingon kag indi pagpahulagon, luwas lang kon ini paagi sa silot sang layi sa dako kag ulihi nga adlaw suno sa mga kasugoan nga ginhatag sang Dios.\n\n27 Gani, ang mga tawo hilway suno sa unod; kag ang tanan nga butang ginahatag sa ila nga kinahanglanon sa tawo. Kag hilway sila sa pagpili sang kahilwayan kag kabuhi nga wala’y katapusan, paagi sa dako nga Manugpatunga sang tanan nga katawhan, ukon sa pagpili sang pagkabihag kag kamatayon suno sa pagkabihag kag gahum sang yawa; kay ginatinguhaan niya nga ang tanan nga tawo mangin miserable pareho sang iya kaugalingon.\n\n28 Kag karon, mga anak ko, luyag ko nga magtulok kamo sa dako nga Manugpatunga, kag magpamati sa iya dalagko nga mga kasugoan; kag mangin matutum sa iya mga pulong, kag magpili sang kabuhi nga wala’y katapusan suno sa kabubut-on sang iya Balaan nga Espiritu;\n\n29 Kag indi magpili sang kamatayon nga wala’y katapusan suno sa kabubut-on sang unod kag sang kalainan nga yara sa sini, nga nagahatag sa espiritu sang yawa sing gahum sa pagbihag, sa pagdala sa inyo paidalom sa impiyerno, agud nga magagahum sia sa inyo sa iya kaugalingon nga ginharian.\n\n30 Ginhambal ko ining pila ka pulong sa inyo tanan, mga anak ko, sa katapusan nga mga inadlaw sang akon pagtilaw; kag ginpili ko ang maayo nga bahin suno sa mga pulong sang propeta. Kag wala na ako sing iban pa nga tinutuyo luwas sa wala’y katubtuban nga kaayohan sang inyo mga kalag. Amen.\n\n", "2-ne 3": "[center][font_size=26]Kapitulo 3[/font_size][/center]\n\n[i]Si Jose sa Egipto nakakita sang mga Nefinhon sa panan-awon—Nagpropesiya sia parte kay Joseph Smith, ang manugpanan-aw sa ulihing mga adlaw; parte kay Moises nga magaluwas sa Israel; kag parte sa paggwa sang Libro ni Mormon. Mga 588–570 B.C.[/i]\n\n1 Kag karon nagahambal ako sa imo, Jose, nga akon kinagot. Ginbun-ag ka sa kamingawan sang akon mga pag-antos; huo, sa mga adlaw sang akon pinakadako nga kasubo ginbusong ka sang imo iloy.\n\n2 Kag kabay nga ikonsagrar man sa imo sang Ginuo ini nga duta, nga isa ka labing hamili nga duta, nga imo palanublion kag palanublion sang imo kaliwatan upod sa imo mga kauturan, para sa imo kasigurohan sa wala’y katapusan, kon lamang magatuman kamo sang mga kasugoan sang Balaan sang Israel.\n\n3 Kag karon, Jose nga akon kinagot, nga akon gindala pagwa sa kamingawan sang akon mga pag-antos, kabay nga pakamaayohon ka sang Ginuo sa wala’y katapusan kay ang imo kaliwatan indi gid lubos nga malaglag.\n\n4 Kay tan-awa, ikaw ang bunga sang akon mga balikawang; kag isa ako ka kaliwat ni Jose nga gindala nga bihag sa Egipto. Kag dalagko ang mga kasugtanan sang Ginuo nga iya ginhimo kay Jose.\n\n5 Gani, matuod gid nga nakita ni Jose ang aton adlaw. Kag nakaangkon sia sing isa ka promisa sang Ginuo, nga halin sa bunga sang iya mga balikawang pagabangonon sang Ginuong Dios ang isa ka matarong nga sanga sa panimalay ni Israel; indi ang Mesias, kundi isa ka sanga nga pagabalion, apang, pagadumdumon sa mga kasugtanan sang Ginuo nga ang Mesias ipakita sa ila sa ulihing mga adlaw, sa espiritu sang kagamhanan, tubtob sa pagdala sa ila pagwa sa kadulom padulong sa kasanag—huo, halin sa tinago nga kadulom kag pagwa sa pagkabihag padulong sa kahilwayan.\n\n6 Kay si Jose matuod gid nga nagsaksi nga nagasiling: Isa ka manugpanan-aw ang bangonon sang Ginuo nga akon Dios nga mangin isa ka pinili nga manugpanan-aw sa bunga sang akon mga balikawang.\n\n7 Huo, si Jose matuod gid nga nagsiling: Amo ini ang ginasiling sang Ginuo sa akon: Isa ka pinili nga manugpanan-aw ang akon pagabangonon halin sa bunga sang imo mga balikawang; kag kabigon sia nga halangdon sa tunga sang bunga sang imo mga balikawang. Kag sa iya ko ihatag ang kasugoan nga maghimo sia sing isa ka buluhaton para sa bunga sang imo mga balikawang, nga iya mga kauturan, nga mangin dako ang importansya sa ila, nga amo ang pagdul-ong sa ila sa ihibalo sang mga kasugtanan nga ginhimo ko sa inyo mga amay.\n\n8 Kag ihatag ko sa iya ang isa ka kasugoan nga wala sia sing himuon nga iban nga buluhaton, luwas sa buluhaton nga isugo ko sa iya. Kag padakuon ko sia sa akon panulok; kay himuon niya ang akon buluhaton.\n\n9 Kag mangin dako sia pareho kay Moises, nga nagsiling ako nga akon pagabangonon sa inyo sa paghilway sang akon katawhan, O panimalay ni Israel.\n\n10 Kag si Moises akon pagabangonon sa paghilway sang akon katawhan pagwa sa duta sang Egipto.\n\n11 Apang isa ka manugpanan-aw ang akon pagabangonon halin sa bunga sang imo mga balikawang; kag sa iya ihatag ko ang gahum sa pagpahayag sang akon pulong sa kaliwatan sang imo mga balikawang—kag indi lamang sa pagpahayag sang akon pulong, ginasiling sang Ginuo, kundi sa pagpapati sa ila sang akon pulong nga naglapnag na sa tunga nila.\n\n12 Gani, ang bunga sang imo mga balikawang magasulat; kag ang bunga sang mga balikawang ni Juda magasulat; kag inang igasulat sang bunga sang imo mga balikawang, kag inang igasulat man sang bunga sang mga balikawang ni Juda, magatubo sing dungan sa pagpaslaw sang sayop nga mga doktrina kag pagpauntat sang mga pagbinaisay, kag pagpaluntad sang paghidaet sa tunga sang bunga sang imo mga balikawang, kag pagdul-ong sa ila sa paghibalo parte sa ila mga amay sa ulihing mga adlaw, kag amo man sa paghibalo sang akon mga kasugtanan, ginasiling sang Ginuo.\n\n13 Kag halin sa kahuyang himuon sia nga mabaskog, sa sinang adlaw nga ang akon buluhaton magasugod sa tunga sang tanan ko nga katawhan, tubtob sa pagpapanumbalik sa imo, O panimalay ni Israel, ginasiling sang Ginuo.\n\n14 Kag sa amo sini nagpropesiya si Jose nga nagasiling: Tan-awa, ina nga manugpanan-aw sang Ginuo pakamaayohon; kag sila nga nagatinguha sa paglaglag sa iya mapaslawan; kay ini nga promisa, nga akon naangkon halin sa Ginuo, parte sa bunga sang akon mga balikawang, matuman. Tan-awa, napat-od ko ang katumanan sini nga promisa;\n\n15 Kag ang iya ngalan pagatawgon sunod sa akon; kag magasunod ini sa ngalan sang iya amay. Kag mangin pareho sia sa akon; kay ang butang, nga igapahayag sang Ginuo paagi sa iya kamot, paagi sa gahum sang Ginuo amo ang magadala sang akon katawhan sa kaluwasan.\n\n16 Huo, sa amo nagpropesiya si Jose: Napat-od ko ini nga butang, bisan pareho nga napat-od ko ang promisa ni Moises; kay ang Ginuo nagsiling sa akon, pagaamligan ko ang imo kaliwatan sa wala’y katapusan.\n\n17 Kag ang Ginuo nagsiling: Pagabangonon ko ang isa ka Moises; kag ihatag ko sa iya ang gahum sa isa ka sungkod; kag hatagan ko sia sing ikasarang sa pagsulat. Apang indi ko paglugakan ang iya dila, agud nga indi sia makahambal sing tuman, kay indi ko sia pagtugotan nga mangin sagad gid sa paghambal. Kundi nga isulat ko sa iya ang akon layi paagi sa tudlo sang akon kaugalingon nga kamot; kag magapili ako sing isa ka manughambal para sa iya.\n\n18 Kag ang Ginuo nagsiling man sa akon: May pagabangonon ako sa bunga sang imo mga balikawang; kag magapili ako para sa iya sing isa ka manughambal. Kag ako, tan-awa, magatugot ako sa iya nga isulat niya ang sinulatan sang bunga sang imo mga balikawang, padulong sa bunga sang imo mga balikawang; kag ang manughambal sang imo mga balikawang magapahayag sini.\n\n19 Kag ang mga pulong nga iya igasulat mangin mga pulong nga nagakaigo sa akon kaalam nga dapat ipahayag sa bunga sang imo mga balikawang. Kag ini mangin pareho nga ang bunga sang imo mga balikawang nagpangabay sa ila halin sa yab-ok; kay nahibal-an ko ang ila pagtuo.\n\n20 Kag magapangabay sila halin sa yab-ok; huo, bisan sang paghinulsol sa ila mga kauturan, bisan pagkatapos sang madamo nga henerasyon nga nakalipas sa ila. Kag matabo ini nga ang ila pagpangabay magapadayon, bisan suno sa kaathag sang ila mga pulong.\n\n21 Tungod sang ila pagtuo ang ila mga pulong magapadayon halin sa akon baba padulong sa ila mga kauturan nga amo ang bunga sang imo mga balikawang; kag ang kahuyangan sang ila mga pulong pabaskogon ko sa ila pagtuo tuhoy sa pagdumdum sang akon kasugtanan nga akon ginhimo sa imo mga amay.\n\n22 Kag karon, tan-awa, Jose anak ko, sa sini nga paagi ang akon amay sang dumaan nga panahon nagpropesiya.\n\n23 Gani, tungod sini nga kasugtanan bulahan ka; kay ang imo kaliwatan indi malaglag kay magatuman sila sang mga pulong sang libro.\n\n24 Kag may matindog nga isa ka gamhanan sa tunga nila nga magahimo sang madamo nga kaayohan, sa pulong kag sa buhat, bilang isa ka galamiton sa mga kamot sang Dios nga may tuman kadako nga pagtuo sa pagbuhat sang dalagko nga mga katilingalahan, kag maghimo sinang butang nga dako sa panan-awan sang Dios padulong sa pagpahanabo sang madamo nga pagpanumbalik sa panimalay ni Israel, kag sa kaliwatan sang imo mga kauturan.\n\n25 Kag karon, bulahan ka, Jose. Tan-awa, bata ka pa; gani magpamati ka sa mga pulong sang imo utod nga si Nefi, kag mahimo ini sa imo bisan suno sa mga pulong nga akon ginpanghambal. Dumduma ang mga pulong sang imo tagumatayon nga amay. Amen.\n\n", "2-ne 4": "[center][font_size=26]Kapitulo 4[/font_size][/center]\n\n[i]Ginlaygayan kag ginpakamaayo ni Lehi ang iya mga kaliwat—Napatay sia kag ginlubong—Si Nefi naghimaya sa kaayo sang Dios sa iya—Ginbutang ni Nefi ang iya pagsalig sa Ginuo sa wala’y katapusan. Mga 588–570 B.C.[/i]\n\n1 Kag karon, ako, si Nefi, nagahambal parte sa mga propesiya nga ginhambal sang akon amay, parte kay Jose, nga gindala sa Egipto.\n\n2 Kay tan-awa, matuod gid nga nagpropesiya sia parte sang tanan niya nga kaliwatan. Kag ang mga propesiya nga iya ginsulat, indi madamo ang mas masobra pa. Kag nagpropesiya sia parte sa aton, kag sa aton palaabuton nga mga henerasyon; kag nasulat ang mga ini sa mga lamina nga saway.\n\n3 Gani, pagkatapos nga nakahambal ang akon amay parte sa mga propesiya ni Jose, ginpanawag niya ang mga anak ni Laman, ang iya mga anak nga lalaki, kag ang iya mga anak nga babayi, kag nagsiling sa ila: Tan-awa, mga anak ko nga lalaki, kag mga anak ko nga babayi, nga mga anak nga lalaki kag mga anak nga babayi sang akon subang, luyag ko nga mamati kamo sa akon mga pulong.\n\n4 Kay ang Ginuong Dios nagsiling nga: Kon magtuman kamo sang akon mga kasugoan, magauswag kamo sa duta; kag kon indi kamo magtuman sang akon mga kasugoan pagasikwayon kamo sa akon presensya.\n\n5 Apang tan-awa, mga anak ko nga lalaki kag mga anak ko nga babayi, indi ako makapanaog sa akon lulubngan luwas lang nga mabilin ko sa inyo ang isa ka pagpakamaayo; kay tan-awa, nahibal-an ko nga kon ginpadako kamo sa dalan nga dapat ninyo pagalaktan indi kamo magpalayo sa sini.\n\n6 Gani, kon ginsumpa kamo, tan-awa, ginabilin ko sa inyo ang akon pagpakamaayo agud nga ang sumpa mahukas sa inyo kag pagasabton sa mga ulo sang inyo mga ginikanan.\n\n7 Gani, tungod sang akon pagpakamaayo ang Ginuong Dios indi magtugot nga mawala kamo; gani, mangin maluluy-on sia sa inyo kag sa inyo kaliwatan sa wala’y katapusan.\n\n8 Kag natabo ini nga pagkatapos nga nakahambal ang akon amay sa mga anak nga lalaki kag mga anak nga babayi ni Laman, ginpasuguan niya ang mga anak nga lalaki kag mga anak nga babayi ni Lemuel nga dal-on sa iya atubang.\n\n9 Kag naghambal sia sa ila nga nagasiling: Tan-awa, mga anak ko nga lalaki kag mga anak ko nga babayi, nga mga anak nga lalaki kag mga anak nga babayi sang akon ika-duha nga anak nga lalaki; tan-awa ginabilin ko sa inyo ang amo man nga pagpakamaayo nga akon ginbilin sa mga anak nga lalaki kag mga anak nga babayi ni Laman; gani indi gid kamo lubos nga malaglag; kundi nga sa katapusan ang inyo kaliwatan pagapakamaayohon.\n\n10 Kag natabo ini nga sang nakatapos sa paghambal ang akon amay sa ila, tan-awa, naghambal sia sa mga anak nga lalaki ni Ismael, huo, kag bisan sa tanan niya nga panimalay.\n\n11 Kag pagkatapos nga nakahambal sia sa ila, naghambal sia kay Sam nga nagasiling: Bulahan ka, kag ang imo kaliwatan; kay mapanubli mo ang duta pareho sang imo utod nga si Nefi. Kag ang imo kaliwatan pagaisipon upod sa iya kaliwatan; kag mangin pareho ka sa imo utod nga lalaki, kag ang imo kaliwatan pareho sa iya kaliwatan; kag pagapakamaayohon ka sa tanan mo nga adlaw.\n\n12 Kag natabo ini, pagkatapos nga ang akon amay nga si Lehi nakahambal sa tanan niya nga panimalay suno sa mga balatyagon sang iya tagipusuon kag sang Espiritu sang Ginuo nga yara sa iya, nagtigulang na sia. Kag natabo ini nga napatay sia, kag ginlubong.\n\n13 Kag natabo ini nga indi madamo nga inadlaw pagkatapos sang iya kamatayon, sanday Laman kag Lemuel kag ang mga anak nga lalaki ni Ismael naakig sa akon tungod sang mga paandam sang Ginuo.\n\n14 Kay ako, si Nefi, napilitan sa paghambal sa ila suno sa iya pulong; kay naghambal ako sang madamo nga butang sa ila, kag amo man ang akon amay antes sang iya kamatayon; madamo sinang mga ginpanghambal ang nasulat sa akon iban nga mga lamina; kay ang laban nga bahin sang kasaysayan nasulat sa akon iban pa nga mga lamina.\n\n15 Kag sa mga ini ginasulat ko ang mga butang sang akon kalag, kag madamo sang balaan nga mga kasulatan nga nakurit sa mga lamina nga saway. Kay ang akon kalag nagakalipay sa balaan nga mga kasulatan, kag ang akon tagipusuon nagabinag-binag sa mga ini, kag ginasulat ang mga ini para sa pagtuon kag sa kaayohan sang akon mga anak.\n\n16 Tan-awa, ang akon kalag nagakalipay sa mga butang sang Ginuo; kag ang akon tagipusuon dalayon nga nagabinag-binag sa mga butang nga akon nakit-an kag nabatian.\n\n17 Apang, sa pihak sang dako nga kaayo sang Ginuo, sa pagpakita sa akon sining dako kag dalayawon nga mga buluhaton, ang akon tagipusuon nagasinggit: O, makaluluoy ako nga tawo! Huo, ang akon tagipusuon nagakasubo tungod sang akon unod; ang akon kalag nagakalisud tungod sang akon mga kalainan.\n\n18 Nalikupan ako tungod sang mga pagsulay kag mga sala nga madali nga nagatublag sa akon.\n\n19 Kag kon nagahandum ako nga magkasadya, ang akon tagipusuon nagaugayong tungod sang akon mga sala; apang, nahibal-an ko kon kay sin-o ako nagasalig.\n\n20 Ang akon Dios amo ang akon tagsakdag; gintuytuyan niya ako sa tunga sang akon mga pag-antos sa kamingawan; kag gin-amligan niya ako sa mga tubig sang dagat.\n\n21 Ginpuno niya ako sang iya gugma, bisan pa tubtob sa pagkaupos sang akon unod.\n\n22 Ginpatalang-talang niya ang akon mga kaaway, tubtob sa pagpahanabo niya sang ila pagpalangurog sa akon atubang.\n\n23 Tan-awa, nabatian niya ang akon pagsinggit sa adlaw, kag ginhatagan niya ako sing ihibalo paagi sa mga panan-awon sa gab-i.\n\n24 Kag sa adlaw nangisog ako sa hugot nga pangamuyo sa iya atubang; huo, ginpalab-ot ko ang akon tingug sa kahitaasan; kag ang mga anghel nagpanaog kag nag-alagad sa akon.\n\n25 Kag sa mga pakpak sang iya Espiritu ang akon lawas gindala sa putok-putokan sang labing mataas nga mga bukid. Kag ang akon mga mata nakakita sang dalagko nga mga butang, huo, bisan tuman kadako para sa tawo; gani ginsugo ako nga indi ko pag-isulat ang mga ini.\n\n26 O dayon, kon nakita ko ang amo kadalagko nga mga butang, kon ang Ginuo sa iya pagpakaubos sa mga anak sang katawhan nagbisita sa mga tawo sa tuman kadako nga kaluoy, ngaa maghibi ang akon tagipusuon kag ang akon kalag magpabilin sa kapatagan sang kasubo, kag ang akon unod magaas-as, kag ang akon kusog magluya tungod sang akon mga pag-antos?\n\n27 Kag ngaa magpadaug ako sa sala tungod sang akon unod? Huo, ngaa hatagan ko sing kahigayunan ang mga pagsulay, agud nga ang isa nga malain may lugar sa akon tagipusuon sa pagwasak sang akon paghidaet kag pagsakit sang akon kalag? Ngaa nagakaakig ako tungod sang akon kaaway?\n\n28 Magbugtaw, kalag ko! Indi na magduko sa sala. Magkasadya, O tagipusuon ko, kag indi na paghatagi sing lugar ang kaaway sang akon kalag.\n\n29 Indi na magkaakig liwat tungod sang akon mga kaaway. Indi na pagpaluyaha ang akon kusog tungod sang akon mga pag-antos.\n\n30 Magkasadya, O tagipusuon ko, kag magpangamuyo sa Ginuo, kag magsiling: O Ginuo, dayawon ko ikaw sa wala’y katapusan; huo, ang akon kalag magakasadya sa imo, akon Dios, kag ang bato sang akon kaluwasan.\n\n31 O Ginuo, mahimo bala nga tubuson mo ang akon kalag? Mahimo bala nga luwason mo ako sa mga kamot sang akon mga kaaway? Mahimo bala nga pakurugon mo ako sa pagtuhaw sang sala?\n\n32 Kabay nga ang mga ganhaan sang impiyerno matakpan sing dalayon sa akon atubang tungod masinulub-on ang akon tagipusuon kag mahinulsulon ang akon espiritu! O Ginuo, kon mahimo indi pag-isira ang mga ganhaan sang imo pagkamatarong sa akon atubang, agud makalakat ako sa banas sang nanubuan nga patag, agud magpabilin ako sa matapan nga dalan!\n\n33 O Ginuo, mahimo bala nga likupan mo ako sang panapton sang imo pagkamatarong! O Ginuo, mahimo bala nga himoan mo ako sing lulutsan agud makapalagyo ako sa atubang sang akon mga kaaway! Mahimo bala nga tadlongon mo ang akon banas sa akon atubang! Mahimo bala nga indi mo pagbutangan sing kasandaran ang akon alagyan—kundi nga imo hawanan ang akon dalan sa akon atubang, kag indi pagbalabagan ang akon dalan, kundi ang mga dalanon sang akon kaaway.\n\n34 O Ginuo, nagasalig ako sa imo, kag magasalig ako sa imo sa wala’y katapusan. Indi ako magbutang sang akon pagsalig sa butkon nga unod; kay nahibal-an ko nga pagasumpaon sia nga nagabutang sang iya pagsalig sa butkon nga unod. Huo, ginasumpa sia nga nagabutang sang iya pagsalig sa tawo ukon nagahimo sang unod nga iya butkon.\n\n35 Huo, nahibal-an ko nga ang Dios magahatag sing maalwan sa iya nga nagapangayo. Huo, ang akon Dios magahatag sa akon, kon indi ako magsala sa ginapangayo; gani magabayaw ako sang akon tingug sa imo; huo, magaampo ako sa imo, akon Dios, ang bato sang akon pagkamatarong. Tan-awa, ang akon tingug magasaka sa imo sa wala’y katapusan, akon bato kag akon wala’y katubtuban nga Dios. Amen.\n\n", "2-ne 5": "[center][font_size=26]Kapitulo 5[/font_size][/center]\n\n[i]Ang mga Nefinhon nagpain sang ila mga kaugalingon sa mga Lamanhon, nagtuman sang layi ni Moises, kag nagpatindog sing isa ka templo—Tungod sang ila pagkawala’y pagtuo, ang mga Lamanhon ginsikway sa presensya sang Ginuo, ginsumpa, kag nangin isa ka silot sa mga Nefinhon. Mga 588–559 B.C.[/i]\n\n1 Tan-awa, natabo ini nga ako, si Nefi, nagpakitluoy gid sa Ginuo nga akon Dios tungod sang kaakig sang akon mga kauturan.\n\n2 Apang tan-awa, ang ila kaakig nagdugang batok sa akon, sa bagay nga nagtinguha sila sa pagpatay sa akon.\n\n3 Huo, nagkumod sila batok sa akon nga nagasiling: Ang aton manghod nagahunahuna sa pagdumala sa aton; kag madamo kita sing naagom nga mga pagtilaw tungod sa iya; gani, karon patyon naton sia agud nga indi na kita masakitan pa tungod sang iya mga pulong. Kay tan-awa, wala kita sing tuyo nga sia ang aton mangin tagdumala; kay para ini sa aton, bilang mga magulang, ang magdumala sini nga katawhan.\n\n4 Karon wala ko ginasulat sa sining mga lamina ang tanan nga pulong nga ginkumod nila batok sa akon. Apang tama na sa akon ang pagsiling nga nagtinguha sila sa pagpatay sa akon.\n\n5 Kag natabo ini nga ang Ginuo nagpaandam sa akon, nga ako, si Nefi, dapat magpalayo sa ila kag magpalagyo sa kamingawan, kag ang tanan sinang mga maluyag mag-upod sa akon.\n\n6 Gani, natabo ini nga ako, si Nefi, nagdala sang akon panimalay, kag amo man kay Zoram kag ang iya panimalay, kag kay Sam, ang akon magulang nga lalaki kag ang iya panimalay, kag kanday Jacob kag Jose nga akon mga manghod nga mga lalaki, kag amo man ang akon mga utod nga babayi, kag ang tanan sinang mga maluyag mag-upod sa akon. Kag ang tanan sinang mga maluyag mag-upod sa akon amo yadtong mga nagapati sa mga paandam kag mga rebelasyon sang Dios; gani, nagpamati sila sa akon mga pulong.\n\n7 Kag dinala namon ang amon mga tolda kag kon ano nga mga butang nga amon masarangan, kag nagpanglakaton sa kamingawan sa sulod sang madamo nga inadlaw. Kag pagkatapos nga nakapanglakaton kami sa sulod sang madamo nga inadlaw nagpatindog kami sang amon mga tolda.\n\n8 Kag luyag sang akon katawhan nga tawagon namon ang ngalan sang lugar nga Nefi; gani gintawag namon ini nga Nefi.\n\n9 Kag ang tanan sinang mga nag-upod sa akon nagkasugot sa ila kaugalingon nga tawagon sila nga katawhan ni Nefi.\n\n10 Kag ginbantayan namon ang pagtuman sang mga paghukom, kag sang mga pagsulundan, kag sang mga kasugoan sang Ginuo sa tanan nga butang suno sa layi ni Moises.\n\n11 Kag ang Ginuo yara sa amon; kag nag-uswag kami sing tuman; kay nagsab-og kami sang binhi, kag nag-ani kami liwat sa kabuganaan. Kag nagsugod kami sa pagsagod sang mga panong, kag mga baka, kag mga kasapatan sang tagsa ka sahi.\n\n12 Kag ako, si Nefi, nagdala man sang mga kasulatan nga nakurit sa mga lamina nga saway; kag amo man sang bola, ukon kompas, nga ginhanda para sa akon amay sang kamot sang Ginuo suno sa sinang nasulat.\n\n13 Kag natabo ini nga nagsugod kami sa pag-uswag sing tuman, kag sa pagdamo sa duta.\n\n14 Kag ako, si Nefi, nagdala sang espada ni Laban, kag kaanggid sa sini naghimo sang madamo nga espada, kay basi sa ano man nga paagi ang mga tawo nga karon ginatawag na nga mga Lamanhon magasalakay sa amon kag pamatyon kami; kay nahibal-an ko ang ila pagdumot sa akon kag sa mga anak ko kag sa ila nga ginatawag nga akon katawhan.\n\n15 Kag gintudloan ko ang akon katawhan sa pagpatindog sang mga bilding, kag sa pagpamanday sang tanan nga sari sang kahoy, kag sang salsalon, kag sang tumbaga, kag sang saway, kag sang asero, kag sang bulawan, kag sang pilak, kag sang malahalon nga mga milinahon nga tuman kabugana.\n\n16 Kag ako, si Nefi, nagpatindog sing isa ka templo; kag ginpasad ko ini suno sa pagkahimo sang templo ni Solomon luwas lamang nga wala ini nahimo sa madamo nga malahalon nga mga butang; kay indi masalapoan ang mga ini sa duta, kag sa sini nga kabangdanan, indi ini mahimo pareho sang templo ni Solomon. Apang ang paagi sa pagpasad pareho sang templo ni Solomon; kag ang pagkahimo sini tuman kapulido.\n\n17 Kag natabo ini nga ako, si Nefi, nagpahanabo nga ang akon katawhan mangin mapisan, kag magpangabudlay paagi sa ila mga kamot.\n\n18 Kag natabo ini nga luyag nila nga ako ang ila mangin hari. Apang ako, si Nefi, maluyag nga wala sila sing hari; bisan pa, ginhimo ko sa ila ang suno sa akon masarangan.\n\n19 Kag tan-awa, ang mga pulong sang Ginuo natuman sa akon mga kauturan, nga iya ginhambal parte sa ila, nga ako amo ang ila mangin tagdumala kag ila manunudlo. Gani, ako ang ila nangin tagdumala kag ila manunudlo suno sa mga kasugoan sang Ginuo, tubtob sa tion nga gintinguhaan nila nga patyon ako.\n\n20 Gani, ang pulong sang Ginuo natuman nga iya ginhambal sa akon nga nagasiling nga: Kon indi sila magpamati sa imo mga pulong pagasikwayon sila halin sa presensya sang Ginuo. Kag tan-awa, ginsikway sila halin sa iya presensya.\n\n21 Kag ginpahanabo niya ang sumpa nga magtupa sa ila, huo, bisan isa ka masakit nga sumpa tungod sang ila kalainan. Kay tan-awa, ginpatig-a nila ang ila mga tagipusuon batok sa iya, sa bagay nga nangin pareho sila sing isa ka bato nga pangbag-id; gani, tungod kay mga maputi sila, kag tuman katahum kag makaluluyag, agud nga indi mangin makabibihag sa akon katawhan gintuga sang Ginuong Dios nga mag-itom ang ila mga panit.\n\n22 Kag amo sini ang ginasiling sang Ginuong Dios: Ipahanabo ko nga mangin makangilil-ad sila sa imo katawhan, luwas lang kon maghinulsol sila sang ila mga kalainan.\n\n23 Kag isumpa ang kaliwatan niya nga magasimbog sa ila kaliwatan; kay pagasumpaon sila bisan sang amo man nga sumpa. Kag ang Ginuo naghambal sini, kag ini nahimo.\n\n24 Kag tungod sang ila sumpa nga yara sa ila nangin isa sila ka matamad nga katawhan, nga puno sang katontohan kag katusohan, kag nangita sa kamingawan sang mga sapat nga madakop.\n\n25 Kag ang Ginuong Dios nagsiling sa akon: Mangin silot sila sa imo kaliwatan, sa pagpukaw sa ila sa pagdumdum sa akon; kag kon indi sila magdumdum sa akon, kag magpamati sa akon mga pulong, mangin silot sila sa ila bisan tubtob sa pagkalaglag.\n\n26 Kag natabo ini nga ako, si Nefi, nagkonsagrar kanday Jacob kag Jose agud mangin mga pari kag mga manunudlo sila sa bug-os nga duta sang akon katawhan.\n\n27 Kag natabo ini nga nagpuyo kami suno sa paagi sang kalipayan.\n\n28 Kag treinta ka tuig ang naglabay halin sa tion nga nagbiya kami sa Jerusalem.\n\n29 Kag ako, si Nefi, ang nag-amlig sang mga kasulatan sa akon mga lamina, nga akon ginhimo, parte sa akon katawhan tubtob sa sini nga tion.\n\n30 Kag natabo ini nga ang Ginuong Dios nagsiling sa akon: Maghimo ka sang iban pa nga mga lamina; kag ikurit mo ang madamo nga butang sa mga ini nga maayo sa akon panulok, para sa kapuslanan sang imo katawhan.\n\n31 Gani, ako, si Nefi, agud mangin matinumanon sa mga kasugoan sang Ginuo, naglakat kag naghimo sining mga lamina nga sa diin ginkurit ko ining mga butang.\n\n32 Kag ginkurit ko inang makapahamuot sa Dios. Kag kon ang akon katawhan nahamuot sa mga butang sang Dios mahamuot sila sa sining akon mga kinurit nga yara sa sining mga lamina.\n\n33 Kag kon luyag nga mahibal-an sang akon katawhan ang mas detalyado nga bahin sang kasaysayan sang akon katawhan kinahanglan gid nga magpangusisa sila sa akon iban pa nga mga lamina.\n\n34 Kag tama na sa akon ang magsiling nga kwarenta na ka tuig ang naglabay, kag may mga giyera kag mga pagbinaisay na kami sa amon mga kauturan.\n\n", "2-ne 6": "[center][font_size=26]Kapitulo 6[/font_size][/center]\n\n[i]Ginsaysay ni Jacob ang kasaysayan sang mga Judio: Ang pagkabihag kag pagbalik halin sa Babilonia; ang pag-alagad kag pagkalansang sa krus sang Balaan sang Israel; ang bulig nga nabaton sa mga Gentil; kag ang pagpanumbalik sa ulihing mga adlaw sang mga Judio kon magpati sila sa Mesias. Mga 559–545 B.C.[/i]\n\n1 Ang mga pulong ni Jacob, ang utod ni Nefi, nga iya ginhambal sa katawhan ni Nefi:\n\n2 Tan-awa, pinalangga kong mga kauturan, ako, si Jacob, nga gintawag sang Dios, kag gin-ordinan suno sa iya balaan nga paagi, kag bangod ginkonsagrar sang akon utod nga si Nefi, nga kay sin-o kamo nagatulok bilang isa ka hari ukon isa ka manug-amlig, kag kay sin-o kamo nagasandig para sa kasigurohan, tan-awa nahibal-an ninyo nga nakahambal ako sa inyo sing tuman kadamo nga butang.\n\n3 Apang, nagahambal ako liwat sa inyo; kay nagakabalaka ako para sa kaayohan sang inyo mga kalag. Huo, dako ang akon kabalaka para sa inyo; kag kamo mismo nakahibalo nga dalayon gid nga amo sini halin sang una. Kay ginlaygayan ko na kamo sa bug-os nga katutum; kag gintudloan ko na kamo sang mga pulong sang akon amay; kag naghambal ako sa inyo parte sa tanan nga butang nga nasulat halin pa sa pagtuga sang kalibutan.\n\n4 Kag karon, tan-awa, magahambal ako sa inyo parte sa mga butang nga nagakalatabo, kag magaabot pa; gani, basahon ko sa inyo ang mga pulong ni Isaias. Kag amo ini ang mga pulong nga luyag sang akon utod nga ihambal ko sa inyo. Kag nagahambal ako sa inyo para sa inyo kaayohan agud nga matun-an ninyo kag himayaon ang ngalan sang inyo Dios.\n\n5 Kag karon, ang mga pulong nga akon basahon amo yadtong mga pulong nga ginhambal ni Isaias parte sa bug-os nga panimalay ni Israel; gani, mahimo nga madapat ang mga ini sa inyo kay iya kamo sang panimalay ni Israel. Kag may madamo nga butang nga ginhambal ni Isaias nga mahimo nga madapat sa inyo bangod iya kamo sang panimalay ni Israel.\n\n6 Kag karon, amo ini ang mga pulong: Amo ini ang ginasiling sang Ginuong Dios: Tan-awa, ibayaw ko ang akon kamot sa mga Gentil, kag patindugon ko ang akon bandera sa katawhan; kag kuguson nila ang imo mga anak nga lalaki sa ila mga butkon, kag ang imo mga anak nga babayi pagapas-anon sa ila mga abaga.\n\n7 Kag ang mga hari mangin imo manug-atipan nga mga amay, kag ang ila mga reyna mangin imo manug-atipan nga mga iloy; magaduko sila sa imo nga ang ila mga nawong ayon sa duta, kag magadilap sang yab-ok sang imo mga tiil; kag imo mahibal-an nga ako amo ang Ginuo; kay indi sila mahuy-an nga nagahulat sa akon.\n\n8 Kag karon, ako, si Jacob, medyo magahambal parte sining mga pulong. Kay tan-awa, ang Ginuo nagpakita sa akon nga yadtong mga yara sa Jerusalem, nga sa diin kita naghalin, nagkalamatay na kag ginpangdala nga bihag.\n\n9 Apang, ang Ginuo nagpakita sa akon nga magabalik sila liwat. Kag ginpakita man niya sa akon nga ang Ginuong Dios, ang Balaan sang Israel, magapakita sang iya kaugalingon sa ila sa unod; kag pagkatapos nga magapakita sia sang iya kaugalingon pagabunalon nila sia kag ilansang nila sia sa krus suno sa mga pulong sang anghel nga naghambal sini sa akon.\n\n10 Kag pagkatapos nga ginpatig-a nila ang ila mga tagipusuon kag nangin batinggilan batok sa Balaan sang Israel, tan-awa, ang mga paghukom sang Balaan sang Israel magatupa sa ila. Kag magaabot ang adlaw nga sakiton sila kag paantoson.\n\n11 Gani, pagkatapos nga mapanabog sila diri kag didto, kay amo ini ang ginasiling sang anghel, madamo ang paantoson sa unod, kag indi pagtugotan nga magkalamatay tungod sang mga pangamuyo sang mga matutum; palaptahon sila, kag sakiton, kag dumtan; bisan pa amo sini, ang Ginuo mangin maluluy-on sa ila, sa bagay nga kon magdangat sila sa ihibalo parte sa ila Manunubos, pagatiponon sila liwat sa mga duta nga ila palanublion.\n\n12 Kag bulahan ang mga Gentil, nga parte sa ila ang propeta nagsulat; kay tan-awa, kon lamang nga maghinulsol sila kag indi magpakig-away sa Sion, kag indi magbuylog sa sinang dako kag makangilil-ad nga simbahan, maluwas sila; kay ang Ginuong Dios magatuman sang iya mga kasugtanan nga ginhimo niya sa iya mga anak; kag sa amo nga kabangdanan ang propeta nagsulat sining mga butang.\n\n13 Gani, sila nga magapakig-away batok sa Sion kag sa katawhan sang Ginuo sa kasugtanan magadilap sang yab-ok sang ila mga tiil; kag ang katawhan sang Ginuo indi mahuy-an. Kay ang katawhan sang Ginuo amo sila nga nagahulat sa iya; kay nagahulat sila gihapon sa pagkari sang Mesias.\n\n14 Kag tan-awa, suno sa mga pulong sang propeta, ang Mesias magakari liwat sa ika-duha nga tion sa pagbawi sa ila; gani, ipakita niya ang iya kaugalingon sa ila sa gahum kag dako nga himaya padulong sa kalaglagan sang ila mga kaaway kon mag-abot inang adlaw nga magapati sila sa iya; kag wala sia sing pagalaglagon nga nagapati sa iya.\n\n15 Kag sila nga indi magpati sa iya pagalaglagon, paagi sa kalayo, kag paagi sa unos, kag paagi sa mga linog, kag paagi sa mga pagpaagay sang dugo, kag paagi sa peste, kag paagi sa tiggulutom. Kag mahibal-an nila nga ang Ginuo amo ang Dios, ang Balaan sang Israel.\n\n16 Kay ang inagaw bala pagakuhaon sa gamhanan, ukon ang makatarongan nga binihag pagaluwason?\n\n17 Apang amo ini ang ginasiling sang Ginuo: Bisan ang mga bihag sang gamhanan pagakuhaon, kag ang inagaw sang makakululba pagaluwason; kay ang Dios nga Makagagahum magaluwas sang iya katawhan sang kasugtanan. Kay amo ini ang ginasiling sang Ginuo: Makigbais ako sa ila nga nagapakigbais sa imo—\n\n18 Kag pakaunon ko sila nga nagapangpigos sa imo sang ila kaugalingon nga unod; kag mahubog sila sang ila kaugalingon nga dugo pareho sang matam-is nga alak; kag ang tanan nga unod makahibalo nga ako, ang Ginuo, amo ang imo Manluluwas kag imo Manunubos, ang Gamhanan ni Jacob.\n\n", "2-ne 7": "[center][font_size=26]Kapitulo 7[/font_size][/center]\n\n[i]Si Jacob nagapadayon sa pagbasa halin sa Isaias: Si Isaias naghambal para sa Mesias—Ang Mesias magaangkon sang dila sang mga may tinun-an—Igataya Niya ang Iya likod sa mga nagapanakit—Indi Sia mahuy-an—Ikomparar ang Isaias 50. Mga 559–545 B.C.[/i]\n\n1 Huo, kay amo ini ang ginasiling sang Ginuo: Ginbayaan ko bala ikaw, ukon ginsikway ko bala ikaw sing dalayon? Kay amo ini ang ginasiling sang Ginuo: Diin bala ang sulat sa pagbulagay sang inyo iloy? Kay sin-o ko bala kamo ginbaylo, ukon kay sin-o bala sa akon mga nautangan nga ginbaligya ko kamo? Huo, kay sin-o ko bala kamo ginbaligya? Tan-awa, tungod sang inyo mga kalainan ginbaligya ninyo ang inyo mga kaugalingon, kag tungod sang inyo mga kalapasan ang inyo iloy ginbayaan.\n\n2 Gani, sang nag-abot ako, wala sing tawo; sang nagpanawag ako, huo, wala sing isa nga nagsabat. O panimalay ni Israel, ginpalip-ot bala ang akon kamot nga indi ini makatubos, ukon wala bala ako sing gahum sa pagluwas? Tan-awa, sa akon pagsaway ginpamala ko ang dagat, ginahimo ko nga kamingawan ang ila mga suba kag ang ila mga isda nagabaho bangod ang mga tubig nagmala, kag nagkalamatay sila tungod sang kauhaw.\n\n3 Ginapasul-oban ko ang kalangitan sang kaitom, kag ginahimo ko nga panapton nga sako ang ila tabon.\n\n4 Ang Ginuong Dios naghatag sa akon sang dila sang mga may tinun-an agud makahibalo ako kon paano maghambal sang pulong sa husto nga panahon sa imo, O panimalay ni Israel. Kon kamo ginalapyo nagapukaw sia kada aga. Ginapukaw niya ang akon dulunggan sa pagpamati pareho sang mga may tinun-an.\n\n5 Ginbuksan sang Ginuong Dios ang akon dulunggan, kag wala ako nagrebelde, ukon nagtalikod.\n\n6 Gintaya ko ang akon likod sa nagapanakit, kag ang akon mga pisngi sa ila nga naggabot sang burangos. Wala ko pagtagoa ang akon nawong sa kahuya kag pagdupla.\n\n7 Kay ang Ginuong Dios magatabang sa akon, gani indi ako mahuy-an. Gani ginpalig-on ko ang akon nawong pareho sang bato nga pangbag-id, kag nakahibalo ako nga indi ako mahuy-an.\n\n8 Kag malapit ang Ginuo, kag ginapakamatarong niya ako. Sin-o ang magapakigbais sa akon? Magtindog kita sing ulolupod. Sin-o ang akon kaaway? Papalapita sia sa akon, kag sakiton ko sia sa kusog sang akon baba.\n\n9 Kay ang Ginuong Dios magatabang sa akon. Kag sila tanan nga magakondenar sa akon, tan-awa, sila tanan magadaan pareho sang biste, kag ang sipit magaut-ot sa ila.\n\n10 Sin-o sa inyo ang nagakahadlok sa Ginuo, nga nagatuman sang tingug sang iya alagad, nga nagalakat sa kadulom kag wala sing kasanag?\n\n11 Tan-awa tanan kamo nga nagadabok sang kalayo, nga ginapalibutan ang inyo mga kaugalingon sang mga igrab, nagalakat sa dabdab sang inyo kalayo kag sa mga igrab nga inyo gindabukan. Ini inyo maagom halin sa akon kamot—magahigda kamo sa kasubo.\n\n", "2-ne 8": "[center][font_size=26]Kapitulo 8[/font_size][/center]\n\n[i]Si Jacob nagapadayon sa pagbasa halin sa Isaias: Sa ulihing mga adlaw, paumpawan sang Ginuo ang Sion kag tiponon ang Israel—Ang mga gintubos magabalik sa Sion sa tunga sang dako nga kalipay—Ikomparar ang Isaias 51 kag 52:1–2. Mga 559–545 B.C.[/i]\n\n1 Magpamati sa akon, kamo nga nagasunod sa pagkamatarong. Magtulok sa bato nga sa diin kamo gintiltig, kag sa guab sang buho nga sa diin kamo ginkali.\n\n2 Magtulok kay Abraham, ang inyo amay, kag kay Sara, sia nga nagbun-ag sa inyo; kay sia lang ang gintawag ko, kag ginpakamaayo sia.\n\n3 Kay paumpawan sang Ginuo ang Sion, paumpawan niya ang tanan niya sini nga nalaglag nga mga lugar; kag himuon niya ang iya kamingawan pareho sang Eden, kag ang iya desyerto pareho sang hardin sang Ginuo. Kalipay kag kasadya ang makita didto, pagpasalamat kag ang tunog sang musika.\n\n4 Magpamati sa akon, katawhan ko; kag pamatii ako, O nasyon ko; kay isa ka layi ang magagwa halin sa akon, kag himuon ko ang akon paghukom nga magluntad bilang kasanag para sa katawhan.\n\n5 Malapit na ang akon pagkamatarong; ang akon kaluwasan nagagwa, kag ang akon butkon magahukom sang katawhan. Ang mga pulo magahulat sa akon, kag sa akon butkon sila magasalig.\n\n6 Magtangla sa kalangitan, kag magtulok sa duta sa idalom; kay ang kalangitan madula pareho sang aso, kag ang duta magadaan pareho sang biste; kag sila nga nagapuyo sa sini magkalamatay sa amo man nga paagi. Apang ang akon kaluwasan mangin wala’y katapusan, kag ang akon pagkamatarong indi gid madula.\n\n7 Magpamati sa akon, kamo nga nakahibalo sang pagkamatarong, ang katawhan nga sa ila tagipusuon ginsulat ko ang akon layi, indi kamo magkahadlok sang pagbasol sang mga tawo, ukon magkahadlok sang ila mga pagpasipala.\n\n8 Kay ang sipit magaut-ot sa ila pareho sang biste, kag ang ulod magakaon sa ila pareho sang bulbol sang carnero. Apang ang akon pagkamatarong mangin wala’y katapusan, kag ang akon kaluwasan sa tanan nga henerasyon.\n\n9 Magbugtaw, magbugtaw! Isul-ob ang kusog, O butkon sang Ginuo; magbugtaw pareho sa dumaan nga mga adlaw. Indi bala ikaw amo sia nga nag-utod sa Rahab, kag nagpilas sang dragon?\n\n10 Indi bala ikaw amo sia nga nagpamala sang dagat, sang mga tubig nga dako ang kadalumon; nga naghimo sang mga kadalumon sang dagat nga alagyan agud makatabok ang mga nagawad?\n\n11 Gani, ang tinubos sang Ginuo magabalik, kag magaabot nga may pagkinanta sa Sion; kag ang wala’y katubtuban nga kalipay kag pagkabalaan mangin yara sa ila mga ulo; kag magaagom sila sang kasadya kag kalipay; ang kasubo kag kalisud magapalagyo.\n\n12 Ako amo sia, huo, ako amo sia nga nagapaumpaw sa inyo. Tan-awa, sin-o bala kamo nga mahadlok kamo sa tawo, nga mapatay, kag sa anak sang tawo, nga pagahimuon pareho sang hilamon?\n\n13 Kag malipat sa Ginuo nga inyo tagtuga, nga naghitad sang kalangitan, kag nagpahamtang sang mga pundasyon sang duta, kag nagkahadlok sing dalayon adlaw-adlaw tungod sang tuman nga kaakig sang manugpigos, nga daw handa sia sa paglaglag? Kag diin bala ang tuman nga kaakig sang manugpigos?\n\n14 Ang bihag nga tinapok nagadali nga mabuy-an sia, kag nga indi sia mapatay sa buho, ukon nga kulangon ang iya tinapay.\n\n15 Apang ako ang Ginuo nga inyo Dios, nga nagapadaguob sang mga balod; ang Ginuo sang mga Kasoldadohan amo ang akon ngalan.\n\n16 Kag ginbutang ko ang akon mga pulong sa inyo baba, kag nagtabon sa inyo sa landong sang akon kamot agud nga matamnan ko ang kalangitan kag mapahamtang ang mga pundasyon sang duta, kag magsiling sa Sion: Tan-awa, kamo ang akon katawhan.\n\n17 Magbugtaw, magbugtaw, magtindog, O Jerusalem, nga nag-inom sa kamot sang Ginuo sang ilimnan sang iya tuman nga kaakig—ginsipot ninyo tubtob ang mga lagdo sang ilimnan nga makahulubog—\n\n18 Kag wala sing isa nga magatuytoy sa iya sa tanan nga anak nga lalaki nga iya ginbun-ag; ukon nagauyat sa iya kamot kag nagagiya, sa tanan nga anak nga lalaki nga iya ginpadako.\n\n19 Ining duha ka anak nga lalaki magapalapit sa inyo, nga magakasubo para sa inyo—ang inyo kahalitan kag kalaglagan, kag ang tiggulutom kag ang espada—kag paagi kay sin-o nga paumpawan ko kamo?\n\n20 Nalipong ang inyo mga anak nga lalaki, luwas sa sining duha; nagahigda sila sa ulohan sang tanan nga dalan; pareho sing isa ka maila nga toro sa isa ka pukot, napuno sila sang tuman nga kaakig sang Ginuo, sang pagsaway sang inyo Dios.\n\n21 Gani pamatii ini karon, kamo nga ginpaantos, kag nahubog, kag indi sang alak:\n\n22 Amo ini ang ginasiling sang inyo Ginuo, ang Ginuo kag ang inyo Dios nagaapin sang iya katawhan; tan-awa, ginkuha ko sa inyo kamot ang ilimnan nga makahulubog, ang mga lagdo sang ilimnan sang akon tuman nga kaakig; indi na kamo mag-inom sini liwat.\n\n23 Kundi nga ibutang ko ini sa kamot nila nga nagapaantos sa inyo; nga nagsiling sa inyo kalag: Duko kamo agud nga makalatay kami—kag ginbutang ninyo ang inyo lawas pareho sang duta kag pareho sang dalan nga ila maagyan.\n\n24 Magbugtaw, magbugtaw, isul-ob ang imo kusog, O Sion; isul-ob ang imo matahum nga mga biste, O Jerusalem, ang balaan nga siyudad; kay sugod subong indi na magsulod sa imo ang mga wala natuli kag ang mga mahigko.\n\n25 Itaktak ang yab-ok halin sa imo kaugalingon; magbangon, magpungko, O Jerusalem; palosi ang imo kaugalingon sang mga gapos sa imo liog, O bihag nga anak nga babayi sang Sion.\n\n", "2-ne 9": "[center][font_size=26]Kapitulo 9[/font_size][/center]\n\n[i]Si Jacob nagapaathag nga ang mga Judio pagatiponon sang Ginuo sa tanan nila nga duta sang panaad—Ang Pagbayad-Sala nagagawad sang tawo halin sa Pagkahulog—Ang mga lawas sang mga minatay magagwa halin sa lulubngan, kag ang ila mga espiritu halin sa impiyerno kag halin sa paraiso—Pagahukman sila—Ang Pagbayad-Sala nagaluwas halin sa kamatayon, impiyerno, sa yawa, kag nagapadayon nga pagpaantos—Ang mga matarong pagaluwason sa ginharian sang Dios—Mga silot sa mga sala ginapahamtang—Ang Balaan sang Israel amo ang manugbantay sang ganhaan. Mga 559–545 B.C.[/i]\n\n1 Kag karon, pinalangga kong mga kauturan, ginbasa ko ining mga butang agud nga inyo mahibal-an ang parte sa mga kasugtanan sang Ginuo nga iya ginpakighisugot sa bug-os nga panimalay ni Israel—\n\n2 Nga naghambal sia sa mga Judio, paagi sa baba sang iya balaan nga mga propeta, bisan halin pa sa ginsuguran, sa tagsa ka henerasyon, tubtob mag-abot ang tion nga mapanumbalik sila sa matuod nga simbahan kag panong sang Dios; kon san-o sila pagatiponon pauli sa mga duta nga ila palanublion, kag mapahamtang sa tanan nila nga duta sang panaad.\n\n3 Tan-awa, pinalangga kong mga kauturan, ginahambal ko sa inyo ining mga butang agud nga magkasadya kamo, kag ibayaw ang inyo mga ulo sa wala’y katapusan tungod sang mga bugay nga ihatag sang Ginuong Dios sa inyo mga anak.\n\n4 Kay nahibal-an ko nga nagpangusisa kamo sing maayo, ang madamo sa inyo, agud mahibal-an ang mga butang nga magaabot; gani nahibal-an ko nga nahibal-an ninyo nga ang aton unod pat-od gid nga magaluya kag mapatay; bisan pa amo sini, sa aton mga lawas makita naton ang Dios.\n\n5 Huo, nahibal-an ko nga nahibal-an ninyo nga sa lawas ipakita niya ang iya kaugalingon sa ila nga didto sa Jerusalem, nga sa diin kita naghalin; kay ginakinahanglan nga mangin amo sini sa tunga nila; kay pagbuot sang dako nga Tagtuga nga gintugot niya ang iya kaugalingon nga mangin sakop sang tawo sa unod, kag magpakamatay para sa tanan nga tawo agud nga ang tanan nga tawo mangin sakop niya.\n\n6 Kay pareho nga ang kamatayon nag-abot sa tanan nga tawo, sa pagtuman sang maluluy-on nga plano sang dako nga Tagtuga, may ginakinahanglan gid nga isa ka gahum sang pagkabanhaw, kag ang pagkabanhaw ginakinahanglan gid nga mag-abot sa tawo tungod sang pagkahulog; kag ang pagkahulog nag-abot tungod sang paglapas; kag bangod ang tawo nahulog ginsikway sila sa presensya sang Ginuo.\n\n7 Gani, kinahanglan gid nga ini mangin wala’y dulonan nga pagbayad-sala—luwas lamang kon ini mangin wala’y dulonan nga pagbayad-sala ining madunot indi makasul-ob sang indi madunot. Gani, ang una nga paghukom nga natabo sa tawo nagpabilin kuntani nga wala katapusan ang kalawigon sang tion. Kag kon amo, ini nga unod pat-od gid nga malubong agud madunot kag magkalapudpod sa iya sini iloy nga duta agud indi na magbangon pa.\n\n8 O ang kaalam sang Dios, ang iya kaluoy kag grasya! Kay tan-awa, kon ang unod indi na magbangon ang aton mga espiritu pat-od gid nga mangin sakop sinang anghel nga nalaglag halin sa presensya sang Wala’y Katapusan nga Dios, kag nangin yawa, agud indi na magbangon.\n\n9 Kag ang aton mga espiritu pat-od gid nga mangin pareho sa iya, kag kita mangin mga yawa, mga anghel sang yawa, nga ipapalayo halin sa presensya sang aton Dios, kag magapabilin upod sa amay sang mga kabutigan, sa kalisud, nga pareho sa iya kaugalingon; huo, sa sinang persona nga nagsulay sang aton unang mga ginikanan, nga nagabalhin sang iya kaugalingon nga daw isa ka anghel sang kasanag, kag nagasugyot sang mga anak sang katawhan sa sekreto nga mga padihot sang pagpamatay kag tanan nga klase sang sekreto nga mga buhat sang kadulom.\n\n10 O sa pagkadako sang kaayo sang aton Dios, nga naghanda sing isa ka alagyan para sa aton sa pagpalagyo halin sa hugot nga pag-uyat sining makahaladlok nga halimaw; huo, inang halimaw, kamatayon kag impiyerno, nga akon ginatawag nga kamatayon sang lawas, kag kamatayon man sang espiritu.\n\n11 Kag tungod sang paagi sang pagluwas sang aton Dios, ang Balaan sang Israel, ining kamatayon, nga akon ginahambal, nga amo ang dutan-on, magahilway sang iya sini mga minatay; nga ang amo nga kamatayon amo ang lulubngan.\n\n12 Kag ining kamatayon nga akon ginahambal, nga amo ang espirituhanon nga kamatayon, magahilway sang iya sini mga minatay; nga ang amo nga espirituhanon nga kamatayon amo ang impiyerno; gani, ang kamatayon kag impiyerno kinahanglan gid nga magahilway sang ila sini mga minatay, kag ang impiyerno kinahanglan gid nga maghilway sang iya sini bihag nga mga espiritu, kag ang lulubngan kinahanglan gid nga magahilway sang iya sini bihag nga mga lawas, kag ang mga lawas kag ang mga espiritu sang tawo mapanumbalik sa isa kag isa; kag ini paagi sa gahum sang pagkabanhaw sang Balaan sang Israel.\n\n13 O daw ano kadako ang plano sang aton Dios! Kay sa pihak nga bahin, ang paraiso sang Dios kinahanglan gid nga magahilway sang mga espiritu sang mga matarong, kag ang lulubngan magahilway sang lawas sang mga matarong; kag ang espiritu kag ang lawas ipanumbalik liwat sa iya kaugalingon, kag ang tanan nga tawo mangin indi na madunot, kag wala’y kamatayon, kag buhi sila nga mga kalag nga may perpekto nga ihibalo pareho sa aton sa unod, luwas lang nga ang aton ihibalo mangin perpekto.\n\n14 Gani, makaangkon kita sing perpekto nga ihibalo sang tanan naton nga kabasulanan, kag sang aton pagkadi-matinlo, kag sang aton pagkahublas; kag ang mga matarong makaangkon sing perpekto nga ihibalo sang ila kalipayan, kag sang ila pagkamatarong, nga nasul-oban sang kaputli, huo, bisan sang panapton sang pagkamatarong.\n\n15 Kag matabo ini nga kon ang tanan nga tawo makalabay na halin sa sining una nga kamatayon padulong sa kabuhi, sa bagay nga sila nangin wala’y kamatayon, kinahanglan gid sila nga magpakita sa atubang sang hukom-lingkuranan sang Balaan sang Israel; kag dayon magaabot ang paghukom, kag dayon pagahukman sila suno sa balaan nga paghukom sang Dios.\n\n16 Kag pat-od gid nga pareho nga buhi ang Ginuo, kay ang Ginuong Dios naghambal sini, kag iya ini wala’y katapusan nga pulong, nga indi gid magtaliwan, nga sila nga matarong mangin matarong gihapon, kag sila nga mahigko mangin mahigko gihapon; gani, sila nga mahigko amo ang yawa kag ang iya mga anghel; kag magakadto sila sa kalayo nga wala’y katubtuban, nga ginhanda para sa ila; kag ang mga pagpaantos sa ila mangin pareho sang linaw nga kalayo kag asupre, nga ang iya dabadaba nagapasaka sa gihapon kag sa gihapon kag wala sing katapusan.\n\n17 O ang pagkawala’y tupong kag hustisya sang aton Dios! Kay iya ginapatuman ang tanan niya nga mga pulong, kag naggwa ang mga ini sa iya baba, kag ang iya layi kinahanglan gid nga matuman.\n\n18 Apang, tan-awa, ang mga matarong, ang mga santos sang Balaan sang Israel, sila nga nagpati sa Balaan sang Israel, sila nga nagbatas sang mga krus sang kalibutan, kag wala nagsapak sang kahuluy-an sini, magapanubli sila sang ginharian sang Dios nga ginhanda para sa ila halin pa sa pagtuga sang kalibutan, kag ang ila kalipay mangin lubos tubtob sa wala’y katapusan.\n\n19 O ang pagkawala’y tupong sang kaluoy sang aton Dios, ang Balaan sang Israel! Kay ginaluwas niya ang iya mga santos halin sa sinang makahaladlok nga halimaw nga yawa, kag kamatayon, kag impiyerno, kag sa sinang linaw nga kalayo kag asupre nga amo ang nagapadayon nga pagpaantos.\n\n20 O sa pagkadako sang pagkabalaan sang aton Dios! Kay nahibal-an niya ang tanan nga butang, kag wala sang bisan ano nga butang nga wala niya mahibal-i.\n\n21 Kag magakari sia sa kalibutan agud nga maluwas niya ang tanan nga tawo kon magpamati sila sa iya tingug; kay tan-awa, pagaantoson niya ang mga kasakit sang tanan nga tawo, huo, ang mga kasakit sang tagsa ka nagakabuhi nga tinuga, nga mga lalaki, mga babayi, kag mga kabataan nga miyembro sang panimalay ni Adan.\n\n22 Kag antoson niya ini agud nga ang pagkabanhaw magaabot sa tanan nga tawo, agud nga ang tanan makatindog sa iya atubang sa dako kag adlaw sang paghukom.\n\n23 Kag ginasugo niya ang tanan nga tawo nga kinahanglan gid sila nga maghinulsol, kag magpabunyag sa iya ngalan nga may perpekto nga pagtuo sa Balaan sang Israel, ukon indi sila maluwas sa ginharian sang Dios.\n\n24 Kag kon indi sila maghinulsol kag magpati sa iya ngalan, kag magpabunyag sa iya ngalan, kag magpadayon tubtob sa katapusan, pat-od gid nga pagasilotan sila; kay ang Ginuong Dios, ang Balaan sang Israel, ang naghambal sini.\n\n25 Gani, naghatag sia sing isa ka layi; kag kon diin wala sing layi nga ginhatag wala sing silot; kag kon diin wala sing silot wala sing pagkondenar; kag kon diin wala sing pagkondenar ang mga kaluoy sang Balaan sang Israel ang magaangkon sa ila tungod sang pagbayad-sala; kay ginluwas sila paagi sa gahum niya.\n\n26 Kay ang pagbayad-sala nagasabat sang mga ginapangayo sang iya hustisya sa tanan sinang wala sing layi nga ginhatag sa ila, nga ginluwas sila sa sinang makahaladlok nga halimaw, kamatayon kag impiyerno, kag sa yawa, kag sa linaw nga kalayo kag asupre nga amo ang nagapadayon nga pagpaantos; kag ginapanumbalik sila sa sinang Dios nga naghatag sa ila sing ginhawa, nga amo ang Balaan sang Israel.\n\n27 Apang kalisud sa iya nga may layi nga ginhatag, huo, nga yara ang tanan nga kasugoan sang Dios, pareho sa aton, kag nga magalapas sang mga ini, kag nga magauyang sang mga adlaw sang iya pagtilaw kay makahaladlok ang iya kahimtangan!\n\n28 O inang tuso nga plano sing isa nga malain! O ang pagkabugalon, kag ang mga kahuyangan, kag ang kabuangan sang mga tawo! Kon sila may tinun-an nagahunahuna sila nga sila maalam, kag wala sila nagapamati sa laygay sang Dios, kay ila ini ginabale-wala nga nagahunahuna nga nakahibalo na sila sa ila kaugalingon, gani, ang ila kaalam kabuangan kag wala ini sing kapuslanan sa ila. Kag mawala sila.\n\n29 Apang ang mangin may tinun-an maayo kon mamati sila sa mga laygay sang Dios.\n\n30 Apang kalisud sa mga manggaranon, nga mga manggaranon sa mga butang sang kalibutan. Kay bangod sila mga manggaranon ginakaugtan nila ang mga imol, kag ginahingabot nila ang mga malulo, kag ang ila mga tagipusuon yara sa ila mga manggad; gani, ang ila manggad amo ang ila dios. Kag tan-awa, ang ila manggad madula man upod sa ila.\n\n31 Kag kalisud sa mga bungol nga indi mamati; kay mawala sila.\n\n32 Kalisud sa mga bulag nga indi maluyag nga makakita; kay sila man mawala.\n\n33 Kalisud sa mga matig-a sing tagipusuon, kay ang ihibalo sang ila mga kalainan magasakit sa ila sa katapusan nga adlaw.\n\n34 Kalisud sa butigon, kay idap-ong sia sa impiyerno.\n\n35 Kalisud sa manugpatay-tawo nga nagapamatay sing hungod, kay mapatay sia.\n\n36 Kalisud sa ila nga nagapanghilawas, kay idap-ong sila sa impiyerno.\n\n37 Huo, kalisud sa ila nga nagasimba sang mga dios-dios, kay ang yawa sang tanan nga yawa nagakalipay sa ila.\n\n38 Kag, sa malip-ot nga pulong, kalisud sa tanan sinang magakalamatay sa ila mga sala; kay magabalik sila sa Dios, kag makita ang iya nawong, kag magapabilin sa ila mga sala.\n\n39 O, pinalangga kong mga kauturan, dumduma ang pagkamakahaladlok sang paglapas batok sa sinang Balaan nga Dios, kag sang pagkamakahaladlok man sang pagpadaug sa mga pagpangganyat sinang isa nga tuso. Dumduma, ang mangin dutan-on sing kaisipan amo ang kamatayon, kag ang mangin espirituhanon sing kaisipan amo ang kabuhi nga wala’y katapusan.\n\n40 O, pinalangga kong mga kauturan, magpamati sa akon mga pulong. Dumduma ang pagkawala’y tupong sang Balaan sang Israel. Indi kamo magsiling nga naghambal ako sa inyo sang masakit nga mga pulong batok sa inyo; kay kon inyo himuon, magapasipala kamo batok sa kamatuoran; kay naghambal ako sang mga pulong sang inyo Tagtuga. Nahibal-an ko nga ang mga pulong sang kamatuoran masakit batok sa tanan nga kahigko; apang ang matarong wala nagakahadlok sang mga ini kay nagakaluyag sila sa kamatuoran kag wala nagakurog.\n\n41 O kon amo, pinalangga kong mga kauturan, magpalapit kamo sa Ginuo, ang Balaan. Dumduma nga ang iya mga banas matarong. Tan-awa, ang dalan para sa tawo makitid, apang nahamtang ini sa matadlong nga alagyan sa iya atubang, kag ang manugbantay sang ganhaan amo ang Balaan sang Israel; kag wala sia sing ginagamit nga alagad didto; kag wala na sing iban nga alagyan luwas lang nga ini paagi sa ganhaan; kay indi sia madayaan, kay ang Ginuong Dios amo ang iya ngalan.\n\n42 Kag kon sin-o man ang nagapanuktok, sia ang iya pagabuksan; kag ang maalam, kag ang may tinun-an, kag sila nga mga manggaranon, nga naghambog tungod sang ila tinun-an, kag sang ila kaalam, kag sang ila mga manggad—huo, amo sila ang iya ginakaugtan; kag luwas lang nga ipahabog nila ining mga butang, kag kabigon ang ila mga kaugalingon nga mga buang sa atubang sang Dios, kag magpanaog sa kadalumon sang pagpaubos, indi niya sila pagbuksan.\n\n43 Apang ang mga butang sang mga maalam kag sang mga mahinalungon pagalipdan sa ila tubtob sa wala’y katapusan—huo, inang kalipayan nga ginahanda para sa mga santos.\n\n44 O, pinalangga kong mga kauturan, dumduma ang akon mga pulong. Tan-awa, ginauba ko ang akon mga panapton, kag ginawaswas ko ang mga ini sa inyo atubang; ginapangamuyo ko sa Dios sang akon kaluwasan nga tan-awon niya ako sang iya mapangusisa nga mata; gani, inyo mahibal-an sa katapusan nga adlaw kon san-o ang tanan nga tawo pagahukman sang ila mga binuhatan, nga ang Dios sang Israel nagsaksi nga ginwaswas ko ang inyo mga kalainan halin sa akon kalag, kag nga nagatindog ako nga may kaputli sa iya atubang, kag nakakasan ako sang inyo dugo.\n\n45 O, pinalangga kong mga kauturan, talikdi ang inyo mga sala; huksa ang mga kadena niya nga magagapos sa inyo sing hugot; magpalapit sa Dios nga amo ang bato sang inyo kaluwasan.\n\n46 Ihanda ang inyo mga kalag para sa sinang mahimayaon nga adlaw nga kon san-o ang hustisya igahatag sa mga matarong, bisan ang adlaw sang paghukom, agud nga indi kamo magpalangupos sa grabe nga kahadlok; agud nga indi ninyo madumduman sing bug-os ang inyo makahaladlok nga kabasulanan, kag mapilitan sa pagsinggit: Balaan, balaan ang imo mga paghukom, O Ginuong Dios nga Makagagahum—apang nahibal-an ko ang akon kabasulanan; ginlapas ko ang imo layi, kag ang akon mga kalapasan akon kaugalingon; kag nakuha ako sang yawa, nga isa ako ka biktima sang iya makahaladlok nga kalisud.\n\n47 Apang tan-awa, mga kauturan ko, ginakinahanglan bala nga pukawon ko kamo sa isa ka makahaladlok nga kamatuoran sining mga butang? Matublag ko bala ang inyo mga kalag kon matinlo ang inyo mga kaisipan? Mangin prangka bala ako sa inyo suno sa kaprangka sang kamatuoran kon nahilway kamo sa sala?\n\n48 Tan-awa, kon kamo balaan magahambal ako sa inyo parte sa pagkabalaan; apang kay indi kamo balaan, kag nagatulok kamo sa akon bilang isa ka manunudlo, kinahanglanon gid nga tudloan ko kamo sang mga kadangatan sang sala.\n\n49 Tan-awa, ang akon kalag nagakangil-ad sa sala, kag ang akon tagipusuon nagakalipay sa pagkamatarong; kag dayawon ko ang balaan nga ngalan sang akon Dios.\n\n50 Dali, mga kauturan ko, ang kada isa nga ginauhaw, magpalapit kamo sa mga tubig; kag sia nga wala sing kwarta, dali na magbakal kag magkaon; huo, dali na magbakal sang bino kag gatas nga wala sing kwarta kag wala sing bili.\n\n51 Gani, indi mag-uyang sang kwarta para sa sinang wala’y kapuslanan, ukon sang inyo pagpangabudlay para sa sinang indi makapalipay. Magpamati sing matutum sa akon, kag dumduma ang mga pulong nga akon ginhambal; kag magpalapit sa Balaan sang Israel, kag magpaayaw sa sinang indi mawala, ukon indi man madunot, kag tugoti ang inyo kalag nga malipay sa katambukon.\n\n52 Tan-awa, pinalangga kong mga kauturan, dumduma ang mga pulong sang inyo Dios; magpangamuyo sa iya sing dalayon sa adlaw, kag magpasalamat sa iya balaan nga ngalan sa gab-i. Papangalipaya ang inyo mga tagipusuon.\n\n53 Kag tamda kon daw ano kawala’y tupong ang mga kasugtanan sang Ginuo, kag kon daw ano kawala’y tupong ang iya mga pagpakaubos sa mga anak sang katawhan; kag tungod sang iya pagkawala’y tupong, kag sang iya grasya kag kaluoy, nagpromisa sia sa aton nga ang aton kaliwatan indi gid lubos nga malaglag, suno sa unod, kundi nga pagaamligan niya sila; kag sa palaabuton nga mga henerasyon mangin isa sila ka matarong nga sanga sang panimalay ni Israel.\n\n54 Kag karon, mga kauturan ko, luyag ko pa nga maghambal sing dugang sa inyo; apang sa bwas ko na ipahayag sa inyo ang nabilin sang akon mga pulong. Amen.\n\n", "2-ne 10": "[center][font_size=26]Kapitulo 10[/font_size][/center]\n\n[i]Si Jacob nagapaathag nga igalansang sang mga Judio sa krus ang ila Dios—Pagalaptahon sila tubtob nga magsugod sila sa pagpati sa Iya—Ang Amerika mangin isa ka duta sang kahilwayan nga sa diin wala sing hari nga magagahum—Magpakig-uli kamo sa Dios kag mag-angkon sang kaluwasan paagi sa Iya grasya. Mga 559–545 B.C.[/i]\n\n1 Kag karon, ako, si Jacob, nagahambal sa inyo liwat, pinalangga kong mga kauturan, parte sining matarong nga sanga nga akon ginahambal.\n\n2 Kay tan-awa, ang mga promisa nga aton naangkon amo ang mga promisa sa aton suno sa unod; gani, pareho sang ginpakita sa akon nga madamo sa aton mga anak ang mawala sa unod tungod sang pagkawala’y pagtuo, bisan pa amo sini, ang Dios mangin maluluy-on sa madamo; kag ang aton mga anak igapanumbalik agud nga makaabot sila sa sinang magahatag sa ila sang matuod nga ihibalo parte sa ila Manunubos.\n\n3 Gani, pareho sang akon ginsiling sa inyo, kinahanglanon gid nga si Cristo—kay sang nagligad nga gab-i ang anghel naghambal sa akon nga amo ini ang iya mangin ngalan—magakari sa tunga sang mga Judio, sa tunga sinang mga mas malain nga bahin sang kalibutan; kag igalansang nila sia sa krus—kay pagbuot ini sang aton Dios, kag wala sing iban pa nga nasyon sa duta nga magalansang sang ila Dios sa krus.\n\n4 Kay kon ang dalagko nga mga milagro kuntani ginhikot sa tunga sang iban nga mga nasyon magahinulsol sila, kag makahibalo nga sia ang ila Dios.\n\n5 Apang tungod sang mga butig nga pagkapari kag mga kalainan, sila nga didto sa Jerusalem magapakatig-a batok sa iya agud nga malansang sia sa krus.\n\n6 Gani, tungod sang ila mga kalainan, ang mga kalaglagan, mga gutom, mga peste, kag pagpaagay sang dugo magatupa sa ila; kag sila nga indi malaglag pagalaptahon sa tunga sang tanan nga nasyon.\n\n7 Apang tan-awa, amo ini ang ginasiling sang Ginuong Dios: Kon mag-abot ina nga adlaw nga magapati sila sa akon, nga ako si Cristo, sa sina nakapakighisugot ako sa ila mga amay nga igapanumbalik sila sa unod, sa duta, sa mga duta nga ila palanublion.\n\n8 Kag matabo ini nga pagatiponon sila halin sa ila malawig nga pagkalapta, halin sa mga pulo sang dagat, kag halin sa apat ka pamusod sang duta; kag ang mga nasyon sang mga Gentil mangin dako sa akon panulok, ginasiling sang Dios, sa pagdala sa ila sa mga duta nga ila palanublion.\n\n9 Huo, ang mga hari sang mga Gentil mangin ang ila manug-atipan nga mga amay, kag ang ila mga reyna mangin ang ila manug-atipan nga mga iloy; gani, ang mga promisa sang Ginuo dako sa mga Gentil, kay iya ini ginhambal, kag sin-o ang makabais?\n\n10 Apang tan-awa, ini nga duta, siling sang Dios, mangin isa ka duta nga inyo palanublion, kag ang mga Gentil pagapakamaayohon sa duta.\n\n11 Kag ini nga duta mangin isa ka duta sang kahilwayan sa mga Gentil, kag mangin wala sing mga hari sa duta nga magagahum sa mga Gentil.\n\n12 Kag pabakuron ko ini nga duta batok sa tanan nga iban pa nga mga nasyon.\n\n13 Kag sia nga magapakig-away batok sa Sion mawala, siling sang Dios.\n\n14 Kay sia nga magabangon sing isa ka hari batok sa akon mawala, kay ako, nga Ginuo, ang hari sang langit, ang mangin ila hari, kag ako ang mangin kasanag sa ila sa wala’y katapusan, nga nagapamati sa akon mga pulong.\n\n15 Gani, sa sini nga kabangdanan, agud mahimo nga matuman ang akon mga kasugtanan nga akon ginhimo sa mga anak sang katawhan, nga akon himuon sa ila samtang yara sila sa unod, kinahanglan gid nga laglagon ko ang sekreto nga mga buhat sang kadulom, kag sang mga pagpamatay, kag sang mga kangil-aran.\n\n16 Gani, sia nga nagapakig-away batok sa Sion, pareho Judio kag Gentil, pareho ulipon kag hilway, pareho lalaki kag babayi, mawala; kay sila inang mga makihilawason sang bug-os nga duta; kay sila nga indi para sa akon batok sa akon, siling sang aton Dios.\n\n17 Kay pagatumanon ko ang akon mga promisa nga ginhimo ko sa mga anak sang katawhan, nga akon himuon sa ila samtang yara sila sa unod—\n\n18 Gani, pinalangga kong mga kauturan, amo ini ang ginasiling sang aton Dios: Sakiton ko ang imo kaliwatan paagi sa kamot sang mga Gentil; apang, pahumokon ko ang mga tagipusuon sang mga Gentil, agud nga mangin pareho sila sing isa ka amay sa ila; gani, ang mga Gentil pagapakamaayohon kag isipon sa tunga sang panimalay ni Israel.\n\n19 Gani, ikonsagrar ko ini nga duta sa imo kaliwatan, kag sa ila nga pagaisipon sa tunga sang imo kaliwatan, sa wala’y katapusan, agud mangin duta nga ila palanublion; kay isa ini ka pinili nga duta, siling sang Dios sa akon, labaw sa tanan nga iban pa nga mga duta, gani luyag ko nga ang tanan nga tawo nga magapuyo sa sini nga duta nga magasimba sila sa akon, siling sang Dios.\n\n20 Kag karon, pinalangga kong mga kauturan, tungod nakita nga ang aton maluluy-on nga Dios naghatag sa aton sang pagkadako nga ihibalo parte sining mga butang, dumdumon naton sia, kag ipahigad ang aton mga sala, kag indi pag-iduko ang aton mga ulo, kay wala kita ginsikway; kundi, ginpanabog kita halin sa duta nga aton palanublion; apang gintuytuyan kita sa isa ka mas maayo nga duta, kay ang Ginuo naghimo sang dagat nga aton banas, kag yara kita sa isa ka pulo sang dagat.\n\n21 Apang dalagko ang mga promisa sang Ginuo sa ila nga yara sa mga pulo sang dagat; gani bangod ini nagasiling mga pulo, pat-od gid nga may labaw pa sangsa ini, kag ginapuy-an man ang mga ini sang aton mga kauturan.\n\n22 Kay tan-awa, ginatuytuyan palayo sang Ginuong Dios ang mga tawo halin sa panimalay ni Israel kon san-o nga nagakaigo suno sa iya kabubut-on kag ikalipay. Kag karon, tan-awa, ang Ginuo nagadumdum sa ila tanan nga ginbali kag ginpain, gani, ginadumdum man niya kita.\n\n23 Gani, magkasadya ang inyo mga tagipusuon, kag dumduma nga hilway kamo sa paghulag para sa inyo mga kaugalingon—sa pagpili sang dalan sang kamatayon nga wala’y katubtuban ukon sang dalan sang kabuhi nga wala’y katapusan.\n\n24 Gani, pinalangga kong mga kauturan, ipakig-uli ang inyo mga kaugalingon sa kabubut-on sang Dios, kag indi sa kabubut-on sang yawa kag sang unod; kag dumduma, pagkatapos nga nakapakig-uli na kamo sa Dios, nga tungod lamang kag paagi sa grasya sang Dios nga kamo maluwas.\n\n25 Gani, kabay nga bangonon kamo sang Dios halin sa kamatayon paagi sa gahum sang pagkabanhaw, kag halin man sa kamatayon nga wala’y katubtuban paagi sa gahum sang pagbayad-sala, agud mahimo kamo nga mabaton sa wala’y katapusan nga ginharian sang Dios, agud mahimo ninyo nga dayawon sia paagi sa grasya nga diosnon. Amen.\n\n", "2-ne 11": "[center][font_size=26]Kapitulo 11[/font_size][/center]\n\n[i]Nakita ni Jacob ang iya Manunubos—Ang layi ni Moises nagasimbolo kay Cristo kag nagapamatuod nga magakari Sia. Mga 559–545 B.C.[/i]\n\n1 Kag karon, si Jacob naghambal sang madamo pa gid nga mga butang sa akon katawhan sa sina nga tion; apang, ini lamang nga mga butang ang akon ginpahanabo nga masulat, kay ang mga butang nga akon nasulat tama na sa akon.\n\n2 Kag karon ako, si Nefi, nagasulat sang madamo pa sang mga pulong ni Isaias, kay ang akon kalag nagakalipay sa iya mga pulong. Kay idapat ko ang iya mga pulong sa akon katawhan, kag ipadala ko ang mga ini sa tanan ko nga kaanakan, kay matuod gid nga nakita niya ang akon Manunubos, pareho sang akon pagkakita sa iya.\n\n3 Kag ang akon utod nga si Jacob, nakakita man sa iya pareho sang akon pagkakita sa iya; gani, ipadala ko ang ila mga pulong sa akon mga kaanakan sa pagpamatuod sa ila nga matuod ang akon mga pulong. Gani, paagi sa mga pulong sang tatlo, ang Dios nagsiling, palig-onon ko ang akon pulong. Apang, ang Dios magapadala sing dugang nga mga saksi, kag pamatud-an niya ang tanan niya nga mga pulong.\n\n4 Tan-awa, ang akon kalag nagakalipay sa pagpamatuod sa akon katawhan sang kamatuoran sang pagkari ni Cristo; kay, sa amo nga katuyoan ang layi ni Moises ginhatag; kag ang tanan nga butang nga ginhatag sang Dios halin pa sa ginsuguran sang kalibutan, sa tawo, amo ang mga pagsimbolo sa iya.\n\n5 Kag ang akon kalag nagakalipay man sa mga kasugtanan sang Ginuo nga iya ginhimo sa aton mga amay; huo, ang akon kalag nagakalipay sa iya grasya, kag sa iya hustisya, kag gahum, kag kaluoy sa dako kag wala’y katapusan nga plano sang pagluwas halin sa kamatayon.\n\n6 Kag ang akon kalag nagakalipay sa pagpamatuod sa akon katawhan nga luwas lang kon si Cristo magakari ang tanan nga tawo pat-od gid nga mawala.\n\n7 Kay kon wala sang Cristo wala sang Dios; kag kon wala sang Dios wala kita, kay nangin wala kuntani sang pagtuga. Apang may isa ka Dios, kag sia amo si Cristo, kag magakari sia sa kabug-osan sang iya kaugalingon nga panahon.\n\n8 Kag karon nagasulat ako sang pila sang mga pulong ni Isaias, agud nga kon sin-o man sang akon katawhan ang makakita sining mga pulong mahimo nga magpagsik sa ila mga tagipusuon kag magkasadya para sa tanan nga tawo. Karon amo ini ang mga pulong, kag mahimo ninyo nga idapat ang mga ini sa inyo kag sa tanan nga tawo.\n\n", "2-ne 12": "[center][font_size=26]Kapitulo 12[/font_size][/center]\n\n[i]Nakita ni Isaias ang templo sa ulihing mga adlaw, ang pagtipon sang Israel, kag ang paghukom kag paghidaet sa sulod sang milenya—Ang mga bugalon kag mga malain pakanubuon sa Ika-duha nga Pagkari—Ikomparar ang Isaias 2. Mga 559–545 B.C.[/i]\n\n1 Ang pulong nga nakita ni Isaias, anak ni Amoz, parte sa Juda kag Jerusalem:\n\n2 Kag matabo ini sa ulihing mga adlaw, nga ang bukid sang balay sang Ginuo ipahamtang sa putok-putokan sang mga bukid, kag pakataason sa ibabaw sang mga bungyod, kag ang tanan nga nasyon magatipon sa sini.\n\n3 Kag madamo nga katawhan ang magakadto kag magasiling, Dali kamo, kag magtaklad kita sa bukid sang Ginuo, sa balay sang Dios ni Jacob; kag tudloan niya kita sang iya mga dalanon, kag magalakat kita sa iya mga banas; kay halin sa Sion magagwa ang layi, kag ang pulong sang Ginuo halin sa Jerusalem.\n\n4 Kag magahukom sia sa tunga sang mga nasyon, kag magasaway sang madamo nga tawo: kag ang ila mga espada pulpogon nila nga mangin punta sang mga arado, kag ang ila mga bangkaw nga mangin mga garab nga inughagbas—ang nasyon indi mag-alsa sang espada batok sa nasyon, kag indi na sila magtuon sang giyera.\n\n5 O panimalay ni Jacob, dali kamo kag maglakat kita sa kasanag sang Ginuo; huo, dali na, kay kamo tanan nagtalang, ang tagsa-tagsa sa iya malain nga mga dalanon.\n\n6 Gani, O Ginuo, ginpabay-an mo ang imo katawhan, ang panimalay ni Jacob, tungod kay napuno sila sang mga pamatasan halin sa este, kag nagapamati sa mga manugpakot pareho sang mga Filistinhon, kag ginalipay nila ang ila mga kaugalingon sa mga anak sang mga pangayaw.\n\n7 Ang ila man duta puno sang pilak kag bulawan, kag wala sing katapusan ang ila mga manggad; ang ila duta puno man sang mga kabayo, kag wala sing katapusan ang ila mga karusa.\n\n8 Ang ila duta puno man sang mga dios-dios; ginasimba nila ang buhat sang ila kaugalingon nga mga kamot, nga ginhimo sang ila kaugalingon nga mga tudlo.\n\n9 Kag ang kubos nga tawo wala nagaduko, kag ang dako nga tawo wala nagapaubos sang iya kaugalingon, gani, indi sia pagpatawara.\n\n10 O kamo nga mga malain, magsulod kamo sa bato, kag magpanago kamo sa yab-ok, kay ang kahadlok sa Ginuo kag ang himaya sang iya pagkahari magasakit sa inyo.\n\n11 Kag matabo ini nga ang matinaas-taason nga mga panulok sang tawo paubson, kag ang pagkabugalon sang mga tawo panubuon, kag ang Ginuo lamang ang pakataason sa sina nga adlaw.\n\n12 Kay ang adlaw sang Ginuo sang mga Kasoldadohan magaabot sa indi madugay sa tanan nga nasyon, huo, sa tanan; huo, sa bugalon kag matinaas-taason, kag sa tanan nga hambog, kag pakanubuon sia.\n\n13 Huo, kag ang adlaw sang Ginuo magaabot sa tanan nga kahoy nga cedro sang Libano, kay mataas kag lantyog ang mga ini; kag sa tanan nga kahoy nga oak sang Basan;\n\n14 Kag sa tanan nga mataas nga bukid, kag sa tanan nga bungyod, kag sa tanan nga nasyon nga hambog, kag sa tanan nga katawhan;\n\n15 Kag sa tagsa ka mataas nga tore, kag sa tagsa ka mabakod nga pader;\n\n16 Kag sa tanan nga barko sang dagat, kag sa tanan nga barko sang Tarsis, kag sa tanan nga matahum nga talan-awon.\n\n17 Kag ang pagkamatinaas-taason sang tawo panubuon, kag ang pagkabugalon sang mga tawo paubson; kag ang Ginuo lamang ang pakataason sa sina nga adlaw.\n\n18 Kag ang mga dios-dios pagadulaon niya sing lubos.\n\n19 Kag magakadto sila sa mga guab sang mga bato, kag sa mga kuweba sang duta, kay ang kahadlok sa Ginuo magapangibabaw sa ila kag ang himaya sang iya pagkahari magasakit sa ila, kon magtindog sia sa pag-uyog sing mabaskog sang duta.\n\n20 Sa sina nga adlaw ihaboy sang tawo ang iya mga dios-dios nga pilak, kag ang iya mga dios-dios nga bulawan, nga iya ginhimo para sa iya kaugalingon agud simbahon, sa mga ilaga kag sa mga kabog;\n\n21 Agud magkadto sa mga litik sang mga bato, kag sa mga ibabaw sang taliwis nga mga bato, kay ang kahadlok sa Ginuo magapangibabaw sa ila kag ang pagkahari sang iya himaya magasakit sa ila, kon magtindog sia sa pag-uyog sing mabaskog sang duta.\n\n22 Bayai ninyo ang tawo, nga ang iya ginhawa yara sa iya mga ilong; kay para sa ano nga hatagan sia sing pagtamod?\n\n", "2-ne 13": "[center][font_size=26]Kapitulo 13[/font_size][/center]\n\n[i]Ang Juda kag Jerusalem pagasilotan tungod sang ila pagkadi-matinumanon—Ang Ginuo magapangapin kag magahukom sang Iya katawhan—Ang mga anak nga babayi sang Sion sumpaon kag paantoson tungod sang ila pagkakalibutanon—Ikomparar ang Isaias 3. Mga 559–545 B.C.[/i]\n\n1 Kag tan-awa, ang Ginuo, ang Ginuo sang mga Kasoldadohan, nagakuha sa Jerusalem, kag sa Juda, sang inugsagod kag sang inugsakdag, ang bug-os nga inugsakdag nga kalan-on, kag ang bug-os nga inugsagod nga tubig—\n\n2 Ang gamhanan nga tawo, kag ang soldado, ang hukom, kag ang propeta, kag ang manugpakot, kag ang tigulang;\n\n3 Ang kapitan sa singkwenta, kag ang dungganon nga tawo, kag ang manuglaygay, kag ang sagad nga madyikero, kag ang batid nga humalambal.\n\n4 Kag magahatag ako sa ila sing mga kabataan nga mangin ila mga prinsipe, kag magagahum ang mga lapsag sa ila.\n\n5 Kag piguson ang katawhan, ang tagsa-tagsa sing isa, kag ang tagsa-tagsa sang iya isigkatawo; magapabugal ang bata batok sa tigulang, kag ang malain batok sa dungganon.\n\n6 Kon ang tawo magadakop sang iya utod sa panimalay sang iya amay, kag magasiling: May biste ka, mangin tagdumala ka namon, kag indi pagtugoti ini nga kalaglagan nga mag-abot sa idalom sang imo kamot—\n\n7 Sa sina nga adlaw magasumpa sia nga nagasiling: Indi ako mangin isa ka manugbulong; kay sa akon balay wala sing kalan-on ukon biste; indi ako paghimoa nga tagdumala sang katawhan.\n\n8 Kay ang Jerusalem nalaglag, kag ang Juda nahulog, kay ang ila mga dila kag ang ila mga binuhatan batok sa Ginuo, sa pagpaakig sang mga mata sang iya himaya.\n\n9 Ang ginapakita sang ila nawong nagasaksi batok sa ila, kag ginabantala ang ila sala nga bisan pa pareho sang Sodoma, kag indi nila ini matago. Kalisud sa ila mga kalag, kay ginpadyaan nila sing malain ang ila mga kaugalingon!\n\n10 Isiling sa mga matarong nga mangin maayo ini sa ila; kay magakaon sila sang bunga sang ila mga binuhatan.\n\n11 Kalisud sa mga malain, kay mawala sila; kay ang padya sang ila mga kamot magatupa sa ila!\n\n12 Kag ang akon katawhan, mga kabataan ang ila mga manugpigos, kag mga babayi ang nagagahum sa ila. O katawhan ko, sila nga nagatuytuy sa imo amo ang nagapasayop sa imo kag nagalaglag sang dalanon sang imo mga banas.\n\n13 Ang Ginuo nagatindog sa pagpangapin, kag nagatindog sa paghukom sa katawhan.\n\n14 Ang Ginuo magasulod sa paghukom sa tunga sang mga tigulang sang iya katawhan kag mga prinsipe sini; kay ginkaon ninyo ang ulubasan kag ang inagaw sa mga imol sa inyo mga balay.\n\n15 Ano ang buot ninyo silingon sini? Ginadugmok ninyo ang akon katawhan, kag ginagaling ang mga nawong sang mga imol, siling sang Ginuong Dios sang mga Kasoldadohan.\n\n16 Dugang pa sina, ang Ginuo nagasiling: Tungod ang mga anak nga babayi sang Sion bugalon, kag nagalakat nga nagatiso ang mga liog kag nagapangganyat ang mga mata, nga nagalakat kag nagakiay-kiay samtang nagalakat sila, kag nagapalagting sang mga pulseras sa ila mga tiil—\n\n17 Gani silotan sang Ginuo sang kugan ang ibabaw sang ulo sang mga babayi sang Sion, kag tukibon sang Ginuo ang ila tinago nga mga bahin.\n\n18 Sa sina nga adlaw kuhaon sang Ginuo ang katahum sang ila nagalagting nga mga ornamento, kag mga kalo sang babayi, kag korte-bulan nga mga ornamento;\n\n19 Ang mga pakabit kag ang mga pulseras, kag ang mga bandana;\n\n20 Ang mga kalo, kag ang mga ornamento sa mga buko-buko, kag ang mga purong, kag ang mga suludlan sang pahamot, kag ang mga aritos;\n\n21 Ang mga singsing, kag mga alahas sa ilong;\n\n22 Ang mailisan nga mga biste, ang mga kunop, kag ang mga takurong, kag ang mga pangkulong sang buhok;\n\n23 Ang mga espeho, kag ang lino nga manipis, kag mga turban, kag ang mga manto.\n\n24 Kag matabo ini, nga sa baylo sang maamyon nga kahamot amo ang kabaho; kag sa baylo sang wagkos, gisi-gisi; kag sa baylo sang pinahipid nga buhok, pagkaupaw; kag sa baylo sang panapton nga malaba, pagwagkos sang panapton nga sako; pagmarka sa baylo sang katahum.\n\n25 Ang imo mga tinawo malaglag sa espada kag ang imo gamhanan sa giyera.\n\n26 Kag ang iya mga ganhaan magapanalambiton kag magapangalisud; kag mangin mamingaw sia, kag magapungko sa duta.\n\n", "2-ne 14": "[center][font_size=26]Kapitulo 14[/font_size][/center]\n\n[i]Ang Sion kag ang iya mga anak nga babayi pagatuboson kag tinloan sa adlaw sang milenya—Ikomparar ang Isaias 4. Mga 559–545 B.C.[/i]\n\n1 Kag sa sina nga adlaw, pito ka babayi ang magadakop sa isa ka lalaki nga nagasiling: Magakaon kami sang amon kaugalingon nga kalan-on, kag magasuksok sang amon kaugalingon nga panapton; lamang tawgon kami sa imo ngalan sa pagkuha sang amon kahuy-anan.\n\n2 Sa sina nga adlaw ang sanga sang Ginuo mangin matahum kag mahimayaon; ang bunga sang duta mangin maayo gid kag maanyag sa ila nga mga nakapalagyo nga iya sang Israel.\n\n3 Kag matabo ini, nga sila nga mabilin sa Sion kag magapabilin sa Jerusalem pagatawgon nga balaan, ang tanan nga napanulat sa tunga sang mga buhi sa Jerusalem—\n\n4 Kon mahugasan na sang Ginuo ang higko sang mga anak nga babayi sang Sion, kag matinloan na ang dugo sang Jerusalem halin sa tunga sini paagi sa espiritu sang paghukom kag paagi sa espiritu sang pagsunog.\n\n5 Kag ang Ginuo magatuga sa tagsa ka puluy-an sa ibabaw sang bukid sang Sion, kag sa ibabaw sang iya mga pagtililipon, sing isa ka panganod kag aso sa adlaw kag sang pagsilak sing isa ka nagadabadaba nga kalayo sa kagab-ihon; kay sa ibabaw sang tanan ang himaya sang Sion mangin isa ka pangamlig.\n\n6 Kag may mangin isa ka payag bilang handong sa init sang adlaw, kag bilang lugar nga dalangpan, kag pasilungan sa unos kag sa ulan.\n\n", "2-ne 15": "[center][font_size=26]Kapitulo 15[/font_size][/center]\n\n[i]Ang ulubasan sang Ginuo (Israel) mangin mamingaw, kag ang Iya katawhan pagalaptahon—Ang mga kasubo magatupa sa ila sa ila kahimtangan sang pagtalikod sa simbahan kag paglinapta—Ang Ginuo magabayaw sang bandera kag magatipon sang Israel—Ikomparar ang Isaias 5. Mga 559–545 B.C.[/i]\n\n1 Kag dayon magakanta ako sa akon pinalangga sing isa ka ambahanon sang akon pinalangga, parte sa iya ulubasan. Ang akon pinalangga may isa ka ulubasan sa isa ka tuman ka mabungahon nga bungyod.\n\n2 Kag ginkudalan niya ini, kag ginpanguhaan ini sing mga bato, kag gintamnan ini sing labing hamili nga ubas, kag ginpatindogan sing isa ka tore sa tunga sini, kag ginhimoan man sang pulugaan sang ubas sa sulod sini; kag nagpaabot sia nga magadala ini sing mga ubas, kag nagdala ini sing mga ubas nga talunon.\n\n3 Kag karon, O mga pumuluyo sang Jerusalem, kag mga tawo sang Juda, maghukom, ginaampo ko sa inyo, sa tunga nakon kag sang akon ulubasan.\n\n4 Ano pa ayhan ang mahimo sa akon ulubasan nga wala ko pa mahimo sa sini? Gani, sang nagpaabot ako nga magadala ini sing mga ubas nagdala ini sing mga ubas nga talunon.\n\n5 Kag karon, tan-awa; sugiran ko kamo kon ano ang akon himuon sa akon ulubasan—Kuhaan ko ini sing kudal, kag halbon ini; kag rumpagon ko ang kuta sini, kag ini tasakon;\n\n6 Kag gub-on ko ini; indi ini pagpanapsan ukon pagsadulan; kundi tuboan sing mga kahoy-kahoy kag tunukon nga mga tanom; suguon ko man ang mga gal-om nga indi sila mag-ulan sa sini.\n\n7 Kay ang ulubasan sang Ginuo sang mga Kasoldadohan amo ang panimalay ni Israel, kag ang mga tawo sang Juda iya tanom nga matahum; kag nagpaabot sia sang matarong nga paghukom, kag tan-awa, pagpigos; sang pagkamatarong, apang tan-awa, paghibi.\n\n8 Kalisud sa ila nga nagasugpon sing balay sa balay, tubtob nga wala na sing lugar, agud nga mapahamtang nila ang ila kaugalingon nga isahanon sa tunga sang duta!\n\n9 Sa akon dulunggan, nagsiling ang Ginuo sang mga Kasoldadohan, sa pagkamatuod madamo nga balay ang magamingaw, kag dalagko kag matahum nga mga siyudad ang madulaan sing pumuluyo.\n\n10 Huo, napulo ka acre nga ulubasan magapatubas sing isa ka labador, kag ang isa ka homer nga binhi magapatubas sing isa ka pasong.\n\n11 Kalisud sa ila nga magabangon sing aga pa, agud nga makasunod sila sa maisog nga ilimnon, nga nagapadayon tubtob sa gab-i, kag mapainit sila sang alak!\n\n12 Kag ang arpa, kag ang biola, ang pandereta, kag lantoy, kag bino yara sa ila mga piyesta; apang wala nila ginasapak ang buluhaton sang Ginuo, kag wala nila ginahunahuna ang pagpanghikot sang iya mga kamot.\n\n13 Gani, ang akon katawhan nasulod sa pagkabihag, tungod wala sila sing ihibalo; kag ang ila dungganon nga mga tawo ginagutom, kag ang ila kadam-an nagaantos sa kauhaw.\n\n14 Gani, ang impiyerno nagpasangkad sang iya kaugalingon, kag nagnganga sing dako gid sang iya baba; kag ang ila himaya, kag ang ila kadam-an, kag ang ila kadayawan, kag sia nga nagakasadya, magapanaog sa sini.\n\n15 Kag ang kubos nga tawo payaubon, kag ang gamhanan nga tawo paubuson, kag ang mga mata sang matinaas-taason paubuson.\n\n16 Apang ang Ginuo sang mga Kasoldadohan pakataason sa katarungan, kag ang Dios nga balaan pakabalaanon sa pagkamatarong.\n\n17 Dayon ang mga carnero magahalab suno sa ila kinaandan nga paagi, kag ang nalaglag nga mga lugar sang mga matambok pagakaunon sang mga pangayaw.\n\n18 Kalisud sa ila nga nagaguyod sang kalainan paagi sa mga higot sang pagkawala’y pulos, kag sang sala pareho sang kalat sang karo;\n\n19 Nga nagasiling: Padasiga sia, padalia ang iya buluhaton, agud nga makita namon ini; kag papalapita kag paabuta ang laygay sang Balaan sang Israel, agud nga mahibal-an namon ini.\n\n20 Kalisud sa ila nga nagatawag sang malain nga maayo, kag maayo nga malain, nga ginahimo ang kadulom nga kasanag, kag kasanag nga kadulom, nga ginahimo ang mapait nga matam-is, kag matam-is nga mapait!\n\n21 Kalisud sa mga maalam sa ila kaugalingon nga mga mata kag mahinalungon sa ila kaugalingon nga panulok!\n\n22 Kalisud sa mga gamhanan sa pag-inom sang alak, kag sa makusog nga mga tawo sa pagtimpla sang maisog nga ilimnon;\n\n23 Nga nagapakamatarong sang malain tungod sang suhol, kag nagakuha sang pagkamatarong sang matarong halin sa iya!\n\n24 Gani, pareho sang kalayo nga nagalamon sang ginaraban, kag sang dabadaba nga nagatupok sang upa sang humay, ang ila gamot magakaladunot, kag ang ila mga bulak magapaibabaw pareho sang yab-ok; kay ginsikway nila ang layi sang Ginuo sang mga Kasoldadohan, kag ginbale-wala ang pulong sang Balaan sang Israel.\n\n25 Gani, ang kaakig sang Ginuo nagadabadaba batok sa iya katawhan, kag gin-untay niya ang iya kamot batok sa ila, kag ginsakit sila; kag ang mga bungyod nag-uyog, kag ang ila mga bangkay naglinapta sa tunga sang mga dalanon. Tungod sini tanan ang iya kaakig wala nadula, kundi nga ang iya kamot nauntay pa gihapon.\n\n26 Kag magabayaw sia sing bandera sa mga nasyon halin sa malayo, kag magapanitsit sa ila halin sa punta sang kalibutan; kag tan-awa, magaabot sila nga may kadasig kag sing hinali; wala sing lapyuon ukon makasandad sa ila.\n\n27 Wala sing tuyhon ukon matulog; indi man mahubad ang wagkos sang ila mga hawak, ukon mabugto ang higot sang ila mga sandalyas;\n\n28 Nga ang ila mga baslay mangin mataliwis, kag ang tanan nila nga pana nabingat, kag ang mga kuko sang ila mga kabayo mangin pareho sang santikan, kag ang ila mga ruyda pareho sang buhawi, ang ila pagngurob pareho sang leon.\n\n29 Magangurob sila pareho sang bataon nga mga leon; huo, magangurob sila, kag magadakop sang tulukbon, kag magadala sini palayo, kag wala gid sing magasalbar.\n\n30 Kag sa sina nga adlaw magangurob sila batok sa ila pareho sang paghuganas sang dagat; kag kon magtulok sila sa duta, tan-awa, kadulom kag kasubo, kag ang kasanag magadulom sa kalangitan sini.\n\n", "2-ne 16": "[center][font_size=26]Kapitulo 16[/font_size][/center]\n\n[i]Nakita ni Isaias ang Ginuo—Ginpatawad ang mga sala ni Isaias—Gintawag sia sa pagpropesiya—Nagpropesiya sia sang pagsikway sang mga Judio sang mga pinanudlo ni Cristo—Isa sang nagkalabilin sang katawhan sang Juda magabalik—Ikomparar ang Isaias 6. Mga 559–545 B.C.[/i]\n\n1 Sa tuig nga napatay si haring Uzias, nakita ko man ang Ginuo nga nagapungko sa isa ka trono, mataas kag nabayaw, kag ang iya sidsid nagpuno sang templo.\n\n2 Sa ibabaw sini nagatindog ang mga serafin; nga ang tagsa-tagsa may anum ka pakpak; sa duha ginatabunan niya ang iya nawong, kag sa duha ginatabunan niya ang iya mga tiil, kag sa duha nagalupad sia.\n\n3 Kag ang isa nagsinggit sa isa, kag nagsiling: Balaan, balaan, balaan, ang Ginuo sang mga Kasoldadohan; ang bug-os nga duta napuno sang iya himaya.\n\n4 Kag ang mga haligi sang puwertahan nag-uyog sa tingug niya nga nagsinggit, kag ang balay napuno sang aso.\n\n5 Dayon nagsiling ako: Kalisud sa akon! Kay nalaglag na ako; tungod isa ako ka tawo nga di-matinlo ang mga bibig; kag nagapuyo ako sa tunga sing isa ka katawhan nga di-matinlo ang mga bibig; kay ang akon mga mata nakakita sang Hari, ang Ginuo sang mga Kasoldadohan.\n\n6 Dayon ang isa sang mga serafin naglupad sa akon, nga may nagabaga nga uling sa iya kamot, nga ginkuha niya sa altar paagi sang kimpit;\n\n7 Kag gintandog niya sini ang akon baba, kag nagsiling: Yari karon, ini nakatandog sang imo mga bibig; kag nakuha ang imo kalainan, kag natinloan ang imo sala.\n\n8 Kag nabatian ko man ang tingug sang Ginuo nga nagasiling: Sin-o bala ang akon ipadala, kag sin-o ang magakadto para sa amon? Dayon nagsiling ako: Yari ako; ipadala ako.\n\n9 Kag nagsiling sia: Lakat kag sugiri ining katawhan—Nakabati kamo sa pagkamatuod, apang wala sila makahangop; kag nakakita kamo sa pagkamatuod, apang wala sila makakita.\n\n10 Patambuka ang tagipusuon sining katawhan, kag pabungola ang ila mga dulunggan, kag papiyunga ang ila mga mata—basi nga makakita sila sa ila mga mata, kag makabati sa ila mga dulunggan, kag makahangop sa ila tagipusuon, kag mahaylo kag mag-ayo.\n\n11 Dayon nagsiling ako: Ginuo, tubtob san-o? Kag nagsabat sia: Tubtob nga ang mga siyudad malaglag nga wala sing pumuluyo, kag ang mga balay wala sing tawo, kag ang duta lubos nga mangin mamingaw;\n\n12 Kag mapapalayo sang Ginuo ang mga tawo, kay may mangin dako nga kamingaw sa tunga sang duta.\n\n13 Apang may isa pa ka ika-pulo, kag magabalik sila, kag pagakaunon, pareho sing isa ka kahoy nga tiro, kag pareho sing isa ka oak nga ang puno nagakabilin kon nagakalagas ang ila sini mga dahon; gani ang balaan nga binhi amo ang mangin puno sini.\n\n", "2-ne 17": "[center][font_size=26]Kapitulo 17[/font_size][/center]\n\n[i]Ang Efraim kag Siria magapakig-away batok sa Juda—Si Cristo ibun-ag sing isa ka birhen—Ikomparar ang Isaias 7. Mga 559–545 B.C.[/i]\n\n1 Kag natabo ini nga sa mga adlaw ni Acaz nga anak nga lalaki ni Jotam, nga anak nga lalaki ni Uzias, hari sang Juda, si Rezin, hari sang Siria, kag si Peca nga anak nga lalaki ni Remalias, hari sang Israel, nagtaklad sa Jerusalem sa pagpakig-away batok sa sini, apang wala nila ini nadaug.\n\n2 Kag ginsugid ini sa balay ni David nga nagasiling: Ang Siria kadampig sang Efraim. Kag nagkurog ang iya tagipusuon, kag ang tagipusuon sang iya katawhan, pareho sang mga kahoy sa lasang nga nagauyog sa hangin.\n\n3 Dayon nagsiling ang Ginuo kay Isaias: Lakat subong sa pagsugata kay Acaz, ikaw kag si Sear-jasub nga imo anak nga lalaki, sa punta sang pailigan sang punong nga naibabaw sa mayor nga dalan sang patag sang manuglaba;\n\n4 Kag isiling sa iya: Andam ka, kag maghipos; indi magkahadlok, kag indi magpakulba tungod sining duha ka ikog sang sulo nga nagaaso, tungod sang mabangis nga kaakig ni Rezin kag sang Siria, kag sang anak nga lalaki ni Remalias.\n\n5 Kay ang Siria, ang Efraim, kag ang anak nga lalaki ni Remalias, nagplano sing malain batok sa imo nga nagasiling:\n\n6 Magtaklad kita batok sa Juda kag gamohon ini, kag sudlon naton sila, kag magbutang sing isa ka hari sa tunga sini, huo, ang anak nga lalaki ni Tabeel.\n\n7 Amo ini ang ginasiling sang Ginuong Dios: Indi ini mahimo, kag indi ini matabo.\n\n8 Kay ang ulo sang Siria amo ang Damasco, kag ang ulo sang Damasco, si Rezin; kag sa sulod sang sisenta kag lima ka tuig ang Efraim magalinapta nga indi na ini mangin isa ka banwa.\n\n9 Kag ang ulo sang Efraim amo ang Samaria, kag ang ulo sang Samaria amo ang anak ni Remalias. Kon indi kamo magpati pat-od gid nga indi kamo maglig-on.\n\n10 Dugang pa sina, ang Ginuo naghambal liwat kay Acaz nga nagasiling:\n\n11 Magpangayo ka sing isa ka tanda sa Ginuo nga imo Dios; pangayoa ini sa kadadalman, ukon sa kataasan.\n\n12 Apang si Acaz nagsiling: Indi ako magpangayo, kag indi ko pagsulayon ang Ginuo.\n\n13 Kag nagsiling sia: Pamati kamo karon, O panimalay ni David; diutay bala nga butang sa inyo ang maglapyo sang mga tawo, nga lapyuon man ninyo ang akon Dios?\n\n14 Gani, ang Ginuo mismo ang magahatag sa inyo sing isa ka tanda—Tan-awa, isa ka birhen ang magapanamkon, kag magaanak sing lalaki, kag tawgon ang iya ngalan nga Emmanuel.\n\n15 Mantikilya kag dugos ang iya kaunon, agud nga iya mahibal-an ang magdumili sang malain kag magpili sang maayo.\n\n16 Kay sa wala pa makahibalo ang bata sa pagdumili sang malain kag magpili sang maayo, ang duta nga inyo ginakangil-aran madulaan na sang iya duha ka hari.\n\n17 Ipadala sang Ginuo sa imo, kag sa imo katawhan, kag sa panimalay sang imo amay, ang mga adlaw nga wala pa mag-abot halin sa adlaw nga ang Efraim nagbulag sa Juda, ang hari sang Asiria.\n\n18 Kag matabo ini sa sina nga adlaw nga ang Ginuo magapanitsit sa langaw nga yara sa tanan nga bahin sang Egipto, kag sa buyog nga yara sa duta sang Asiria.\n\n19 Kag magaabot sila, kag magahugpa sila tanan sa mga patag nga mamingaw, kag sa mga litik sang mga bato, kag sa tanan nga tunukon, kag sa tanan nga tanom.\n\n20 Sa amo man nga adlaw, paagi sa ginsuhulan nga labaha, paagi sa ila nga yara sa tabok sang suba, paagi sa hari sang Asiria, kiskison sang Ginuo ang ulo, kag ang bulbol sang mga tiil; kag kakason man sini ang bungot.\n\n21 Kag matabo ini sa sina nga adlaw, nga ang isa ka tawo magasagod sing isa ka baka nga bataon kag duha ka carnero;\n\n22 Kag matabo ini, nga tungod sang kabugana sang gatas nga ila ihatag magakaon sia sang mantikilya; kay ang mantikilya kag dugos ang kaunon sang tagsa-tagsa nga nabilin sa duta.\n\n23 Kag matabo ini sa sina nga adlaw, nga ang tagsa ka lugar, nga may isa ka libo ka puno sang ubas sa tag-isa ka libo ka bilog nga pilak, mangin mga kahoy-kahoy kag tunukon nga mga tanom.\n\n24 Magakadto didto ang mga tawo nga may mga baslay kag mga pana, tungod ang bug-os nga duta mangin mga kahoy-kahoy kag tunukon nga mga tanom.\n\n25 Kag sa tanan nga bungyod nga pagakutkoton sang piko, wala sing magakadto sa kahadlok sa mga kahoy-kahoy kag tunukon nga mga tanom; kundi nga ini mangin buluhian sang mga baka, kag talasakon sang mga carnero kag mga kanding.\n\n", "2-ne 18": "[center][font_size=26]Kapitulo 18[/font_size][/center]\n\n[i]Si Cristo mangin pareho sing isa ka bato nga nagapasandad kag isa ka bato nga nagapadasma—Pangitaa ninyo ang Ginuo, indi ang nagaorasyon nga mga salamangkero—Magdangop kamo sa layi kag sa testimonya nga mangin giya—Ikomparar ang Isaias 8. Mga 559–545 B.C.[/i]\n\n1 Dugang pa sina, ang pulong sang Ginuo nagsiling sa akon: Magkuha ka sing isa ka dako nga libro nga linukot, kag isulat sa sini nga gamit ang pangsulat sang tawo, ang parte kay Maher-salal-has-baz.\n\n2 Kag nagkuha ako para sa akon sang matutum nga mga saksi sa pagsulat, si Urias nga pari, kag si Zacarias nga anak nga lalaki ni Jeberequias.\n\n3 Kag nagkadto ako sa propeta nga babayi; kag nagpanamkon sia kag nag-anak sing lalaki. Dayon nagsiling sa akon ang Ginuo: Hingalani sia nga Maher-salal-has-baz.\n\n4 Kay tan-awa, indi pa ang bata makahibalo magsinggit, amay ko, kag iloy ko, sa tion nga ang manggad sang Damasco kag ang inagaw sang Samaria dal-on sa atubang sang hari sang Asiria.\n\n5 Ang Ginuo naghambal man liwat sa akon nga nagasiling:\n\n6 Bangod ginsikway sining katawhan ang mga tubig sang Siloe nga nagailig sing mahinay, kag nagakasadya kay Rezin kag sa anak nga lalaki ni Remalias;\n\n7 Karon sa sina nga kabangdanan, tan-awa, ang Ginuo magapasaka sa ila sang mga tubig sang suba, makusog kag madamo, bisan pa ang hari sang Asiria kag ang bug-os niya nga himaya; kag magaawas sia sa tanan niya nga mga iligan, kag magalapaw sa tanan niya nga mga pangpang.\n\n8 Kag magaagi sia patabok sa Juda; magaawas sia kag magalapaw, magalab-ot sia bisan tubtob sa liog; kag ang paghumlad sang iya mga pakpak magapuno sang kasangkaron sang imo duta, O Emmanuel.\n\n9 Magtilingob kamo, O kamo nga katawhan, kag magkalawas-ag kamo; kag magpamati tanan kamo nga yara sa malayo nga mga pungsod; wagkosi ninyo ang inyo mga kaugalingon, kag magkalawas-ag kamo; wagkosi ninyo ang inyo mga kaugalingon, kag magkalawas-ag kamo.\n\n10 Magplano kamo, kag ini mangin wala’y pulos; ihambal ang pulong, kag indi ini mahimo; kay ang Dios upod sa amon.\n\n11 Kay ang Ginuo naghambal sa akon sing amo sini sa makusog nga kamot, kag gintudloan ako nga indi ako maglakat sa dalanon sining katawhan nga nagasiling:\n\n12 Indi kamo magsiling, May pagkunsabo, sa tanan nga kay sin-o ining katawhan magasiling, May pagkunsabo; kag indi kamo magkahadlok sang ila kahadlok, ukon magpakulba.\n\n13 Pakabalaana ninyo ang Ginuo sang mga Kasoldadohan mismo, kag sa iya kamo mahadlok, kag sa iya kamo makulbaan.\n\n14 Kag sia mangin santuaryo; apang isa ka bato nga nagapasandad, kag isa ka bato nga nagapadasma sa duha ka panimalay ni Israel, mangin isa ka tiglapak kag isa ka siod sa mga pumuluyo sang Jerusalem.\n\n15 Kag madamo sa ila ang magakasandad kag magakadasma, kag magkalawas-ag, kag masiod, kag madakop.\n\n16 Bugkosa ang testimonya, takpi ang layi sa akon mga disipulo.\n\n17 Kag magahulat ako sa Ginuo, nga nagatago sang iya nawong sa panimalay ni Jacob, kag pangitaon ko sia.\n\n18 Tan-awa, ako kag ang mga anak nga ginhatag sa akon sang Ginuo mangin ang mga tanda kag mangin mga katilingalahan sa Israel halin sa Ginuo sang mga Kasoldadohan, nga nagapuyo sa Bukid sang Sion.\n\n19 Kag kon magsiling sila sa inyo: Pamangkot sa ila nga mga espiritista, kag sa mga salamangkero nga nagaorasyon—indi bala dapat nga ang isa ka katawhan magpamangkot sa ila Dios agud ang mga buhi makabati halin sa mga patay?\n\n20 Sa layi kag sa testimonya; kag kon indi sila maghambal suno sa sini nga pulong, ini tungod kay wala sing kasanag sa ila.\n\n21 Kag magaalagi sila sa sini nga nabudlayan sing tuman kag ginagutom; kag matabo ini nga kon gutumon sila, magakaugot sila sa ila mga kaugalingon, kag sumpaon ang ila hari kag ang ila Dios, kag magatangla.\n\n22 Kag magatulok sila sa duta kag makita ang kagamo, kag kadulom, ang kadulom sang kasakit, kag pagatabugon sa kadulom.\n\n", "2-ne 19": "[center][font_size=26]Kapitulo 19[/font_size][/center]\n\n[i]Si Isaias naghambal parte sa Mesias—Ang katawhan sa kadulom makakita sing isa ka dako nga kasanag—Sa aton natawo ang isa ka bata—Sia ang mangin Prinsipe sang Paghidaet kag magahari sa trono ni David—Ikomparar ang Isaias 9. Mga 559–545 B.C.[/i]\n\n1 Apang, ang kadulom indi mangin pareho sang iya pag-antos, sang sadtong una ginpaantos niya sing mamag-an ang duta sang Zabulon, kag ang duta sang Neftali, kag pagkatapos sini tuman nga ginpaantos ang dalanon sang Pula nga Dagat sa tabok sang Jordan sa Galilea sang mga nasyon.\n\n2 Ang katawhan nga naglakat sa kadulom nakakita sing isa ka dako nga kasanag; sila nga nagapuyo sa duta sang landong sang kamatayon, sa ila nagsilak ang kasanag.\n\n3 Ginpadamo mo ang nasyon, kag gindugangan ang kalipay—nagakalipay sila sa imo atubang suno sa kalipay sa pag-ani, kag pareho sang pagkasadya sang mga tawo kon magbahin-bahin sila sang inagaw.\n\n4 Kay ginbali mo ang gota nga iya ginapas-an, kag ang sungkod sang iya abaga, ang bilugon sang iya manugpigos.\n\n5 Kay ang tagsa ka inaway sang soldado naupdan sang magamo nga kinagahod, kag sang biste nga ginpaligid sa dugo; apang ini sulonugon kag inuggatong sa kalayo.\n\n6 Kay sa aton natawo ang isa ka bata, sa aton ginhatag ang isa ka anak nga lalaki; kag ang pagdumalahan mangin sa iya abaga; kag tawgon ang iya ngalan, Dalayawon, Manuglaygay, Ang Dios nga Makagagahum, Ang Wala’y Katubtuban nga Amay, Ang Prinsipe sang Paghidaet.\n\n7 Parte sa pagdugang sang pagdumalahan kag paghidaet wala ini sing katapusan, sa trono ni David, kag sa iya ginharian sa pagpahamtang sini, kag sa pagpalig-on sini upod ang katarungan kag upod ang hustisya sugod subong, bisan tubtob sa wala’y katapusan. Ang kaukod sang Ginuo sang mga Kasoldadohan ang magahikot sini.\n\n8 Ang Ginuo nagpadala sang iya pulong kay Jacob kag ini nagtupa sa Israel.\n\n9 Kag ang tanan nga katawhan makahibalo, bisan ang Efraim kag ang mga pumuluyo sang Samaria, nga nagasiling sa bugal kag katig-a sang tagipusuon:\n\n10 Ang mga tisa nagkalahulog, apang magapatindog kita gamit ang tiniltigan nga mga bato; ang mga kahoy nga sicomoro ginpang-utod, apang ilisan naton ang mga ini sing mga kahoy nga cedro.\n\n11 Gani iplastar sang Ginuo ang mga kaaway ni Rezin batok sa iya, kag tingbon ang iya mga kaaway;\n\n12 Ang mga Sirianhon sa atubang kag ang mga Filistinhon sa likod; kag lamunon nila ang Israel sa naganganga nga baba. Tungod sini tanan ang iya kaakig wala nadula, kundi nga ang iya kamot nauntay pa gihapon.\n\n13 Kay ang katawhan wala magbalikid sa iya nga nagsakit sa ila, ukon wala man magpangita sa Ginuo sang mga Kasoldadohan.\n\n14 Gani utdon sang Ginuo halin sa Israel ang ulo kag ang ikog, ang sanga kag ang hilamon sa isa ka adlaw.\n\n15 Ang tigulang, sia ang ulo; kag ang propeta nga nagatudlo sang mga kabutigan, sia ang ikog.\n\n16 Kay ang mga nagapangulo sining katawhan amo ang nagapasayop sa ila; kag sila nga ginapangunahan nila ginalaglag.\n\n17 Gani ang Ginuo indi magkalipay sa ila mga pamatan-on, kag indi man magkaluoy sa ila mga ilo kag mga balo nga babayi; kay ang tagsa sa ila hipokrito kag manughimo sang malain, kag ang tagsa ka baba nagahambal sing kabuangan. Tungod sini tanan ang iya kaakig wala nadula, kundi nga ang iya kamot nauntay pa gihapon.\n\n18 Kay ang kalainan nagadabadaba pareho sang kalayo; magalamon ini sang mga kahoy-kahoy kag tunukon nga mga tanom, kag magasunog sa mga kasiutan sang mga lasang, kag magaibwal ang mga ini pareho sang pagpaibabaw sang aso.\n\n19 Paagi sa kaakig sang Ginuo sang mga Kasoldadohan ang duta nagdulom, kag ang katawhan mangin pareho sang gatong sang kalayo; wala’y tawo nga maluoy sa iya utod.\n\n20 Kag magasabnit sia sa tuo nga kamot kag gutumon; kag magakaon sia sa wala nga kamot kag indi sila mabusog; magakaon sila ang tagsa ka tawo sang unod sang iya kaugalingon nga butkon—\n\n21 Ang Manases batok sa Efraim; kag ang Efraim batok sa Manases; sila nga duha batok sa Juda. Tungod sini tanan ang iya kaakig wala nadula, kundi nga ang iya kamot nauntay pa gihapon.\n\n", "2-ne 20": "[center][font_size=26]Kapitulo 20[/font_size][/center]\n\n[i]Ang kalaglagan sang Asiria isa ka laragway sang kalaglagan sang mga malain sa Ika-duha nga Pagkari—Diutay lang ang mga tawo nga mabilin pagkatapos sang pagkari liwat sang Ginuo—Ang nagkalabilin ni Jacob magabalik sa sina nga adlaw—Ikomparar ang Isaias 10. Mga 559–545 B.C.[/i]\n\n1 Kalisud sa ila nga nagamando sang di-matarong nga mga mando, kag nagasulat sang paglupig nga ila ginapatuman;\n\n2 Sa pagdumili sang hustisya sa mga nagakinahanglan, kag sa pagkuha sang kinamatarong sa mga imol sang akon katawhan, agud nga ang mga balo nga babayi mangin ila mga biktima, kag agud makawatan nila ang mga ilo!\n\n3 Kag ano ang inyo himuon sa adlaw sang pagbisita, kag sa kamingaw nga magaabot halin sa malayo? kay sin-o kamo madalagan agud mangayo sing bulig? kag diin bala ninyo ibilin ang inyo himaya?\n\n4 Kon wala ako magasioktot lamang sila sa tunga sang mga bilanggo, kag matumba sila upod sang mga pinatay. Tungod sini tanan ang iya kaakig wala nadula, kundi nga ang iya kamot nauntay pa gihapon.\n\n5 O Asiriahanon, ang bilugon sang akon kaakig, kag ang sungkod sa ila kamot amo ang ila kaugot.\n\n6 Ipadala ko sia batok sa isa ka hipokrito nga nasyon, kag batok sa katawhan sang akon kaakig suguon ko sia nga kuhaon ang inagaw, kag kuhaon ang tinukob, kag tasakon sila pareho sa lunang sang mga dalanon.\n\n7 Apang indi amo sina ang iya buot silingon, kag indi man amo sina ang ginahunahuna sang iya tagipusuon; kundi ang sa iya tagipusuon amo ang paglaglag kag pag-utod sang indi lamang pila ka nasyon.\n\n8 Kay nagasiling sia: Indi bala mga hari tanan ang akon mga prinsipe?\n\n9 Indi bala ang Calno pareho sang Carquemis? Indi bala ang Hamat pareho sang Arpad? Indi bala ang Samaria pareho sang Damasco?\n\n10 Pareho sang pagtukod sang akon kamot sang mga ginharian sang mga dios-dios, kag ang ila tinigib nga mga imahen naglabaw pa sa ila sang Jerusalem kag sang Samaria;\n\n11 Indi ko bala paghimuon, pareho sang akon ginhimo sa Samaria kag sa iya mga dios-dios, ang amo man sa Jerusalem kag sa iya mga dios-dios?\n\n12 Gani matabo ini nga kon mahikot sang Ginuo ang iya bug-os nga buluhaton sa Bukid sang Sion kag sa Jerusalem, silotan ko ang bunga sang bugalon nga tagipusuon sang hari sang Asiria, kag ang himaya sang iya matinaas-taason nga panulok.\n\n13 Kay nagasiling sia: Sa kusog sang akon kamot kag sa akon kaalam nahimo ko ining mga butang; kay mahinalungon ako; kag ginkakas ko ang mga dulonan sang katawhan, kag ginkawat ang ila mga manggad, kag gindaug ko ang mga pumuluyo pareho sing isa ka maisog nga lalaki;\n\n14 Kag ang akon kamot nakasapo pareho sing isa ka pugad sang mga manggad sang katawhan; kag pareho sing isa nga nagatipon sang mga itlog nga nabilin gintipon ko ang bug-os nga duta; kag wala sing isa nga naghulag sang pakpak, ukon nagbukas sang baba, ukon nagsiyak.\n\n15 Magapabugal bala sang iya kaugalingon ang wasay batok sa iya nga nagagamit sini? Magapadako bala sang iya kaugalingon ang lagari batok sa iya nga nagagamit sini? Nga daw ang bilugon amo ang magagamit sang iya kaugalingon batok sa ila nga nagaalsa sini, ukon nga daw ang sungkod amo ang magaalsa sang iya kaugalingon nga daw indi ini kahoy!\n\n16 Gani ang Ginuo, ang Ginuo sang mga Kasoldadohan, magapadala sing kaniwang, sa tunga sang iya mga matambok; kag sa idalom sang iya himaya magadabok sia sing dabadaba pareho sang dabadaba sang kalayo.\n\n17 Kag ang kasanag sang Israel mangin kalayo, kag ang iya Balaan mangin dabadaba, kag magasunog kag magalamon sang iya tunukon nga mga tanom kag sang iya mga kahoy-kahoy sa isa ka adlaw;\n\n18 Kag magaupos sang himaya sang iya lasang, kag sang iya mabungahon nga kaumhan, pareho kalag kag lawas; kag sila mangin pareho sang kon ang manugdala sang bandera magluya.\n\n19 Kag diutay na lang ang magakalabilin sang mga kahoy sang iya lasang, sa bagay nga maisip ang mga ini sing isa ka bata.\n\n20 Kag matabo ini sa sina nga adlaw, nga ang nagkalabilin sang Israel, kag yadtong mga nakapalagyo sa panimalay ni Jacob, indi na magsandig sa iya nga nagsakit sa ila, kundi nga sa pagkamatuod, magasandig sa Ginuo, ang Balaan sang Israel.\n\n21 Ang nagkalabilin magabalik, huo, bisan ang nabilin ni Jacob, sa Dios nga makagagahum.\n\n22 Kay bisan ang imo katawhan nga Israel pareho kadamo sang balas sang dagat, apang ang nagkalabilin sa ila lamang ang magabalik; ang lubos nga pagkalaglag nga gintalana magaalawas sa pagkamatarong.\n\n23 Kay ang Ginuong Dios sang mga Kasoldadohan magatalana sing isa ka lubos nga pagkalaglag, bisan nga natalana na sa bug-os nga duta.\n\n24 Gani, amo ini ang ginasiling sang Ginuong Dios sang mga Kasoldadohan: O katawhan ko nga nagapuyo sa Sion, indi magkahadlok sa mga Asiriahanon; sakiton ka niya sing bilugon, kag alsahon ang sungkod batok sa imo, pareho sang naandan sa Egipto.\n\n25 Kay sa diutay na gid lang nga tion pa, ang kaakig sa imo matapos na, kag ang akon kaakig sa ila kalaglagan.\n\n26 Kag ang Ginuo sang mga Kasoldadohan magasugyot sing isa ka silot sa iya pareho sang pagpamatay sa Midian sa bato sang Oreb; kag pareho nga ang iya sungkod yara sa ibabaw sang dagat sa amo man alsahon niya ini pareho sang iya ginhimo sa Egipto.\n\n27 Kag matabo ini sa sina nga adlaw nga ang iya palas-anon pagakuhaon halin sa imo abaga, kag ang iya gota halin sa imo liog, kag ang gota mawasak tungod sang paghaplas.\n\n28 Nag-abot sia sa Ayat, nag-agi sia sa Migron; sa Micmas ginbilin niya ang iya mga dala.\n\n29 Naglampuwas sila sa alagyan; nagdayon sila sa Geba; ang Ramat nahadlok; ang Gabaa ni Saul nagpalagyo.\n\n30 Ibayaw ang tingug, O anak nga babayi sang Gallim; ipabati ini sa Lais, O makaluluoy nga Anatot.\n\n31 Wala na ang Madmena; ang mga pumuluyo sang Gebim nagtililipon sa pagpalagyo.\n\n32 Sa gihapon magapabilin sia sa Nob sa sina nga adlaw; magawaras sia sang iya inumol batok sa bukid sang anak nga babayi sang Sion, ang bungyod sang Jerusalem.\n\n33 Tan-awa, ang Ginuo, ang Ginuo sang mga Kasoldadohan magautod sang sanga sing makahaladlok; kag ang mga matag-as sing tindog pagatapson; kag ang mga bugalon pakaubson.\n\n34 Kag hagbason niya sang salsalon ang mga kasiutan sang mga lasang, kag ang Libano malaglag paagi sa gamhanan.\n\n", "2-ne 21": "[center][font_size=26]Kapitulo 21[/font_size][/center]\n\n[i]Ang puno ni Jesse (si Cristo) magahukom sa pagkamatarong—Ang ihibalo parte sa Dios magalikop sang duta sa Milenya—Ang Ginuo magabayaw sang bandera kag magatipon sang Israel—Ikomparar ang Isaias 11. Mga 559–545 B.C.[/i]\n\n1 Kag may magagwa nga isa ka salingsing halin sa puno ni Jesse, kag isa ka sanga ang magatubo halin sa iya mga gamot.\n\n2 Kag ang Espiritu sang Ginuo mangin yara sa iya, ang espiritu sang kaalam kag paghangop, ang espiritu sang laygay kag kusog, ang espiritu sang ihibalo kag sang kahadlok sa Ginuo;\n\n3 Kag magahimo sa iya nga maabtik sing paghangop sa kahadlok sa Ginuo; kag indi sia maghukom suno sa panulok sang iya mga mata, ukon magsaway suno sa palamatin-an sang iya mga dulunggan.\n\n4 Kundi sa pagkamatarong hukman niya ang mga imol, kag sawayon sing patas ang mga malulo sang kalibutan; kag sakiton niya ang duta paagi sa bilugon sang iya baba, kag sa ginhawa sang iya mga bibig patyon niya ang mga malain.\n\n5 Kag ang pagkamatarong mangin wagkos sang iya mga balikawang, kag ang pagkatampad mangin wagkos sang iya mga hawak.\n\n6 Ang lobo magapuyo man kaupod ang carnero, kag ang leopardo magahigda kaupod ang tinday nga kanding, kag ang tinday nga baka kag ang bataon nga leon kag ang pinatambok nga magkaupod; kag isa ka diutay nga bata magatuytoy sa ila.\n\n7 Kag ang baka kag ang oso magahalab; ang ila mga tinday magahigda nga magkaupod; kag ang leon magakaon sing dagami pareho sang baka.\n\n8 Kag ang bata nga nagasuso magahampang sa ibabaw sang buho sang man-og nga dalitan, kag ang bata nga linutas magasulod sang iya kamot sa palanagoan sang dalitan nga man-og.\n\n9 Indi sila maghalit ukon maglaglag sa bug-os ko nga bukid nga balaan, kay ang duta mapuno sang ihibalo parte sa Ginuo, pareho nga ang mga tubig nagatabon sang dagat.\n\n10 Kag sa sina nga adlaw may isa ka gamot ni Jesse, nga magatindog bilang isa ka bandera sang katawhan; sa sini ang mga Gentil magatililipon; kag ang iya palahuwayan mangin mahimayaon.\n\n11 Kag matabo ini sa sina nga adlaw nga ang Ginuo magapahamtang liwat sang iya kamot sa ika-duha nga tion sa pagbawi sang nagkalabilin sang iya katawhan nga mabilin, halin sa Asiria, kag halin sa Egipto, kag halin sa Patros, kag halin sa Cus, kag halin sa Elam, kag halin sa Sinar, kag halin sa Hamat, kag halin sa mga pulo sang dagat.\n\n12 Kag magapatindog sia sing isa ka bandera para sa mga nasyon, kag magapanipon sang mga sinikway halin sa Israel, kag magapanipon sang naglinapta sang Juda halin sa apat ka pamusod sang duta.\n\n13 Ang kahisa man sang Efraim madula, kag ang mga kaaway sang Juda laglagon; ang Efraim indi na magkahisa sa Juda, kag ang Juda indi na maggamo sang Efraim.\n\n14 Kundi magasalakay sila sa mga abaga sang mga Filistinhon sa weste; magapangagaw sila sang mga pagkabutang sang este; magapatupa sila sang ila kamot sa Edom kag Moab; kag ang mga anak ni Amon magatuman sa ila.\n\n15 Kag ang Ginuo lubos nga magalaglag sang dila sang dagat sang Egipto; kag paagi sa iya mabaskog nga hangin magawaras sia sang iya kamot sa ibabaw sang suba, kag magasakit sini sa pito ka sapa, kag magapatabok sang mga tawo nga may mamala nga mga sandalyas.\n\n16 Kag may isa ka mayor nga dalan para sa nagkalabilin sang iya katawhan nga mabilin, halin sa Asiria, pareho sang amo sini sadto sa Israel sa adlaw nga naggwa sia sa duta sang Egipto.\n\n", "2-ne 22": "[center][font_size=26]Kapitulo 22[/font_size][/center]\n\n[i]Sa adlaw sang milenya, ang tanan nga tawo magadayaw sa Ginuo—Magapuyo sia sa tunga nila—Ikomparar ang Isaias 12. Mga 559–545 B.C.[/i]\n\n1 Kag sa sina nga adlaw magasiling ka: O Ginuo, dayawon ko ikaw; bisan pa kon naakig ka sa akon ang imo kaakig nadula, kag ginapaumpawan mo ako.\n\n2 Tan-awa, ang Dios amo ang akon kaluwasan; magasalig ako, kag indi magkahadlok; kay ang Ginuong Jehova amo ang akon kusog kag ang akon ambahanon; sia man ang akon nangin kaluwasan.\n\n3 Gani, upod ang kalipay magasag-ob kamo sing tubig halin sa mga bubon sang kaluwasan.\n\n4 Kag sa sina nga adlaw magasiling kamo: Dayawa ang Ginuo, magpanawag sa iya ngalan, magpahayag sang iya mga kahimoan sa tunga sang katawhan, isambit nga ang iya ngalan ginapakataas.\n\n5 Magkanta sa Ginuo; kay nakahimo sia sang labing maayo nga mga butang; nabantugan ini sa bug-os nga duta.\n\n6 Maghugyaw kag magsinggit, kamo nga mga pumuluyo sang Sion; kay dako ang Balaan sang Israel sa tunga ninyo.\n\n", "2-ne 23": "[center][font_size=26]Kapitulo 23[/font_size][/center]\n\n[i]Ang kalaglagan sang Babilonia isa ka simbolo sang kalaglagan sa Ika-duha nga Pagkari—Mangin isa ini ka adlaw sang kaakig kag pagtimalus—Ang Babilonia (ang kalibutan) malaglag sa wala’y katapusan—Ikomparar ang Isaias 13. Mga 559–545 B.C.[/i]\n\n1 Ang propesiya parte sa Babilonia, nga nakita ni Isaias nga anak ni Amoz.\n\n2 Magbayaw kamo sing isa ka bandera sa ibabaw sang mataas nga bukid, pabaskoga ang tingug sa ila, iwaras ang kamot, nga magkadto sila sa mga ganhaan sang mga dungganon.\n\n3 Ginsugo ko ang akon mga ginpakabalaan, gintawag ko man ang akon mga gamhanan, kay ang akon kaakig indi sa ila nga nagakasadya sa akon kamahalan.\n\n4 Ang kagahod sang kadam-an sa mga kabukiran pareho sang iya sang dako nga katawhan, isa ka magamo nga kagahod halin sa mga ginharian sang mga nasyon nga nagtililipon, ang Ginuo sang mga Kasoldadohan nagatipon sang mga kasoldadohan para sa inaway.\n\n5 Nagaabot sila halin sa isa ka malayo nga pungsod, halin sa punta sang langit, huo, ang Ginuo, kag ang mga armas sang iya kaakig, sa paglaglag sang bug-os nga duta.\n\n6 Magtangis kamo, kay ang adlaw sang Ginuo nagahilapit na; magaabot ini bilang isa ka kalaglagan halin sa Makagagahum.\n\n7 Gani ang tanan nga kamot magaluya, ang tagipusuon sang tagsa ka tawo magalunay;\n\n8 Kag magakahadlok sila; dakpon sila sang tuman nga kasakit kag kasubo; makibot sila sa isa kag isa; ang ila mga nawong mangin pareho sang dabadaba.\n\n9 Tan-awa, ang adlaw sang Ginuo magaabot, mapintas pareho nga naupdan sang kaugot kag mabangis nga kaakig, sa pagpamingaw sang duta; kag laglagon niya ang mga makasasala halin sa sini.\n\n10 Kay ang mga bituon sang langit kag ang mga konstelasyon sini indi na maghatag sang ila kasanag; ang adlaw padulmon sa iya sini pagbutlak, kag ang bulan indi na magpasilak sang iya kasanag.\n\n11 Kag silotan ko ang kalibutan tungod sang kalainan, kag ang mga malain tungod sang ila kalainan; pauntaton ko ang pagkahambog sang mga bugalon, kag pauntaton ko ang pagkabugalon sang mga makakululba.\n\n12 Himuon ko nga mas malahalon pa ang tawo sangsa puraw nga bulawan; bisan ang isa ka tawo sangsa puro nga bulawan sang Ofir.\n\n13 Gani, uyogon ko ang kalangitan, kag ang duta magahalin sa iya lugar, sa kaakig sang Ginuo sang mga Kasoldadohan, kag sa adlaw sang iya mabangis nga kaakig.\n\n14 Kag mangin pareho ini sing isa ka usa nga ginalagas, kag pareho sing isa ka carnero nga wala sing manugpahalab; kag sila magapauli ang tagsa ka tawo sa iya kaugalingon nga katawhan, kag magapalagyo ang tagsa sa iya kaugalingon nga duta.\n\n15 Ang tagsa nga bugalon panuhugon; huo, ang tagsa nga magaupod sa mga malain malaglag sa espada.\n\n16 Ang ila man mga anak pagadugmukon sa atubang sang ila mga mata; ang ila mga balay pagakawatan kag ang ila mga asawa pagaluguson.\n\n17 Tan-awa, painiton ko batok sa ila ang mga Medianhon, nga indi magsapak sang pilak kag bulawan, kag indi man magakalipay sa sini.\n\n18 Ang ila mga pana magadugmok man sang mga pamatan-on; kag indi sila magkaluoy sa bunga sang tiyan; ang ila mga mata indi magkaluoy sa mga kabataan.\n\n19 Kag ang Babilonia, ang himaya sang mga ginharian, ang katahum sang pagkaharianon sang mga Caldeanhon, mangin pareho sang Sodoma kag Gumora sang ginlaglag ini sang Dios.\n\n20 Indi na gid ini pagtawohan, kag indi pagpuy-an pa sa tanan nga henerasyon: kag ang mga Arabianhon indi na magpatindog sang tolda didto; kag ang mga manugpahalab sang carnero indi na magpahigda sang ila mga panong didto.\n\n21 Kundi mabangis nga mga sapat sang desyerto ang magahigda didto; kag ang ila mga balay mapuno sang masinulub-on nga mga sapat; kag mga bukaw ang magapuyo didto, kag maila nga mga kanding ang magalinumpat-lumpat didto.\n\n22 Kag ang mabangis nga mga sapat sang mga isla ang magainuwang sa ila mamingaw nga mga balay, kag ang mga dragon sa ila matahum nga mga palasyo; kag ang iya tion nagahilapit na nga mag-abot, kag indi na pagpalawigon pa ang iya adlaw. Kay laglagon ko sia sing gilayon; huo, kay mangin maluluy-on ako sa akon katawhan, apang mawala ang mga malain.\n\n", "2-ne 24": "[center][font_size=26]Kapitulo 24[/font_size][/center]\n\n[i]Ang Israel pagatiponon kag magaagom sang kapahuwayan sa milenya—Si Lucifer gintabog halin sa langit tungod sang pagrebelde—Daugon sang Israel ang Babilonia (ang kalibutan)—Ikomparar ang Isaias 14. Mga 559–545 B.C.[/i]\n\n1 Kay ang Ginuo magakaluoy kay Jacob, kag magapili pa sa Israel, kag magapahamtang sa ila sa ila kaugalingon nga duta; kag ang mga pangayaw magasimpon sa ila, kag magatapik sa ila sa panimalay ni Jacob.\n\n2 Kag ang katawhan magakuha sa ila kag magadala sa ila sa ila lugar; huo, halin sa malayo nga mga punta sang kalibutan; kag magabalik sila sa ila mga duta sang panaad. Kag ang panimalay ni Israel magapanag-iya sang mga ini, kag ang duta sang Ginuo mangin para sa mga suloguon nga lalaki kag babayi; kag bihagon nila ang mga nagbihag sa ila; kag magagahum sila sa mga manugpigos nila.\n\n3 Kag matabo ini sa sina nga adlaw nga ang Ginuo magahatag sa imo sing kapahuwayan, halin sa imo kasubo, kag halin sa imo kahadlok, kag halin sa mabug-at nga pagkaulipon nga sa diin ka ginpaalagad.\n\n4 Kag matabo ini sa sina nga adlaw, nga gamiton mo ini nga hulubaton batok sa hari sang Babilonia, kag magasiling: Paano bala nga nag-untat ang manugpigos, ang bulawanon nga siyudad nag-untat!\n\n5 Ginbali sang Ginuo ang sungkod sang mga malain, ang mga setro sang mga tagdumala.\n\n6 Sia nga nagsakit sa katawhan sa kaakig sing dalayon nga pagsakit, sia nga nagdumala sang mga nasyon sa kaakig, ginhingabot, kag wala sing makapugong.\n\n7 Ang bug-os nga duta nagapahuway, kag malinong; nagahinugyaw sila sa pagkinanta.\n\n8 Huo, ang mga kahoy nga cipres nagakasadya sa imo, kag ang mga cedro man sang Libano nga nagasiling: Halin sang malaglag ka wala sing nagapang-utod sang kahoy nga nagpakita batok sa amon.\n\n9 Ang impiyerno halin sa idalom ginapahulag para sa imo sa pagsugat sa imo sa imo pag-abot; ginapukaw niya ang mga minatay para sa imo, bisan ang tanan nga tagdumala sang duta; ginpabangon sini halin sa ila mga trono ang tanan nga hari sang mga nasyon.\n\n10 Tanan sila magahambal kag magasiling sa imo: Nangin maluya ka man bala pareho sa amon? Nangin pareho ka man bala sa amon?\n\n11 Ang imo kadayawan gindala paidalom sa lulubngan; ang tunog sang imo mga biola indi na mabatian; ang ulod nagalapta sa idalom nimo, kag natabonan ka sang mga ulod.\n\n12 Paano bala nga nahulog ka halin sa langit, O Lucifer, anak sang kaagahon? Ikaw nga naghugpaas sa duta, nga nagpaluya sang mga nasyon!\n\n13 Kay nagsiling ka sa imo tagipusuon: Magasaka ako sa langit, pakataason ko ang akon trono labaw sa mga bituon sang Dios; magapungko man ako sa bukid sang katilingban, sa pinakamalayo nga mga bahin sang norte;\n\n14 Magasaka ako labaw sa mga kataason sang mga panganod; mangin pareho ako sang Labing Mataas.\n\n15 Apang dal-on ka paidalom sa impiyerno, sa pinakamadalom nga bahin sang buho.\n\n16 Sila nga makakita sa imo magahimutad sa imo, kag magatulok sa imo, kag magasiling: Amo bala ini ang tawo nga nagpakurog sa duta, nga nag-uyog sang mga ginharian?\n\n17 Kag naghimo sang kalibutan nga pareho sang kamingawan, kag naglaglag sang mga siyudad sini, kag wala nagbukas sang balay sang iya mga bilanggo?\n\n18 Ang tanan nga hari sang mga nasyon, huo, ang tanan sa ila, nagahamyang sa himaya, ang tagsa sa ila sa iya kaugalingon nga balay.\n\n19 Apang gintabog ka sa imo lulubngan pareho sing isa ka makangilil-ad nga sanga, kag sang nagkalabilin sadtong mga pinatay, nga ginbuno sang espada, nga ginhaboy sa mga bato sang buho; pareho sing isa ka bangkay nga gintasak sang mga tiil.\n\n20 Indi ka pag-isimpon sa ila sa paglubong bangod ginlaglag mo ang imo duta kag ginpamatay ang imo katawhan; ang kaliwatan sang mga manughimo sing malain indi na gid pagkilalahon.\n\n21 Maghanda sang pagpamatay para sa iya mga anak tungod sang mga kalainan sang ila mga amay, agud nga indi na sila makabangon, kag magpanag-iya sang duta, kag magpuno sang ibabaw sang kalibutan sing mga siyudad.\n\n22 Kay magatindog ako batok sa ila, siling sang Ginuo sang mga Kasoldadohan, kag utdon halin sa Babilonia ang ngalan, kag nagkalabilin, kag anak nga lalaki, kag hinablos nga lalaki, siling sang Ginuo.\n\n23 Himuon ko man ini nga ginapanag-iyahan sang mga tulabong, kag mga danaw sang tubig; kag silhigon ko ini sang silhig sang kalaglagan, siling sang Ginuo sang mga Kasoldadohan.\n\n24 Ang Ginuo sang mga Kasoldadohan nagsumpa nga nagasiling: Pat-od gid nga suno sa akon ginapanghunahuna, amo ini ang matabo; kag suno sa akon gintuyo, amo ini ang matuman—\n\n25 Nga dal-on ko ang Asiriahanon sa akon duta, kag sa akon kabukiran tasakon sia sang mga tiil; dayon ang iya gota mahukas halin sa ila, kag ang iya palas-anon makuha halin sa ila mga abaga.\n\n26 Amo ini ang katuyoan nga gintuyo sa bug-os nga duta; kag amo ini ang kamot nga gin-untay sa tanan nga nasyon.\n\n27 Kay ang Ginuo sang mga Kasoldadohan nagtuyo, kag sin-o ang makapaslaw sini? Kag ang iya kamot nauntay, kag sin-o ang makapakulo sini?\n\n28 Sa tuig nga napatay si haring Acaz amo ini ang propesiya.\n\n29 Indi ka magkasadya, bug-os nga Filistia, bangod ang bilugon niya nga nagsakit sa imo nabali; kay halin sa gamot sang man-og magagwa ang isa ka dalitan nga man-og, kag ang iya bunga mangin isa ka nagadabadaba nga man-og nga nagalupad.\n\n30 Kag ang subang sang mga imol magakaon, kag ang nagakinahanglan magahigda sa kasigurohan; kag patyon ko ang imo gamot sa tiggulutom, kag patyon niya ang imo nagkalabilin.\n\n31 Magtangis, O ganhaan; magsinggit, O siyudad; ikaw, bug-os nga Filistia, nadula; kay may magaabot nga aso halin sa norte, kag wala sing magaisahanon sa iya natalana nga mga panahon.\n\n32 Ano dayon ang isabat sang mga mensahero sang mga nasyon? Nga ang Ginuo nagpahamtang sang Sion, kag ang mga imol sang iya katawhan magasalig sa sini.\n\n", "2-ne 25": "[center][font_size=26]Kapitulo 25[/font_size][/center]\n\n[i]Si Nefi nagakasadya sa kaathagan—Ang mga propesiya ni Isaias mahangpan sa ulihing mga adlaw—Ang mga Judio magabalik halin sa Babilonia, magalansang sang Mesias sa krus, kag pagalaptahon kag silotan—Ipanumbalik sila kon magpati sila sa Mesias—Una sia nga magakari anum ka gatos ka tuig pagkatapos sang pagbiya ni Lehi sa Jerusalem—Ang mga Nefinhon nagtuman sang layi ni Moises kag nagpati kay Cristo, nga amo ang Balaan sang Israel. Mga 559–545 B.C.[/i]\n\n1 Karon ako, si Nefi, nagahambal parte sa mga pulong nga akon ginsulat, nga ginhambal sang baba ni Isaias. Kay tan-awa, si Isaias naghambal sang madamo nga butang nga mabudlay hangpon para sa madamo sang akon katawhan; kay wala sila nakahibalo parte sa mga paagi sang pagpropesiya sa tunga sang mga Judio.\n\n2 Kay ako, si Nefi, wala nakatudlo sa ila sang madamo nga butang parte sa paagi sang mga Judio; kay ang ila mga buhat mga buhat sang kadulom, kag ang ila mga kahimoan mga kahimoan sang mga kangil-aran.\n\n3 Gani, nagasulat ako sa akon katawhan, sa tanan sinang magabaton sining mga butang nga akon ginasulat, agud mahibal-an nila ang mga paghukom sang Dios nga magaabot ang mga ini sa tanan nga pungsod suno sa pulong nga iya ginhambal.\n\n4 Gani, dungga, O katawhan ko, nga iya sang panimalay ni Israel, kag magpamati sa akon mga pulong; kay bisan pa nga ang mga pulong ni Isaias indi maathag sa inyo, apang maathag ang mga ini sa tanan sinang napuno sang espiritu sang propesiya. Apang ginahatag ko sa inyo ang isa ka propesiya, suno sa espiritu nga yari sa akon; gani magapropesiya ako suno sa kaathagan nga yara na sa akon halin sa tion nga naggwa ako sa Jerusalem upod sa akon amay; kay tan-awa, ang akon kalag nagakalipay sa kaathagan sa akon katawhan, agud nga makatuon sila.\n\n5 Huo, kag ang akon kalag nagakalipay sa mga pulong ni Isaias, kay naggwa ako halin sa Jerusalem, kag ang akon mga mata nakakita sang mga butang sang mga Judio, kag nahibal-an ko nga ang mga Judio nakahangop sang mga butang sang mga propeta, kag wala na sing iban pa nga katawhan nga nakahangop sang mga butang nga ginhambal sa mga Judio nga pareho sa ila, luwas lang kon sila natudloan suno sa mga paagi sang mga butang sang mga Judio.\n\n6 Apang tan-awa, ako, si Nefi, wala nagtudlo sang akon mga kaanakan suno sa mga paagi sang mga Judio; apang tan-awa, ako, sa akon kaugalingon, nakapuyo sa Jerusalem, gani nakahibalo ako parte sa mga rehiyon sa palibot sini; kag nakasambit ako sa akon mga kaanakan parte sa mga paghukom sang Dios, nga natabo sa tunga sang mga Judio, sa akon mga kaanakan, suno sa sinang tanan nga ginhambal ni Isaias, kag wala ko pag-isulat ang mga ini.\n\n7 Apang tan-awa, magapadayon ako sa akon kaugalingon nga propesiya, suno sa akon kaathagan; nga sa diin nahibal-an ko nga wala sing tawo nga makasayop; apang, sa mga adlaw nga ang mga propesiya ni Isaias matuman ang mga tawo makahibalo sing may kapat-uran, sa panahon nga matabo ang mga ini.\n\n8 Gani, importante ang mga ini sa mga anak sang katawhan, kag sia nga nagahunahuna nga indi, sa ila ako magahambal, kag itumod ang mga pulong sa akon kaugalingon nga katawhan; kay nahibal-an ko nga mangin may dako nga importansya ang mga ini sa ila sa katapusan nga mga adlaw; kay sa sina nga adlaw mahangpan nila ang mga ini; gani, para sa ila kaayohan ginsulat ko ang mga ini.\n\n9 Kag pareho nga isa ka henerasyon sang mga Judio ang nalaglag tungod sang kalainan, sa amo man ginlaglag sila sa tanan nga henerasyon suno sa ila mga kalainan; kag wala pa gid sing bisan isa sa ila nga nalaglag luwas lang nga ini ginpropesiya na ngadaan sa ila sang mga propeta sang Ginuo.\n\n10 Gani, nasugiran na sila parte sa kalaglagan nga matabo sa ila pagkatapos gilayon sang pagbiya sang akon amay sa Jerusalem; bisan pa amo sini, ginpatig-a nila ang ila mga tagipusuon; kag suno sa akon propesiya nalaglag sila, luwas sadtong mga gindala nga bihag sa Babilonia.\n\n11 Kag karon ini akon ginahambal tungod sang espiritu nga yari sa akon. Kag bisan pa nga gindala sila magabalik sila liwat, kag magapanag-iya sang duta sang Jerusalem; gani, ipanumbalik sila liwat sa duta nga ila palanublion.\n\n12 Apang, tan-awa, magaagom sila sing mga giyera, kag mga huring-huring sang mga giyera; kag kon ang adlaw magaabot nga ang Bugtong nga Anak sang Amay, huo, bisan ang Amay sang langit kag sang duta, magapakita sang iya kaugalingon sa ila sa unod, tan-awa, igasikway nila sia tungod sang ila mga kalainan, kag sang katig-a sang ila mga tagipusuon, kag sang ila pagkabatinggilan.\n\n13 Tan-awa, igalansang nila sia sa krus; kag pagkatapos nga mahamyang sia sa isa ka pantyon sa sulod sang tatlo ka adlaw mabanhaw sia halin sa minatay, nga may pagpang-ayo sa iya mga pakpak; kag ang tanan sinang magapati sa iya ngalan maluwas sa ginharian sang Dios. Gani, ang akon kalag nagakalipay sa pagpropesiya parte sa iya, kay nakita ko ang iya adlaw, kag ang akon tagipusuon nagapakadako sang iya balaan nga ngalan.\n\n14 Kag tan-awa matabo ini nga pagkatapos nga ang Mesias mabanhaw halin sa minatay, kag magpakita sang iya kaugalingon sa iya katawhan, sa tanan nga magapati sa iya ngalan, tan-awa, ang Jerusalem pagalaglagon liwat; kay kalisud sa ila nga nagapakig-away batok sa Dios kag sa katawhan sang iya simbahan.\n\n15 Gani, ang mga Judio pagalaptahon sa tunga sang tanan nga nasyon; huo, kag ang Babilonia pagalaglagon man; gani, ang mga Judio pagalaptahon sang iban pa nga mga nasyon.\n\n16 Kag pagkatapos nga nalapta sila, kag nasilotan sang Ginuong Dios paagi sa iban pa nga mga nasyon sa sulod sang madamo nga henerasyon, huo, bisan sa tanan nga henerasyon tubtob nga makumbinsi sila sa pagpati kay Cristo, ang Anak sang Dios, kag sa pagbayad-sala, nga wala’y dulonan para sa tanan nga katawhan—kag kon mag-abot ina nga adlaw nga magpati sila kay Cristo, kag magsimba sa Amay sa iya ngalan, nga may putli nga mga tagipusuon kag matinlo nga mga kamot, kag indi na magpaabot sing isa pa ka Mesias, dayon, sa sina nga tion, magaabot ang adlaw nga kinahanglanon nga magpati sila sa sining mga butang.\n\n17 Kag ang Ginuo magapahamtang liwat sang iya kamot sa ika-duha nga tion sa pagpapanumbalik sang iya katawhan halin sa ila nagtalang kag nalaglag nga kahimtangan. Gani, magapadayon sia sa paghimo sing isa ka dalayawon nga buluhaton kag makatilingala sa tunga sang mga anak sang katawhan.\n\n18 Gani, igapahayag niya ang iya mga pulong sa ila, nga ang amo nga mga pulong magahukom sa ila sa katapusan nga adlaw, kay pagahatagan sila sang mga ini sa katuyoan nga pagpapati sa ila sa matuod nga Mesias, nga ginsikway nila; kag sa pagpapati sa ila nga indi na nila kinahanglan nga maghulat pa sang Mesias nga mag-abot, kay wala na sing may magaabot, luwas lang nga ini amo ang isa ka di-matuod nga Mesias nga magapatalang sang katawhan; kay may isa lamang ka Mesias nga ginahambal sang mga propeta, kag ina nga Mesias amo sia nga pagasikwayon sang mga Judio.\n\n19 Kay suno sa mga pulong sang mga propeta, ang Mesias magaabot sa sulod sang anum ka gatos ka tuig halin sa tion nga ang akon amay nagbiya sa Jerusalem; kag suno sa mga pulong sang mga propeta, kag sa pulong man sang anghel sang Dios, ang iya mangin ngalan amo si Jesucristo, ang Anak sang Dios.\n\n20 Kag karon, mga kauturan ko, naghambal na ako sing maathag nga indi kamo magsayop. Kag pareho nga buhi ang Ginuong Dios nga nagdala sang Israel pagwa sa duta sang Egipto, kag naghatag kay Moises sang gahum nga paayohon niya ang mga nasyon pagkatapos nga mapangagat sila sang dalitan nga mga man-og, kon magtulok sila sa man-og nga gin-alsa niya sa ila atubang, kag naghatag man sa iya sing gahum nga hampakon ang bato kag ang tubig magailig; huo, tan-awa ginasiling ko sa inyo, nga pareho nga ining mga butang matuod, kag pareho nga buhi ang Ginuong Dios, wala na sing iban pa nga ngalan nga ginhatag sa idalom sang langit luwas sa sining Jesucristo, nga akon ginhambal, nga paagi sa iya ang tawo mahimo nga maluwas.\n\n21 Gani, sa sini nga kabangdanan ang Ginuong Dios nagpromisa sa akon nga ining mga butang nga akon ginasulat pagataguon kag amligan, kag igapasa-pasa sa akon kaliwatan, sa tanan nga henerasyon, agud nga ang promisa kay Jose mahimo nga matuman, nga ang iya kaliwatan indi gid madula samtang nagapadayon ang duta.\n\n22 Gani, ining mga butang igapasa-pasa sa tanan nga henerasyon samtang nagapadayon ang duta; kag igapasa-pasa ang mga ini suno sa kabubut-on kag ikalipay sang Dios; kag ang mga nasyon nga magapanag-iya sang mga ini pagahukman paagi sa mga ini suno sa mga pulong nga nasulat.\n\n23 Kay nagapangabudlay kami sing matutum sa pagsulat, sa pagkumbinsi sang amon mga kaanakan, kag sang amon man mga kauturan, sa pagpati kay Cristo, kag sa pagpakig-uli sa Dios; kay nahibal-an naton nga paagi sa grasya kita naluwas, pagkatapos sang tanan nga aton mahimo.\n\n24 Kag, bisan pa nga nagapati kita kay Cristo, ginatuman naton ang layi ni Moises, kag nagapaabot nga may kalig-on kay Cristo tubtob nga matuman ang layi.\n\n25 Kay, sa amo nga katuyoan ang layi ginhatag; gani ang layi nangin patay sa aton, kag buhi kita kay Cristo tungod sang aton pagtuo; apang ginatuman naton ang layi tungod sang mga kasugoan.\n\n26 Kag nagahambal kita parte kay Cristo, nagakasadya kita kay Cristo, nagawali kita parte kay Cristo, nagapropesiya kita parte kay Cristo, kag nagasulat kita suno sa aton mga propesiya, agud nga mahibal-an sang aton mga kaanakan kon sa ano nga ginhalinan sila mahimo nga magsalig para sa kapatawaran sang ila mga sala.\n\n27 Gani, nagahambal kita parte sa layi agud nga mahimo nga mahibal-an sang aton mga kaanakan ang kawala’y pulos sang layi; kag sila, paagi sa paghibalo sang kawala’y pulos sang layi, mahimo nga magpaabot sa sina nga kabuhi nga yara kay Cristo, kag makahibalo kon sa ano nga katuyoan ang layi ginhatag. Kag pagkatapos nga matuman ang layi kay Cristo, nga indi na nila kinahanglan nga patig-ahon pa ang ila mga tagipusuon batok sa iya kon ang layi dapat na nga dulaon.\n\n28 Kag karon tan-awa, katawhan ko, isa kamo ka katawhan nga batinggilan; gani, naghambal ako sing maathag sa inyo agud nga indi mahimo nga indi ninyo mahangpan. Kag ang mga pulong nga akon ginhambal magatindog bilang isa ka pagpamatuod batok sa inyo; kay tama na ang mga ini sa pagtudlo sang bisan sin-o nga tawo sang husto nga dalan; kay ang husto nga dalan amo ang magpati kay Cristo kag indi magpanghiwala sa iya; kay paagi sa pagpanghiwala sa iya ginapanghiwala man ninyo ang mga propeta kag ang layi.\n\n29 Kag karon tan-awa, ginasiling ko sa inyo nga ang husto nga dalan amo ang magpati kay Cristo, kag indi magpanghiwala sa iya; kag si Cristo amo ang Balaan sang Israel; gani magduko kamo sa iya atubang, kag magsimba sa iya sa bug-os ninyo nga ikasarang, hunahuna, kag kusog, kag sa inyo bug-os nga kalag; kag kon inyo ini pagahimuon indi gid kamo pag-isikway.\n\n30 Kag, sa bagay nga ini magakadapat, kinahanglan gid nga himuon ninyo ang mga hilikuton kag mga ordinansa sang Dios tubtob nga matuman ang layi nga ginhatag kay Moises.\n\n", "2-ne 26": "[center][font_size=26]Kapitulo 26[/font_size][/center]\n\n[i]Si Cristo magaalagad sa mga Nefinhon—Nakita na ngadaan ni Nefi ang kalaglagan sang iya katawhan—Magahambal sila halin sa yab-ok—Ang mga Gentil magapatindog sang di-matuod nga mga simbahan kag sekreto nga mga padihot—Ang Ginuo nagadumili sa mga tawo sa paggamit sang mga butig nga pagkapari. Mga 559–545 B.C.[/i]\n\n1 Kag pagkatapos nga mabanhaw si Cristo halin sa minatay ipakita niya ang iya kaugalingon sa inyo, mga kaanakan ko, kag pinalangga kong mga kauturan; kag ang mga pulong nga iya igahambal sa inyo mangin layi nga inyo pagahimuon.\n\n2 Kay tan-awa, ginasiling ko sa inyo nga nakita ko nga madamo nga henerasyon ang magalabay, kag mangin may dalagko nga mga giyera kag mga pagbinaisay sa tunga sang akon katawhan.\n\n3 Kag pagkatapos nga magakari ang Mesias may mga tanda nga igahatag sa akon katawhan parte sang iya pagkatawo, kag sang iya man kamatayon kag pagkabanhaw; kag mangin dako kag makakululba ina nga adlaw sa mga malain, kay magakalamatay sila; kag magakalamatay sila tungod ginpanabog nila ang mga propeta, kag ang mga santos, kag ginpamato sila, kag ginpamatay sila; gani ang pagsinggit sang dugo sang mga santos magalab-ot sa Dios halin sa duta batok sa ila.\n\n4 Gani, ang tanan sinang mga bugalon, kag inang mga nagahimo sing malain, ang adlaw nga magaabot magasunog sa ila, siling sang Ginuo sang mga Kasoldadohan, kay mangin pareho sila sang ginaraban.\n\n5 Kag sila nga nagapamatay sang mga propeta, kag sang mga santos, ang kadalumon sang duta magalamon sa ila, siling sang Ginuo sang mga Kasoldadohan; kag tabunan sila sang mga bukid, kag hakupon sila palayo sang mga buhawi, kag tumbahan sila sang mga bilding kag dugmukon sila sing tinipik kag galingon sila tubtob nga mangin pulbos.\n\n6 Kag bisitahan sila sang mga pagpanaguob, kag mga pagpangilat, kag mga linog, kag tanan nga sari sang kalaglagan, kay ang kalayo sang kaakig sang Ginuo magadabadaba batok sa ila, kag mangin pareho sila sang ginaraban, kag ang adlaw nga magaabot magatupok sa ila, siling sang Ginuo sang mga Kasoldadohan.\n\n7 O ang kasakit, kag ang kalisud sang akon kalag tungod sang pagkadula sang mga ginpamatay sa akon katawhan! Kay ako, si Nefi, nakakita sini, kag halos diutayan na lang ini nagtupok sa akon sa atubang sang presensya sang Ginuo; apang kinahanglan gid nga magpakitluoy ako sa akon Dios: Matarong ang imo mga paggawi.\n\n8 Apang tan-awa, ang mga matarong nga nagapamati sa mga pulong sang mga propeta, kag wala nagapamatay sa ila, kundi nga nagapaabot kay Cristo sing may kalig-on para sa mga tanda nga ginhatag, bisan pa sa pihak sang tanan nga paghingabot—tan-awa, sila inang indi magkalamatay.\n\n9 Kundi nga ang Anak sang Pagkamatarong magapakita sa ila; kag paayohon niya sila, kag makaangkon sila sing paghidaet upod sa iya, tubtob nga tatlo ka henerasyon ang magalabay, kag madamo sang ikaapat nga henerasyon ang magalabay sa pagkamatarong.\n\n10 Kag kon maglabay ining mga butang isa ka madasig nga kalaglagan ang magaabot sa akon katawhan; kay, sa pihak sang mga kasakit sang akon kalag, nakita ko ini; gani, nahibal-an ko nga matabo ini; kag ginbaligya nila ang ila mga kaugalingon sa wala’y kapuslanan; kay, kay bilang balus sang ila bugal kag sang ila kabuangan magaani sila sing kalaglagan; kay bangod nagpadaug sila sa yawa kag nagpili sang mga buluhaton sang kadulom sangsa kasanag, gani pat-od gid nga magapanaog sila sa impiyerno.\n\n11 Kay ang Espiritu sang Ginuo indi dalayon nga magaimpluwensya sa tawo. Kag kon ang Espiritu magauntat sa pag-impluwensya sa tawo dayon magaabot ang madasig nga kalaglagan, kag ini ang ginakasubo sang akon kalag.\n\n12 Kag sa amo man nga paagi nga naghambal ako parte sa pagpapati sa mga Judio, nga si Jesus amo ang tunay nga Cristo, kinahanglan nga ang mga Gentil mapapati man nga si Jesus amo ang Cristo, ang Wala’y Katapusan nga Dios;\n\n13 Kag nagapakita sia sang iya kaugalingon sa tanan sinang mga nagapati sa iya, paagi sa gahum sang Balaan nga Espiritu; huo, sa tagsa ka nasyon, kaliwat, lengguahe, kag katawhan, nga nagahimo sang dalagko nga mga milagro, mga tanda, kag mga katilingalahan sa tunga sang mga anak sang katawhan suno sa ila pagtuo.\n\n14 Apang tan-awa, magapropesiya ako sa inyo parte sa katapusan nga mga adlaw; parte sa mga adlaw nga kon san-o ang Ginuong Dios magapahayag sining mga butang sa mga anak sang katawhan.\n\n15 Pagkatapos nga ang akon kaliwatan kag ang kaliwatan sang akon mga kauturan magausmod sa pagkawala’y pagtuo, kag masakit sang mga Gentil; huo, pagkatapos nga ang Ginuong Dios magakampo batok sa ila sa palibot, kag magasalakay sa ila gamit ang mga lambat, kag magpatindog sing mga kuta batok sa ila; kag pagkatapos nga mag-os-os sila paubos sa yab-ok, tubtob nga wala na sila, apang ang mga pulong sang mga matarong igasulat, kag ang mga pangamuyo sang mga tampad mabatian, kag ang tanan sinang mga nag-usmod sa pagkawala’y pagtuo indi malimtan.\n\n16 Kay inang mga malaglag magahambal sa ila halin sa duta, kag ang ila panghambal mangin mahinay halin sa yab-ok, kag ang ila tingug mangin pareho sing isa ka espiritista; kay ang Ginuong Dios magahatag sa iya sing gahum agud nga maghutik sia parte sa ila, pareho nga daw naghalin ini sa duta; kag ang ila panghambal magahutik halin sa yab-ok.\n\n17 Kay amo ini ang siling sang Ginuong Dios: Isulat nila ang mga butang nga pagahimuon sa tunga nila, kag igasulat ang mga ini kag takpan sa isa ka libro, kag inang mga nag-usmod sa pagkawala’y pagtuo indi makaangkon sang mga ini, kay nagtinguha sila sa pagguba sang mga butang sang Dios.\n\n18 Gani, sa amo man nga paagi nga inang mga nalaglag ginlaglag sing madasig; kag ang kadam-an sang ila mga makakululba mangin pareho sang upa nga ginapalid—huo, amo ini ang ginasiling sang Ginuong Dios: Ini mangin sa gilayon, sa hinali—\n\n19 Kag matabo ini nga yadtong mga nag-usmod sa pagkawala’y pagtuo pagasakiton sang kamot sang mga Gentil.\n\n20 Kag ang mga Gentil naalsa sa bugal sang ila mga mata, kag nasandad, tungod sang kadakuon sang ila kasandaran, sa bagay nga nagpatindog sila sang madamo nga simbahan; apang, ginpanghiwala nila ang gahum kag mga milagro sang Dios, kag nagwali sa ila mga kaugalingon sang ila kaugalingon nga kaalam kag sang ila kaugalingon nga tinun-an, agud nga makaangkon sila sing manggad kag makagaling sa nawong sang mga imol.\n\n21 Kag madamo ang simbahan nga ginpatindog nga nagatuga sang mga paghinisaay, kag mga pag-ilinaway, kag pagtuyo sing malain.\n\n22 Kag may sekreto nga mga padihot, bisan pareho sa dumaan nga panahon, suno sa mga padihot sang yawa, kay sia ang tagtukod sining tanan nga butang; huo, ang tagtukod sang pagpamatay, kag sang mga buluhaton sang kadulom; kag amo man, ginaguyod niya sila sa liog sa isa ka mahumok nga pisi, tubtob nga magapos na niya sila sang iya mabakod nga mga pisi tubtob sa wala’y katapusan.\n\n23 Kay tan-awa, pinalangga kong mga kauturan, ginasiling ko sa inyo nga ang Ginuong Dios wala nagahikot sa kadulom.\n\n24 Wala sia sing ginahimo nga bisan ano luwas lang nga ini para sa benepisyo sang kalibutan; kay palangga niya ang kalibutan, bisan nga ginhatag niya ang iya kaugalingon nga kabuhi agud mapapalapit niya ang tanan nga tawo sa iya. Gani, wala sia sing ginsugo nga indi sila mag-ambit sang iya kaluwasan.\n\n25 Tan-awa, nagasinggit bala sia bisan kay sin-o nga nagasiling: Magpalayo sa akon? Tan-awa, ginasiling ko sa inyo, Wala; kundi nga nagasiling sia: Kari kamo sa akon kamo nga yara sa mga punta sang kalibutan, magbakal sing gatas kag dugus nga wala sing kwarta kag wala sing bayad.\n\n26 Tan-awa, may ginsugo bala sia nga bisan sin-o nga magpalayo sila pagwa sa mga sinagoga, ukon pagwa sa mga balay sang pagsimba? Tan-awa, ginasiling ko sa inyo, Wala.\n\n27 May ginsugo bala sia nga bisan sin-o nga indi sila mag-ambit sang iya kaluwasan? Tan-awa ginasiling ko sa inyo, Wala; kundi nga ginahatag niya ini nga libre para sa tanan nga tawo; kag ginsugo niya ang iya katawhan nga kumbinsihon nila ang tanan nga tawo sa paghinulsol.\n\n28 Tan-awa, may ginsugo bala ang Ginuo nga bisan sin-o nga indi sila mag-ambit sang iya kaayo? Tan-awa ginasiling ko sa inyo, Wala; kundi nga ang tanan nga tawo may pribilihiyo ang isa pareho sa isa, kag wala sing bisan isa nga ginadumilian.\n\n29 Nagsugo sia nga mangin wala sing mga butig nga pagkapari; kay, tan-awa, ang mga butig nga pagkapari amo nga ang mga tawo nagawali kag nagapahamtang sang ila mga kaugalingon bilang isa ka kasanag sa kalibutan, agud nga makaangkon sila sing manggad kag pagdayaw sang kalibutan; apang wala sila nagapangita sang kaayohan sang Sion.\n\n30 Tan-awa, ang Ginuo nagdumili sini nga butang; gani, ang Ginuong Dios naghatag sing isa ka kasugoan nga ang tanan nga tawo dapat nga may putli nga paghigugma, nga ang amo nga putli nga paghigugma amo ang pagpalangga. Kag luwas lang nga may putli sila nga paghigugma wala sila sing kapuslanan. Gani, kon may putli sila nga paghigugma indi nila pagtugotan nga madula ang nagapangabudlay sa Sion.\n\n31 Apang ang nagapangabudlay sa Sion magapangabudlay para sa Sion; kay kon magpangabudlay sila agud makakwarta madula sila.\n\n32 Kag sa liwat, ang Ginuong Dios nagsugo nga ang mga tawo indi magpamatay; nga indi sila magbutig; nga indi sila magpangawat; nga indi sila maggamit sang ngalan sang Ginuo nga ila Dios sa wala’y kapuslanan; nga indi sila magkahisa; nga dapat wala sila sing malain nga tinutuyo; nga indi sila makigbais sa isa kag isa; nga indi sila magpanghilawas; kag nga indi sila dapat maghimo sang bisan diin sining mga butang; kay madula ang kon sin-o man nga magahimo sang mga ini.\n\n33 Kay wala sining mga kalainan ang naghalin sa Ginuo; kay nagahimo sia sinang maayo sa tunga sang mga anak sang katawhan; kag wala sia sing ginahimo nga bisan ano luwas lang nga ini mangin maathag sa mga anak sang katawhan; kag ginaagda niya sila tanan sa pagpalapit sa iya kag mag-ambit sang iya kaayo; kag wala sia sing ginadumilian nga bisan sin-o nga nagapalapit sa iya, itom kag puti, ulipon kag hilway, lalaki kag babayi; kag ginadumdum niya ang mga pagano; kag ang tanan palareho sa Dios, Judio kag Gentil.\n\n", "2-ne 27": "[center][font_size=26]Kapitulo 27[/font_size][/center]\n\n[i]Ang kadulom kag apostasya magatabon sang duta sa katapusan nga mga adlaw—Ang Libro ni Mormon magagwa—Tatlo ka saksi ang magapamatuod parte sa libro—Ang tawo nga may tinun-an magasiling nga indi sia makabasa sang naselyo nga libro—Ang Ginuo magahimo sing isa ka dalayawon nga buluhaton kag makatilingala—Ikomparar ang Isaias 29. Mga 559–545 B.C.[/i]\n\n1 Apang, tan-awa sa katapusan nga mga adlaw, ukon sa mga adlaw sang mga Gentil—huo, tan-awa, ang tanan nga nasyon sang mga Gentil kag amo man sang mga Judio, inang mga magakadto sa sini nga duta kag inang mga yara sa iban pa nga mga duta, huo, bisan sa tanan nga kadutaan sang duta, tan-awa, mahubog sila sang kalainan kag sang tanan nga sahi sang mga kangil-aran—\n\n2 Kag kon ina nga adlaw magaabot pagabisitahan sila sang Ginuo sang mga Kasoldadohan, paagi sa pagpanaguob kag paagi sa linog, kag paagi sa isa ka dako nga kinagahod, kag paagi sa unos, kag paagi sa bagyo, kag paagi sa dabadaba sang nagapanglamon nga kalayo.\n\n3 Kag ang tanan nga nasyon nga magapakig-away sa Sion, kag nga nagapabudlay sa iya, mangin pareho sing isa ka damgo sing isa ka panan-awon sa kagab-ihon; huo, mangin amo ini sa ila, bisan pareho sing isa ka tawo nga ginagutom nga nagadamgo, kag tan-awa nagakaon sia apang nakabugtaw kag wala unod ang iya kalag; ukon pareho sing isa ka tawo nga ginauhaw nga nagadamgo, kag tan-awa nagainom sia apang nakabugtaw sia kag tan-awa nagapalangluya sia, kag ang iya kalag may kagana; huo, sa amo man mangin pareho sini ang kadam-an sang tanan nga nasyon nga nagapakig-away batok sa Bukid sang Sion.\n\n4 Kay tan-awa, tanan kamo nga nagahimo sing kalainan, magpahimuyong kamo kag magkatingala, kay magasinggit kamo, kag magapanawag; huo, mahubog kamo apang indi sang alak, magaduling-duling kamo apang indi tungod sang maisog nga ilimnon.\n\n5 Kay tan-awa, ang Ginuo nagbubo sa inyo sang espiritu sang mahamuok nga katulugon. Kay tan-awa, ginpiyong ninyo ang inyo mga mata, kag ginsikway ninyo ang mga propeta; kag ang inyo mga tagdumala, kag ang mga manugpanan-aw iya gintago tungod sang inyo kalainan.\n\n6 Kag matabo ini nga ang Ginuong Dios magapahayag sa inyo sang mga pulong sing isa ka libro, kag ini mangin mga pulong nila nga nagkalatulog.\n\n7 Kag tan-awa, ang libro pagaselyohan; kag sa libro may isulat nga rebelasyon halin sa Dios, halin sa ginsuguran sang kalibutan tubtob sa katapusan sini.\n\n8 Gani, tungod sang mga butang nga napat-inan na, ang mga butang nga napat-inan indi pag-ihatag sa adlaw sang kalainan kag kangil-aran sang katawhan. Gani ang libro pagataguon halin sa ila.\n\n9 Apang ang libro igahatag sa isa ka tawo, kag ihatag niya ang mga pulong sang libro, nga amo ang mga pulong sadtong mga nagkalatulog sa yab-ok, kag ihatag niya ining mga pulong sa isa pa;\n\n10 Apang ang mga pulong nga natakpan indi niya pag-ihatag, kag indi man niya pag-ihatag ang libro. Kay ang libro pagatakpan sang gahum sang Dios, kag ang rebelasyon nga gintakpan pagataguon sa sulod sang libro tubtob sa kaugalingon nga natalana nga tion sang Ginuo, agud nga maggwa ang mga ini; kay tan-awa, nagapahayag ang mga ini sang tanan nga butang halin pa sa pagtuga sang kalibutan tubtob sa katapusan sini.\n\n11 Kag magaabot ang adlaw nga ang mga pulong sang libro nga gintakpan pagabasahon sa mga atop sang balay; kag pagabasahon ang mga ini paagi sa gahum ni Cristo; kag ang tanan nga butang igapahayag sa mga anak sang katawhan kon ano man ang natabo na sa tunga sang mga anak sang katawhan, kag kon ano man ang matabo pa bisan sa katapusan sang duta.\n\n12 Gani, sa sina nga adlaw kon san-o ang libro igahatag sa tawo nga akon ginahambal, ang libro pagataguon halin sa mga mata sang kalibutan, agud nga wala sing mga mata nga makakita sini luwas sa tatlo ka saksi nga makakita sini, paagi sa gahum sang Dios, luwas sa iya nga kay sin-o ang libro igahatag; kag magasaksi sila sa kamatuoran sang libro kag sa mga butang nga yara sa sini.\n\n13 Kag wala na sing iban pa nga makatan-aw sini, luwas sa pila suno sa kabubut-on sang Dios, sa pagpamatuod sang iya pulong sa mga anak sang katawhan; kay ang Ginuong Dios nagsiling nga ang mga pulong sang tampad magahambal nga daw naghalin ini sa mga minatay.\n\n14 Gani, ang Ginuong Dios magahikot sa pagpahayag sang mga pulong sang libro; kag sa baba sang kon ano kadamo nga mga saksi nga nagakaigo para sa iya palig-onon niya ang iya pulong; kag kalisud sa iya nga magasikway sang pulong sang Dios!\n\n15 Apang tan-awa, matabo ini nga ang Ginuong Dios magasiling sa iya kon kay sin-o niya ihatag ang libro: Dal-a ining mga pulong nga wala matakpi kag ihatag ang mga ini sa isa pa, agud nga mapakita niya ini sa may tinun-an nga nagasiling: Basaha ini, ginaampo ko sa imo. Kag ang may tinun-an magasiling: Dal-a diri ang libro, kag basahon ko ang mga ini.\n\n16 Kag karon, tungod sang himaya sang kalibutan kag agud makaangkon sing manggad magasiling sila sini, kag indi para sa himaya sang Dios.\n\n17 Kag ang tawo magasiling: Indi ko madala ang libro, kay natakpan ini.\n\n18 Dayon ang may tinun-an magasiling: Indi ko ini mabasa.\n\n19 Gani matabo ini, nga ihatag liwat sang Ginuong Dios ang libro kag ang mga pulong sini sa iya nga wala sing tinun-an; kag ang tawo nga wala sing tinun-an magasiling: Wala ako sing tinun-an.\n\n20 Dayon ang Ginuong Dios magasiling sa iya: Ang mga may tinun-an indi magbasa sang mga ini, kay ginsikway nila ang mga ini, kag makasarang ako sa paghimo sang akon kaugalingon nga buluhaton; gani ikaw ang magabasa sang mga pulong nga akon igahatag sa imo.\n\n21 Indi pagtanduga ang mga butang nga natakpan, kay ipahayag ko ang mga ini sa akon kaugalingon nga natalana nga tion; kay ipakita ko sa mga anak sang katawhan nga makasarang ako sa paghimo sang akon kaugalingon nga buluhaton.\n\n22 Gani kon imo na nabasa ang mga pulong nga akon ginsugo sa imo, kag nakakuha sang mga saksi nga akon ginpromisa sa imo, dayon takpan mo liwat ang libro kag ipatago ini sa akon, agud nga maamligan ko ang mga pulong nga wala pa nimo mabasa tubtob nga makita ko nga nagakaigo sa akon kaugalingon nga kaalam ang pagpahayag sang tanan nga butang sa mga anak sang katawhan.\n\n23 Kay tan-awa, ako ang Dios; kag isa ako ka Dios sang mga milagro; kag ipakita ko sa kalibutan nga ako amo man sa gihapon kahapon, subong, kag tubtob sa wala’y katapusan; kag wala ako nagahikot sa tunga sang mga anak sang katawhan luwas lang nga ini suno sa ila pagtuo.\n\n24 Kag sa liwat matabo ini nga ang Ginuo magasiling sa iya nga magabasa sang mga pulong nga igahatag sa iya:\n\n25 Bangod nga ining katawhan nagapalapit sa akon sa ila baba, kag sa ila mga bibig nagatahod sa akon, apang ang ila mga tagipusuon malayo sa akon, kag ang ila kahadlok sa akon gintudlo sang mga pagsulundan sang tawo—\n\n26 Gani, magahikot ako sa paghimo sing isa ka dalayawon nga buluhaton sa tunga sining katawhan, huo, isa ka dalayawon nga buluhaton kag makatilingala, kay ang kaalam sang ila mga maalam kag mga may tinun-an madula, kag ang paghangop sang ila mga mahinalungon pagalipdan.\n\n27 Kag kalisud sa ila nga nagatinguha sa pagtago sing madalom sang ila plano sa Ginuo! Kag ang ila buluhaton yara sa dulom; kag sila nagasiling: Sin-o bala ang makakita sa aton, kag sin-o ang makahibalo sa aton? Kag sila nagasiling man: Sa pagkamatuod, ang imo pagpabaliskad sang mga butang pagakabigon nga daga sang manugkulon. Apang tan-awa, ipakita ko sa ila, siling sang Ginuo sang mga Kasoldadohan, nga nahibal-an ko ang tanan nila nga buhat. Kay magasiling bala ang hinimo sa naghimo sa iya, wala niya ako paghimoa? Ukon magasiling bala ang ginporma sa nagporma sa iya, wala sia sing paghangop?\n\n28 Apang tan-awa, siling sang Ginuo sang mga Kasoldadohan: Ipakita ko sa mga anak sang katawhan nga diutay na gid lang nga tion kag ang Libanon mangin isa ka mabungahon nga patag; kag ang mabungahon nga patag pagakabigon nga isa ka lasang.\n\n29 Kag sa sina nga adlaw ang mga bungol makabati sang mga pulong sang libro, kag ang mga mata sang mga bulag makakita halin sa wala’y kasanag kag halin sa kadulom.\n\n30 Kag ang mga malulo magadugang, kag ang ila kalipay mangin sa Ginuo, kag ang mga imol sa tunga sang mga tawo magakasadya sa Balaan sang Israel.\n\n31 Kay pat-od nga pareho nga buhi ang Ginuo makita nila nga ang makakululba mangin wala’y kapuslanan, kag ang manugtamay matupok, kag ang tanan nga nagabantay sang kalainan pagautdon;\n\n32 Kag sila nga nagapabangod sa isa ka tawo nga nakasala tungod sa iya pulong, kag nagapahamtang sing siod para sa iya nga nagasaway sa ganhaan, kag nagawahig sa matarong bilang isa ka butang nga wala’y pulos.\n\n33 Gani, amo ini ang siling sang Ginuo, nga nagtubos kay Abraham, parte sa panimalay ni Jacob: Si Jacob indi na subong mahuy-an, kag ang iya nawong subong indi man magpalanglapsi.\n\n34 Apang kon makita niya ang iya mga kaanakan, ang binuhatan sang akon mga kamot, sa tunga niya, pakabalaanon nila ang akon ngalan, kag pakabalaanon ang Balaan ni Jacob, kag magakahadlok sa Dios sang Israel.\n\n35 Sila man nga nagsayop sa espiritu makahangop, kag sila nga nagkumod magatuon sang doktrina.\n\n", "2-ne 28": "[center][font_size=26]Kapitulo 28[/font_size][/center]\n\n[i]Madamo nga di-matuod nga mga simbahan ang pagatukoron sa katapusan nga mga adlaw—Magatudlo ang mga ini sang di-matuod, wala’y pulos, kag binuang nga mga doktrina—Ang apostasya magalapnag tungod sang di-matuod nga mga manunudlo—Ang yawa magaibwal sa mga tagipusuon sang mga tawo—Magatudlo sia sang tanan nga sari sang sayop nga mga doktrina. Mga 559–545 B.C.[/i]\n\n1 Kag karon, tan-awa, mga kauturan ko, naghambal ako sa inyo, suno sa pagpamilit sa akon sang Espiritu; gani, nahibal-an ko nga pat-od gid nga matabo ang mga ini.\n\n2 Kag ang mga butang nga igasulat halin sa libro mangin may dako nga importansya sa mga anak sang katawhan, kag ilabi na gid sa aton kaliwatan, nga isa ka nagkalabilin sang panimalay ni Israel.\n\n3 Kay matabo ini sa sina nga adlaw nga ang mga simbahan nga gintukod, kag indi sa Ginuo, nga ang isa magasiling sa isa: Tan-awa, ako, iya ako sang Ginuo; kag ang iban magasiling: Ako, iya ako sang Ginuo; kag amo ini ang isiling sang tagsa-tagsa nga nagtukod sang mga simbahan, kag indi sa Ginuo—\n\n4 Kag magabinaisay sila ang isa batok sa isa; kag ang ila mga pari magabinaisay ang isa batok sa isa, kag magatudlo sila paagi sa ila tinun-an, kag ipanghiwala ang Balaan nga Espiritu nga nagahatag sing panghambal.\n\n5 Kag ipanghiwala nila ang gahum sang Dios, ang Balaan sang Israel; kag magasiling sila sa katawhan: Magpamati sa amon, kag pamatii ninyo ang amon pagsulundan; kay tan-awa wala sing Dios subong, kay ang Ginuo kag ang Manunubos nakatapos na sang iya buluhaton, kag ginhatag na niya ang iya gahum sa mga tawo;\n\n6 Tan-awa, magpamati kamo sa akon pagsulundan; kon magsiling sila nga may isa ka milagro nga ginhikot sang kamot sang Ginuo, indi ini pagpatiha; kay sa sini nga adlaw indi sia isa ka Dios sang mga milagro; natapos na niya ang iya buluhaton.\n\n7 Huo, kag madamo ang magasiling: Magkaon, mag-inom, kag magkasadya, kay buwas mapatay kita; kag mangin maayo ini para sa aton.\n\n8 Kag madamo man ang magasiling: Magkaon, mag-inom, kag magkasadya; apang, magkahadlok sa Dios—kay pakatarungon niya ang paghimo sing diutay nga sala; huo, magbinutig diutay, magpamentaha sa isa tungod sang iya mga pulong, magkutkot sing buho para sa imo isigkatawo; wala sing malain sa sini; kag himoa ining tanan nga butang, kay buwas mapatay kita; kag kon ugaling man nga may sala kita, hanoton kita sang Dios sing pila ka lapdos, kag sa katapusan maluwas kita sa ginharian sang Dios.\n\n9 Huo, kag madamo ang magatudlo sa sini nga paagi, di-matuod kag wala’y pulos kag binuang nga mga doktrina, kag mangin hambog sila sa ila mga tagipusuon, kag magatinguha sa pagtago sing madalom sang ila plano sa Ginuo; kag ang ila mga buluhaton mangin yara sa dulom.\n\n10 Kag ang dugo sang mga santos magasinggit halin sa duta batok sa ila.\n\n11 Huo, sila tanan nagtalalang sa dalanon; nangin malain sila.\n\n12 Tungod sang bugal, kag tungod sang di-matuod nga mga manunudlo, kag sayop nga doktrina, ang ila mga simbahan nangin malain, kag ang ila mga simbahan nangin matinaas-taason; tungod sang bugal nangin hambog sila.\n\n13 Ginakawatan nila ang mga imol tungod sang ila matahum nga mga santuaryo; ginakawatan nila ang mga imol tungod sang ila matahum nga biste; kag ginahingabot nila ang mga malulo kag ang kubos sa tagipusuon tungod kay nangin hambog sila sa ila bugal.\n\n14 Nagapatiskog sila sang ila mga liog kag nagapataas sang ila mga ulo; huo, kag tungod sang bugal, kag kalainan, kag mga kangil-aran, kag mga pagkamakihilawason, sila tanan nagtalalang luwas sa pila nga mapainubuson nga mga sumulunod ni Cristo; apang, naimpluwensyahan sila, sa bagay nga sa madamo nga kahigayunan nagasayop sila bangod gintudloan sila paagi sa mga pagsulundan sang tawo.\n\n15 O ang maalam, kag ang may tinun-an, kag ang manggaranon, nga nangin hambog sa bugal sang ila mga tagipusuon, kag ang tanan sinang mga nagawali sang sayop nga mga doktrina, kag ang tanan sinang mga nagapanghilawas, kag nagapatiko sang husto nga dalan sang Ginuo, kalisud, kalisud, kalisud sa ila, siling sang Ginuong Dios nga Makagagahum, kay igadap-ong sila sa impiyerno!\n\n16 Kalisud sa ila nga nagawahig sa matarong bilang isa ka butang nga wala’y pulos kag nagapasipala batok sa sinang maayo, kag nagasiling nga indi ini importante! Kay magaabot ang adlaw nga ang Ginuong Dios madasig nga magabisita sang mga pumuluyo sang duta; kag sa sina nga adlaw nga lubos na sila nga luto sa kalainan madula sila.\n\n17 Apang tan-awa, kon ang mga pumuluyo sang duta magahinulsol sang ila kalainan kag mga kangil-aran indi sila paglaglagon, siling sang Ginuo sang mga Kasoldadohan.\n\n18 Apang tan-awa, inang dako kag makangilil-ad nga simbahan, ang makihilawason sang bug-os nga duta, pat-od gid nga marumpag sa duta, kag pat-od gid nga dako ang pagkarumpag sini.\n\n19 Kay ang ginharian sang yawa pat-od gid nga mauyog, kag sila nga may kaangtanan sa sini kinahanglan gid nga mapukaw sa paghinulsol, ukon gapuson sila sang yawa paagi sa iya wala’y katubtuban nga mga kadena, kag masugyot sila sa kaakig, kag madula;\n\n20 Kay tan-awa, sa sina nga adlaw magaibwal sia sa mga tagipusuon sang mga anak sang katawhan, kag magasugyot sa ila sa pagkaakig batok sa sinang maayo.\n\n21 Kag ang iban pakalmahon niya, kag ili-ilihon sa dutan-on nga kasigurohan, sa bagay nga magasiling sila: Maayo ang tanan sa Sion; huo, nagauswag ang Sion, maayo ang tanan—kag gani ginadaya sang yawa ang ila mga kalag, kag ginadala sila sing mainandamon paidalom sa impiyerno.\n\n22 Kag tan-awa, ang iban iya intuon, kag hambalan sila nga wala sing impiyerno; kag magasiling sia sa ila: Indi ako yawa, kay wala sang yawa—kag gani magahutik sia sa ila mga dulunggan tubtob nga magapos niya sila paagi sa iya makahaladlok nga mga kadena, nga halin sa sini wala sing kaluwasan.\n\n23 Huo, gingapos sila sang kamatayon, kag impiyerno; kag kamatayon, kag impiyerno, kag sang yawa, kag ang tanan sadtong mga nadaug sang mga ini pat-od gid nga magatindog sa atubang sang trono sang Dios, kag pagahukman suno sa ila mga binuhatan, nga halin sa sini pat-od gid nga magakadto sila sa lugar nga ginhanda para sa ila, bisan sa isa ka linaw nga kalayo kag asupre, nga amo ang nagapadayon nga pagpaantos.\n\n24 Gani, kalisud sa iya nga nagapatawhay sa Sion!\n\n25 Kalisud sa iya nga magasinggit: Maayo ang tanan!\n\n26 Huo, kalisud sa iya nga nagapamati sa mga pagsulundan sang tawo, kag nagapanghiwala sang gahum sang Dios, kag sang dulot sang Balaan nga Espiritu!\n\n27 Huo, kalisud sa iya nga nagasiling: Nakabaton na kami, kag wala na kami nagakinahanglan sing dugang pa!\n\n28 Kag sa malip-ot nga pulong, kalisud sa tanan sinang mga nagakurog, kag nagakaakig tungod sang kamatuoran sang Dios! Kay tan-awa, sia nga napasad sa bato nagabaton sini sing malipayon; kag sia nga napasad sa balason nga pundasyon nagakurog kay basi malaglag sia.\n\n29 Kalisud sa iya nga magasiling: Nakabaton na kami sang pulong sang Dios, kag wala na kami nagakinahanglan sang pulong sang Dios kay tuman na ang amon nabal-an!\n\n30 Kay tan-awa, amo ini ang ginasiling sang Ginuong Dios: Magahatag ako sa mga anak sang katawhan sing dinalan sa dinalan, pagsulundan sa pagsulundan, diutay diri kag diutay didto; kag bulahan inang mga nagapamati sa akon mga pagsulundan, kag nagatamod sang akon laygay, kay makatuon sila sing kaalam; kay sa iya nga magabaton magahatag ako sing dugang; kag halin sa ila nga magasiling, May ara na kami sing tuman, halin sa ila pagakuhaon bisan inang yara sa ila.\n\n31 Ginasumpa sia nga nagabutang sang iya pagsalig sa tawo, ukon nagahimo sang unod nga iya butkon, ukon magapamati sa mga pagsulundan sang mga tawo, luwas lang nga ang ila mga pagsulundan igahatag sang gahum sang Balaan nga Espiritu.\n\n32 Kalisud sa mga Gentil, siling sang Ginuong Dios sang mga Kasoldadohan! Kay bisan pa nga iuntay ko sing dalayon ang akon butkon sa ila adlaw-adlaw, ipanghiwala nila ako; bisan pa amo sini, mangin maluluy-on ako sa ila, siling sang Ginuong Dios, kon maghinulsol sila kag magkari sa akon; kay ang akon butkon nauntay sa bilog nga adlaw, siling sang Ginuong Dios sang mga Kasoldadohan.\n\n", "2-ne 29": "[center][font_size=26]Kapitulo 29[/font_size][/center]\n\n[i]Madamo nga Gentil ang magasikway sang Libro ni Mormon—Magasiling sila, Indi na namon kinahanglan ang isa pa ka Biblia—Ang Ginuo nagahambal sa madamo nga nasyon—Pagahukman niya ang kalibutan paagi sa mga libro nga igasulat. Mga 559–545 B.C.[/i]\n\n1 Apang tan-awa, mangin madamo—sa sina nga adlaw nga magasugod ako sa paghimo sing isa ka dalayawon nga buluhaton sa tunga nila, agud nga madumduman ko ang akon mga kasugtanan nga ginhimo ko sa mga anak sang katawhan, agud nga mapahamtang ko liwat ang akon kamot sa ika-duha nga tion sa pagbawi sang akon katawhan nga iya sang panimalay ni Israel;\n\n2 Kag amo man, agud madumduman ko ang mga promisa nga ginhimo ko sa imo, Nefi, kag amo man sa imo amay, nga pagadumdumon ko ang inyo kaliwatan; kag nga ang mga pulong sang inyo kaliwatan magagwa halin sa akon baba padulong sa inyo kaliwatan; kag ang akon mga pulong magalapos tubtob sa mga punta sang kalibutan bilang isa ka bandera sa akon katawhan nga iya sang panimalay ni Israel;\n\n3 Kag bangod ang akon mga pulong magalapos—madamo sang mga Gentil ang magasiling: Isa ka Biblia! Isa ka Biblia! May ara na kami Biblia, kag wala na sing bisan ano pa man nga Biblia.\n\n4 Apang amo ini ang ginasiling sang Ginuong Dios: O mga buang, magaangkon sila sing isa ka Biblia; kag magahalin ini sa mga Judio, ang akon dumaan nga katawhan sang kasugtanan. Kag ano ang pasalamatan nila sa mga Judio tungod sang Biblia nga nabaton nila halin sa ila? Huo, ano ang buot silingon sang mga Gentil? Nadumduman bala nila ang mga pag-antos, kag mga pagpangabudlay, kag mga kasakit sang mga Judio, kag ang ila katutum sa akon sa pagpahayag sang kaluwasan sa mga Gentil?\n\n5 O kamo nga mga Gentil, nadumduman bala ninyo ang mga Judio, ang akon dumaan nga katawhan sang kasugtanan? Wala; kundi nga ginsumpa ninyo sila, kag gindumtan sila, kag wala magtinguha sa pagbawi sa ila. Apang tan-awa, ibalik ko ining tanan nga butang sa inyo kaugalingon nga mga ulo; kay ako nga Ginuo wala nalipat sa akon katawhan.\n\n6 Ikaw nga buang, nga magasiling: Isa ka Biblia, may ara na kami Biblia, kag wala na kami nagakinahanglan pa sing Biblia. Nakaangkon bala kamo sing isa ka Biblia luwas lang kon ini paagi sa mga Judio?\n\n7 Wala bala kamo makahibalo nga madamo sang nasyon indi lang kay isa? Wala bala kamo makahibalo nga ako, nga Ginuo nga inyo Dios, amo ang nagtuga sang tanan nga tawo, kag nga ginadumdum ko inang mga yara sa mga pulo sang dagat; kag nga ako ang nagadumala sang mga langit sa ibabaw kag sa duta sa idalom; kag ginapahayag ko ang akon pulong sa mga anak sang katawhan, huo, bisan sa tanan nga nasyon sang duta?\n\n8 Gani nagakumod kamo tungod bala nga magabaton kamo sing dugang sang akon pulong? Wala bala kamo makahibalo nga ang testimonya sang duha ka nasyon saksi sa inyo nga ako amo ang Dios, nga ginadumdum ko ang isa ka nasyon pareho sa isa? Gani, nagahambal ako sang amo man gihapon nga mga pulong sa isa ka nasyon pareho sa isa. Kag kon ang duha ka nasyon magasulong nga magkaupod ang testimonya sing duha ka nasyon magasulong man nga magkaupod.\n\n9 Kag ginahimo ko ini agud nga mapamatud-an ko sa madamo nga ako amo man gihapon kahapon, subong, kag tubtob sa wala’y katapusan; kag nga ginahambal ko ang akon mga pulong suno sa akon kaugalingon nga ikalipay. Kag bangod naghambal ako sing isa ka pulong indi kinahanglan nga inyo hunahunaon nga indi ako makahambal sing isa pa; kay ang akon buluhaton wala pa matapos; kag indi pa tubtob sa katapusan sang tawo, kag indi pa sumugod sa sina nga tion kag tubtob sa wala’y katapusan.\n\n10 Gani, bangod nga may ara na kamo Biblia indi kinahanglan nga inyo hunahunaon nga ini nagaunod sang akon tanan nga pulong; kag indi man kinahanglan nga inyo hunahunaon nga wala ako nagpasulat sing dugang.\n\n11 Kay ginasugo ko ang tanan nga tawo, sa este kag sa weste, kag sa norte, kag sa sur, kag sa mga isla sang dagat, nga isulat nila ang mga pulong nga akon ginahambal sa ila; kay paagi sa mga libro nga igasulat hukman ko ang kalibutan, ang tagsa ka tawo suno sa ila mga binuhatan, suno sa sinang nasulat.\n\n12 Kay tan-awa, magahambal ako sa mga Judio kag isulat nila ini; kag magahambal man ako sa mga Nefinhon kag isulat nila ini; kag magahambal man ako sa iban pa nga mga tribo sang panimalay ni Israel, nga akon gintuytuyan palayo, kag isulat nila ini; kag magahambal man ako sa tanan nga nasyon sang duta kag isulat nila ini.\n\n13 Kag matabo ini nga ang mga Judio makaangkon sang mga pulong sang mga Nefinhon, kag ang mga Nefinhon makaangkon sang mga pulong sang mga Judio; kag ang mga Nefinhon kag mga Judio makaangkon sang mga pulong sang nadula nga mga tribo ni Israel; kag ang nadula nga mga tribo ni Israel makaangkon sang mga pulong sang mga Nefinhon kag mga Judio.\n\n14 Kag matabo ini nga ang akon katawhan, nga iya sang panimalay ni Israel, mapanipon pauli sa mga kadutaan nga ila mga ginapanag-iyahan; kag ang akon pulong matingob man sa isa. Kag ipakita ko sa ila nga nagapakig-away batok sa akon pulong kag batok sa akon katawhan, nga iya sang panimalay ni Israel, nga ako amo ang Dios, kag nga nakighisugot ako kay Abraham nga akon pagadumdumon ang iya kaliwatan tubtob sa wala’y katapusan.\n\n", "2-ne 30": "[center][font_size=26]Kapitulo 30[/font_size][/center]\n\n[i]Ang hinaylo nga mga Gentil pagaisipon upod sa katawhan sang kasugtanan—Madamo nga Lamanhon kag Judio ang magapati sa pulong kag mangin makalilipay—Ang Israel igapanumbalik kag ang mga malain pagalaglagon. Mga 559–545 B.C.[/i]\n\n1 Kag karon tan-awa, pinalangga kong mga kauturan, luyag ko nga maghambal sa inyo; kay ako, si Nefi, indi magtugot nga hunahunaon ninyo nga mas matarong kamo sangsa mga Gentil. Kay tan-awa, luwas lang nga magtuman kamo sang mga kasugoan sang Dios tanan kamo madula man; kag tungod sang mga pulong nga nahambal na indi kinahanglan nga hunahunaon ninyo nga lubos nga malaglag ang mga Gentil.\n\n2 Kay tan-awa, ginasiling ko sa inyo nga kon ano kadamo sang mga Gentil nga maghinulsol mangin mga katawhan sang Ginuo sa kasugtanan; kag kon ano kadamo sang mga Judio ang indi maghinulsol pagasikwayon; kay ang Ginuo indi magpakighisugot sa bisan sin-o luwas lang kon ini upod sa ila nga nagahinulsol kag nagapati sa iya Anak, nga amo ang Balaan sang Israel.\n\n3 Kag karon, luyag ko nga magpropesiya sing dugang pa parte sa mga Judio kag sa mga Gentil. Kay pagkatapos nga maggwa ang libro nga akon ginahambal, kag masulat sa mga Gentil, kag matakpan liwat sang Ginuo, mangin madamo ang magapati sa mga pulong nga nasulat; kag ipalapnag nila ang mga ini sa nagkalabilin sang aton kaliwatan.\n\n4 Kag dayon mahibal-an sang nagkalabilin sang aton kaliwatan ang parte sa aton, kon paano kita naggwa halin sa Jerusalem, kag nga mga kaliwat sila sang mga Judio.\n\n5 Kag ang ebanghelyo ni Jesucristo igapahayag sa tunga nila; gani, igapanumbalik sila sa ihibalo parte sa ila mga amay, kag amo man sa ihibalo parte kay Jesucristo, nga naagom na sadto sa tunga sang ila mga amay.\n\n6 Kag dayon magakasadya sila; kay mahibal-an nila nga isa ini ka bugay sa ila halin sa kamot sang Dios; kag ang ila mga himbis sang kadulom magasugod sa pagkalataktak halin sa ila mga mata; kag indi pa magtaliwan ang madamo nga henerasyon sa tunga nila, luwas lang nga sila mangin isa ka putli kag isa ka makalilipay nga katawhan.\n\n7 Kag matabo ini nga ang mga Judio nga nagalinapta magasugod man sa pagpati kay Cristo; kag magasugod sila sa pagtililipon sa ibabaw sang duta; kag ang tanan nga magpati kay Cristo mangin isa man ka makalilipay nga katawhan.\n\n8 Kag matabo ini nga ang Ginuong Dios magasugod sang iya buluhaton sa tunga sang tanan nga nasyon, kaliwat, lengguahe, kag katawhan, sa pagpahanabo sang pagpanumbalik sang iya katawhan sa duta.\n\n9 Kag sa pagkamatarong ang Ginuong Dios magahukom sang mga imol, kag magasaway sing makatarongan para sa kaayohan sang mga malulo sang duta. Kag sakiton niya ang duta sa baston sang iya baba; kag sa ginhawa sang iya mga bibig patyon niya ang mga malain.\n\n10 Kay ang tion madali nga magaabot nga ang Ginuong Dios magahimo sing isa ka dako nga pagbinahin-bahin sa tunga sang katawhan, kag ang mga malain pagalaglagon niya; kag luwason niya ang iya katawhan, huo, bisan pa man kon kinahanglan niya nga laglagon ang mga malain paagi sa kalayo.\n\n11 Kag ang pagkamatarong mangin wagkos sang iya mga balikawang, kag ang pagkatampad mangin wagkos sang iya mga hawak.\n\n12 Kag dayon ang lobo magapuyo upod sa carnero; kag ang leopardo magahigda upod sa tinday nga kanding, kag ang tinday nga baka, kag ang bataon nga leon, kag ang pinatambok, magkaupod; kag isa ka diutay nga bata ang magatuytuy sa ila.\n\n13 Kag ang baka kag ang oso magahalab; ang ila mga tinday magahigda nga magkaupod; kag ang leon magakaon sing dagami pareho sang baka.\n\n14 Kag ang bata nga nagasuso magahampang sa ibabaw sang buho sang man-og nga dalitan, kag ang bata nga linutas magasulod sang iya kamot sa palanagoan sang dalitan nga man-og.\n\n15 Indi sila maghalit ukon maglaglag sa bug-os ko nga bukid nga balaan; kay ang duta mapuno sang ihibalo parte sa Ginuo pareho nga ang mga tubig nagatabon sang dagat.\n\n16 Gani, ang mga butang sang tanan nga nasyon igapahayag; huo, ang tanan nga butang igapahayag sa mga anak sang katawhan.\n\n17 Wala sing butang nga sekreto kundi nga ini igapahayag; wala sing buluhaton sang kadulom kundi nga ini igapakita sa kasanag; kag wala sing butang nga maselyo sa duta kundi nga ini pagahubaron.\n\n18 Gani, ang tanan nga butang nga ginpahayag sa mga anak sang katawhan igapahayag sa sina nga adlaw; kag si Satanas mangin wala na sing gahum sa mga tagipusuon sang mga anak sang katawhan sa sulod sang malawig nga tion. Kag karon, pinalangga kong mga kauturan, ginatapos ko ang akon mga ginapanghambal.\n\n", "2-ne 31": "[center][font_size=26]Kapitulo 31[/font_size][/center]\n\n[i]Si Nefi nagasugid kon ngaa ginbunyagan si Cristo—Ang mga tawo kinahanglan gid nga magsunod kay Cristo, magpabunyag, magbaton sang Balaan nga Espiritu, kag magpadayon tubtob sa katapusan agud maluwas—Ang paghinulsol kag bunyag amo ang ganhaan sa mapiot kag makitid nga banas—Ang kabuhi nga wala’y katapusan nagaabot sa sinang mga nagatuman sang mga kasugoan pagkatapos sang bunyag. Mga 559–545 B.C.[/i]\n\n1 Kag karon ako, si Nefi, nagatapos sang akon pagpropesiya sa inyo, pinalangga kong mga kauturan. Kag indi ako makasulat kundi pila lamang ka butang nga nahibal-an ko nga pat-od gid nga matabo; kag indi man ako makasulat kundi pila lamang sang mga pulong sang akon utod nga si Jacob.\n\n2 Gani, ang mga butang nga akon ginsulat tama na sa akon, luwas lang nga ini pila ka pulong nga kinahanglan ko gid nga ihambal parte sa doktrina ni Cristo; gani, magahambal ako sa inyo sing maathag suno sa kaathagan sang akon pagpropesiya.\n\n3 Kay ang akon kalag nagakalipay sa kaathagan; kay sa sini nga paagi ang Ginuong Dios nagahikot sa tunga sang mga anak sang katawhan. Kay ang Ginuong Dios nagahatag sing kasanag sa paghangop; kay sia nagahambal sa mga tawo suno sa ila lengguahe, agud makahangop sila.\n\n4 Gani, luyag ko nga inyo panumdumon nga naghambal ako sa inyo parte sinang propeta nga ginpakita sa akon sang Ginuo, nga magabunyag sang Kordero sang Dios, nga magakuha sang mga sala sang kalibutan.\n\n5 Kag karon, kon ang Kordero sang Dios, sia nga balaan, ginakinahanglan nga bunyagan paagi sa tubig sa pagtuman sang tanan nga pagkamatarong, O dayon, daw ano kadako pa gid ang pagkakinahanglanon nga kita, nga di-balaan, mabunyagan, huo, bisan paagi sa tubig!\n\n6 Kag karon, mamangkot ako sa inyo, pinalangga kong mga kauturan, paano gintuman sang Kordero sang Dios ang tanan nga pagkamatarong sa pagpabunyag paagi sa tubig?\n\n7 Wala bala kamo makahibalo nga balaan sia? Apang bisan pa nga balaan sia, ginpakita niya sa mga anak sang katawhan nga suno sa unod ginapaubos niya ang iya kaugalingon sa atubang sang Amay, kag ginapamatud-an sa Amay nga mangin matinumanon sia sa iya sa pagtuman sang iya mga kasugoan.\n\n8 Gani, pagkatapos nga nabunyagan sia paagi sa tubig ang Balaan nga Espiritu nagpanaog sa iya sa dagway sing isa ka pating.\n\n9 Kag sa liwat, ini nagapakita sa mga anak sang katawhan sang kapiot sang banas, kag sang kakitid sang ganhaan, nga paagi sa sini sila magasulod, sia nga nagpahamtang sang ehemplo sa ila atubang.\n\n10 Kag nagsiling sia sa mga anak sang katawhan: Sunod ka sa akon. Gani, pinalangga kong mga kauturan, makasunod bala kita kay Jesus luwas lang kon sugot kita sa pagtuman sang mga kasugoan sang Amay?\n\n11 Kag ang Amay nagsiling: Maghinulsol kamo, maghinulsol kamo, kag magpabunyag sa ngalan sang akon Hinigugma nga Anak.\n\n12 Kag amo man, ang tingug sang Anak nag-abot sa akon nga nagasiling: Sia nga nabunyagan sa akon ngalan, sa iya igahatag sang Amay ang Balaan nga Espiritu pareho sa akon; gani, sunda ninyo ako, kag himoa ang mga butang nga inyo nakita nga akon ginahimo.\n\n13 Gani, pinalangga kong mga kauturan, nahibal-an ko nga kon sundon ninyo ang Anak sa bug-os nga katuyoan sang tagipusuon, nga nagabuhat nga wala’y pagkahipokrito kag wala’y pagpatalang sa atubang sang Dios, kundi nga may matuod-tuod nga tinutuyo, nga nagahinulsol sang inyo mga sala, nga nagasaksi sa Amay nga sugot kamo sa pagdala sa inyo kaugalingon sang ngalan ni Cristo paagi sa bunyag—huo, paagi sa pagsunod sang inyo Ginuo kag sang inyo Manluluwas paidalom sa tubig, suno sa iya pulong, tan-awa, dayon mabaton ninyo ang Balaan nga Espiritu; huo, dayon magaabot ang bunyag sang kalayo kag sang Balaan nga Espiritu; kag dayon makahambal kamo sa iya ka dila sang mga anghel, kag magasinggit sang mga pagdayaw sa Balaan sang Israel.\n\n14 Apang, tan-awa, pinalangga kong mga kauturan, sa amo nga paagi nabatian ko ang tingug sang Anak nga nagasiling: Pagkatapos nga kamo nakahinulsol sang inyo mga sala, kag nakasaksi sa Amay nga sugot kamo sa pagtuman sang akon mga kasugoan paagi sa bunyag sang tubig, kag nakabaton sang bunyag sang kalayo kag sang Balaan nga Espiritu, kag makahambal nga may isa ka bag-o nga dila, huo, bisan sa iya ka dila sang mga anghel, kag pagkatapos sini magapanghiwala sa akon, mas maayo pa para sa inyo nga wala kamo nakakilala sa akon.\n\n15 Kag nabatian ko ang isa ka tingug halin sa Amay nga nagasiling: Huo, ang mga pulong sang akon Hinigugma matuod kag tampad. Sia nga magapadayon tubtob sa katapusan, ang amo man maluwas.\n\n16 Kag karon, pinalangga kong mga kauturan, nahibal-an ko paagi sa sini nga luwas lang kon ang isa ka tawo magapadayon tubtob sa katapusan, sa pagsunod sang ehemplo sang Anak sang buhi nga Dios, indi sia maluwas.\n\n17 Gani, himoa ang mga butang nga akon ginsugid sa inyo nga akon nakita nga pagahimuon sang inyo Ginuo kag inyo Manunubos; kay, sa amo nga kabangdanan ginpakita ang mga ini sa akon agud nga inyo mahibal-an ang ganhaan nga sa diin kamo dapat magsulod. Kay ang ganhaan nga sa diin kamo dapat magsulod amo ang paghinulsol kag bunyag paagi sa tubig; kag dayon magaabot ang kapatawaran sang inyo mga sala paagi sa kalayo kag paagi sa Balaan nga Espiritu.\n\n18 Kag dayon yari kamo sa sining mapiot kag makitid nga banas nga nagapadulong sa kabuhi nga wala’y katapusan; huo, nakasulod na kamo paagi sa ganhaan; nakahimo na kamo suno sa mga kasugoan sang Amay kag sang Anak; kag nakabaton na kamo sang Balaan nga Espiritu, nga nagasaksi parte sa Amay kag sa Anak, sa katumanan sang promisa nga iya ginhimo, nga kon magsulod kamo sa amo nga paagi mabaton ninyo.\n\n19 Kag karon, pinalangga kong mga kauturan, pagkatapos nga nakasulod na kamo sa sining mapiot kag makitid nga banas, mamangkot ako kon ang tanan nahimo na? Tan-awa, ginasiling ko sa inyo, Wala; kay wala pa kamo makaabot dira luwas lang kon ini paagi sa pulong ni Cristo nga may di-mauyog nga pagtuo sa iya, nga nagasandig sing bug-os sa mga merito niya nga gamhanan sa pagluwas.\n\n20 Gani, kinahanglan gid nga magduso kamo pasulong upod ang kalig-on kay Cristo, nga may perpekto nga kasanagan sang paglaum, kag gugma sa Dios kag sa tanan nga tawo. Gani, kon magaduso kamo pasulong, nga nagapaayaw sa pulong ni Cristo, kag magapadayon tubtob sa katapusan, tan-awa, amo ini ang ginasiling sang Amay: Inyo maangkon ang kabuhi nga wala’y katapusan.\n\n21 Kag karon, tan-awa, pinalangga kong mga kauturan, amo ini ang paagi; kag wala na sing iban pa nga paagi ukon ngalan nga ginhatag sa idalom sang langit nga paagi sini ang tawo mahimo nga maluwas sa ginharian sang Dios. Kag karon, tan-awa, amo ini ang doktrina ni Cristo, kag ang nagaisahanon kag matuod nga doktrina sang Amay, kag sang Anak, kag sang Balaan nga Espiritu, nga isa ka Dios, nga wala’y katapusan. Amen.\n\n", "2-ne 32": "[center][font_size=26]Kapitulo 32[/font_size][/center]\n\n[i]Ang mga anghel nagahambal paagi sa gahum sang Balaan nga Espiritu—Ang mga tawo kinahanglan gid nga magpangamuyo kag mag-angkon sing ihibalo para sa ila mga kaugalingon halin sa Balaan nga Espiritu. Mga 559–545 B.C.[/i]\n\n1 Kag karon, tan-awa, pinalangga kong mga kauturan, sa banta ko ginabinag-binag pa gid ninyo sa inyo mga tagipusuon ang parte sa sinang dapat ninyo himuon pagkatapos nga nakasulod na kamo sa dalan. Apang, tan-awa, ngaa ginabinag-binag ninyo ining mga butang sa inyo mga tagipusuon?\n\n2 Wala bala ninyo madumdumi nga nagsiling ako sa inyo nga pagkatapos nga nakabaton na kamo sang Balaan nga Espiritu makahambal na kamo nga daw may dila kamo sang mga anghel? Kag karon, paano kamo makahambal nga daw may dila kamo sang mga anghel luwas lang nga ini paagi sa Balaan nga Espiritu?\n\n3 Ang mga anghel nagahambal paagi sa gahum sang Balaan nga Espiritu; gani, nagahambal sila sang mga pulong ni Cristo. Gani, nagsiling ako sa inyo, magpaayaw kamo sa mga pulong ni Cristo; kay tan-awa, ang mga pulong ni Cristo magasugid sa inyo sang tanan nga butang nga inyo dapat himuon.\n\n4 Gani, karon pagkatapos nga mahambal ko ining mga pulong, kon indi ninyo mahangpan ang mga ini, ina tungod kay wala kamo magpamangkot, kag wala man kamo magpanuktok; gani, wala kamo madala sa kasanag, kundi pat-od gid nga madula sa kadulom.\n\n5 Kay tan-awa, sa liwat ginasiling ko sa inyo nga kon magsulod kamo sa dalan, kag magbaton sang Balaan nga Espiritu, ipakita sini sa inyo ang tanan nga butang nga inyo dapat himuon.\n\n6 Tan-awa, amo ini ang doktrina ni Cristo, kag wala na sing doktrina pa nga igahatag tubtob nga pagkatapos nga igapakita niya sa inyo ang iya kaugalingon sa unod. Kag kon magapakita sia sa inyo sang iya kaugalingon sa unod, ang mga butang nga iya ihambal sa inyo amo ang inyo tinguhaan nga himuon.\n\n7 Kag karon ako, si Nefi, indi na makahambal sing dugang pa; ginapunggan sang Espiritu ang akon panghambal, kag padayon ako nga nagapangalisud tungod sang pagkawala’y pagtuo, kag sang kalainan, kag sang pagkaignorante, kag sang pagkabatinggilan sang mga tawo; kay indi sila magpangita sang ihibalo, kag indi man maghangop sang dako nga ihibalo, kon ginahatag ini sa ila sa kaathagan, bisan pareho kaathag sing isa ka pulong.\n\n8 Kag karon, pinalangga kong mga kauturan, makita ko nga nagabinag-binag pa kamo gihapon sa inyo mga tagipusuon; kag ginakasubo ko nga kinahanglan gid nga maghambal ako parte sini nga butang. Kay kon magpamati kamo sa Espiritu nga nagatudlo sa isa ka tawo sa pagpangamuyo, mahibal-an ninyo nga dapat gid kamo nga magpangamuyo; kay ang malain nga espiritu wala nagatudlo sing isa ka tawo nga magpangamuyo, kundi nga nagatudlo sa iya nga indi sia dapat magpangamuyo.\n\n9 Apang tan-awa, ginasiling ko sa inyo nga dapat gid kamo nga magpangamuyo sing dalayon, kag indi magpaluya; nga dapat gid nga indi kamo maghikot sing bisan ano nga butang sa Ginuo luwas lang nga una sa tanan magpangamuyo kamo sa Amay sa ngalan ni Cristo, agud nga ikonsagrar niya ang inyo ginpanghikot sa inyo, agud nga ang inyo ginapanghikot mangin para sa kaayohan sang inyo kalag.\n\n", "2-ne 33": "[center][font_size=26]Kapitulo 33[/font_size][/center]\n\n[i]Ang mga pulong ni Nefi matuod—Nagasaksi ang mga ini parte kay Cristo—Inang mga nagapati kay Cristo magapati sa mga pulong ni Nefi, nga mangin bilang isa ka saksi sa atubang sang hukmanan. Mga 559–545 B.C.[/i]\n\n1 Kag karon ako, si Nefi, indi makasulat sang tanan nga butang nga ginpanudlo sa tunga sang akon katawhan; kag indi man ako sagad sa pagsulat, kag amo man sa paghambal; kay kon ang isa ka tawo nagahambal paagi sa gahum sang Balaan nga Espiritu ang gahum sang Balaan nga Espiritu nagadala sini sa mga tagipusuon sang mga anak sang katawhan.\n\n2 Apang tan-awa, may madamo nga nagapatig-a sang ila mga tagipusuon batok sa Balaan nga Espiritu, sa bagay nga wala ini sing lugar sa ila; gani, ginasikway nila ang madamo nga butang nga nasulat kag ginakabig ang mga ini bilang mga butang nga wala sing pulos.\n\n3 Apang ako, si Nefi, nagsulat sang akon ginsulat, kag ginakabig ko ini nga may dako nga importansya, kag ilabi na gid sa akon katawhan. Kay dalayon ako nga nagapangamuyo para sa ila sa adlaw, kag ginabasa sang luha sang akon mga mata ang akon ulunan sa gab-i tungod sa ila; kag nagapakitluoy ako sa akon Dios nga may pagtuo, kag nahibal-an ko nga pamatian niya ang akon pagpakitluoy.\n\n4 Kag nahibal-an ko nga ang Ginuong Dios magakonsagrar sang akon mga pangamuyo para sa kaayohan sang akon katawhan. Kag ang mga pulong nga akon ginsulat sa kahuyang pagahimuon nga mabaskog sa ila; kay ini nagakumbinsi sa ila sa paghimo sang maayo; ini nagapahayag sa ila parte sa ila mga amay; kag ini nagahambal parte kay Jesus, kag nagakumbinsi sa ila sa pagpati sa iya, kag sa pagpadayon tubtob sa katapusan, nga amo ang kabuhi nga wala’y katapusan.\n\n5 Kag ini nagahambal sing masakit batok sa sala, suno sa kaprangka sang kamatuoran; gani, wala sing tawo nga maakig sa mga pulong nga akon ginsulat luwas lang nga mangin iya sia sang espiritu sang yawa.\n\n6 Nagakasadya ako sa kaathagan; nagakasadya ako sa kamatuoran; nagakasadya ako sa akon Jesus, kay gintubos niya ang akon kalag halin sa impiyerno.\n\n7 May putli ako nga paghigugma para sa akon katawhan, kag dako nga pagtuo kay Cristo nga masugata ko ang madamo nga kalag nga wala’y mantsa sa iya hukom-lingkuranan.\n\n8 May putli ako nga paghigugma sa mga Judio—nagasiling ako nga Judio bangod ang buot ko silingon amo sila nga diin ako naghalin.\n\n9 May putli man ako nga paghigugma sa mga Gentil. Apang tan-awa, wala sa mga ini ang malauman ko luwas lang nga magapakig-uli sila kay Cristo, kag magsulod sa makitid nga ganhaan, kag maglakat sa mapiot nga banas nga nagapadulong sa kabuhi, kag magapadayon sa banas tubtob sa katapusan nga adlaw sang pagtilaw.\n\n10 Kag karon, pinalangga kong mga kauturan, kag amo man mga Judio, kag tanan kamo nga yara sa mga punta sang kalibutan, pamatii ining mga pulong kag magpati kay Cristo; kag kon indi kamo magpati sa sining mga pulong magpati kamo kay Cristo. Kag kon magpati kamo kay Cristo magapati kamo sa sining mga pulong, kay ang mga ini mga pulong ni Cristo, kag ginhatag niya ang mga ini sa akon; kag nagatudlo ang mga ini sa tanan nga tawo nga dapat sila maghimo sang maayo.\n\n11 Kag kon ang mga ini indi mga pulong ni Cristo, kamo ang maghukom—kay ipakita sa inyo ni Cristo, nga may gahum kag dako nga himaya, nga iya ini mga pulong, sa katapusan nga adlaw; kag kamo kag ako magatindog sing atubangay sa atubang sang iya hukmanan; kag inyo mahibal-an nga ako ginsugo niya sa pagsulat sining mga butang, sa pihak sang akon kahuyang.\n\n12 Kag nagapangamuyo ako sa Amay sa ngalan ni Cristo nga madamo sa aton, kon indi tanan, ang mahimo nga maluwas sa iya ginharian sa sinang dako kag katapusan nga adlaw.\n\n13 Kag karon, pinalangga kong mga kauturan, ang tanan sinang iya sang panimalay ni Israel, kag tanan kamo nga yara sa mga punta sang kalibutan, nagahambal ako sa inyo bilang tingug sing isa nga nagasinggit halin sa yab-ok: Paalam tubtob nga mag-abot inang dako nga adlaw.\n\n14 Kag kamo nga indi mag-ambit sang kaayo sang Dios, kag magatahod sang mga pulong sang mga Judio, kag amo man sang akon mga pulong, kag sang mga pulong nga magagwa sa baba sang Kordero sang Dios, tan-awa, nagapaalam ako sa inyo sing isa ka wala’y katubtuban nga pagpaalam, kay ining mga pulong magakondenar sa inyo sa katapusan nga adlaw.\n\n15 Kay kon ano ang akon gintakpan sa duta, pagadal-on batok sa inyo sa hukmanan; kay amo ini ang ginsugo sa akon sang Ginuo, kag dapat gid nga tumanon ko. Amen.\n\n", "jacob 1": "[center][font_size=26]Ang Libro ni Jacob ang Utod ni Nefi[/font_size][/center]\n\nAng mga pulong sang iya pagpangwali sa iya mga kauturan. Ginpahipos niya ang isa ka tawo nga nagtinguha sa pagguba sang doktrina ni Cristo. Pila ka mga pulong parte sa kasaysayan sang katawhan ni Nefi.\n\n[center][font_size=26]Kapitulo 1[/font_size][/center]\n\n[i]Sanday Jacob kag Jose nagtinguha sa pagkumbinsi sang mga tawo sa pagpati kay Cristo kag pagtuman sang Iya mga kasugoan—Napatay si Nefi—Nagpangibabaw ang kalainan sa mga Nefinhon. Mga 544–421 B.C.[/i]\n\n1 Kay tan-awa, natabo ini nga singkwenta’y singko ka tuig ang naglabay halin sa tion nga si Lehi nagbiya sa Jerusalem; gani, si Nefi naghatag sa akon, kay Jacob, sing isa ka kasugoan parte sa magagmay nga mga lamina nga sa diin ining mga butang nakurit.\n\n2 Kag ginhatagan niya ako, si Jacob, sing isa ka kasugoan nga dapat ako magsulat sa sining mga lamina sing pila sang mga butang nga akon ginakabig nga labing importante; nga indi ako dapat magsulat, luwas lang kon malip-ot lamang, parte sa kasaysayan sining katawhan nga ginatawag nga katawhan ni Nefi.\n\n3 Kay nagsiling sia nga ang kasaysayan sang iya katawhan dapat nga ikurit sa iban pa niya nga mga lamina, kag nga dapat ko amligan ining mga lamina kag ipasa ang mga ini sa akon kaliwatan, sa tanan nga henerasyon.\n\n4 Kag kon may mga pagpangwali nga sagrado, ukon rebelasyon nga dako, ukon pagpropesiya, nga dapat ko ikurit ang labing importante nga mga punto sang mga ini sa sining mga lamina, kag magsulat parte sa mga ini tubtob sa mahimo, para kay Cristo, kag para sa amon katawhan.\n\n5 Kay tungod sang pagtuo kag dako nga kabalaka, matuod gid nga ginpakita ang mga ini sa amon parte sa amon katawhan kon ano nga mga butang ang magakalatabo sa ila.\n\n6 Kag madamo man kami sing mga rebelasyon, kag sang espiritu sang bugana nga propesiya; gani, nakahibalo kami parte kay Cristo kag sang iya ginharian nga magaabot.\n\n7 Gani nagpangabudlay kami sing matutum sa tunga sang amon katawhan, agud basi pa lang makumbinsi namon sila sa pagpalapit kay Cristo, kag mag-ambit sang kaayo sang Dios, agud basi pa lang nga makasulod sila sa iya kapahuwayan, kay basi kon sa ano man nga mga paagi magasumpa sia sa iya kaakig nga indi sila makasulod, pareho sang pagpanghangkat sa mga adlaw sang pagsulay samtang ang mga anak ni Israel yara sa kamingawan.\n\n8 Gani, ginapangayo namon sa Dios nga makumbinsi namon kuntani ang tanan nga tawo nga indi magrebelde sa Dios, sa paghangkat sa iya sa kaakig, kundi nga ang tanan nga tawo magpati kay Cristo, kag magpamalandong sang iya kamatayon, kag mag-antos sang iya krus kag magbatas sang kahuluy-an sang kalibutan; gani, ako, si Jacob, nangako sa akon kaugalingon nga magtuman sang kasugoan sang akon utod nga si Nefi.\n\n9 Karon si Nefi nagsugod sa pagtigulang, kag nabatyagan niya nga pat-od gid nga mapatay sia sa indi madugay; gani, naghaplas sia sing isa ka tawo nga mangin isa ka hari kag isa ka tagdumala sang iya katawhan subong, suno sa mga pagginahum sang mga hari.\n\n10 Si Nefi bangod palangga sing tuman sang katawhan, bangod isa sia ka dako nga manug-amlig nila, nga naggamit sang espada ni Laban sa pagpangapin sa ila, kag nagpangabudlay sa tanan niya nga mga adlaw para sa ila kaayohan—\n\n11 Gani, tuman nga naghandum ang katawhan nga huptan sa panumduman ang iya ngalan. Kag kon sin-o man ang dapat maggahum bulos sa iya ginpangtawag sang katawhan, ika-duha nga Nefi, ika-tatlo nga Nefi, kag iban pa, suno sa mga pagginahum sang mga hari; kag sa amo nga paagi sila gintawag sang katawhan, bisan ano pa man ang ila ngalan.\n\n12 Kag natabo ini nga napatay si Nefi.\n\n13 Karon ang katawhan nga indi mga Lamanhon mga Nefinhon; ugaling, gintawag sila nga mga Nefinhon, mga Jacobnon, mga Josefnon, mga Zoramnon, mga Lamanhon, mga Lemuelnon, kag mga Ismaelnon.\n\n14 Apang ako, si Jacob, indi magkilala sa ila pagkatapos sini sa amo nga mga ngalan, kundi nga tawagon ko sila nga mga Lamanhon nga nagatinguha sa paglaglag sang katawhan ni Nefi, kag inang mga mainabyanon kay Nefi tawagon ko nga mga Nefinhon, ukon ang katawhan ni Nefi, suno sa mga pagginahum sang mga hari.\n\n15 Kag karon natabo ini nga ang katawhan ni Nefi, sa idalom sang pagginahum sang ika-duha nga hari, nagsugod sa pagpatig-a sang ila mga tagipusuon, kag nagpinagusto sila sa malain nga mga paggawi, pareho kay David sang dumaan nga panahon nga naghandum sang madamo nga asawa kag oloasawa, kag amo man si Solomon nga iya anak.\n\n16 Huo, kag nagsugod man sila sa pagpangita sang madamo nga bulawan kag pilak, kag nagsugod sila sa pag-alsa diutay sa bugal.\n\n17 Gani, ako, si Jacob, naghatag sa ila sining mga pulong samtang nagpanudlo ako sa ila sa templo, pagkatapos sang una nga pagbaton sang akon tulumanon halin sa Ginuo.\n\n18 Kay ako, si Jacob, kag ang akon utod nga si Jose nakonsagrar nga mga pari kag mga manunudlo sining katawhan paagi sa kamot ni Nefi.\n\n19 Kag gintuman namon sing maayo ang amon palangakoan sa Ginuo, nga gin-ako sa amon kaugalingon ang responsibilidad, nga nagasabat sang mga sala sang katawhan sa amon kaugalingon nga mga ulo kon wala namon sila pagtudloi sang pulong sang Dios sa bug-os nga katutum; gani, paagi sa pagpangabudlay sa amon ikasarang ang ila dugo mahimo nga indi magtupa sa amon mga biste; indi gani ang ila dugo magatupa sa amon mga biste, kag indi kami makita nga wala’y mantsa sa katapusan nga adlaw.\n\n", "jacob 2": "[center][font_size=26]Kapitulo 2[/font_size][/center]\n\n[i]Ginkondenar ni Jacob ang gugma sa manggad, ang bugal, kag pagkadi-putli—Ang mga tawo mahimo nga magpangita sang manggad agud buligan ang ila isigkatawo—Ang Ginuo nagamando nga wala sing isa sa mga Nefinhon ang mahimo mag-angkon sing masobra sa isa ka asawa—Ang Ginuo nagakalipay sa kaputli sang mga babayi. Mga 544–421 B.C.[/i]\n\n1 Ang mga pulong nga ginhambal ni Jacob nga utod ni Nefi, sa katawhan ni Nefi, pagkatapos sang pagkamatay ni Nefi:\n\n2 Karon, pinalangga kong mga kauturan, ako, si Jacob, suno sa responsibilidad kon sa diin napaidalom ako sa Dios, sa pagtuman sing maayo sang amon palangakoan upod ang kaligdong, kag agud nga mahimo ko nga makakasan ang akon mga biste sang inyo mga sala, nagkadto ako sa templo sa sini nga adlaw agud nga mapahayag ko sa inyo ang pulong sang Dios.\n\n3 Kag kamo mismo nakahibalo nga halin pa sadto nangin matutum ako sa palangakoan nga sa diin ako gintawag; apang ako sa sini nga adlaw ginapabug-atan sing tuman pa gid nga handum kag kabalaka para sa kaayohan sang inyo mga kalag sangsa sadto.\n\n4 Kay tan-awa, tubtob sa sini nga tion, nangin matinumanon kamo sa pulong sang Ginuo nga akon ginhatag sa inyo.\n\n5 Apang tan-awa, magpamati kamo sa akon, kag hibal-on nga paagi sa bulig sang labing gamhanan nga Tagtuga sang langit kag duta makasugid ako parte sang inyo mga panghunahuna, kon paano nga nagasugod kamo sa pagpakasala, nga ang amo nga sala tuman ka makangilil-ad sa akon, huo, kag makangilil-ad sa Dios.\n\n6 Huo, nagapasubo ini sang akon kalag kag nagapalangupos ako sa kahuya sa atubang sang akon Tagtuga, nga kinahanglan gid nga magsaksi ako sa inyo parte sa kalainan sang inyo mga tagipusuon.\n\n7 Kag nagapasubo man ini sa akon nga kinahanglan gid ako nga maggamit sing dako nga kaisog sa paghambal parte sa inyo, sa atubang sang inyo mga asawa kag inyo mga anak, nga ang madamo sa ila may mga balatyagon nga tuman ka sensitibo kag putli kag halalungan sa atubang sang Dios, nga ang amo nga butang nahamut-an sang Dios;\n\n8 Kag sa panan-aw ko nga nagkadto sila diri sa pagpamati sang makapahamuot nga pulong sang Dios, huo, ang pulong nga nagapaayo sang napilasan nga kalag.\n\n9 Gani, nabudlayan ang akon kalag nga mapilitan ako, tungod sang kaistrikto sang kasugoan nga akon nabaton halin sa Dios, sa pagpaandam sa inyo suno sa inyo mga krimen, sa pagpadako sang mga pilas sinang mga napilasan na ngadaan, imbes nga paumpawan kag paayohon ang ila mga pilas; kag inang mga wala pa mapilasan, imbes nga magpaayaw sa makapahamuot nga pulong sang Dios may mga sundang nga ginapaungot sa pagdulut sa ila mga kalag kag pagpilas sang ila halalungan nga mga kaisipan.\n\n10 Apang, bisan pa sang kadakuon sang hilikoton, kinahanglan gid nga akon himuon suno sa istrikto nga mga kasugoan sang Dios, kag sugiran kamo parte sang inyo kalainan kag mga kangil-aran, sa atubang sang mga putli sing tagipusuon, kag sang masinulub-on nga tagipusuon, kag sa idalom sang pagpasiplat sang nagadulut nga mata sang Dios nga Makagagahum.\n\n11 Gani, kinahanglan gid nga sugiran ko kamo sang kamatuoran suno sa kaathag sang pulong sang Dios. Kay tan-awa, sang ginpamangkot ko ang Ginuo, sa sini nga paagi nag-abot ang pulong sa akon nga nagasiling: Jacob, magtaklad ka sa templo sa buwas, kag ipahayag ang pulong nga ihatag ko sa imo para sa sining katawhan.\n\n12 Kag karon tan-awa, mga kauturan ko, amo ini ang pulong nga akon ginapahayag sa inyo, nga madamo sa inyo ang nagsugod sa pagpangita sang bulawan, kag sang pilak, kag sang tanan nga sari sang malahalon nga mga milinahon, nga sa diin ini nga duta, nga isa ka duta sang panaad sa inyo kag sa inyo kaliwatan, tuman kabugana.\n\n13 Kag ang kamot sang Dios labing nahamuot nga nagayuhum sa inyo, sa bagay nga nakaangkon kamo sang madamo nga manggad; kag tungod kay ang pila sa inyo nakaangkon sing mas bugana sangsa sina sang inyo mga kauturan nag-alsa kamo sa bugal sang inyo mga tagipusuon, kag nagpatiskog sang inyo mga liog kag nagpataas sang inyo mga ulo tungod sang pagkamalahalon sang inyo mga panapton, kag ginhingabot ang inyo mga kauturan bangod nagapati kamo nga mas maayo kamo sangsa ila.\n\n14 Kag karon, mga kauturan ko, nagapati bala kamo nga ginapakamatarong kamo sang Dios sa sini nga butang? Tan-awa, ginasiling ko sa inyo, Wala. Kundi nga ginakondenar niya kamo, kag kon magpamilit kamo sa sining mga butang ang iya mga paghukom pat-od gid nga magatupa sing madasig sa inyo.\n\n15 O kabay kuntani nga ipakita niya sa inyo nga mahimo niya kamo nga madutlan, kag sa isa ka pasiplat sang iya mata mahimo niya kamo nga sakiton paubos sa yab-ok!\n\n16 O kabay kuntani nga hilwayon niya kamo halin sa sining kalainan kag kangil-aran. Kag, O kabay kuntani nga magapamati kamo sa pulong sang iya mga sugo, kag indi pag-itugot nga gub-on sining bugal sang inyo mga tagipusuon ang inyo mga kalag!\n\n17 Panumduma ang inyo mga kauturan pareho sa inyo mga kaugalingon, kag mangin mainabyanon sa tanan kag maalwan sang inyo pagkabutang, agud nga mangin manggaranon sila pareho sa inyo.\n\n18 Apang antes kamo magpangita sang manggad, pangitaa anay ninyo ang ginharian sang Dios.\n\n19 Kag pagkatapos nga makaangkon kamo sing isa ka paglaum kay Cristo magaangkon kamo sing manggad, kon pangitaon ninyo ang mga ini; kag magpangita kamo sang mga ini para sa tinutuyo nga maghimo sang maayo—sa pagpabayo sang mga hublas, kag sa pagpakaon sang mga ginagutom, kag sa paghilway sang mga bihag, kag sa paghatag sing kaumpawan sa mga masakiton kag sa mga nagaantos.\n\n20 Kag karon, mga kauturan ko, naghambal ako sa inyo parte sa bugal; kag ang iban sa inyo nga nagpaantos sang inyo isigkatawo, kag naghingabot sa iya bangod mga bugalon kamo sa inyo mga tagipusuon sang mga butang nga ginhatag sa inyo sang Dios, ano ang masiling ninyo parte sini?\n\n21 Wala bala kamo nagapati nga ang amo sina nga mga butang mga kangil-aran sa iya nga nagtuga sang tanan nga unod? Kag ang tagsa ka tinuga pareho kamalahalon sa iya panulok. Kag ang tanan nga unod naghalin sa yab-ok; kag para sa amo man nga katuyoan gintuga niya sila, agud nga magtuman sila sang iya mga kasugoan kag maghimaya sa iya tubtob sa wala’y katapusan.\n\n22 Kag karon ginatapos ko ang paghambal sa inyo parte sa sining bugal. Kag kon indi lamang nga kinahanglan ko gid nga maghambal sa inyo parte sa isa ka mas grabe nga krimen, ang akon tagipusuon magakasadya sing tuman tungod sa inyo.\n\n23 Apang ang pulong sang Dios nagapabudlay sa akon tungod sang inyo mas grabe nga mga krimen. Kay tan-awa, ini ang siling sang Ginuo: Ining katawhan nagasugod sa pagdugang sa kalainan; wala nila mahangpi ang balaan nga mga kasulatan, kay nagatinguha sila sa pagpakamatarong sang ila mga kaugalingon sa paghimo sang mga pagpanghilawas, tungod sang mga butang nga nasulat parte kay David, kag kay Solomon nga iya anak.\n\n24 Tan-awa, sanday David kag Solomon matuod gid nga may madamo nga asawa kag oloasawa, nga ang amo nga butang kangil-aran sa akon panulok, siling sang Ginuo.\n\n25 Gani, amo ini ang siling sang Ginuo, gintuytuyan ko ining katawhan pagwa sa duta sang Jerusalem, paagi sa gahum sang akon butkon, agud nga makapabangon ako para sa akon sing isa ka matarong nga sanga halin sa bunga sang mga balikawang ni Jose.\n\n26 Gani, ako nga Ginuong Dios indi magtugot nga ining katawhan maghimo sing pareho sa ila sang dumaan nga panahon.\n\n27 Gani, mga kauturan ko, pamatii ako, kag dungga ang pulong sang Ginuo: Kay wala sing bisan isa ka lalaki sa tunga ninyo nga magaangkon luwas sa isa ka asawa; kag ang mga oloasawa indi sia dapat mag-angkon;\n\n28 Kay ako, nga Ginuong Dios, nagakalipay sa kaputli sang mga babayi. Kag ang mga pagkamakihilawason mga kangil-aran sa akon atubang; amo ini ang siling sang Ginuo sang mga Kasoldadohan.\n\n29 Gani, ining katawhan dapat magtuman sang akon mga kasugoan, siling sang Ginuo sang mga Kasoldadohan, indi gani pagasumpaon ang duta tungod sa ila.\n\n30 Kay kon kabubut-on ko, siling sang Ginuo sang mga Kasoldadohan, nga magbangon sang kaliwatan para sa akon, suguon ko ang akon katawhan; apang kon indi magapamati sila sa sining mga butang.\n\n31 Kay tan-awa, ako, nga Ginuo, nakakita sang kasubo, kag nakabati sang mga pagkalisud sang mga anak nga babayi sang akon katawhan sa duta sang Jerusalem, huo, kag sa tanan nga kadutaan sang akon katawhan, tungod sang kalainan kag mga kangil-aran sang ila mga bana.\n\n32 Kag indi ko pag-itugot, siling sang Ginuo sang mga Kasoldadohan, nga ang mga pakitluoy sang matahum nga mga anak nga babayi sining katawhan, nga akon gindala pagwa sa duta sang Jerusalem, magalab-ot sa akon batok sa mga lalaki sang akon katawhan, siling sang Ginuo sang mga Kasoldadohan.\n\n33 Kay indi nila dapat pagdal-on nga bihag ang mga anak nga babayi sang akon katawhan tungod sang ila kalulo, luwas lang nga bisitahon ko sila sing isa ka masakit nga sumpa, bisan pa tubtob sa kalaglagan; kay indi sila dapat maghimo sang mga pagkamakihilawason pareho sa ila sang dumaan nga panahon, siling sang Ginuo sang mga Kasoldadohan.\n\n34 Kag karon tan-awa, mga kauturan ko, nakahibalo kamo nga ining mga kasugoan ginhatag sa aton amay, kay Lehi; gani, nahibal-an na ninyo ang mga ini sang una; kag nagdala sa inyo mga kaugalingon sang dako nga pagkondenar; kay ginhimo ninyo ining mga butang nga wala ninyo dapat ginhimo.\n\n35 Tan-awa, nakahimo kamo sing mas dalagko nga mga kalainan sangsa mga Lamanhon nga aton mga kauturan. Ginbuka ninyo ang mga tagipusuon sang inyo mapinalanggaon nga mga asawa, kag gindula ang pagsalig sang inyo mga anak tungod sang inyo malain nga mga ehemplo sa ila atubang; kag ang mga paghibubun-ot sang ila mga tagipusuon nagalab-ot sa Dios batok sa inyo. Kag tungod sang kaistrikto sang pulong sang Dios, nga nagapanaog batok sa inyo, madamo nga tagipusuon ang nagkalamatay, nga natuhog sang madalom nga mga pilas.\n\n", "jacob 3": "[center][font_size=26]Kapitulo 3[/font_size][/center]\n\n[i]Ang putli sing tagipusuon nagabaton sang makapahamuot nga pulong sang Dios—Ang pagkamatarong sang mga Lamanhon nagalabaw sinang iya sang mga Nefinhon—Si Jacob nagpaandam batok sa pagpanghilawas, imoralidad, kag tagsa ka sala. Mga 544–421 B.C.[/i]\n\n1 Apang tan-awa, ako, si Jacob, magahambal sa inyo nga mga putli sing tagipusuon. Magtulok kamo sa Dios nga may kalig-on sang kaisipan, kag magpangamuyo sa iya nga may tuman nga pagtuo, kag paumpawan niya kamo sa inyo mga pag-antos, kag magapangapin sia sang inyo kawsa, kag magapadala sang hustisya sa ila nga nagatinguha sang inyo kalaglagan.\n\n2 O tanan kamo nga putli sing tagipusuon, ibayaw ang inyo mga ulo kag batona ang makapahamuot nga pulong sang Dios, kag magpaayaw sa iya gugma; kay mahimo ninyo ini, kon ang inyo mga kaisipan malig-on, tubtob sa wala’y katapusan.\n\n3 Apang, kalisud, kalisud, sa inyo nga mga indi putli sing tagipusuon, nga mga mahigko sa sini nga adlaw sa atubang sang Dios; kay luwas lang kon maghinulsol kamo ang duta sumpaon tungod sa inyo; kag ang mga Lamanhon, nga indi mahigko pareho sa inyo, apang ginsumpa sila sing isa ka masakit nga sumpa, magasilot sa inyo bisan tubtob sa kalaglagan.\n\n4 Kag ang tion madasig nga magaabot, nga luwas lang kon maghinulsol kamo panag-iyahan nila ang duta nga inyo palanublion, kag tuytuyan palayo sang Ginuong Dios ang mga matarong halin sa tunga ninyo.\n\n5 Tan-awa, ang mga Lamanhon nga inyo mga kauturan, nga inyo ginakaugtan tungod sang ila kahigkoan kag sang pagsumpa nga nagtupa sa ila mga panit, mga mas matarong pa sangsa inyo; kay wala nila nalipatan ang kasugoan sang Ginuo, nga ginhatag sa aton amay—nga dapat sila mag-angkon sing isa lamang ka asawa, kag ang mga oloasawa indi sila dapat mag-angkon, kag wala dapat sing mga pagkamakihilawason nga pagahimuon sa tunga nila.\n\n6 Kag karon, ining kasugoan ila ginatinguhaan sa pagtuman; gani, tungod sini nga pagtinguha, sa pagtuman sini nga kasugoan, indi sila paglaglagon sang Ginuong Dios, kundi nga mangin maluluy-on sa ila; kag sa pila ka adlaw mangin isa sila ka ginpakamaayo nga katawhan.\n\n7 Tan-awa, palangga sang ila mga bana ang ila mga asawa, kag palangga sang ila mga asawa ang ila mga bana; kag palangga sang ila mga bana kag sang ila mga asawa ang ila mga anak; kag ang kabangdanan sang ila pagkawala’y pagtuo kag sang ila pagdumot sa inyo amo ang kalainan sang ila mga amay; gani, daw ano bala kamo ka mas maayo sangsa ila sa panulok sang inyo dako nga Tagtuga?\n\n8 O mga kauturan ko, nahadlok ako nga kon indi kamo maghinulsol sang inyo mga sala nga ang ila mga panit mangin mas maputi pa sangsa inyo, kon pagadal-on kamo upod sa ila sa atubang sang trono sang Dios.\n\n9 Gani, isa ka kasugoan ang ginahatag ko sa inyo, nga amo ang pulong sang Dios, nga indi na kamo magpasipala batok sa ila tungod sang kaitomon sang ila mga panit; kag indi man kamo magpasipala batok sa ila tungod sang ila kahigkoan; kundi nga dumdumon ninyo ang inyo kaugalingon nga kahigkoan, kag dumdumon nga ang ila kahigkoan tungod sang ila mga amay.\n\n10 Gani, inyo dumdumon ang inyo mga anak, kon paano nga ginpakasubo ninyo ang ila mga tagipusuon tungod sang ehemplo nga inyo ginpahamtang sa ila atubang; kag amo man, dumdumon nga mahimo ninyo, tungod sang inyo kahigkoan, nga dal-on ang inyo mga anak sa kalaglagan, kag ang ila mga sala matumpok sa inyo mga ulo sa katapusan nga adlaw.\n\n11 O mga kauturan ko, pamatii ang akon mga pulong; pukawa ang mga ikasarang sang inyo mga kalag; uyoga ang inyo mga kaugalingon agud nga mahimo kamo nga makabugtaw halin sa katulugon sang kamatayon; kag hilwaya ang inyo mga kaugalingon halin sa kasakit sang impiyerno agud nga indi kamo mangin mga anghel sang yawa, nga idap-ong sa sinang linaw nga kalayo kag asupre nga amo ang ika-duha nga kamatayon.\n\n12 Kag karon ako, si Jacob, naghambal sing madamo pa gid nga mga butang sa katawhan ni Nefi, nga nagapaandam sa ila batok sa pagpanghilawas kag imoralidad, kag tagsa ka sahi sang sala, nga nagasugid sa ila sang makahaladlok nga kadangatan sang mga ini.\n\n13 Kag ika-isa ka gatos nga bahin sang mga kahimoan sining katawhan, nga subong nagsugod nga mangin tuman kadamo, indi masulat sa sining mga lamina; apang madamo sang ila mga kahimoan ang nasulat sa mas dalagko nga mga lamina, kag ang ila mga giyera, kag ang ila mga pagbinaisay, kag ang mga pagginahum sang ila mga hari.\n\n14 Ining mga lamina ginatawag nga mga lamina ni Jacob, kag ginhimo ang mga ini sang kamot ni Nefi. Kag ginatapos ko ang paghambal sining mga pulong.\n\n", "jacob 4": "[center][font_size=26]Kapitulo 4[/font_size][/center]\n\n[i]Ang tanan nga propeta nagsimba sa Amay sa ngalan ni Cristo—Ang paghalad ni Abraham kay Isaac kaanggid sang iya sang Dios kag Iya Bugtong nga Anak—Ang mga tawo dapat nga magpakig-uli sang ila mga kaugalingon sa Dios paagi sa Pagbayad-Sala—Ang mga Judio magasikway sang pundasyon nga bato. Mga 544–421 B.C.[/i]\n\n1 Karon tan-awa, natabo ini nga ako, si Jacob, pagkatapos nga nagtudlo sing madamo sa akon katawhan sa pulong, (kag indi ko masulat kundi diutay lamang nga bahin sang akon mga pulong, tungod sang kabudlayan sang pagkurit sang amon mga pulong sa mga lamina) kag nahibal-an namon nga ang mga butang nga ginasulat namon sa mga lamina kinahanglan gid nga magpabilin;\n\n2 Apang kon ano man nga mga butang ang amon isulat sa bisan ano luwas lang nga ini sa mga lamina pat-od gid nga maguba kag madula; apang mahimo kami nga makasulat sing pila ka mga pulong sa mga lamina, nga magahatag sa aton mga kaanakan, kag sa aton man pinalangga nga mga kauturan, sing isa ka diutay nga bahin sang ihibalo parte sa aton, ukon parte sa ila mga amay—\n\n3 Karon sa sini nga butang kami nagakasadya; kag nagapangabudlay kami sing matutum sa pagkurit sining mga pulong sa mga lamina, nga nagalaum nga ang aton pinalangga nga mga kauturan kag ang aton mga kaanakan magabaton sang mga ini sing may mapinasalamaton nga mga tagipusuon, kag magabasa sang mga ini sing maid-id agud nga matun-an nila sing may kalipay kag indi sing may kasubo, ukon man paghikay, ang parte sa ila una nga mga ginikanan.\n\n4 Kay sa amo nga tinutuyo ginsulat namon ining mga butang, agud ila mahibal-an nga nakahibalo kami parte kay Cristo, kag nakaangkon kami sing paglaum sang iya himaya madamo nga ginatos ka tuig antes sang iya pagkari; kag indi lamang kami mismo ang nakaangkon sing paglaum sang iya himaya, kundi ang tanan man nga balaan nga mga propeta nga nauna sa amon.\n\n5 Tan-awa, nagpati sila kay Cristo kag nagsimba sa Amay sa iya ngalan, kag nagasimba man kami sa Amay sa iya ngalan. Kag sa amo nga tinutuyo ginatuman namon ang layi ni Moises, bangod ginatudlo sini ang aton mga kalag sa iya; kag sa amo nga kabangdanan ginapakabalaan ini sa aton para sa pagkamatarong, pareho nga ginkabig ini para kay Abraham sa kamingawan nga mangin matinumanon sa mga sugo sang Dios sa paghalad sang iya anak nga si Isaac, nga kaanggid sang iya sang Dios kag iya Bugtong nga Anak.\n\n6 Gani, ginatun-an namon ang mga propeta, kag madamo kami sing mga rebelasyon kag sang espiritu sang propesiya; kag upod ining tanan nga mga saksi nakaangkon kami sing isa ka paglaum, kag ang amon pagtuo nangin di-mauyog, sa bagay nga matuod gid nga makasugo kami paagi sa ngalan ni Jesus kag ang mga kahoy mismo nagatuman sa amon, ukon ang mga bukid, ukon ang mga balod sang dagat.\n\n7 Bisan pa amo sini, ginapakita sa amon sang Ginuong Dios ang amon kahuyangan agud nga mahimo namon mahibal-an nga paagi sa iya grasya, kag iya dako nga pagpakaubos sa mga anak sang katawhan, nga may gahum kami sa paghimo sining mga butang.\n\n8 Tan-awa, dako kag dalayawon ang mga binuhatan sang Ginuo. Daw ano ka di-matungkad ang kadalumon sang iya mga misteryo; kag indi mahimo nga tukibon sang tawo ang tanan niya nga mga paagi. Kag wala sing tawo nga nakahibalo sang iya mga paagi luwas lang nga ini ipahayag sa iya; gani, mga kauturan, indi pag-ibalewala ang mga rebelasyon sang Dios.\n\n9 Kay tan-awa, paagi sa gahum sang iya pulong ang tawo nag-abot sa ibabaw sang duta, nga ang amo nga duta gintuga paagi sa gahum sang iya pulong. Gani, kon ang Dios makasarang sa paghambal kag natuga ang kalibutan, kag maghambal kag natuga ang tawo, O dayon, ngaa indi makasarang sa pagsugo sang duta, ukon sang mga hinimo sang iya mga kamot sa ibabaw sini, suno sa iya kabubut-on kag ikalipay?\n\n10 Gani, mga kauturan, indi pagtinguhai ang paglaygay sa Ginuo, kundi nga magbaton sing laygay halin sa iya kamot. Kay tan-awa, kamo mismo nakahibalo nga nagalaygay sia sa kaalam, kag sa hustisya, kag sa dako nga kaluoy, sa tanan niya nga binuhatan.\n\n11 Gani, pinalangga nga mga kauturan, magpakig-uli kamo sa iya paagi sa pagbayad-sala ni Cristo, ang iya Bugtong nga Anak, kag mahimo kamo nga makaangkon sing pagkabanhaw, suno sa gahum sang pagkabanhaw nga yara kay Cristo, kag ihalad bilang unang mga bunga ni Cristo sa Dios, nga may pagtuo, kag nakaangkon sing maayo nga paglaum sang himaya sa iya antes niya ginpakita ang iya kaugalingon sa unod.\n\n12 Kag karon, mga pinalangga, indi matingala nga ginsugiran ko kamo sining mga butang; kay ngaa indi naton paghambalan ang pagbayad-sala ni Cristo, kag makaabot sa perpekto nga ihibalo parte sa iya, agud nga makaabot sa ihibalo parte sang pagkabanhaw kag sang kalibutan nga magaabot?\n\n13 Tan-awa, mga kauturan ko, sia nga nagapropesiya, tuguti sia nga magpropesiya sa ikahangop sang mga tawo; kay ang Espiritu nagahambal sang kamatuoran kag wala nagabutig. Gani, nagahambal ini sang mga butang suno sa kon ano gid ang mga ini, kag sang mga butang suno sa mangin kon ano gid ang mga ini; gani, ining mga butang ginapakita sa aton sing maathag, para sa kaluwasan sang aton mga kalag. Apang tan-awa, indi kami nagaisahanon nga mga saksi sa sining mga butang; kay ang Dios naghambal man sang mga ini sa mga propeta sang dumaan nga panahon.\n\n14 Apang tan-awa, ang mga Judio isa ka batinggilan nga katawhan; kag wala nila ginsapak ang mga pulong sang kaathagan; kag ginpamatay ang mga propeta, kag nagpangita sang mga butang nga indi nila mahangpan. Gani, tungod sang ila pagkabulag, nga ang amo nga pagkabulag nag-abot tungod sang pagtulok sing lapaw sa tanda, kinahanglan gid sila nga malaglag; kay ginkuha sang Dios ang iya kaathagan halin sa ila, kag ginhatag sa ila ang madamo nga butang nga indi nila mahangpan, bangod ini ang ila luyag. Kag bangod ini ang ila luyag ginhimo ini sang Dios, agud nga masandad sila.\n\n15 Kag karon ako, si Jacob, gintuytuyan sang Espiritu sa pagpropesiya; kay nahangpan ko paagi sa pagpanghikot sang Espiritu nga yari sa akon, nga paagi sa pagkasandad sang mga Judio igasikway nila ang bato nga sa diin mahimo sila nga makapasad kag makaangkon sing mabakod nga pundasyon.\n\n16 Apang tan-awa, suno sa balaan nga mga kasulatan, ining bato mangin ang dako, kag ang katapusan, kag ang amo lamang nga pat-od nga pundasyon, nga sa sini ang mga Judio mahimo nga makapasad.\n\n17 Kag karon, mga pinalangga ko, paano matabo nga ang mga ini, pagkatapos nga ginsikway ang pat-od nga pundasyon, mahimo pa nga makapasad sa sini, agud nga mahimo ini nga mangin ila sadsaran?\n\n18 Tan-awa, pinalangga ko nga mga kauturan, ipahayag ko ini nga misteryo sa inyo; kon indi ako, sa ano man nga paagi, mauyog halin sa akon kalig-on sa Espiritu, kag masandad tungod sang akon tuman nga kabalaka para sa inyo.\n\n", "jacob 5": "[center][font_size=26]Kapitulo 5[/font_size][/center]\n\n[i]Ginsambit ni Jacob si Zenos tuhoy sa paanggid parte sa kultibado kag talunon nga mga kahoy nga olivo—Kaanggid ang mga ini sang Israel kag sang mga Gentil—Ang paglinapta kag pagpanipon sang Israel ginlaragway na ngadaan—Ang mga patimaan ginhimo sa mga Nefinhon kag mga Lamanhon kag sa tanan nga panimalay ni Israel—Ang mga Gentil igasugpon sa Israel—Sa ulihi ang katamnan pagasunogon. Mga 544–421 B.C.[/i]\n\n1 Tan-awa, mga kauturan ko, wala bala ninyo madumdumi ang pagbasa sang mga pulong sang propeta nga si Zenos, nga iya ginhambal sa panimalay ni Israel nga nagasiling:\n\n2 Dungga, O kamo nga panimalay ni Israel, kag pamatii ang mga pulong nakon nga isa ka propeta sang Ginuo.\n\n3 Kay tan-awa, amo ini ang siling sang Ginuo, ipaanggid ko ikaw, O panimalay ni Israel, pareho sa isa ka kultibado nga kahoy nga olivo, nga gindala sing isa ka tawo kag ginsagod sa iya katamnan; kag ini nagtubo, kag naggulang, kag nagsugod nga maggabok.\n\n4 Kag natabo ini nga ang amo sang katamnan naglibot, kag nakita niya nga ang iya kahoy nga olivo nagsugod nga maggabok; kag nagsiling sia: Panapsan ko ini, kag sadulan ini palibot, kag saguron ini, agud nga basi pa lang manalingsing ini sing bag-o kag linghod nga mga sanga, kag indi ini malaya.\n\n5 Kag natabo ini nga ginpanapsan niya ini, kag ginsadulan ini palibot, kag ginsagod ini suno sa iya pulong.\n\n6 Kag natabo ini nga pagkatapos sang madamo nga mga inadlaw nagsugod ini sa pagpanalingsing sing medyo diutay, nga bag-o kag linghod nga mga sanga; apang tan-awa, ang punta nga bahin sang mga ini nagsugod nga malaya.\n\n7 Kag natabo ini nga nakita ini sang amo sang katamnan, kag nagsiling sia sa iya alagad: Ginakasubo ko nga madula sa akon ini nga kahoy; gani, maglakat ka kag magpamuksi sang mga sanga halin sa isa ka talunon nga kahoy nga olivo, kag dal-a ang mga ini diri sa akon; kag panapson naton inang puno nga mga sanga nga nagasugod sa paglaya, kag idap-ong naton ang mga ini sa kalayo agud nga masunog ang mga ini.\n\n8 Kag tan-awa, siling sang Ginuo sang katamnan, kuhaon ko ang madamo sining bag-o kag linghod nga mga sanga, kag isugpon ko ang mga ini sa bisan diin nga akon luyag; kag indi importante nga kon ang gamot sini nga kahoy malaya, mahimo ko nga matago ang bunga sini para sa akon kaugalingon; gani, kuhaon ko ining bag-o kag linghod nga mga sanga, kag isugpon ko ang mga ini sa bisan diin nga akon luyag.\n\n9 Dal-on mo ang mga sanga sang talunon nga kahoy nga olivo, kag isugpon ang mga ini sa ginkuhaan sini; kag ining akon ginpamuksi idap-ong ko sa kalayo kag sunogon ang mga ini, agud nga indi maglapta ang mga ini sa duta sang akon katamnan.\n\n10 Kag natabo ini nga ginhimo sang alagad sang Ginuo sang katamnan ang suno sa pulong sang Ginuo sang katamnan, kag ginpanugpon ang mga sanga sang talunon nga kahoy nga olivo.\n\n11 Kag nagsugo ang Ginuo sang katamnan nga dapat ini sadulan palibot, kag panapsan, kag saguron nga nagasiling sa iya alagad: Ginakasubo ko nga madula sa akon ini nga kahoy; gani, agud nga basi pa lang maamligan ko ang mga gamot sini nga indi malaya ang mga ini, agud nga basi pa lang maamligan ko ang mga ini para sa akon kaugalingon, ginhimo ko ini nga butang.\n\n12 Gani, maglakat ka; bantayi ang kahoy, kag sagura ini, suno sa akon mga pulong.\n\n13 Kag ang mga ini ibutang ko sa pinakamanubo nga bahin sang akon katamnan, bisan diin nga luyag ko, indi ini importante sa imo; kag ini himuon ko agud nga maamligan ko sa akon kaugalingon ang kinaugali nga mga sanga sang kahoy; kag amo man, nga mahimo ko nga matago ang bunga sini tubtob sa madason nga patubas, para sa akon kaugalingon; kay ginakasubo ko nga madula sa akon ini nga kahoy kag ang bunga sini.\n\n14 Kag natabo ini nga ang Ginuo sang katamnan naglakat, kag gintago ang kinaugali nga mga sanga sang kultibado nga kahoy nga olivo sa pinakamanubo nga mga bahin sang katamnan, ang iban sa isa kag ang iban sa isa pa gid, suno sa iya kabubut-on kag ikalipay.\n\n15 Kag natabo ini nga isa ka malawig nga panahon ang naglabay, kag ang Ginuo sang katamnan nagsiling sa iya alagad: Dali, madulhog kita sa katamnan, agud nga magpangabudlay kita sa katamnan.\n\n16 Kag natabo ini nga ang Ginuo sang katamnan, kag amo man ang alagad, nagdulhog sa katamnan sa pagpangabudlay. Kag natabo ini nga ang alagad nagsiling sa iya amo: Tan-awa, tulok diri; tan-awa ang kahoy.\n\n17 Kag natabo ini nga ang Ginuo sang katamnan nagtulok kag nakita ang kahoy nga sa diin ang talunon nga mga sanga sang olivo ginsugpon; kag nagtubo ini kag nagsugod sa pagpamunga. Kag nakita niya nga maayo ini; kag ang bunga sini pareho sang kinaugali nga bunga.\n\n18 Kag nagsiling sia sa alagad: Tan-awa, kinuha sang mga sanga sang kahoy nga talunon ang kahun-og sang gamot sini, nga ang gamot sini nagdala sing tuman nga kusog; kag tungod sang tuman nga kusog sang gamot sini ang talunon nga mga sanga nagdala sang kultibado nga bunga. Karon, kon wala naton pag-isugpon ining mga sanga, ang kahoy sini pat-od gid nga nalaya. Kag karon, tan-awa, magapanipon ako sang madamo nga bunga nga gindala sang kahoy sini; kag ang bunga sini igatigana ko tubtob sa madason nga patubas para sa akon kaugalingon.\n\n19 Kag natabo ini nga ang Ginuo sang katamnan nagsiling sa alagad: Dali, makadto kita sa pinakamanubo nga bahin sang katamnan, kag tan-awon kon ang kinaugali nga mga sanga sang kahoy wala man magdala sing madamo nga bunga, agud nga matigana ko ang bunga sini tubtob sa madason nga patubas para sa akon kaugalingon.\n\n20 Kag natabo ini nga nagkadto sila kon diin gintago sang amo ang kinaugali nga mga sanga sang kahoy, kag nagsiling sia sa alagad: Tan-awa ang mga ini; kag nakita niya ang una nga nagdala ini sing madamo nga bunga; kag nakita man niya nga maayo ini. Kag nagsiling sia sa alagad: Panguhaa ang mga bunga sini, kag itigana ini tubtob sa madason nga patubas, agud nga matago ko ini para sa akon kaugalingon; kay tan-awa, siling niya, sa sining malawig nga panahon ginsagod ko ini, kag nagdala ini sing madamo nga bunga.\n\n21 Kag natabo ini nga ang alagad nagsiling sa iya amo: Ngaa nagkadto ka diri sa pagtanom sini nga kahoy, ukon sining sanga sang kahoy? Kay tan-awa, amo ini ang pinakapigaw nga bahin sa bug-os nga duta sang imo katamnan.\n\n22 Kag ang Ginuo sang katamnan nagsiling sa iya: Indi ako paglaygayi; nahibal-an ko nga mapigaw ini nga bahin sang duta; gani, nagsiling ako sa imo, ginsagod ko ini sining malawig nga panahon, kag imo ginatan-aw nga nagdala ini sing madamo nga bunga.\n\n23 Kag natabo ini nga ang Ginuo sang katamnan nagsiling sa iya alagad: Tulok diri; tan-awa nagtanom ako sing isa pa gid ka sanga sang kahoy; kag nahibal-an mo nga mas mapigaw pa gid ini nga bahin sang duta sangsa nauna. Apang, tan-awa ang kahoy. Ginsagod ko ini sining malawig nga panahon, kag nagdala ini sing madamo nga bunga; gani, panipuna ini, kag itigana ini tubtob sa madason nga patubas, agud nga matago ko ini para sa akon kaugalingon.\n\n24 Kag natabo ini nga ang Ginuo sang katamnan nagsiling liwat sa iya alagad: Tulok diri, kag tan-awa man ang isa pa ka sanga, nga akon gintanom; tan-awa nga ginsagod ko man ini, kag nagdala ini sing bunga.\n\n25 Kag nagsiling sia sa alagad: Tulok diri kag tan-awa ang katapusan. Tan-awa, ini gintanom ko sa isa ka maayo nga bahin sang duta; kag ginsagod ko ini sining malawig nga panahon, kag isa lamang ka bahin sang kahoy ang nagdala sing kultibado nga bunga, kag ang iban nga bahin sang kahoy nagdala sing talunon nga bunga; tan-awa, ginsagod ko ini nga kahoy pareho sang iban.\n\n26 Kag natabo ini nga ang Ginuo sang katamnan nagsiling sa alagad: Pamuksia ang mga sanga nga wala nagdala sing maayo nga bunga, kag idap-ong ang mga ini sa kalayo.\n\n27 Apang tan-awa, ang alagad nagsiling sa iya: Panapsan naton ini, kag sadulan ini palibot, kag saguron ini sing diutay pa nga panahon, agud basi magdala ini sing maayo nga bunga sa imo, agud nga imo ini matigana tubtob sa madason nga patubas.\n\n28 Kag natabo ini nga ginsagod sang Ginuo sang katamnan kag sang alagad sang Ginuo sang katamnan ang tanan nga bunga sang katamnan.\n\n29 Kag natabo ini nga naglabay ang malawig nga panahon, kag ang Ginuo sang katamnan nagsiling sa iya alagad: Dali, madulhog kita sa katamnan, agud nga magpangabudlay kita liwat sa katamnan. Kay tan-awa, ang tion nagahilapit na, kag ang katapusan magaabot sa indi madugay; gani, kinahanglan gid nga magtigana ako sing bunga tubtob sa madason nga patubas para sa akon kaugalingon.\n\n30 Kag natabo ini nga ang Ginuo sang katamnan kag ang alagad nagdulhog sa katamnan; kag nagkadto sila sa kahoy nga ang kinaugali nga mga sanga ginpamuksi, kag ang talunon nga mga sanga ginpanugpon sa sini; kag tan-awa puno sang tanan nga sari sang bunga ang kahoy.\n\n31 Kag natabo ini nga gintilawan sang Ginuo sang katamnan ang bunga, ang tagsa ka sari suno sa iya sini kadamuon. Kag ang Ginuo sang katamnan nagsiling: Tan-awa, sining malawig nga panahon ginsagod naton ini nga kahoy, kag nakatigana ako para sa akon kaugalingon sing madamo nga bunga tubtob sa madason nga patubas.\n\n32 Apang tan-awa, sa sini nga tion nagdala ini sing madamo nga bunga, kag wala sing isa sini nga maayo. Kag tan-awa, yara ang tanan nga sahi sang malain nga bunga; kag wala ini sing kapuslanan sa akon, bisan pa sang tanan naton nga pagpangabudlay; kag karon ginakasubo ko nga madula sa akon ini nga kahoy.\n\n33 Kag ang Ginuo sang katamnan nagsiling sa alagad: Ano ang aton pagahimuon sa kahoy, agud nga matago ko liwat ang maayo nga bunga sini para sa akon kaugalingon?\n\n34 Kag ang alagad nagsiling sa iya amo: Tan-awa, bangod ginpanugpon mo ang mga sanga sang talunon nga kahoy nga olivo ginsagod sang mga ini ang mga gamot, sa bagay nga nabuhi ang mga ini kag ang mga ini wala malaya; gani ginatan-aw mo nga maayo pa gihapon ang mga ini.\n\n35 Kag natabo ini nga ang Ginuo sang katamnan nagsiling sa iya alagad: Ang kahoy wala sing kapuslanan sa akon, kag ang mga gamot sini wala sing kapuslanan sa akon samtang nga magadala ini sing malain nga bunga.\n\n36 Apang, nahibal-an ko nga maayo ang mga gamot, kag para sa akon kaugalingon nga katuyoan gin-amligan ko ang mga ini; kag tungod sang ila tuman nga kusog nagdala ang mga ini tubtob subong, halin sa talunon nga mga sanga, sang maayo nga bunga.\n\n37 Apang tan-awa, nagtubo ang talunon nga mga sanga kag gindaug ang mga gamot sini; kag bangod nga gindaug sang talunon nga mga sanga ang mga gamot sini nagdala ini sing madamo nga malain nga bunga; kag bangod nga nagdala ini sing madamo nga malain nga bunga imo ginatan-aw nga nagasugod ini nga malaya; kag mangin wala na ini sing pulos sa indi madugay, sa bagay nga mahimo na ini nga idap-ong sa kalayo, luwas lang kon maghimo kita sing kon ano nga paagi para sa sini agud maamligan ini.\n\n38 Kag natabo ini nga ang Ginuo sang katamnan nagsiling sa iya alagad: Madulhog kita sa pinakamanubo nga mga bahin sang katamnan, kag tan-awon kon ang kinaugali nga mga sanga nagdala man sing malain nga bunga.\n\n39 Kag natabo ini nga nagdulhog sila sa pinakamanubo nga mga bahin sang katamnan. Kag natabo ini nga ila nakita nga ang bunga sang kinaugali nga mga sanga nangin tamasukon man; huo, ang una kag ang ika-duha kag amo man ang katapusan; kag tanan sila nangin tamasukon.\n\n40 Kag gindaug sang talunon nga bunga sang katapusan inang bahin sang kahoy nga nagdala sing maayo nga bunga, tubtob nga ang sanga nalaya kag napatay.\n\n41 Kag natabo ini nga ang Ginuo sang katamnan naghibi, kag nagsiling sa alagad: Ano pa gid kuntani ang dapat ko nga ginhimo para sa akon katamnan?\n\n42 Tan-awa, nahibal-an ko nga ang tanan nga bunga sang katamnan, luwas sa mga ini, nangin tamasukon. Kag karon ang mga ini nga sang una nagdala sing maayo nga bunga nangin tamasukon man; kag karon ang tanan nga kahoy sang akon katamnan wala na sing pulos luwas lang nga ini pagatapson kag idap-ong sa kalayo.\n\n43 Kag tan-awa ining ulihi, nga ang iya sanga nalaya, gintanom ko sa isa ka maayo nga bahin sang duta; huo, bisan inang hamili sa akon labaw pa sa tanan nga iban pa nga bahin sang duta sang akon katamnan.\n\n44 Kag imo nakita nga akon man gin-utod inang nagasablag sining bahin sang duta, agud nga matanom ko ini nga kahoy bulos sa sina.\n\n45 Kag imo nakita nga ang isa ka bahin sini nagdala sing maayo nga bunga, kag ang isa ka bahin sini nagdala sing talunon nga bunga; kag bangod wala ko pagpamuksia ang mga sanga sini kag idap-ong ang mga ini sa kalayo, tan-awa, gindaug sang mga ini ang maayo nga sanga sa bagay nga nalaya ini.\n\n46 Kag karon, tan-awa, bisan pa sang tanan nga pagtatap nga aton ginhimo sa akon katamnan, ang mga kahoy sini nangin tamasukon, sa bagay nga ang mga ini wala magdala sing maayo nga bunga; kag ang mga ini ginlauman ko nga maamligan, agud nga matigana ko kuntani ang bunga sini tubtob sa madason nga patubas para sa akon kaugalingon. Apang, tan-awa, nangin pareho ang mga ini sang talunon nga kahoy nga olivo, kag wala na sing pulos ang mga ini kundi nga pagatapson kag idap-ong sa kalayo; kag ginakasubo ko nga madula sa akon ang mga ini.\n\n47 Apang ano pa gid kuntani ang dapat ko nga ginhimo sa akon katamnan? Ginpauyaya ko bala ang akon kamot, nga wala ko ini pagsagura? Wala, ginsagod ko ini, kag ginsadulan ko ini palibot, kag ginpanapsan ko ini, kag gin-abunohan ko ini; kag gin-untay ko ang akon kamot halos sa bilog nga adlaw, kag ang katapusan nagahilapit na. Kag ginakasubo ko nga pagatapson ko ang tanan nga kahoy sang akon katamnan, kag idap-ong ang mga ini sa kalayo agud nga masunog ang mga ini. Sin-o bala ini nga nagpalain sang akon katamnan?\n\n48 Kag natabo ini nga ang alagad nagsiling sa iya amo: Indi ayhan ang kataason sang imo katamnan—wala ayhan gindaug sang mga sanga sini ang mga gamot nga maayo? Kag bangod gindaug sang mga sanga ang mga gamot sini, tan-awa nagtubo sing madasig ang mga ini sangsa kusog sang mga gamot, nga nagakuha sing kusog para sa ila kaugalingon. Tan-awa, ginasiling ko, indi ayhan ini ang kabangdanan nga ang mga kahoy sang imo katamnan nangin tamasukon?\n\n49 Kag natabo ini nga ang Ginuo sang katamnan nagsiling sa alagad: Malakat kita kag panapson ang mga kahoy sang katamnan kag idap-ong ang mga ini sa kalayo, agud nga indi maglapta ang mga ini sa duta sang akon katamnan, kay nahimo ko na ang tanan. Ano pa gid kuntani ang dapat ko nga ginhimo para sa akon katamnan?\n\n50 Apang, tan-awa, ang alagad nagsiling sa Ginuo sang katamnan: Hatagi ini sing diutay pa nga panahon.\n\n51 Kag ang Ginuo nagsiling: Huo, hatagan ko ini sing diutay pa nga panahon, kay ginakasubo ko nga madula sa akon ang mga kahoy sang akon katamnan.\n\n52 Gani, panguhaon naton ang mga sanga sining akon ginpananom sa pinakamanubo nga mga bahin sang akon katamnan, kag isugpon naton ang mga ini sa kahoy nga kon diin naghalin ang mga ini; kag pamuksion naton halin sa kahoy inang mga sanga nga ang bunga labing mapait, kag isugpon ang kinaugali nga mga sanga sang kahoy bulos sa sina.\n\n53 Kag ini pagahimuon ko agud nga ang kahoy indi malaya, agud nga, basi pa lang, maamligan ko sa akon kaugalingon ang mga gamot sini para sa akon kaugalingon nga katuyoan.\n\n54 Kag, tan-awa, ang mga gamot sang kinaugali nga mga sanga sang kahoy nga akon gintanom bisan diin nga akon ginbuot mga buhi pa gihapon; gani, agud nga maamligan ko man ang mga ini para sa akon kaugalingon nga katuyoan, panguhaon ko ang mga sanga sini nga kahoy, kag isugpon ko ang mga ini sa ila. Huo, isugpon ko ang mga ini sa mga sanga sang kahoy nga sa diin naghalin ang mga ini, agud nga maamligan ko man ang mga gamot para sa akon kaugalingon, agud nga kon igo na sila nga mabakod basi pa lang nga magdala ang mga ini sing maayo nga bunga para sa akon, kag magakalipay pa gihapon ako sa bunga sang akon katamnan.\n\n55 Kag natabo ini nga nagpanguha sila halin sa kinaugali nga kahoy nga nangin talunon, kag ginsugpon ini sa kinaugali nga mga kahoy nga nangin talunon man.\n\n56 Kag nagpanguha man sila halin sa kinaugali nga mga kahoy nga nangin talunon, kag ginsugpon ini sa kahoy nga ila ginhalinan.\n\n57 Kag ang Ginuo sang katamnan nagsiling sa alagad: Indi pagpamuksia ang talunon nga mga sanga halin sa mga kahoy, luwas sa sinang mga labing mapait; kag sa mga ini igasugpon ninyo ang suno sa sinang akon ginsiling.\n\n58 Kag saguron naton liwat ang mga kahoy sang katamnan, kag panapsan naton ang mga sanga sini; kag pamuksion naton halin sa kahoy inang mga sanga nga nangin wala’y pulos, nga pat-od gid nga malaya, kag idap-ong ang mga ini sa kalayo.\n\n59 Kag ini pagahimuon ko agud nga, basi pa lang, ang mga gamot sini magabakod tungod sang ila kaayo; kag tungod sang pag-ilis sang mga sanga, agud nga dag-on sang maayo ang malain.\n\n60 Kag bangod nga naamligan ko ang kinaugali nga mga sanga kag ang mga gamot sini, kag nga napangsugpon ko liwat ang kinaugali nga mga sanga sa kahoy nga ila ginhalinan, kag naamligan ang mga gamot sang kahoy nga ila ginhalinan, nga, basi pa lang, ang mga kahoy sang akon katamnan mahimo nga magdala liwat sing maayo nga bunga; kag nga mahimo ako nga magkalipay liwat sa bunga sang akon katamnan, kag, basi pa lang, nga mahimo ako nga magkasadya sing tuman nga akon naamligan ang mga gamot kag mga sanga sang una nga bunga—\n\n61 Gani, maglakat ka, kag magpanawag sing mga alagad, agud nga mahimo kita nga magpangabudlay sing matutum sa aton ikasarang sa katamnan, agud nga mahanda naton ang paagi, agud nga mahimo ko nga madala liwat ang kinaugali nga bunga, nga ang amo nga kinaugali nga bunga maayo kag ang labing hamili sa tanan nga iban pa nga bunga.\n\n62 Gani, malakat kita kag magpangabudlay sa aton ikasarang sa sining katapusan nga tion, kay tan-awa, ang katapusan nagahilapit na, kag amo ini ang katapusan nga tion nga panapsan ko ang akon katamnan.\n\n63 Isugpon ang mga sanga; sugori sa naulihi agud nga ang mga ini mahimo nga mag-una, kag nga ang nauna mahimo nga maulihi, kag saduli palibot ang mga kahoy, pareho nga gulang kag linghod, ang nauna kag ang naulihi; kag ang naulihi kag ang nauna, agud nga ang tanan mahimo nga masagod liwat sa katapusan nga tion.\n\n64 Gani, saduli palibot ang mga ini, kag panapsi ang mga ini, kag abunohi liwat ang mga ini, sa katapusan nga tion, kay ang katapusan nagahilapit na. Kag kon ining katapusan nga mga sugpon magatubo, kag magdala sing kinaugali nga bunga, dayon igahanda ninyo ang paagi para sa ila, agud nga magtubo ang mga ini.\n\n65 Kag samtang nagatubo ang mga ini panguhaon ninyo ang mga sanga nga nagadala sing mapait nga bunga, suno sa kusog sang maayo kag sang kadakuon sini; kag indi ninyo pag-uboson panghawan sa gilayon ang malain sini, kay basi nga ang mga gamot sini mangin tama kabaskog para sa sugpon, kag ang sugpon sini malaya, kag madulaan ako sang mga kahoy sang akon katamnan.\n\n66 Kay ginakasubo ko nga madula sa akon ang mga kahoy sang akon katamnan; gani panguhaon ninyo ang malain suno sa pagtubo sang maayo, agud nga ang gamot kag ang ugbos mangin magkapareho ang kusog, tubtob nga dag-on sang maayo ang malain, kag ang malain pagatapson kag idap-ong sa kalayo, agud nga indi sila maglapta sa duta sang akon katamnan; kag sa amo nga paagi masilhig ko ang malain pagwa sa akon katamnan.\n\n67 Kag ang mga sanga sang kinaugali nga kahoy isugpon ko liwat sa kinaugali nga kahoy;\n\n68 Kag ang mga sanga sang kinaugali nga kahoy isugpon ko sa kinaugali nga mga sanga sang kahoy; kag sa amo nga paagi mapanumbalik ko liwat ang mga ini, agud nga magdala ang mga ini sing kinaugali nga bunga, kag mangin isa sila.\n\n69 Kag ang malain ipanghaboy, huo, bisan pagwa sa bug-os nga duta sang akon katamnan; kay tan-awa, sining makaisa lamang pagapanapsan ko ang akon katamnan.\n\n70 Kag natabo ini nga ginpadala sang Ginuo sang katamnan ang iya alagad; kag naglakat ang alagad kag ginhimo ang suno sa ginsugo sang Ginuo sa iya, kag nagdala sing iban pa nga mga alagad; kag diutay lang sila.\n\n71 Kag ang Ginuo sang katamnan nagsiling sa iya: Maglakat kamo, kag magpangabudlay sa katamnan, sa inyo ikasarang. Kay tan-awa, amo ini ang katapusan nga tion nga pagasaguron ko ang akon katamnan; kay ang katapusan nagahilapit na, kag ang panahon madasig nga magaabot; kag kon magpangabudlay kamo sa inyo ikasarang upod sa akon magakalipay kamo sa bunga nga akon igatigana para sa akon kaugalingon bilang pagpanghanda sa tion nga madali na lang mag-abot.\n\n72 Kag natabo ini nga ang mga alagad naglakat kag nagpangabudlay sa ila ikasarang; kag ang Ginuo sang katamnan nagpangabudlay man upod sa ila; kag nagtuman sila sang mga kasugoan sang Ginuo sang katamnan sa tanan nga butang.\n\n73 Kag nagsugod nga nangin may kinaugali nga bunga liwat sa katamnan; kag ang kinaugali nga mga sanga nagsugod sa pagtubo kag pagdabong sing tuman; kag ang talunon nga mga sanga nagsugod nga ginpamuksi kag ginpanghaboy; kag ginmentinar nila ang gamot kag ang ugbos sini nga magkapareho, suno sa kusog sini.\n\n74 Kag sa amo nga paagi nagpangabudlay sila, upod ang tanan nga katutum, suno sa mga kasugoan sang Ginuo sang katamnan, bisan tubtob nga ang malain mapanghaboy pagwa sa katamnan, kag naamligan sang Ginuo para sa iya kaugalingon sa bagay nga ang mga kahoy liwat nga nangin kinaugali nga bunga; kag nangin pareho sila sing isa ka lawas; kag ang mga bunga palareho; kag naamligan sang Ginuo sang katamnan para sa iya kaugalingon ang kinaugali nga bunga, nga labing hamili sa iya halin sa ginsuguran.\n\n75 Kag natabo ini nga sang makita sang Ginuo sang katamnan nga ang iya bunga maayo, kag nga ang iya katamnan indi na tamasukon, ginpanawag niya ang iya mga alagad, kag nagsiling sa ila: Tan-awa, sa sining katapusan nga tion ginsagod naton ang akon katamnan; kag inyo makita nga ginhimo ko ang suno sa akon kabubut-on; kag naamligan ko ang kinaugali nga bunga, nga ini maayo, bisan kapareho sa ginsuguran. Kag bulahan kamo; kay bangod nangin matutum kamo sa pagpangabudlay upod sa akon sa akon katamnan, kag nagtuman sang akon mga kasugoan, kag nagdala liwat sa akon sang kinaugali nga bunga, ang akon katamnan indi na tamasukon, kag ang malain napanghaboy na, tan-awa mangin inyo ang kalipay upod sa akon tungod sang bunga sang akon katamnan.\n\n76 Kay tan-awa, sa sining malawig nga tion igatigana ko ang bunga sang akon katamnan para sa akon kaugalingon tubtob sa madason nga patubas, nga madasig nga magaabot; kag sa katapusan nga tion ginsagod ko ang akon katamnan kag ginpanapsan ini, kag ginpangsadulan ini palibot, kag gin-abunohan ini; gani magatigana ako para sa akon kaugalingon sang bunga, sa malawig nga tion, suno sa sinang akon ginhambal.\n\n77 Kag kon mag-abot ang tion nga ang malain nga bunga magaabot liwat sa akon katamnan, dayon ipahanabo ko nga mapanipon ang maayo kag ang malain; kag ang maayo igatigana ko para sa akon kaugalingon, kag ang malain ipanghaboy ko sa iya kaugalingon nga lugar. Kag dayon magaabot ang panahon kag ang katapusan; kag ipahanabo ko nga ang akon katamnan pagasunogon sang kalayo.\n\n", "jacob 6": "[center][font_size=26]Kapitulo 6[/font_size][/center]\n\n[i]Pagabawion sang Ginuo ang Israel sa katapusan nga mga adlaw—Ang kalibutan pagasunogon sa kalayo—Ang mga tawo kinahanglan gid nga magsunod kay Cristo agud malikawan ang linaw nga kalayo kag asupre. Mga 544–421 B.C.[/i]\n\n1 Kag karon, tan-awa, mga kauturan ko, pareho sang akon ginsiling sa inyo nga ako magapropesiya, tan-awa, amo ini ang akon propesiya—nga ang mga butang nga ginhambal sining propeta nga si Zenos, parte sa panimalay ni Israel, nga sa diin ginpaanggid niya sila sa isa ka kultibado nga kahoy nga olivo, pat-od gid nga matabo.\n\n2 Kag ang adlaw nga ipahamtang niya liwat ang iya kamot sa ika-duha nga tion sa pagbawi sang iya katawhan, amo ang adlaw, huo, bisan ang katapusan nga tion, nga ang mga alagad sang Ginuo magalakat sa iya gahum, agud saguron kag panapsan ang iya ulubasan; kag pagkatapos sina ang katapusan magaabot sa indi madugay.\n\n3 Kag daw ano kabulahan sa ila nga nagpangabudlay sing matutum sa iya ulubasan; kag daw ano kasinumpa sa ila nga ipanghaboy sa ila kaugalingon nga lugar! Kag ang kalibutan pagasunogon sa kalayo.\n\n4 Kag daw ano kamaluluy-on sang aton Dios sa aton, kay ginadumdum niya ang panimalay ni Israel, pareho nga mga gamot kag mga sanga; kag ginauntay niya ang iya mga kamot sa ila sa bilog nga adlaw; kag sila isa ka batinggilan kag malalison nga katawhan; apang ang tanan nga indi magpatig-a sang ila mga tagipusuon maluwas sa ginharian sang Dios.\n\n5 Gani, pinalangga kong mga kauturan, nagapangabay ako sa inyo sa mga pulong nga seryoso nga maghinulsol kamo, kag magpalapit nga may bug-os nga katuyoan sang tagipusuon, kag magkapyot sa Dios pareho sang iya pagkapyot sa inyo. Kag samtang ang iya butkon sang kaluoy nagauntay sa inyo sa kasanag sang adlaw, indi pagpatig-aha ang inyo mga tagipusuon.\n\n6 Huo, subong nga adlaw, kon inyo mabatian ang iya tingug, indi pagpatig-aha ang inyo mga tagipusuon; kay ngaa mapatay kamo?\n\n7 Kay tan-awa, pagkatapos nga masagod kamo sang maayo nga pulong sang Dios sa bilog nga adlaw, magadala bala kamo sing malain nga bunga, agud nga panapson kamo kag idap-ong sa kalayo?\n\n8 Tan-awa, isikway bala ninyo ining mga pulong? Isikway bala ninyo ang mga pulong sang mga propeta; kag isikway bala ninyo ang tanan nga pulong nga ginhambal parte kay Cristo, pagkatapos sang pagkadamo nga naghambal parte sa iya; kag ipanghiwala ang maayo nga pulong ni Cristo, kag ang gahum sang Dios, kag ang dulot sang Balaan nga Espiritu, kag balabagan ang Balaan nga Espiritu, kag yagutaon ang dako nga plano sang pagtubos, nga ginpahamtang para sa inyo?\n\n9 Wala bala ninyo mahibal-i nga kon himuon ninyo ining mga butang, nga ang gahum sang pagtubos kag sang pagkabanhaw, nga yara kay Cristo, magadala sa inyo sa pagtindog nga may kahuluy-an kag makahaladlok nga kabasulanan sa atubang sang hukmanan sang Dios?\n\n10 Kag suno sa gahum sang hustisya, kay ang hustisya indi mapanghiwala, pat-od gid nga magkadto kamo sa sinang linaw nga kalayo kag asupre, nga ang mga dabadaba sini indi mapalong, kag ang aso sini nagasaka tubtob sa wala’y katapusan, nga ang amo nga linaw nga kalayo kag asupre amo ang nagapadayon nga pagpaantos.\n\n11 O gani, pinalangga kong mga kauturan, maghinulsol kamo, kag magsulod sa sinang makitid nga ganhaan, kag magpadayon sa dalan nga makitid, tubtob nga maangkon ninyo ang kabuhi nga wala’y katapusan.\n\n12 O, mangin maalam kamo; ano pa ang dugang ko nga masiling?\n\n13 Sa katapusan, nagapaalam ako sa inyo, tubtob nga makita ko kamo sa atubang sang makapahamuot nga hukmanan sang Dios, nga ang amo nga hukmanan magahampak sang mga malain sing tuman nga kakulba kag kahadlok. Amen.\n\n", "jacob 7": "[center][font_size=26]Kapitulo 7[/font_size][/center]\n\n[i]Ginpanghiwala ni Serem si Cristo, nakigbais kay Jacob, nangayo sing isa ka tanda, kag ginsakit sang Dios—Ang tanan nga propeta naghambal parte kay Cristo kag sa Iya Pagbayad-Sala—Ang mga Nefinhon naghinguyang sang ila mga adlaw bilang mga dalang-dalang, nga nabun-ag sa pag-antos, kag gindumtan sang mga Lamanhon. Mga 544–421 B.C.[/i]\n\n1 Kag karon natabo ini nga pagkatapos nga naglabay ang pila ka tuig, may nag-abot nga isa ka tawo sa tunga sang katawhan ni Nefi, nga ang ngalan amo si Serem.\n\n2 Kag natabo ini nga nagsugod sia sa pagwali sa tunga sang katawhan, kag sa pagpahayag sa ila nga mangin wala sang Cristo. Kag nagwali sia sing madamo nga butang nga nagapanginto sa katawhan; kag ini iya ginhimo agud maguba niya ang doktrina ni Cristo.\n\n3 Kag nagpangabudlay sia sing matutum agud nga madala niya palayo ang mga tagipusuon sang katawhan, sa bagay nga nadala niya palayo ang madamo nga tagipusuon; kag bangod nahibal-an niya nga ako, si Jacob, may pagtuo kay Cristo nga magakari, nangita sia sing madamo nga oportunidad agud nga makapalapit sia sa akon.\n\n4 Kag may tinun-an sia, sa bagay nga may perpekto sia nga ihibalo sang panghambal sang katawhan; gani, mahimo sia nga makagamit sing tuman nga pagpang-into, kag makakumbinsi nga panghambal, suno sa gahum sang yawa.\n\n5 Kag naglaum sia sa pag-uyog sa akon halin sa pagtuo, bisan pa sang madamo nga rebelasyon kag sang madamo nga butang nga akon nakita parte sining mga butang; kay matuod gid nga nakakita ako sang mga anghel, kag nag-alagad sila sa akon. Kag amo man, nakabati ako sang tingug sang Ginuo nga nagahambal sa akon sa pulong mismo, sa nagkalain-lain nga tion; gani, indi ako mahimo nga mauyog.\n\n6 Kag natabo ini nga nagkadto sia sa akon, kag sa sini nga paagi naghambal sia sa akon nga nagasiling: Utod Jacob, nangita ako sing madamo nga oportunidad agud nga makighambal ako sa imo; kay nabatian ko kag nahibal-an man nga dalayon ka nga nagalibot, nga nagawali sinang imo ginatawag nga ebanghelyo, ukon ang doktrina ni Cristo.\n\n7 Kag nadala nimo palayo ang madamo sining katawhan sa bagay nga ginapatiko nila ang husto nga dalan sang Dios, kag wala nagatuman sang layi ni Moises nga amo ang husto nga dalan; kag ginliwat ang layi ni Moises sa pagsimba sing isa ka persona nga imo ginasiling nga magakari madamo nga ginatos ka tuig sugod subong. Kag karon tan-awa, ako, si Serem, nagapahayag sa imo nga isa ini ka pagpasipala; kay wala sing tawo nga nakahibalo sang amo sina nga mga butang; kay indi sia makasugid sang mga butang nga magaabot. Kag sa amo nga paagi si Serem nakigbais sa akon.\n\n8 Apang tan-awa, ginbubo sang Ginuong Dios ang iya Espiritu sa akon kalag, sa bagay nga natapna ko sia sa tanan niya nga pulong.\n\n9 Kag nagsiling ako sa iya: Ginapanghiwala mo bala ang Cristo nga magakari? Kag nagsiling sia: Kon mangin may isa ka Cristo, indi ko sia pag-ipanghiwala; apang nahibal-an ko nga wala sang Cristo, wala sadto, kag wala na sing magaabot pa.\n\n10 Kag nagsiling ako sa iya: Nagapati ka bala sa balaan nga mga kasulatan? Kag nagsiling sia, Huo.\n\n11 Kag nagsiling ako sa iya: Kon amo wala mo mahangpi ang mga ini; kay matuod gid nga nagasaksi ang mga ini parte kay Cristo. Tan-awa, ginasiling ko sa imo nga wala sing mga propeta nga nagsulat, ukon nagpropesiya, luwas lang nga naghambal sila parte sa sini nga Cristo.\n\n12 Kag indi lamang amo ini—ginpakita ini sa akon, kay nakabati ako kag nakakita; kag ginpakita man ini sa akon paagi sa gahum sang Balaan nga Espiritu; gani, nahibal-an ko nga kon wala sing pagbayad-sala nga ginhimo ang tanan nga tawo pat-od gid nga madula.\n\n13 Kag natabo ini nga nagsiling sia sa akon: Magpakita ka sa akon sing isa ka tanda paagi sa sining gahum sang Balaan nga Espiritu, nga sa sini madamo ka sing nahibal-an.\n\n14 Kag nagsiling ako sa iya: Ano ako agud nga sulayon ko ang Dios sa pagpakita sa imo sing isa ka tanda sa butang nga imo nahibal-an nga matuod? Apang ipanghiwala mo ini, bangod iya ikaw sang yawa. Apang, indi ang akon kabubut-on ang matuman; apang kon sakiton ka sang Dios, ina mangin isa ka tanda sa imo nga sia may gahum, pareho sa langit kag sa duta; kag amo man, nga si Cristo magakari. Kag ang imo kabubut-on, O Ginuo, ang matuman kag indi ang akon.\n\n15 Kag natabo ini nga sang ako, si Jacob, nakahambal sining mga pulong, ang gahum sang Ginuo nagtupa sa iya, sa bagay nga natumba sia sa duta. Kag natabo ini nga ginsagod sia sa sulod sang madamo nga inadlaw.\n\n16 Kag natabo ini nga nagsiling sia sa katawhan: Magtililipon kamo buwas, kay mapatay na ako; gani, luyag ko nga maghambal sa katawhan antes ako mapatay.\n\n17 Kag natabo ini nga pagkaaga ang kadam-an nagtililipon; kag naghambal sia sing hayag sa ila kag ginpanghiwala ang mga butang nga iya ginpanudlo sa ila, kag nagtuad parte kay Cristo, kag sang gahum sang Balaan nga Espiritu, kag sang pag-alagad sang mga anghel.\n\n18 Kag naghambal sia sing hayag sa ila, nga ginpatalang sia sang gahum sang yawa. Kag naghambal sia parte sa impiyerno, kag sa wala’y katapusan, kag sa wala’y katapusan nga silot.\n\n19 Kag nagsiling sia: Nagakahadlok ako nga basi nakahimo ako sing di-mapatawad nga sala, kay nagbutig ako sa Dios; kay ginpanghiwala ko ang Cristo, kag nagsiling nga nagapati ako sa balaan nga mga kasulatan; kag matuod gid nga nagasaksi ang mga ini parte sa iya. Kag bangod gani nagbutig ako sa Dios nagakahadlok gid ako nga ang akon kahimtangan mangin makahaladlok; apang nagakumpisar ako sa Dios.\n\n20 Kag natabo ini nga sang mahambal niya ining mga pulong indi na sia makahambal pa sing dugang, kag nabugto ang iya ginhawa.\n\n21 Kag sang masaksihan sang kadam-an nga naghambal sia sining mga butang samtang nagahana na sia nga mabugtuan sing ginhawa, naurungan sila sing tuman; sa bagay nga ang gahum sang Dios nagtupa sa ila, kag gindaug sila sa bagay nga nagkalatumba sila sa duta.\n\n22 Karon, ining butang nakapahamuot sa akon, si Jacob, kay ginpangabay ko ini sa akon Amay nga yara sa langit; kay nabatian niya ang akon pagpakitluoy kag ginsabat ang akon pangamuyo.\n\n23 Kag natabo ini nga ang paghidaet kag ang gugma sang Dios napanumbalik liwat sa tunga sang katawhan; kag nagtuon sila sang balaan nga mga kasulatan, kag wala na nagsapak sa mga pulong sining malain nga tawo.\n\n24 Kag natabo ini nga madamo nga mga paagi ang ginplano sa pagbawi kag pagpanumbalik sang mga Lamanhon sa ihibalo sang kamatuoran; apang ini tanan wala sing kapuslanan, kay nagakalipay sila sa mga giyera kag pagpaagay sang dugo, kag may yara sila sing wala’y katapusan nga pagdumot sa amon, nga ila mga kauturan. Kag nagtinguha sila paagi sa gahum sang ila mga armas sa paglaglag sa amon sing dalayon.\n\n25 Gani, ang katawhan ni Nefi nagpabakod sang ila depensa batok sa ila paagi sa ila mga armas, kag paagi sa tanan nila nga ikasarang, nga nagasalig sa Dios kag bato sang ila kaluwasan; gani, nangin mga tagsakop sila sang ila mga kaaway.\n\n26 Kag natabo ini nga ako, si Jacob, nagsugod nga magtigulang; kag ang kasulatan sining katawhan bangod ginatago sa iban pa nga mga lamina ni Nefi, gani, ginatapos ko ini nga kasulatan, nga nagapahayag nga nagsulat ako suno sa malab-otan sang akon ihibalo, paagi sa pagsiling nga ang panahon naglabay na sa amon, kag ang mga tinuig sang amon mga kabuhi naglabay man pareho sing isa ka damgo sa amon, bangod isa kami ka masinulub-on kag seryoso nga katawhan, mga dalang-dalang, ginsikway halin sa Jerusalem, nabun-ag sa pag-antos, sa isa ka kamingawan, kag gindumtan sang amon mga kauturan, nga nagtuga sing mga giyera kag mga pagbinaisay; gani, ginkalisud namon ang amon mga adlaw.\n\n27 Kag ako, si Jacob, nagalantaw nga pat-od gid nga manaog na ako sa indi madugay sa akon lulubngan; gani, nagsiling ako sa akon anak nga si Enos: Kuhaa ining mga lamina. Kag ginsugiran ko sia sang mga butang nga ginsugo sang akon utod nga si Nefi, kag nagpromisa sia sa pagtuman sang mga sugo. Kag ginatapos ko ang akon pagsulat sa sining mga lamina, nga ang amo nga sinulat diutay lamang; kag sa bumalasa ako nagapaalam, nga nagalaum nga madamo sang akon mga kauturan ang mahimo nga makabasa sang akon mga pulong. Mga kauturan, adios.\n\n", "enos 1": "[center][font_size=26]Ang Libro ni Enos[/font_size][/center]\n\n[center][font_size=26]Kapitulo 1[/font_size][/center]\n\n[i]Si Enos nagpangamuyo sing hugot kag nakaangkon sing kapatawaran sang iya mga sala—Ang tingug sang Ginuo nabatian niya sa iya kaisipan nga nagapromisa sang kaluwasan para sa mga Lamanhon sa palaabuton nga adlaw—Ang mga Nefinhon nagtinguha sa pagbawi sang mga Lamanhon—Si Enos nagkasadya sa iya Manunubos. Mga 420 B.C.[/i]\n\n1 Tan-awa, natabo ini nga ako, si Enos, nga nakakilala sa akon amay nga isa sia ka matarong nga tawo—kay gintudloan niya ako sa iya lengguahe, kag amo man sa pag-atipan kag pagtudlo sang Ginuo—kag bulahan ang ngalan sang akon Dios tungod sini—\n\n2 Kag sugiran ko kamo sang paghimakas nga akon naagyan sa atubang sang Dios antes ko nabaton ang kapatawaran sang akon mga sala.\n\n3 Tan-awa, naglakat ako sa pagpangayam sang mga sapat sa lasang; kag ang mga pulong nga masami ko mabatian nga ginahambal sang akon amay parte sa kabuhi nga wala’y katapusan, kag sa kalipay sang mga santos, nagdulut sing madalom sa akon tagipusuon.\n\n4 Kag ang akon kalag gingutom; kag nagluhod ako sa atubang sang akon Tagtuga, kag nagpakitluoy ako sa iya sa hugot nga pagpangamuyo kag pag-ampo para sa akon kaugalingon nga kalag; kag sa bug-os nga adlaw nagpakitluoy ako sa iya; huo, kag sang nag-abot ang gab-i ginbayaw ko sa gihapon ang akon tingug pataas sa bagay nga nakalab-ot ini sa mga langit.\n\n5 Kag may nabatian ako nga tingug nga nagasiling: Enos, ang imo mga sala ginpatawad na, kag pagapakamaayohon ka.\n\n6 Kag ako, si Enos, nakahibalo nga ang Dios indi mahimo nga magbutig; gani, ang akon kabasulanan nadula sing lubos.\n\n7 Kag nagsiling ako: Ginuo, paano ini nahimo?\n\n8 Kag nagsiling sia sa akon: Tungod sang imo pagtuo kay Cristo, nga wala pa gid nimo sadto nabatii ukon nakita. Kag madamo nga tinuig ang magalabay antes niya ipakita ang iya kaugalingon sa unod; gani, maglakat ka, ang imo pagtuo ang nagpaayo sa imo.\n\n9 Karon, natabo ini nga sang mabatian ko ining mga pulong nagsugod ako sa pagbatyag sing handum para sa kaayohan sang akon mga kauturan, ang mga Nefinhon; gani, ginbubo ko ang akon bug-os nga kalag sa Dios para sa ila.\n\n10 Kag samtang yara ako sa amo nga pagpanikasog sa espiritu, tan-awa, ang tingug sang Ginuo nabatian ko liwat sa akon kaisipan, nga nagasiling: Bisitahan ko ang imo mga kauturan suno sa ila katutum sa pagtuman sang akon mga kasugoan. Ginhatag ko sa ila ini nga duta, kag isa ini ka balaan nga duta; kag wala ko ini ginasumpa luwas lamang nga ini tungod sang kalainan; gani, bisitahan ko ang imo mga kauturan pareho sa akon ginsiling; kag ang ila mga kalapasan akon ipatupa sa ila kaugalingon nga mga ulo upod ang kasubo.\n\n11 Kag pagkatapos nga ako, si Enos, nakabati sining mga pulong, ang akon pagtuo nagsugod nga mangin di-mauyog sa Ginuo; kag nagpangamuyo ako sa iya upod ang madamo kag malawig nga mga pagpanikasog para sa akon mga kauturan, ang mga Lamanhon.\n\n12 Kag natabo ini nga pagkatapos nga nangamuyo ako kag nagpangabudlay sa bug-os nga katutum, ang Ginuo nagsiling sa akon: Hatagan ko ikaw suno sa imo mga handum, tungod sang imo pagtuo.\n\n13 Kag karon tan-awa, amo ini ang handum nga ginhandum ko halin sa iya—nga kon matabo gid man nga ang akon katawhan, ang mga Nefinhon, mahulog sa kalapasan, kag sa ano man nga paagi magkalamatay, kag ang mga Lamanhon indi magkalamatay, nga ang Ginuong Dios magaamlig sing isa ka kasulatan sang akon katawhan, ang mga Nefinhon; bisan pa nga mangin paagi ini sa gahum sang iya balaan nga butkon, agud nga madala ini sa adlaw nga palaabuton sa mga Lamanhon, agud nga, basi pa lang, mahimo nga madala sila sa kaluwasan—\n\n14 Kay sa subong ang amon mga pagpanikasog wala’y pulos sa pagpanumbalik sa ila sa matuod nga pagtuo. Kag nanumpa sila sa ila kaakig nga, kon mahimo pa lang, wasakon nila ang amon mga kasulatan kag kami, kag amo man ang tanan nga tradisyon sang amon mga amay.\n\n15 Gani, bangod nakahibalo ako nga maamligan sang Ginuong Dios ang amon mga kasulatan, padayon ako nga nagpakitluoy sa iya, kag nagsiling sia sa akon: Bisan ano nga butang ang inyo pangayuon sa pagtuo, nga nagapati nga magabaton kamo sa ngalan ni Cristo, mabaton ninyo ini.\n\n16 Kag may pagtuo ako, kag nagpakitluoy ako sa Dios nga amligan niya ang mga kasulatan; kag nakighisugot sia sa akon nga dal-on niya ini sa mga Lamanhon sa iya kaugalingon nga natalana nga tion.\n\n17 Kag ako, si Enos, nakahibalo nga ini suno sa kasugtanan nga iya ginhimo; gani ang akon kalag nagtawhay.\n\n18 Kag ang Ginuo nagsiling sa akon: Ang imo mga amay nangayo man sa akon sini nga butang; kag ini pagahimuon sa ila suno sa ila pagtuo; kay ang ila pagtuo pareho sang sa imo.\n\n19 Kag karon natabo ini nga ako, si Enos, naglibot sa mga katawhan ni Nefi nga nagapropesiya sang mga butang nga magaabot, kag nagasaksi sang mga butang nga akon nabatian kag nakit-an.\n\n20 Kag nagapamatuod ako nga ang katawhan ni Nefi nagtinguha sing matutum sa pagpanumbalik sang mga Lamanhon sa matuod nga pagtuo sa Dios. Apang ang amon mga pagpangabudlay nangin wala’y pulos; ang ila pagdumot nagpangibabaw, kag gintulod sila sang ila malain nga kinaugali sa bagay nga nangin sapat-sapaton sila, kag mapintas, kag uhaw-sa-dugo nga katawhan, nga puno sang pagsimba sa mga dios-dios kag kahigkoan; nga nagapangaon sang mga sapat nga madakop; nga nagapuyo sa mga tolda, kag nagalibot-libot sa kamingawan nga may malip-ot nga wagkos nga panit sa ila mga balikawang kag ang ila mga ulo kiniskisan; kag ang ila pagkasagad yara sa pana, kag sa sundang, kag sa wasay. Kag madamo sa ila wala sing iban nga ginakaon luwas sa hilaw nga karne; kag dalayon sila nga nagatinguha sa pagpatay sa amon.\n\n21 Kag natabo ini nga ang katawhan ni Nefi nag-uma sang duta, kag nagsagod sang tanan nga sari sang mga uyas, kag sang bungang-kahoy, kag mga panong sang mga baka, kag mga panong sang tanan nga sari sang kasapatan, kag mga kanding, kag maila nga mga kanding, kag madamo man nga kabayo.\n\n22 Kag may tuman kadamo nga propeta sa tunga namon. Kag ang katawhan isa ka batinggilan nga katawhan, nga mabudlay makahangop.\n\n23 Kag wala na sing iban pa kundi luwas sa tuman kasakit nga mga pulong, nagapangwali kag nagapropesiya sang mga giyera, kag mga pagbinaisay, kag mga kalaglagan, kag dalayon nga pagpahanumdum sa ila sang kamatayon, kag sang kalawigon sang wala’y katapusan, kag sang mga paghukom kag sang gahum sang Dios, kag tanan sining mga butang—nagapukaw sa ila sing dalayon agud magpabilin sila sa kahadlok sa Ginuo. Ginasiling ko nga wala na sing iban pa luwas sining mga butang, kag tuman kadako nga kaathagan sang panghambal, ang magapugong sa ila sa madasig nga pagpanaog sa kalaglagan. Kag sa amo nga paagi nagasulat ako parte sa ila.\n\n24 Kag nakit-an ko ang mga giyera sa tunga sang mga Nefinhon kag mga Lamanhon sa pagligad sang akon mga adlaw.\n\n25 Kag natabo ini nga nagsugod ako sa pagtigulang, kag isa ka gatos kag sitenta’y-nuebe ka tuig ang naglabay halin sa tion nga ang amon amay nga si Lehi nagbiya sa Jerusalem.\n\n26 Kag nakita ko nga madali na lang ako magpanaog sa akon lulubngan, kag ginhikot paagi sa gahum sang Dios nga magwali ako kag magpropesiya sa sining katawhan, kag ipahayag ang pulong suno sa kamatuoran nga yara kay Cristo. Kag ginpahayag ko ini sa tanan ko nga adlaw, kag nagkasadya sa sini labaw pa sa sinang iya sang kalibutan.\n\n27 Kag madali na lang ako magkadto sa lugar nga akon palahuwayan, nga kaupod sa akon Manunubos; kay nahibal-an ko nga sa iya magapahuway ako. Kag nagakasadya ako sa adlaw nga ang akon lawas nga may kamatayon magasul-ob sang kawala’y kamatayon, kag magatindog sa iya atubang; dayon makita ko ang iya nawong sing may kalipay, kag magasiling sia sa akon: Magpalapit sa akon, ikaw nga ginpakamaayo, may isa ka lugar nga ginhanda para sa imo sa mga mansyon sang akon Amay. Amen.\n\n", "jarom 1": "[center][font_size=26]Ang Libro ni Jarom[/font_size][/center]\n\n[center][font_size=26]Kapitulo 1[/font_size][/center]\n\n[i]Ang mga Nefinhon nagtuman sang layi ni Moises, nagpaabot gid sa pagkari ni Cristo, kag nag-uswag sa duta—Madamo nga propeta ang nagpangabudlay agud mapabilin ang katawhan sa dalan sang kamatuoran. Mga 399–361 B.C.[/i]\n\n1 Karon tan-awa, ako, si Jarom, nagasulat sing pila ka mga pulong suno sa kasugoan sang akon amay nga si Enos agud nga ang amon lista sang kaliwatan mahimo nga maamligan.\n\n2 Kag bangod ining mga lamina magagmay, kag bangod ining mga butang ginsulat para sa katuyoan sang pagbenepisyo sa amon mga kauturan nga mga Lamanhon, gani, kinahanglanon gid nga magsulat ako sing diutay; apang indi ako magsulat sang mga butang parte sa akon pagpropesiya, ukon parte sa akon mga rebelasyon. Kay ano pa ang akon dugang nga masulat sangsa nasulat na sang akon mga amay? Kay wala bala nila pag-ipahayag ang plano sang kaluwasan? Ginasiling ko sa inyo, Huo; kag ini tama na sa akon.\n\n3 Tan-awa, ginakinahanglan nga madamo ang dapat himuon sa tunga sining katawhan, tungod sang katig-a sang ila mga tagipusuon, kag sang kabungol sang ila mga dulunggan, kag sang kabulag sang ila mga kaisipan, kag sang katiskog sang ila mga liog; bisan pa amo sini, ang Dios tuman kamaluluy-on sa ila, kag wala pa sila pagpanilhiga halin sa ibabaw sang duta.\n\n4 Kag madamo sa amon ang nakaangkon sing madamo nga rebelasyon, kay indi man sila tanan batinggilan. Kag ang tanan nga indi batinggilan kag may pagtuo, may pagpakig-angot sa Balaan nga Espiritu, nga nagapahayag sa mga anak sang katawhan, suno sa ila pagtuo.\n\n5 Kag karon, tan-awa, duha ka gatos ka tuig ang naglabay, kag ang katawhan ni Nefi nagbakod sa duta. Nagtinguha sila sa pagtuman sang layi ni Moises kag sang adlaw nga inugpahuway nga balaan sa Ginuo. Kag wala sila nagpamuyayaw; kag wala man sila nagpasipala. Kag ang mga layi sang duta tuman kaistrikto.\n\n6 Kag naglinapta sila sa madamo nga bahin sa ibabaw sang duta, kag ang mga Lamanhon man. Kag mas tuman sila kadamo sangsa mga Nefinhon; kag maluyagon sila sa pagpamatay kag nagainom sang dugo sang mga sapat.\n\n7 Kag natabo ini nga nagsalakay sila sing madamo nga beses batok sa amon, nga mga Nefinhon, sa pagpakig-away. Apang ang amon mga hari kag ang amon mga lideres mga gamhanan nga mga tawo sa pagtuo sa Ginuo; kag gintudloan nila ang katawhan sang mga paagi sang Ginuo; gani, ginbatoan namon ang mga Lamanhon kag gintabog sila pagwa sa amon kadutaan, kag nagsugod sa pagpabakod sang amon mga siyudad, ukon bisan ano nga lugar nga amon palanublion.\n\n8 Kag nagdamo kami sing tuman, kag naglapta sa ibabaw sang duta, kag nangin tuman kamanggaranon sa bulawan, kag sa pilak, kag sa malahalon nga mga butang, kag sa pulido nga pagpanghimo sang kahoy, sa mga bilding, kag sa makinarya, kag amo man sa salsalon kag tumbaga, kag saway kag asero, nga nagahimo sang tanan nga sari sang mga galamiton sang tagsa ka sahi sa pag-uma sang duta, kag mga armas sa giyera—huo, ang matalom, mataliwis nga baslay, kag ang suludlan sang baslay, kag ang pana, kag ang sibat, kag tanan nga mga pagpanghanda para sa giyera.\n\n9 Kag gani kay nakahanda sa pagsugata sang mga Lamanhon, wala sila nag-uswag batok sa amon. Kundi nga ang mga pulong sang Ginuo napamatud-an, nga iya ginhambal sa aton mga amay nga nagasiling nga: Kon magtuman kamo sang akon mga kasugoan magauswag kamo sa duta.\n\n10 Kag natabo ini nga ginpaandaman sang mga propeta sang Ginuo ang katawhan ni Nefi, suno sa pulong sang Dios, nga kon indi sila magtuman sang mga kasugoan, kundi nga mahulog sa kalapasan, pat-od gid nga malaglag sila halin sa ibabaw sang duta.\n\n11 Gani, ang mga propeta kag ang mga pari, kag ang mga manunudlo, nagpangabudlay sing matutum, nga nagalaygay nga may lubos nga pagkamainantuson sa katawhan nga magtutum; nga nagatudlo sang layi ni Moises, kag sang tuyo sa paghatag sini; nga nagakumbinsi sa ila sa pagpaabot gid sa Mesias, kag magpati nga magaabot na sia nga daw yara na sia. Kag sa amo nga paagi sila nagpanudlo sa ila.\n\n12 Kag natabo ini nga paagi sa paghimo sini napunggan nila sila nga malaglag sa ibabaw sang duta; kay gintublok nila ang ila mga tagipusuon sang pulong, nga dalayon nga nagapukaw sa ila sa paghinulsol.\n\n13 Kag natabo ini nga duha ka gatos kag treinta kag walo ka tuig ang naglabay—sang mga giyera, kag mga pagbinaisay, kag mga pag-ilinaway sa sulod sang malawig nga panahon.\n\n14 Kag karon, ako, si Jarom, indi na magsulat sing dugang pa kay magagmay ining mga lamina. Apang tan-awa, mga kauturan ko, mahimo kamo nga magtan-aw sa iban pa nga mga lamina ni Nefi; kay tan-awa, sa mga ini nakurit ang mga kasulatan sang aton mga giyera, suno sa mga sinulatan sang mga hari, ukon yadtong ginpasulat nila.\n\n15 Kag ginatugyan ko ining mga lamina sa mga kamot sang akon anak nga lalaki nga si Omni agud nga maamligan ang mga ini suno sa mga kasugoan sang akon mga amay.\n\n", "omni 1": "[center][font_size=26]Ang Libro ni Omni[/font_size][/center]\n\n[center][font_size=26]Kapitulo 1[/font_size][/center]\n\n[i]Sanday Omni, Ameron, Chemis, Abinadom, kag Amaleki, ang kada isa nagbulos-bulos sa pag-amlig sang mga kasulatan—Nasalapoan ni Mosias ang katawhan ni Zarahemla nga naghalin sa Jerusalem sa mga adlaw ni Sedequias—Si Mosias ginhimo nga hari nila—Nasalapoan sang mga kaliwat ni Mulek sa Zarahemla si Coriantumer, ang katapusan nga mga Jarednon—Ginbuslan ni Haring Benjamin si Mosias—Ang mga tawo dapat nga maghatag sang ila mga kalag bilang halad kay Cristo. Mga 323–130 B.C.[/i]\n\n1 Tan-awa, natabo ini nga ako, si Omni, nga ginsugo sang akon amay nga si Jarom, nga dapat ako magsulat sing diutay sa sining mga lamina sa pag-amlig sang amon lista sang kaliwatan—\n\n2 Gani, sa akon mga adlaw, luyag ko nga inyo mahibal-an nga nakig-away ako sing tuman paagi sa espada sa pag-amlig sang akon katawhan, ang mga Nefinhon, halin sa pagkahulog sa mga kamot sang ila mga kaaway, ang mga Lamanhon. Apang tan-awa, ako sa akon kaugalingon isa ka malain nga tawo, kag wala ako nakatuman sang mga pagsulundan kag mga kasugoan sang Ginuo nga dapat ko nga ginhimo.\n\n3 Kag natabo ini nga duha ka gatos kag sitenta’y-sais ka tuig ang naglabay, kag nakaangkon kami sang madamo nga panahon sang paghidaet; kag nakaangkon kami sang madamo nga panahon sang grabe nga giyera kag pagpaagay sang dugo. Huo, sa malip-ot nga pulong, duha ka gatos kag ochenta’y dos ka tuig ang naglabay, kag naamligan ko ining mga lamina suno sa mga kasugoan sang akon mga amay; kag ginhatag ko ang mga ini sa akon anak nga si Ameron. Kag ginatapos ko ini.\n\n4 Kag karon ako, si Ameron, nagasulat sang kon ano nga butang nga akon isulat, nga diutay lang, sa libro sang akon amay.\n\n5 Tan-awa, natabo ini nga tatlo ka gatos kag beynte ka tuig ang naglabay, kag ang mas malain nga bahin sang mga Nefinhon nalaglag.\n\n6 Kay ang Ginuo indi magtugot, pagkatapos nga gintuytuyan niya sila pagwa sa duta sang Jerusalem kag gintipigan kag gin-amligan sila agud indi mahulog sa mga kamot sang ila mga kaaway, huo, indi sia magtugot nga ang mga pulong indi mapamatud-an, nga iya ginhambal sa amon mga amay nga nagasiling nga: Kon indi kamo magtuman sang akon mga kasugoan indi kamo mag-uswag sa duta.\n\n7 Gani, ginbisitahan sila sang Ginuo sa dako nga paghukom; apang, ginkaluoyan niya ang mga matarong agud indi sila madula, kundi nga ginluwas sila halin sa mga kamot sang ila mga kaaway.\n\n8 Kag natabo ini nga ginhatag ko ang mga lamina sa akon utod nga si Chemis.\n\n9 Karon ako, si Chemis, nagasulat sang pila ka butang nga akon masulat sa amo man nga libro pareho sang akon utod; kay tan-awa, nakita ko ang katapusan nga iya ginsulat, nga ginsulat niya ini sa iya kaugalingon nga kamot; kag ginsulat niya ini sa adlaw nga ginhatag niya ang mga ini sa akon. Kag sa sini nga paagi ginaamligan namon ang mga kasulatan, kay ini suno sa mga kasugoan sang amon mga amay. Kag ginatapos ko ini.\n\n10 Tan-awa, ako, si Abinadom, amo ang anak nga lalaki ni Chemis. Tan-awa, natabo ini nga nakakita ako sang madamo nga giyera kag pagbinaisay sa tunga sang akon katawhan, ang mga Nefinhon, kag ang mga Lamanhon; kag ako, paagi sa akon kaugalingon nga espada, nagpatay sang madamo nga mga Lamanhon sa pagpangapin sang akon mga kauturan.\n\n11 Kag tan-awa, ang kasulatan sining katawhan nakurit sa mga lamina nga yara sa mga hari, suno sa ila mga henerasyon; kag wala na ako sing nahibal-an nga rebelasyon luwas sa sinang nasulat, ukon man propesiya; gani, tuman na ang nasulat. Kag ginatapos ko ini.\n\n12 Tan-awa, ako si Amaleki, ang anak nga lalaki ni Abinadom. Tan-awa, magahambal ako sa inyo sing diutay parte kay Mosias nga ginhimo nga hari sa duta sang Zarahemla; kay tan-awa, ginpaandaman sia sang Ginuo nga magpalagyo sia halin sa duta sang Nefi, kag ang tanan nga magpamati sa tingug sang Ginuo dapat man nga maghalin sa duta upod sa iya, padulong sa kamingawan—\n\n13 Kag natabo ini nga ginhimo niya ang suno sa ginsugo sa iya sang Ginuo. Kag naghalin sila sa duta padulong sa kamingawan, ang tanan nga nagpamati sa tingug sang Ginuo; kag gingiyahan sila sang madamo nga mga pagpangwali kag mga propesiya. Kag dalayon sila nga gintudloan paagi sa pulong sang Dios; kag gintuytuyan sila paagi sa gahum sang iya butkon patabok sa kamingawan tubtob nga nakadulhog sila sa duta nga ginatawag nga duta sang Zarahemla.\n\n14 Kag nasalapoan nila ang isa ka katawhan nga ginatawag nga katawhan ni Zarahemla. Karon, may isa ka dako nga pagkinasadya sa tunga sang katawhan ni Zarahemla; kag si Zarahemla man nagkasadya sing tuman bangod ang Ginuo nagpadala sang katawhan ni Mosias upod ang mga lamina nga saway nga nagaunod sang kasulatan sang mga Judio.\n\n15 Tan-awa, natabo ini nga natukiban ni Mosias nga ang katawhan ni Zarahemla naghalin sa Jerusalem sa tion nga si Sedequias, hari sang Juda, gindala nga bihag sa Babilonia.\n\n16 Kag nagpanglakaton sila sa kamingawan, kag gindala sila sang kamot sang Ginuo patabok sa dako nga mga tubig padulong sa duta nga sa diin nasalapoan sila ni Mosias; kag nagpuyo sila didto sumugod sa sina nga tion.\n\n17 Kag sa tion nga nasalapoan sila ni Mosias, nangin tuman na sila kadamo. Apang, nakaangkon sila sing madamo nga mga giyera kag grabe nga mga pagbinaisay, kag napierde paagi sa espada sa nagkalain-lain nga tion; kag ang ila lengguahe naglain nga indi na maintiendihan; kag wala sila sing mga kasulatan nga nadala upod sa ila; kag ginpanghiwala nila nga may Tagtuga sila; kag si Mosias, kag amo man ang katawhan ni Mosias, indi makahangop sa ila.\n\n18 Apang natabo ini nga si Mosias nagpasugo nga tudloan sila sa iya lengguahe. Kag natabo ini nga pagkatapos nga matudloan sila sa lengguahe ni Mosias, si Zarahemla naghatag sing isa ka lista sang kaliwatan sang iya mga amay, suno sa iya nadumduman; kag ginsulat ang mga ini, apang indi sa sining mga lamina.\n\n19 Kag natabo ini nga ang katawhan ni Zarahemla, kag ni Mosias nag-ulolupod; kag si Mosias ginpili nga mangin hari nila.\n\n20 Kag natabo ini sa mga adlaw ni Mosias, may isa ka dako nga bato nga gindala sa iya nga may mga kinurit; kag ginpatpat niya ang mga kinurit paagi sa dulot kag gahum sang Dios.\n\n21 Kag ang mga ini naghatag sing pagsaysay parte sa isa ka Coriantumer, kag ang nagkalamatay sang iya katawhan. Kag si Coriantumer nasalapoan sang katawhan ni Zarahemla; kag nagpuyo sia upod sa ila sa sulod sang siyam ka bulan.\n\n22 Nagpahayag man ini sang pila ka pulong parte sa iya mga amay. Kag ang iya una nga mga ginikanan naghalin sa tore, sa tion nga ginlabugay sang Ginuo ang lengguahe sang katawhan; kag ang kabangis sang Ginuo nagtupa sa ila suno sa iya mga paghukom, nga matarong; kag ang ila mga tul-an naglalapta sa duta pa-norte.\n\n23 Tan-awa, ako, si Amaleki, natawo sa mga adlaw ni Mosias; kag nagkabuhi ako tubtob nga nakita ko pa ang iya kamatayon; kag si Benjamin nga iya anak, amo ang naggahum bulos sa iya.\n\n24 Kag tan-awa, nakita ko, sa mga adlaw ni haring Benjamin, ang isa ka grabe nga giyera kag tuman nga pagpaagay sang dugo sa tunga sang mga Nefinhon kag mga Lamanhon. Apang tan-awa, ang mga Nefinhon nakaangkon sing dako nga bentaha sa ila; huo, sa bagay nga napanabog sila ni haring Benjamin pagwa sa duta sang Zarahemla.\n\n25 Kag natabo ini nga nagsugod ako sa pagtigulang; kag, bangod wala sing kaliwatan, kag nakahibalo nga si haring Benjamin isa ka matarong nga tawo sa atubang sang Ginuo, gani, ihatag ko ining mga lamina sa iya, nga ginalaygayan ang tanan nga tawo sa pagpalapit sa Dios, ang Balaan sang Israel, kag magpati sa pagpropesiya, kag sa mga rebelasyon, kag sa pag-alagad sang mga anghel, kag sa dulot sang paghambal sa nagkalain-lain nga mga lengguahe, kag sa dulot sang pagpatpat sang mga lengguahe, kag sa tanan nga butang nga maayo; kay wala sing butang nga maayo luwas lang nga ini nagahalin sa Ginuo: kag inang malain nagahalin sa yawa.\n\n26 Kag karon, pinalangga kong mga kauturan, luyag ko nga magpalapit kamo kay Cristo, nga amo ang Balaan sang Israel, kag mag-ambit sang iya kaluwasan, kag sang gahum sang iya pagtubos. Huo, magpalapit sa iya, kag ihatag ang inyo bug-os nga mga kalag bilang halad sa iya, kag magpadayon sa pagpuasa kag pagpangamuyo, kag magpadayon tubtob sa katapusan; kag pareho nga buhi ang Ginuo maluwas kamo.\n\n27 Kag karon magahambal ako sing diutay parte sa pila ka tawo nga nagtaklad padulong sa kamingawan sa pagbalik sa duta sang Nefi; kay may dako nga kadamuon nga nagahandum sa pagpanag-iya sang duta nga ila palanublion.\n\n28 Gani, nagtaklad sila padulong sa kamingawan. Kag ang ila lider isa ka mabakod kag gamhanan nga tawo, kag isa ka batinggilan nga tawo, gani nagtuga sia sang pagbinaisay sa tunga nila; kag tanan sila nagkalamatay, luwas sa singkwenta, sa kamingawan, kag nagbalik sila liwat sa duta sang Zarahemla.\n\n29 Kag natabo ini nga nagdala man sila sing madamo nga iban pa, kag nagsugod liwat sang ila pagpanglakaton padulong sa kamingawan.\n\n30 Kag ako, si Amaleki, may isa ka utod nga lalaki, nga nag-upod man sa ila; kag wala na ako sing nahibal-an halin sadto parte sa ila. Kag nagahana na ako nga maghamyang sa akon lulubngan; kag ining mga lamina puno na. Kag ginatapos ko ang akon paghambal.\n\n", "w-of-m 1": "[center][font_size=26]Ang Mga Pulong ni Mormon[/font_size][/center]\n\n[center][font_size=26]Kapitulo 1[/font_size][/center]\n\n[i]Ginpalip-ot ni Mormon ang dalagko nga mga lamina ni Nefi—Ginlakip niya ang magagmay nga mga lamina sa iban pa nga mga lamina—Ginpaluntad ni Haring Benjamin ang paghidaet sa duta. Mga A.D. 385.[/i]\n\n1 Kag karon ako, si Mormon, nga nakahanda na nga ihatag ang kasulatan nga akon ginahimo sa mga kamot sang akon anak nga si Moroni, tan-awa nasaksihan ko ang halos tanan nga kalaglagan sang akon katawhan, ang mga Nefinhon.\n\n2 Kag madamo nga ginatos ka tuig na pagkatapos sang pagkari ni Cristo sang ihatag ko ining mga kasulatan sa mga kamot sang akon anak; kag nagapati ako nga masaksihan niya ang bug-os nga kalaglagan sang akon katawhan. Apang kabay nga itugot sang Dios nga maluwas sia sa mga ini, agud nga makasulat pa gid sia gawa parte sa ila, kag amo man parte kay Cristo, agud nga basi pa lang sa pila ka adlaw mangin mapuslanon ini sa ila.\n\n3 Kag karon, magahambal ako gawa parte sa sinang akon ginsulat; kay pagkatapos nga makahimo ako sang pinalip-ot nga kasulatan halin sa mga lamina ni Nefi, tubtob sa pagginahum sining haring Benjamin, nga ginhambal ni Amaleki, gintun-an ko ang mga kasulatan nga ginhatag sa akon mga kamot, kag nasalapoan ko ining mga lamina, nga nagaunod sining diutay nga kasaysayan sang mga propeta, halin kay Jacob tubtob sa pagginahum sining haring Benjamin, kag madamo man sang mga pulong ni Nefi.\n\n4 Kag ang mga butang nga yari sa sining mga lamina nakapalipay sa akon tungod sang mga propesiya parte sa pagkari ni Cristo; kag ang akon mga amay nakahibalo nga madamo sa mga ini ang natuman na; huo, kag nakahibalo man ako nga ang tanan nga butang nga ginpropesiya parte sa amon tubtob sa sini nga adlaw natuman na, kag ang tanan nga matabo pa lang lampas sa sini nga adlaw pat-od gid nga matabo—\n\n5 Gani, ginpili ko ining mga butang, agud tapuson ang akon kasulatan sa mga ini, nga ang amo nga nabilin sang akon kasulatan pagakuhaon ko sa mga lamina ni Nefi; kag indi ko masulat ang ika-isa ka gatos nga bahin sang mga butang parte sa akon katawhan.\n\n6 Apang tan-awa, pagakuhaon ko ining mga lamina, nga nagaunod sining mga pagpropesiya kag mga rebelasyon, kag ilakip ang mga ini sa nabilin ko nga kasulatan, kay hamili ang mga ini sa akon; kag nahibal-an ko nga mangin hamili ang mga ini sa akon mga kauturan.\n\n7 Kag ginahimo ko ini para sa isa ka maalamon nga katuyoan; kay gani nagahutik ini sa akon, suno sa mga paghikot sang Espiritu sang Ginuo nga yari sa akon. Kag karon, wala ako nakahibalo sang tanan nga butang; apang ang Ginuo nakahibalo sang tanan nga butang nga magaabot; gani, nagahikot sia sa akon sa paghimo suno sa iya kabubut-on.\n\n8 Kag ang akon pangamuyo sa Dios amo ang parte sa akon mga kauturan, nga kabay nga makadangat sila liwat sa ihibalo parte sa Dios, huo, sa pagtubos ni Cristo; nga kabay nga mangin isa sila liwat ka makalilipay nga katawhan.\n\n9 Kag karon ako, si Mormon, nagapadayon sa pagtapos sang akon kasulatan, nga akon ginkuha sa mga lamina ni Nefi; kag ginahimo ko ini suno sa ihibalo kag sa paghangop nga ginhatag sa akon sang Dios.\n\n10 Gani, natabo ini nga pagkatapos nga ginhatag ni Amaleki ining mga lamina sa mga kamot ni haring Benjamin, ginkuha niya ini kag ginlakip ang mga ini sa iban pa nga mga lamina, nga nagaunod sang mga kasulatan nga ginpasa-pasa halin sa mga hari, sa tanan nga henerasyon tubtob sa mga adlaw ni haring Benjamin.\n\n11 Kag ginpasa-pasa ang mga ini halin kay haring Benjamin, sa tanan nga henerasyon tubtob nga nagtupa ang mga ini sa akon mga kamot. Kag ako, si Mormon, nagapangamuyo sa Dios nga kabay nga maamligan ang mga ini sumugod sa sini nga tion. Kag nakahibalo ako nga pagaamligan ang mga ini; kay may dalagko nga mga butang nga ginsulat sa mga ini, nga suno sa sini ang akon katawhan kag ang ila mga kauturan pagahukman sa dako kag katapusan nga adlaw, suno sa pulong sang Dios nga nasulat.\n\n12 Kag karon, parte sining haring Benjamin—may yara man sing pila ka mga pagbinaisay sa tunga sang iya kaugalingon nga katawhan.\n\n13 Kag natabo man ini nga ang mga kasoldadohan sang mga Lamanhon nagdulhog halin sa duta sang Nefi, sa pagpakig-away batok sa iya katawhan. Apang tan-awa, ginpanipon ni haring Benjamin ang iya mga kasoldadohan, kag nagtindog sia batok sa ila; kag nakig-away sia sa kusog sang iya kaugalingon nga butkon paagi sa espada ni Laban.\n\n14 Kag sa kusog sang Ginuo nakig-away sila batok sa ila mga kaaway tubtob nga nakapatay sila sing madamo nga linibo ka mga Lamanhon. Kag natabo ini nga nakig-away sila sa mga Lamanhon tubtob nga natabog nila ang mga ini pagwa sa tanan nga kadutaan nga ila palanublion.\n\n15 Kag natabo ini nga pagkatapos nga may nangin di-matuod nga mga Cristo, kag ang ila mga baba napakipot, kag napangsilotan sila suno sa ila mga krimen;\n\n16 Kag pagkatapos nga may nangin di-matuod nga mga propeta, kag di-matuod nga mga manugwali kag mga manunudlo sa tunga sang katawhan, kag tanan sang mga ini napangsilotan suno sa ila mga krimen; kag pagkatapos nga may madamo nga pagbinaisay kag madamo nga mga pag-ilinaway sa mga Lamanhon, tan-awa, natabo ini nga si haring Benjamin, upod ang bulig sang balaan nga mga propeta nga yara sa tunga sang iya katawhan—\n\n17 Kay tan-awa, si haring Benjamin isa ka balaan nga tawo, kag naggahum sia sa iya katawhan sa pagkamatarong; kag may madamo nga balaan nga mga tawo sa duta, kag naghambal sila sang pulong sang Dios nga may gahum kag awtoridad; kag naggamit sila sing tuman nga katalom tungod sang kabatinggilan sang katawhan—\n\n18 Gani, sa bulig sang mga ini, si haring Benjamin, paagi sa pagpangabudlay sa bug-os nga kusog sang iya lawas kag sa ikasarang sang iya bug-os nga kalag, kag amo man ang mga propeta, nagpaluntad liwat sang paghidaet sa duta.\n\n", "mosiah 1": "[center][font_size=26]Ang Libro ni Mosias[/font_size][/center]\n\n[center][font_size=26]Kapitulo 1[/font_size][/center]\n\n[i]Gintudloan ni Haring Benjamin ang iya mga anak nga lalaki sang lengguahe kag mga propesiya sang ila mga amay—Ang ila relihiyon kag sibilisasyon naamligan tungod sang mga kasulatan nga natipigan sa lain-lain nga mga lamina—Si Mosias ginpili nga hari kag gintugyanan sa pagtipig sang mga kasulatan kag iban pa nga mga butang. Mga 130–124 B.C.[/i]\n\n1 Kag karon wala na sing pagbinaisay sa bug-os nga duta sang Zarahemla, sa tunga sang tanan nga katawhan nga nasakop ni haring Benjamin, sa bagay nga si haring Benjamin dalayon nga may paghidaet sa tanan nga nabilin niya nga mga adlaw.\n\n2 Kag natabo ini nga may tatlo sia ka anak nga lalaki; kag gintawag niya ang ila mga ngalan nga Mosias, kag Helorum, kag Helaman. Kag ginpatudloan niya sila sa tanan nga lengguahe sang iya mga amay, agud nga paagi sa sini mangin mga lalaki sila nga may paghangop; kag agud nga makahibalo sila parte sa mga propesiya nga ginhambal paagi sa mga baba sang ila mga amay, nga ginhatag sa ila paagi sa kamot sang Ginuo.\n\n3 Kag gintudloan man niya sila parte sa mga kasulatan nga nakurit sa mga lamina nga saway nga nagasiling: Mga anak ko, luyag ko nga panumdumon ninyo nga kon indi tungod sining mga lamina, nga nagaunod sining mga kasulatan kag sining mga kasugoan, pat-od gid nga nag-antos kita sa pagkaignorante, bisan tubtob sa sini nga tion, nga wala makahibalo sang mga misteryo sang Dios.\n\n4 Kay indi mahimo nga ang aton amay nga si Lehi makadumdum sining tanan nga butang, agud nga matudlo ang mga ini sa iya mga anak, kon indi sa bulig sining mga lamina; kay tungod natudloan sia sa lengguahe sang mga Egiptohanon gani makabasa sia sining mga kinurit, kag matudlo ang mga ini sa iya mga anak, agud nga paagi sa sini mahimo nila nga matudlo ang mga ini sa ila mga anak, kag sa amo nagatuman sang mga kasugoan sang Dios, bisan tubtob sa sining panahon.\n\n5 Ginasiling ko sa inyo, mga anak ko, nga kon indi tungod sining mga butang, nga gintago kag gin-amligan sang kamot sang Dios, agud nga mahimo naton nga mabasa kag mahangpan ang iya mga misteryo, kag maangkon ang iya mga kasugoan sing dalayon sa atubang sang aton mga mata, nga bisan ang aton mga amay nag-usmod kuntani sa pagkawala’y pagtuo, kag nangin pareho kita kuntani sang aton mga kauturan, ang mga Lamanhon, nga wala sing nahibal-an parte sining mga butang, ukon bisan pa gani wala nagapati sa mga ini kon ginatudlo sa ila tungod sang mga tradisyon sang ila mga amay nga indi husto.\n\n6 O mga anak ko, luyag ko nga panumdumon ninyo nga matuod ining mga pulong, kag amo man nga matuod ining mga kasulatan. Kag tan-awa, ang mga lamina man ni Nefi, nga nagaunod sang mga kasulatan kag sang mga ginpanghambal sang aton mga amay halin sa tion nga nagbiya sila sa Jerusalem tubtob subong, kag matuod ang mga ini; kag mahibal-an naton ang kapat-uran sang mga ini tungod yari sa aton ang mga ini sa atubang sang aton mga mata.\n\n7 Kag karon, mga anak ko, luyag ko nga dumdumon ninyo nga tun-an sing matutum ang mga ini, agud nga makabenepisyo kamo paagi sa sini; kag luyag ko nga tumanon ninyo ang mga kasugoan sang Dios, agud mag-uswag kamo sa duta suno sa mga promisa nga ginhimo sang Ginuo sa aton mga amay.\n\n8 Kag madamo pa nga butang ang gintudlo ni haring Benjamin sa iya mga anak nga lalaki nga wala nasulat sa sini nga libro.\n\n9 Kag natabo ini nga sang nakatapos si haring Benjamin sa pagtudlo sa iya mga anak nga lalaki, nga nagtigulang na sia, kag nabatyagan niya nga pat-od gid nga sa indi madugay magalakat sia sa alagyan sang bug-os nga duta; gani, naghunahuna sia nga ginakinahanglan nga ihatag niya ang ginharian sa isa sang iya mga anak nga lalaki.\n\n10 Gani, nagpasugo sia nga dal-on si Mosias sa iya atubang; kag amo ini ang mga pulong nga ginhambal niya sa iya nga nagasiling: Anak ko, luyag ko nga maghimo ka sing pagbantala sa bug-os sining duta sa tunga sining tanan nga katawhan, ukon sa katawhan sang Zarahemla, kag sa katawhan ni Mosias nga nagapuyo sa duta, nga paagi sa sini mahimo sila nga mapanipon; kay sa buwas ibantala ko sa sining akon katawhan halin sa akon kaugalingon nga baba nga ikaw ang hari kag tagdumala sining katawhan, nga ginhatag sang Ginuo nga aton Dios sa aton.\n\n11 Kag dugang pa sina, hatagan ko ining katawhan sing ngalan, nga paagi sa sini mahimo sila nga makilal-an sing labaw pa sa tanan nga katawhan nga gindala sang Ginuong Dios pagwa sa duta sang Jerusalem; kag ini pagahimuon ko bangod nangin matutum sila nga katawhan sa pagtuman sang mga kasugoan sang Ginuo.\n\n12 Kag ihatag ko sa ila ang isa ka ngalan nga indi gid mapanas, luwas lang nga ini paagi sa kalapasan.\n\n13 Huo, kag dugang pa sina ginasiling ko sa imo nga kon ining labing pinasulabi nga katawhan sang Ginuo mahulog sa kalapasan, kag mangin isa ka malain kag makilahion nga katawhan, nga ang Ginuo magatugyan sa ila, nga paagi sa sini mangin mahuyang sila pareho sang ila mga kauturan; kag indi na niya sila pag-amligan paagi sa iya wala’y tupong kag makatilingala nga gahum pareho sang iya pag-amlig tubtob subong sa aton mga amay.\n\n14 Kay ginasiling ko sa imo, nga kon wala niya pag-iuntay ang iya butkon sa pag-amlig sa aton mga amay pat-od gid nga nahulog sila sa mga kamot sang mga Lamanhon, kag nangin mga biktima sang ila pagdumot.\n\n15 Kag natabo ini nga sang nakatapos si haring Benjamin sining mga ginpanghambal sa iya anak, ginhatagan niya sia sing mga sugo parte sa tanan nga butang sang ginharian.\n\n16 Kag dugang pa sina, ginhatagan man niya sia sing mga sugo parte sa mga kasulatan nga nakurit sa mga lamina nga saway; kag sa mga lamina man ni Nefi; kag amo man, sa espada ni Laban, kag sa bola ukon manuggiya, nga nagtuytuy sa aton mga amay patabok sa kamingawan, nga ginhanda sang kamot sang Ginuo nga paagi sa sini matuytuyan sila, ang tagsa-tagsa suno sa pagpamati kag katutum nga ila ginahatag sa iya.\n\n17 Gani, kon indi sila matutum wala sila nagauswag ukon nagatin-ad sa ila pagpanglakaton, kundi nga ginatabog pabalik, kag nagaagom sang kasaklaw sang Dios sa ila; kag gani ginasakit sila sang tiggulutom kag tuman nga pag-antos, sa pagpukaw sa ila sa pagpanumdum sang ila tulumanon.\n\n18 Kag karon, natabo ini nga si Mosias naglakat kag ginhimo ang suno sa ginsugo sa iya sang iya amay, kag nagpabantala sa tanan nga katawhan nga yara sa duta sang Zarahemla agud nga paagi sa sini mahimo nila nga matipon ang ila mga kaugalingon, sa pagtaklad sa templo agud mamati sa mga pulong nga ihambal sang iya amay sa ila.\n\n", "mosiah 2": "[center][font_size=26]Kapitulo 2[/font_size][/center]\n\n[i]Si haring Benjamin nagpamulongpulong sa iya katawhan—Ginsaysay niya ang pagkapatas, pagkamakatarongan, kag pagkaespirituhanon sang iya paghari—Ginlaygayan niya sila sa pag-alagad sa ila Hari nga Langitnon—Inang mga nagarebelde batok sa Dios magaantos sang kasakit pareho sang di-mapalong nga kalayo. Mga 124 B.C.[/i]\n\n1 Kag natabo ini nga pagkatapos nga nahimo ni Mosias ang suno sa ginsugo sang iya amay sa iya, kag nakapabantala sa bug-os nga duta, nga ang katawhan nagtililipon sang ila kaugalingon sa bug-os nga duta, agud nga mahimo sila nga makataklad sa templo sa pagpamati sa mga pulong nga igahambal ni haring Benjamin sa ila.\n\n2 Kag dako ang ila kadamuon, bisan sa pagkadamo nga indi nila sila maisip; kay nagmuad sila sing tuman kag nagdamo sa duta.\n\n3 Kag nagdala man sila sang mga panganay sang ila mga panong, agud makahatag sila sing halad kag mga halad-nga-sinunog suno sa layi ni Moises;\n\n4 Kag agud man nga mahimo sila nga makahatag sing pagpasalamat sa Ginuo nga ila Dios nga nagdala sa ila pagwa sa duta sang Jerusalem, kag nagluwas sa ila halin sa mga kamot sang ila mga kaaway, kag nagpili sing matarong nga mga tawo nga mangin mga manunudlo nila, kag sing isa man ka matarong nga tawo nga mangin hari nila, nga amo ang nagpaluntad sang paghidaet sa duta sang Zarahemla, kag amo ang nagtudlo sa ila sa pagtuman sang mga kasugoan sang Dios, agud magkasadya sila kag mapuno sang gugma sa Dios kag sa tanan nga tawo.\n\n5 Kag natabo ini nga sang nakaabot sila sa templo, nagpatindog sila sang ila mga tolda sa palibot, ang tagsa ka lalaki suno sa iya panimalay, nga nagalakip sang iya asawa, kag sang iya mga anak nga lalaki, kag sang iya mga anak nga babayi, kag sang ila mga anak nga lalaki, kag sang ila mga anak nga babayi, halin sa kamagulangan pakadto sa kamanghuran, nga ang tagsa ka panimalay napain ang isa sa isa.\n\n6 Kag nagpatindog sila sang ila mga tolda sa palibot sang templo, nga ang tagsa ka tawo may iya tolda nga ang puwertahan sini nagaatubang sa templo, agud nga paagi sa sini mahimo sila nga magpabilin sa ila mga tolda kag makabati sang mga pulong nga ihambal ni haring Benjamin sa ila;\n\n7 Kay sa pagkadako sang kadam-an sa bagay nga indi sila tanan matudloan ni haring Benjamin sa sulod sang mga dingding sang templo, gani nagpasugo sia nga isa ka tore ang patindugon, agud nga paagi sa sini ang iya katawhan mahimo nga makabati sang mga pulong nga iya igahambal sa ila.\n\n8 Kag natabo ini nga nagsugod sia sa paghambal sa iya katawhan halin sa tore; kag indi tanan sa ila ang makabati sang iya mga pulong tungod sang kadakuon sang kadam-an; gani nagpasugo sia nga ang mga pulong nga iya ginhambal isulat kag ipadala sa sinang mga indi malab-ot sang iya tingug agud makabaton man sila sang iya mga pulong.\n\n9 Kag amo ini ang mga pulong nga iya ginhambal kag ginpasulat nga nagasiling: Mga kauturan ko, tanan kamo nga nagtililipon sang inyo mga kaugalingon, kamo nga makabati sang akon mga pulong nga akon ihambal sa inyo sa sini nga adlaw; kay wala ko kamo pagsugoa sa pagtaklad diri agud ipasapayan lamang ang mga pulong nga akon ihambal, kundi nga magpamati kamo sa akon, kag buksan ang inyo mga dulunggan agud inyo mabatian, kag ang inyo mga tagipusuon agud inyo mahangpan, kag ang inyo mga kaisipan agud ang mga misteryo sang Dios mahimo nga mahumlad sa inyo panan-awan.\n\n10 Wala ko kamo pagsugoa sa pagtaklad diri agud mahadlok kamo sa akon, ukon nga kamo magahunahuna nga ako sa akon kaugalingon mas labaw sangsa mortal nga tawo.\n\n11 Kundi pareho ako sa inyo mga kaugalingon nga napaidalom sa tanan nga sari sang kahuyangan sa lawas kag kaisipan; apang pinili ako sining katawhan, kag ginkonsagrar sang akon amay, kag gintugotan sang kamot sang Ginuo nga ako ang mangin tagdumala kag hari sining katawhan; kag gintatap kag gin-amligan sang iya wala’y tupong nga gahum, sa pag-alagad sa inyo sa bug-os nga ikasarang, kaisipan kag kusog nga ginhatag sang Ginuo sa akon.\n\n12 Ginasiling ko sa inyo nga tungod nga gintugotan ako sa paghinguyang sang akon mga adlaw sa pag-alagad sa inyo, bisan tubtob sa sini nga tion, kag wala naghandum sang bulawan ukon pilak ukon bisan ano nga sari sang mga manggad halin sa inyo;\n\n13 Wala ko man pag-itugot nga mahunong kamo sa mga bilanggoan, ukon nga himuon ninyo nga mga ulipon ang isa kag isa, ukon nga magpamatay kamo, ukon magpangagaw, ukon magpangawat, ukon magpanglahi; wala ko man bisan gintugot nga maghimo kamo sing bisan ano nga sari sang kalainan, kag gintudloan ko kamo nga magtuman kamo sang mga kasugoan sang Ginuo, sa tanan nga butang nga iya ginsugo sa inyo—\n\n14 Kag bisan ako, sa akon kaugalingon, nagpangabudlay paagi sa akon kaugalingon nga mga kamot agud nga makaalagad sa inyo, kag indi kamo mapabug-atan sang mga buwis, kag wala sing magaabot sa inyo nga mabug-at pas-anon—kag sa tanan sining butang nga akon ginhambal, mga saksi kamo sa inyo mga kaugalingon sa sini nga adlaw.\n\n15 Apang, mga kauturan ko, wala ko paghimoa ining mga butang agud nga magpabugal ako, wala ko man pag-isugid ining mga butang agud nga paagi sa sini mahimo ko kamo nga basulon; kundi nga ginasugiran ko kamo sining mga butang agud mahibal-an ninyo nga makasabat ako nga may matinlo nga konsiyensya sa atubang sang Dios sa sini nga adlaw.\n\n16 Tan-awa, ginasiling ko sa inyo nga tungod nagsiling ako sa inyo nga ginhinguyang ko ang akon mga adlaw sa pag-alagad sa inyo, wala ako nagahandum sa pagpabugal, kay yara lamang ako sa pag-alagad sa Dios.\n\n17 Kag tan-awa, ginasugid ko sa inyo ining mga butang agud nga makaangkon kamo sang kaalam; agud nga inyo mahibal-an nga kon yara kamo sa pag-alagad sa inyo mga isigkatawo yara lamang kamo sa pag-alagad sa inyo Dios.\n\n18 Tan-awa, gintawag ninyo ako nga inyo hari; kag kon ako, nga ginatawag ninyo nga inyo hari, nagapangabudlay sa pag-alagad sa inyo, gani indi bala nagakadapat nga magpangabudlay kamo sa pag-alagad sa isa kag isa?\n\n19 Kag tan-awa man, kon ako, nga ginatawag ninyo nga inyo hari, nga naghinguyang sang iya mga adlaw sa pag-alagad sa inyo, kag sa gihapon yara sa pag-alagad sa Dios, nagakabagay sang ano man nga pagpasalamat halin sa inyo, O daw ano nga nagakadapat nga magpasalamat kamo sa inyo Hari nga langitnon!\n\n20 Ginasiling ko sa inyo, mga kauturan ko, nga kon ihatag ninyo ang tanan nga pagpasalamat kag pagdayaw nga ang inyo bug-os nga mga kalag may gahum sa pag-angkon, sa sinang Dios nga nagtuga sa inyo, kag nagtatap kag nag-amlig sa inyo, kag nagpahanabo nga magkinasadya kamo, kag nagtugot nga magpuyo kamo sa paghidaet sa isa kag isa—\n\n21 Ginasiling ko sa inyo nga kon magaalagad kamo sa iya nga nagtuga sa inyo halin sa ginsuguran, kag nagaamlig sa inyo adlaw-adlaw, paagi sa pagpahulam sa inyo sang ginhawa, agud nga mahimo kamo nga mabuhi kag maghulag kag maghimo suno sa inyo kaugalingon nga kabubut-on, kag nagasakdag pa sa inyo sa tagsa ka tion—ginasiling ko, bisan magaalagad kamo sa iya sa bug-os ninyo nga mga kalag apang kamo sa gihapon mangin wala’y pulos nga mga alagad.\n\n22 Kag tan-awa, ang iya lang gid nga ginapangayo sa inyo amo ang magtuman sang iya mga kasugoan; kag nagpromisa sia sa inyo nga kon magtuman kamo sang iya mga kasugoan magauswag kamo sa duta; kag wala gid sia nagatalikod sa sinang iya nasiling; gani, kon nagatuman kamo sang iya mga kasugoan ginapakamaayo niya kamo kag ginapauswag kamo.\n\n23 Kag karon, una sa tanan, gintuga niya kamo, kag ginhatagan kamo sang inyo mga kabuhi nga sa sini may utang kamo sa iya.\n\n24 Kag ika-duha, ginapangayo niya nga himuon ninyo ang suno sa iya ginasugo sa inyo; nga sa sini kon himuon ninyo, gilayon nga ginapakamaayo niya kamo; kag gani nabayaran na niya kamo. Kag nakautang pa kamo gihapon sa iya, kag may yara, kag mangin may yara pa, tubtob sa wala’y katapusan; gani, ano ang inyo mapabugal?\n\n25 Kag karon ginapamangkot ko, may masiling bala kamo nga bisan ano parte sa inyo mga kaugalingon? Sabton ko kamo, Wala. Indi gani kamo makasiling nga katupong kamo bisan sa mga yab-ok sang duta; apang gintuga kamo halin sa yab-ok sang duta; apang tan-awa, iya ini sang nagtuga sa inyo.\n\n26 Kag ako, bisan ako, nga ginatawag ninyo nga inyo hari, indi mas maayo sangsa inyo mga kaugalingon; kay halin man ako sa yab-ok. Kag nakita ninyo nga tigulang na ako, kag nagahana na ako nga magtugyan sining mortal nga lawas sa iya iloy nga duta.\n\n27 Gani, pareho sang akon nasiling sa inyo nga nakaalagad ako sa inyo, nga nagalakat nga may matinlo nga konsiyensya sa atubang sang Dios, nga sa amo nga bagay nagpasugo ako nga magtililipon kamo sang inyo mga kaugalingon, agud masalapoan ako nga wala’y kabasulanan, kag ang inyo dugo indi magtupa sa akon kon magatindog ako agud hukman sang Dios tungod sang mga butang nga iya ginsugo sa akon parte sa inyo.\n\n28 Ginasiling ko sa inyo nga nagpasugo ako nga magtililipon kamo sang inyo mga kaugalingon agud nga makakasan ko ang akon mga biste sang inyo dugo, sa sining panahon nga nagahana na ako magpanaog sa akon lulubngan, agud nga mahimo ako nga magpanaog sa paghidaet, kag ang akon wala’y kamatayon nga espiritu mahimo nga magbuylog sa mga koro sang kalangitan sa pagkanta sang mga pagdayaw sing isa ka matarong nga Dios.\n\n29 Kag dugang pa sina, ginasiling ko sa inyo nga nagpasugo ako nga magtililipon kamo sang inyo mga kaugalingon agud nga mapahayag ko sa inyo nga indi na ako mahimo nga mangin inyo manunudlo, ukon inyo hari;\n\n30 Kay bisan sa sini nga tion, ang akon bilog nga lawas nagapalangurog sing tuman samtang nagatinguha sa paghambal sa inyo; apang ang Ginuong Dios nagasakdag sa akon, kag nagtugot sa akon nga maghambal ako sa inyo, kag nagsugo sa akon nga ipahayag ko sa inyo sa sini nga adlaw nga ang akon anak nga si Mosias amo ang hari kag tagdumala ninyo.\n\n31 Kag karon, mga kauturan ko, luyag ko nga himuon ninyo ang pareho sa inyo ginahimo tubtob subong. Bangod sang pagtuman ninyo sang akon mga kasugoan, kag amo man sang mga kasugoan sang akon amay, kag nag-uswag, kag napunggan nga mahulog sa mga kamot sang inyo mga kaaway, sa amo man kon tumanon ninyo ang mga kasugoan sang akon anak, ukon ang mga kasugoan sang Dios nga igapahayag niya sa inyo, magauswag kamo sa duta, kag ang inyo mga kaaway wala sing gahum sa inyo.\n\n32 Apang, O katawhan ko, mag-andam kamo nga basi may magtuhaw nga mga pagbinaisay sa tunga ninyo, kag pilion ninyo ang magtuman sang malain nga espiritu nga ginsiling sang akon amay nga si Mosias.\n\n33 Kay tan-awa, may isa ka silot nga ipamatbat sa iya nga magpili sa pagtuman sina nga espiritu; kay kon magpili sia sa pagtuman sa iya, kag magpabilin kag mapatay sa iya mga sala, ang amo man magainom sang silot sa iya kaugalingon nga kalag; kay magabaton sia bilang iya mga suhol sing isa ka wala’y katubtuban nga silot sa paglapas sang layi sang Dios nga wala nagasanto sa iya kaugalingon nga ihibalo.\n\n34 Ginasiling ko sa inyo, nga wala sing bisan isa sa tunga ninyo, luwas lang nga ini magagmay ninyo nga mga kabataan nga wala matudloi parte sining mga butang, nga wala makahibalo nga kamo wala’y katapusan nga may utang sa inyo Amay nga langitnon, sa paghatag sa iya sang tanan nga yara sa inyo kag sang inyo mga kaugalingon; kag natudloan man parte sang mga kasulatan nga nagaunod sang mga propesiya nga ginhambal sang balaan nga mga propeta, bisan tubtob sa tion nga ang aton amay nga si Lehi nagbiya sa Jerusalem;\n\n35 Kag amo man, sang tanan nga ginhambal sang aton mga amay tubtob subong. Kag tan-awa, naghambal man sila sinang ginsugo sa ila sang Ginuo; gani, ang mga ini matarong kag matuod.\n\n36 Kag karon, ginasiling ko sa inyo, mga kauturan ko, nga pagkatapos nga nakahibalo kamo kag natudloan sining tanan nga butang, kon magalapas kamo kag magagawi batok sa sinang ginhambal, ginapalayo ninyo ang inyo mga kaugalingon sa Espiritu sang Ginuo nga wala na ini sing lugar sa inyo sa paggiya sa inyo sa mga banas sang kaalam agud mahimo kamo nga mabugayan, mapauswag kag maamligan—\n\n37 Ginasiling ko sa inyo, nga ang tawo nga nagahimo sini, ang amo man nagagwa sa hayag nga pagrebelde batok sa Dios; gani ginapili niya ang magtuman sang malain nga espiritu, kag nangin isa ka kaaway sa tanan nga pagkamatarong; gani, ang Ginuo wala sing lugar sa iya kay wala sia nagapuyo sa di-balaan nga mga templo.\n\n38 Gani kon ina nga tawo indi maghinulsol, kag magapabilin kag mapatay nga isa ka kaaway sang Dios, ang mga ginapangayo sang diosnon nga hustisya nagapukaw sang iya wala’y kamatayon nga kalag sa isa ka mabaskog nga balatyagon sang iya kaugalingon nga kabasulanan, nga amo ang mangin rason agud nga magpalangupos sia sa atubang sang Ginuo, kag magpuno sang iya dughan sang kabasulanan, kag kahapdi, kag kasakit, nga pareho sang di-mapalong nga kalayo, nga ang iya dabadaba nagapasaka tubtob sa wala’y katapusan.\n\n39 Kag karon ginasiling ko sa inyo, nga ang kaluoy indi makaangkon sina nga tawo; gani ang iya katapusan nga kapalaran amo ang magbatas sing isa ka di-matapos nga pagpaantos.\n\n40 O, tanan kamo nga tigulang nga mga lalaki, kag kamo man nga mga pamatan-on, kag kamo nga magagmay nga kabataan nga makahangop sang akon mga pulong, kay naghambal ako sing maathag sa inyo agud nga mahangpan ninyo, ginapangamuyo ko nga magbugtaw kamo sa isa ka panumduman sang makahaladlok nga kahimtangan sinang mga nahulog sa kalapasan.\n\n41 Kag dugang pa sina, luyag ko nga binag-binagon ninyo ang bulahan kag malipayon nga kahimtangan sinang mga nagatuman sang mga kasugoan sang Dios. Kay tan-awa, ginapakamaayo sila sa tanan nga butang, pareho nga dutan-on kag espirituhanon; kag kon magpabilin sila nga tampad tubtob sa katapusan pagabatonon sila sa langit, agud nga paagi sa sini mahimo sila nga magpuyo upod sa Dios sa isa ka kahimtangan sang di-matapos nga kalipayan. O dumduma, dumduma nga ining mga butang matuod; kay ang Ginuong Dios ang naghambal sini.\n\n", "mosiah 3": "[center][font_size=26]Kapitulo 3[/font_size][/center]\n\n[i]Si Haring Benjamin nagpadayon sang iya pamulongpulong—Ang Ginuo nga Makagagahum magaalagad sa tunga sang mga tawo sa isa ka lawas nga dutan-on—Ang dugo magagwa halin sa tagsa ka buho-buho sang panit samtang nagabayad-sala Sia para sa mga kasal-anan sang kalibutan—Ang iya ngalan amo lamang ang ngalan nga paagi sa sini ang kaluwasan magaabot—Mahimo nga ihal-id sang mga tawo ang kinaandan nga pagkatawo kag mangin mga Santos paagi sa Pagbayad-Sala—Ang pagpaantos sang mga malain mangin pareho sang linaw nga kalayo kag asupre. Mga 124 B.C.[/i]\n\n1 Kag sa liwat mga kauturan ko, luyag ko nga tawagon ang inyo igtalupangod kay may dugang pa ako nga inughambal sa inyo; kay tan-awa, may mga butang ako nga isugid sa inyo parte sinang magaabot.\n\n2 Kag ang mga butang nga akon isugid sa inyo ginpahibalo sa akon sing isa ka anghel halin sa Dios. Kag nagsiling sia sa akon: Bugtaw; kag nagbugtaw ako, kag tan-awa nagtindog sia sa akon atubang.\n\n3 Kag nagsiling sia sa akon: Bugtaw, kag pamatii ang mga pulong nga isugid ko sa imo; kay tan-awa, nagkari ako sa pagpahayag sa imo sang maayong balita sang dako nga kalipay.\n\n4 Kay nabatian sang Ginuo ang imo mga pangamuyo, kag napat-od ang imo pagkamatarong, kag ginpadala ako sa pagpahayag sa imo agud mahimo ka magkasadya; kag mahimo ka nga magpahayag sa imo katawhan agud mapuno man sila sang kalipay.\n\n5 Kay tan-awa, ang tion magaabot, kag indi na malayo, nga upod ang gahum, ang Ginuo nga Makagagahum nga nagahari, nga amo sadto, kag amo subong halin sa bug-os nga wala’y katapusan tubtob sa bug-os nga wala’y katapusan, magapanaog halin sa langit sa tunga sang mga anak sang katawhan, kag magapuyo sa isa ka lawas nga dutan-on, kag magalakat sa tunga sang mga tawo, nga nagahimo sang dalagko nga mga milagro, pareho sang pagpaayo sang mga masakiton, pagbuhi sang mga patay, pagpalakat sang mga lupog, paghatag sa mga bulag sang ila panulok, kag paghatag sa mga bungol sang palamatin-an, kag pagpaayo sang tanan nga sari sang balatian.\n\n6 Kag pagatabugon niya ang mga yawa, ukon ang malain nga mga espiritu nga nagapuyo sa mga tagipusuon sang mga anak sang katawhan.\n\n7 Kag yari karon, magaantos sia sang mga pagsulay, kag kasakit sang lawas, gutom, uhaw, kag kakapoy, bisan labaw pa sangsa maantos sang tawo, luwas lang nga ini mangin sa kamatayon; kay tan-awa, ang dugo magagwa halin sa tagsa ka buho-buho sang panit, sa pagkadako sang iya kasakit tungod sang kalainan kag mga kangil-aran sang iya katawhan.\n\n8 Kag pagatawgon sia nga si Jesucristo, ang Anak sang Dios, ang Amay sang langit kag sang duta, ang Tagtuga sang tanan nga butang halin sa ginsuguran; kag ang iya iloy pagatawgon nga si Maria.\n\n9 Kag yari karon, magakari sia sa iya kaugalingon nga katawhan agud nga ang kaluwasan mahimo man nga mag-abot sa mga anak sang katawhan bisan paagi sa pagtuo sa iya ngalan; kag bisan pagkatapos sini tanan pagakabigon nila sia nga isa ka tawo, kag magasiling nga may yawa sia, kag paantoson sia, kag ilansang sia sa krus.\n\n10 Kag magabangon sia sa ika-tatlo nga adlaw halin sa mga minatay; kag tan-awa, magatindog sia sa paghukom sang kalibutan; kag tan-awa, ining tanan nga butang pagahimuon agud ang matarong nga paghukom magaabot sa mga anak sang katawhan.\n\n11 Kay tan-awa, kag ang iya man dugo ang magabayad-sala para sa mga kasal-anan sinang mga nahulog tungod sang paglapas ni Adan, nga nagkalamatay nga wala nakahibalo sang kabubut-on sang Dios parte sa ila, ukon nga wala’y hinalung-ong nga nakasala.\n\n12 Apang kalisud, kalisud sa iya nga nakahibalo nga nagarebelde sia batok sa Dios! Kay ang kaluwasan wala nagaabot bisan kay sin-o luwas lang nga ini paagi sa paghinulsol kag pagtuo sa Ginuong Jesucristo.\n\n13 Kag ang Ginuong Dios nagpadala sang iya balaan nga mga propeta sa tanan nga anak sang katawhan sa pagpahayag sining mga butang sa tagsa ka kaliwat, nasyon, kag lengguahe, nga paagi sa sini ang bisan sin-o nga magpati nga si Cristo magaabot, ang amo man mahimo nga makabaton sang kapatawaran sang ila mga sala, kag magkasadya sa tuman kadako nga kalipay, nga daw pareho nga nag-abot na sia sa ila.\n\n14 Apang ang Ginuong Dios nakakita nga ang iya katawhan isa ka batinggilan nga katawhan, kag naghatag sia sa ila sing isa ka layi, bisan ang layi ni Moises.\n\n15 Kag madamo nga mga tanda, kag mga katilingalahan, kag mga simbolo, kag mga kaanggid ang ginpakita niya sa ila parte sang iya pagkari; kag ang balaan nga mga propeta naghambal man sa ila parte sang iya pagkari; apang ginpatig-a nila ang ila mga tagipusuon, kag wala makahangop nga ang layi ni Moises wala sing kapuslanan luwas lang nga ini paagi sa pagbayad-sala sang iya dugo.\n\n16 Kag bisan pa kon posible nga ang magagmay nga kabataan makasala indi sila maluwas; apang ginasiling ko sa inyo bulahan sila; kay tan-awa, pareho kay Adan, ukon sa kinaugali, mahulog sila, sa amo man ang dugo ni Cristo nagabayad-sala para sa ila mga kasal-anan.\n\n17 Kag dugang pa sina, ginasiling ko sa inyo, nga wala na sing iban pa nga ngalan nga ginhatag ukon bisan ano nga iban pa nga dalan ukon paagi nga sa diin ang kaluwasan mahimo nga makaabot sa mga anak sang katawhan, kundi sa kag paagi lamang sa ngalan ni Cristo, ang Ginuo nga Makagagahum.\n\n18 Kay tan-awa magahukom sia, kag ang iya paghukom matarong; kag ang lapsag nga mapatay sa iya pagkalapsag indi madula; apang ang mga tawo magainom sang silot sa ila kaugalingon nga mga kalag luwas lang nga ipaubos nila ang ila mga kaugalingon kag mangin pareho sang magagmay nga kabataan, kag magpati nga ang kaluwasan amo sadto, kag amo subong, kag magaabot, paagi sa nagabayad-sala nga dugo ni Cristo, ang Ginuo nga Makagagahum.\n\n19 Kay ang kinaandan nga tawo kaaway sang Dios, kag nangin amo na halin sa pagkahulog ni Adan, kag mangin amo sini, sa wala’y katapusan, luwas lang nga magsunod sia sa mga pagpangganyat sang Balaan nga Espiritu, kag ihal-id ang kinaandan nga pagkatawo kag mangin isa ka santos paagi sa pagbayad-sala ni Cristo nga Ginuo, kag mangin pareho sing isa ka bata, nga masinulundon, malulo, mapainubuson, mapainumuron, puno sang gugma, handa sa pagsunod sa tanan nga butang nga ginatan-aw sang Ginuo nga nagakabagay nga ipatuman sa iya, bisan pareho sing isa ka bata nga nagasunod sa iya amay.\n\n20 Kag dugang pa sina, ginasiling ko sa inyo, nga ang tion magaabot nga ang ihibalo parte sa isa ka Manluluwas magalapnag sa tanan nga bahin sang tagsa ka nasyon, kaliwat, lengguahe, kag katawhan.\n\n21 Kag tan-awa, kon mag-abot ina nga tion, wala sing isa nga makita nga wala’y kabasulanan sa atubang sang Dios, luwas sa magagmay nga kabataan, kundi paagi lamang sa paghinulsol kag pagtuo sa ngalan sang Ginuong Dios nga Makagagahum.\n\n22 Kag bisan sa sini nga tion, kon natudloan mo na ang imo katawhan sang mga butang nga ginsugo sa imo sang Ginuo nga imo Dios, bisan pa sa sina nga tion indi sila makit-an nga wala’y kabasulanan sa panulok sang Dios, luwas lamang suno sa mga pulong nga akon ginhambal sa imo.\n\n23 Kag karon nahambal ko na ang mga pulong nga ginsugo sang Ginuong Dios sa akon.\n\n24 Kag amo ini ang ginasiling sang Ginuo: Magatindog ang mga ini bilang isa ka maathag nga testimonya batok sa sini nga katawhan, sa adlaw sang paghukom; nga sa sini sila pagahukman, ang tagsa ka tawo suno sa iya mga binuhatan, kon ang mga ini maayo, ukon ang mga ini malain.\n\n25 Kag kon ang mga ini malain ginatugyan sila sa isa ka makahaladlok nga talan-awon sang ila kaugalingon nga kabasulanan kag mga kangil-aran, nga tunaan sang ila pagpalangupos halin sa presensya sang Ginuo pasulod sa isa ka kahimtangan sang kalisud kag nagapadayon nga pagpaantos, nga halin didto indi na sila makabalik; gani nag-inom sila sang silot sa ila kaugalingon nga mga kalag.\n\n26 Gani, nakainom sila halin sa ilimnan sang kaakig sang Dios, nga ang amo nga hustisya indi makahimutig sa ila pareho nga indi sini mahimutig nga si Adan dapat nga mahulog tungod sang iya pag-ambit sang ginadilian nga bunga; gani, ang kaluoy indi na makaangkon sa ila sa wala’y katapusan.\n\n27 Kag ang pagpaantos sa ila pareho sa isa ka linaw nga kalayo kag asupre, nga ang mga dabadaba sini indi mapalong, kag ang aso sini nagapasaka tubtob sa wala’y katapusan. Amo ini ang ginsugo sa akon sang Ginuo. Amen.\n\n", "mosiah 4": "[center][font_size=26]Kapitulo 4[/font_size][/center]\n\n[i]Si Haring Benjamin nagpadayon sang iya pamulongpulong—Ang kaluwasan nagaabot tungod sang Pagbayad-Sala—Magpati sa Dios agud maluwas—Hupti ang kapatawaran sang inyo mga sala paagi sa katampad—Magpaambit sang inyo manggad sa mga imol—Himoa ang tanan nga butang sa kaalam kag kahusay. Mga 124 B.C.[/i]\n\n1 Kag karon, natabo ini nga sang makatapos si haring Benjamin sa paghambal sang mga pulong nga ginpahayag sa iya sang anghel sang Ginuo, nagtulok sia sa palibot sa kadam-an, kag tan-awa nagkalatumba sila sa duta kay ang kahadlok sa Ginuo nag-abot sa ila.\n\n2 Kag nakit-an nila ang ila mga kaugalingon sa ila dutan-on nga kahimtangan nga manubo pa sangsa yab-ok sang duta. Kag sila tanan nagsininggit sing mabaskog sa isa ka tingug nga nagasiling: O kaluoyi, kag gamita ang nagabayad-sala nga dugo ni Cristo agud nga makabaton kami sang kapatawaran sang amon mga sala, kag ang amon mga tagipusuon mahimo nga mangin matinlo; kay nagapati kami kay Jesucristo, ang Anak sang Dios, nga nagtuga sang langit kag duta, kag sang tanan nga butang; nga magapanaog sa mga anak sang katawhan.\n\n3 Kag natabo ini nga pagkatapos nga mahambal nila ining mga pulong ang Espiritu sang Ginuo nag-abot sa ila, kag napuno sila sing kalipay, nga nakabaton sang kapatawaran sang ila mga sala, kag may katawhay sang konsiyensya, tungod sing tuman nga pagtuo nga may yara sila kay Jesucristo nga magakari, suno sa mga pulong nga ginhambal ni haring Benjamin sa ila.\n\n4 Kag si haring Benjamin liwat nga nagbukas sang iya baba kag nagsugod sa paghambal sa ila nga nagasiling: Mga kaabyanan ko kag mga kauturan ko, kaliwat ko kag katawhan ko, luyag ko liwat nga tawagon ang inyo igtalupangod agud mabatian ninyo kag mahangpan ang nabilin sang akon mga pulong nga ihambal ko sa inyo.\n\n5 Kay tan-awa, kon ang ihibalo parte sa kaayo sang Dios sa sini nga tion nakapukaw sa inyo sa isa ka balatyagon sang inyo pagkawala-wala, kag sang inyo wala’y pulos kag nalaglag nga kahimtangan—\n\n6 Ginasiling ko sa inyo, kon nakabaton kamo sang ihibalo parte sa kaayo sang Dios, kag sang iya wala’y tupong nga gahum, kag sang iya kaalam, kag sang iya pagkamapainumuron, kag sang iya pagkamainantuson tuhoy sa mga anak sang katawhan; kag amo man, sang pagbayad-sala nga ginhanda halin pa sa pagtuga sang kalibutan, nga paagi sa sini ang kaluwasan mahimo nga mag-abot sa iya nga magabutang sang iya pagsalig sa Ginuo, kag mangin matutum sa pagtuman sang iya mga kasugoan, kag magapadayon sa pagtuo bisan tubtob sa katapusan sang iya kabuhi, ang buot ko silingon ang kabuhi sang mortal nga lawas—\n\n7 Ginasiling ko, nga amo ini ang tawo nga nagabaton sang kaluwasan paagi sa pagbayad-sala nga ginhanda halin pa sa pagtuga sang kalibutan para sa tanan nga tawo, nga nagkabuhi halin pa sang pagkahulog ni Adan, ukon nagakabuhi subong, ukon magakabuhi pa sa palaabuton, bisan tubtob sa katapusan sang kalibutan.\n\n8 Kag amo ini ang paagi nga sa diin ang kaluwasan magaabot. Kag wala na sing iban pa nga kaluwasan luwas sa sini nga ginpahayag; ukon wala na sing bisan ano nga mga kondisyon nga sa diin ang tawo mahimo nga maluwas kundi sa mga kondisyon nga ginsugid ko sa inyo.\n\n9 Magpati sa Dios; magpati nga buhi sia, kag nga gintuga niya ang tanan nga butang, pareho sa langit kag sa duta; magpati nga yara sa iya ang tanan nga kaalam, kag tanan nga gahum, pareho sa langit kag sa duta; magpati nga indi mahangpan sang tawo ang tanan nga butang nga mahangpan sang Ginuo.\n\n10 Kag sa liwat, magpati nga kinahanglan gid kamo nga maghinulsol sang inyo mga sala kag talikdan ang mga ini, kag magpaubos sang inyo mga kaugalingon sa atubang sang Dios; kag magpangayo sing may sinsero nga tagipusuon nga patawaron niya kamo; kag karon, kon nagapati kamo sa tanan sining butang siguroha nga ginahimo ninyo ang mga ini.\n\n11 Kag sa liwat ginasiling ko sa inyo pareho sang akon ginsiling sang una, nga kon nakadangat kamo sa ihibalo parte sa himaya sang Dios, ukon kon naagyan ninyo ang iya kaayo kag natilawan ang iya gugma, kag nakabaton sang kapatawaran sang inyo mga sala, nga nagatuga sinang tuman kadako nga kalipay sa inyo mga kalag, sa amo man luyag ko nga inyo dumdumon, kag dalayon nga huptan sa panumduman, ang pagkagamhanan sang Dios, kag ang inyo kaugalingon nga pagkawala-wala, kag ang iya kaayo kag pagkamainantuson tuhoy sa inyo, nga di-nagakaangay nga mga tinuga, kag ipaubos ang inyo mga kaugalingon bisan sa kadadalman sang pagkamapainubuson, nga nagapanawag sa ngalan sang Ginuo adlaw-adlaw, kag nagatindog sing malig-on sa pagtuo parte sinang magaabot, nga ginhambal sang baba sang anghel.\n\n12 Kag tan-awa, ginasiling ko sa inyo nga kon himuon ninyo ini dalayon kamo nga magkasadya, kag mapuno sang gugma sang Dios, kag dalayon nga mahuptan ang kapatawaran sang inyo mga sala; kag magatubo kamo sa ihibalo sang himaya niya nga nagtuga sa inyo, ukon sa ihibalo parte sinang matarong kag matuod.\n\n13 Kag indi kamo makapanghunahuna sa pagsakit sa isa kag isa, kundi magkabuhi sing may paghidaet, kag maghatag sa tagsa ka tawo suno sa sinang nagakadapat sa iya.\n\n14 Kag indi ninyo pagtugotan ang inyo mga anak nga magutman sila, ukon mahublasan; kag indi man ninyo pagtugotan nga lapason nila ang mga layi sang Dios, kag mag-ilinaway kag magkinamog sa isa kag isa, kag mag-alagad sa yawa, nga agalon sang sala, ukon ang malain nga espiritu nga ginasiling sang aton mga amay, sia nga isa ka kaaway sang tanan nga pagkamatarong.\n\n15 Kundi tudloan ninyo sila sa paglakat sa mga banas sang kamatuoran kag kaligdong; tudloan ninyo sila sa pagpalangga sa isa kag isa, kag sa pag-alagad sa isa kag isa.\n\n16 Kag amo man, kamo sa inyo mga kaugalingon magabulig sinang mga nagakinahanglan sang inyo bulig; magapaambit kamo sang inyo manggad sa iya nga nagakinahanglan; kag indi ninyo pagtugotan nga ang manugpakilimos magpangayo sa inyo nga indi mahatagan, kag tabugon sia agud mapatay.\n\n17 Ayhan masiling kamo: Ang tawo nagdala sa iya kaugalingon sang iya kalisud; gani punggan ko ang akon kamot, kag indi maghatag sa iya sang akon pagkaon, ukon magbahin sa iya sang akon manggad nga indi sia mag-antos, kay ang iya mga silot matarong—\n\n18 Apang ginasiling ko sa inyo, O tawo, bisan sin-o nga nagahimo sini ang amo man may dako nga kabangdanan sa paghinulsol; kag luwas lang kon sia maghinulsol sinang iya ginhimo madula sia sa wala’y katapusan, kag wala sing bahin sa ginharian sang Dios.\n\n19 Kay tan-awa, indi bala kita tanan mga manugpakilimos? Wala bala kita nagasandig sa amo man nga Persona, bisan ang Dios, para sa tanan nga manggad nga yari sa aton, para sa pagkaon kag panapton, kag para sa bulawan, kag para sa pilak, kag para sa tanan nga manggad sang tagsa ka sahi nga yari sa aton?\n\n20 Kag tan-awa, bisan sa sini nga tion, nagapanawag kamo sa iya ngalan, kag nagapakitluoy para sa kapatawaran sang inyo mga sala. Kag gintugotan bala niya nga mangin wala’y kapuslanan ang inyo pagpakitluoy? Wala; ginbubo niya ang iya Espiritu sa inyo, kag ginpahanabo nga ang inyo mga tagipusuon mapuno sing kalipay, kag ginpahanabo nga ang inyo mga baba magkipot agud nga indi kamo makahambal, sa pagkadako sang inyo kalipay.\n\n21 Kag karon, kon ang Dios, nga nagtuga sa inyo, nga kay sin-o kamo nagasandig para sa inyo mga kabuhi kag para sa tanan nga yara sa inyo kag kon ano kamo, nagahatag sa inyo sing bisan ano nga inyo ginapangayo nga husto, nga may pagtuo, nga nagapati nga magabaton kamo, O gani, daw ano nga dapat kamo maghatag sang manggad nga yara sa inyo sa isa kag isa.\n\n22 Kag kon hukman ninyo ang tawo nga nagapangayo sa inyo sang inyo manggad agud indi sia mapatay, kag kondenahon sia, daw ano pa gid ka mas matarong ang pagkondenar sa inyo tungod sang inyo pagdalok sang inyo manggad, nga indi man inyo kundi iya sang Dios, nga sia man ang tag-iya sang inyo kabuhi; apang wala kamo nagapakitluoy, ukon nagahinulsol sang butang nga inyo nahimo.\n\n23 Ginasiling ko sa inyo, kalisud sa sina nga tawo kay ang iya manggad madula upod sa iya; kag karon, ginasiling ko ining mga butang sa ila nga manggaranon parte sa mga butang sining kalibutan.\n\n24 Kag sa liwat, ginasiling ko sa mga imol, kamo nga wala apang may bastante agud nga makapadayon kamo sa adlaw-adlaw; ang buot ko silingon tanan kamo nga nagabalibad sa manugpakilimos tungod wala kamo; luyag ko nga magsiling kamo sa inyo mga tagipusuon nga: Wala ako nagahatag tungod wala ako, apang kon may ara ako mahatag ako.\n\n25 Kag karon, kon magsiling kamo sini sa inyo mga tagipusuon magapabilin kamo nga wala’y sala, kay kon indi ginakondenar kamo; kag ang pagkondenar sa inyo matarong kay nagakaibog kamo sinang wala ninyo nabaton.\n\n26 Kag karon, sa katuyoan sining mga butang nga ginhambal ko sa inyo—nga amo ang maghupot sang kapatawaran sang inyo mga sala sa adlaw-adlaw, agud nga maglakat kamo nga wala’y sala sa atubang sang Dios—luyag ko nga maghatag kamo sang inyo manggad sa mga imol, ang tagsa ka tawo suno sa sinang yara sa iya, pareho sang pagpakaon sang mga ginagutom, pagpabiste sang mga hublas, pagbisita sa mga masakiton kag pag-ayuda para sa ila kaumpawan, pareho nga espirituhanon kag dutan-on, suno sa ila mga kakulang.\n\n27 Kag sigurohon nga ining tanan nga butang ginahimo sa kaalam kag sa kahusay; kay wala ginapangayo nga ang isa ka tawo magdalagan sing mas madasig sangsa iya kusog. Kag sa liwat, ginakinahanglan nga mangin matutum sia, agud nga paagi sa sini mahimo niya nga maangkon ang padya; gani, ang tanan nga butang kinahanglan gid nga himuon sa kahusay.\n\n28 Kag luyag ko nga inyo dumdumon nga kon sin-o man sa inyo ang nagapanghulam sa iya isigkatawo dapat nga mag-uli sang butang nga iya ginhulam, suno sa iya ginkasugtan, kay kon indi makasala kamo; kag basi mahatagan ninyo ang inyo isigkatawo sang kabangdanan nga makasala man.\n\n29 Kag sa katapusan, indi ko masugid sa inyo ang tanan nga butang nga sa diin mahimo kamo nga makasala; kay may lain-lain nga mga paagi, bisan sa pagkadamo nga indi ko maisip ang mga ini.\n\n30 Apang ini lamang ang masiling ko sa inyo, nga kon indi ninyo pagbantayan ang inyo mga kaugalingon, kag ang inyo mga panghunahuna, kag ang inyo mga pulong, kag ang inyo mga buhat, kag pagtumanon ang mga kasugoan sang Dios, kag pag-ipadayon sa pagtuo ang inyo nabatian parte sa pagkari sang aton Ginuo, bisan tubtob sa katapusan sang inyo mga kabuhi, pat-od gid nga madula kamo. Kag karon, O tawo, dumduma, kag indi madula.\n\n", "mosiah 5": "[center][font_size=26]Kapitulo 5[/font_size][/center]\n\n[i]Ang mga Santos mangin mga anak nga lalaki kag mga anak nga babayi ni Cristo paagi sa pagtuo—Ginatawag sila sa ngalan ni Cristo—Ginlaygayan sila ni Haring Benjamin nga mangin malig-on kag mabakod sa maayo nga mga buluhaton. Mga 124 B.C.[/i]\n\n1 Kag karon, natabo ini nga sang nakahambal si haring Benjamin sa iya katawhan, nagpasugo sia sa tunga nila nga luyag mahibal-an halin sa iya katawhan kon nagapati sila sa mga pulong nga ginhambal niya sa ila.\n\n2 Kag sila tanan nagsinggit sa isa ka tingug nga nagasiling: Huo, nagapati kami sa tanan nga pulong nga imo ginhambal sa amon; kag amo man, nahibal-an namon ang kapat-uran kag kamatuoran sang mga ini, tungod sang Espiritu sang Ginuo nga Makagagahum, nga naghikot sing isa ka dako nga pagbag-o sa amon, ukon sa amon mga tagipusuon, sa bagay nga wala na kami sing huyog nga maghimo sing malain, kundi dalayon nga maghimo sing maayo.\n\n3 Kag kami, sa amon man mga kaugalingon, paagi sa wala’y dulonan nga kaayo sang Dios, kag sang mga pagpahayag sang iya Espiritu, may dalagko nga mga panglantaw sinang magaabot; kag kon nagakadapat, makapropesiya kami sang tanan nga butang.\n\n4 Kag ini ang pagtuo nga amon naangkon sa mga butang nga ginhambal sa amon sang amon hari nga nagdala sa amon sa sining dako nga ihibalo, nga tungod sini nagakasadya kami sa sinang tuman kadako nga kalipay.\n\n5 Kag nakahanda kami sa pagsulod sa isa ka kasugtanan upod sa amon Dios sa paghimo sang iya pagbuot, kag mangin matinumanon sa iya mga kasugoan sa tanan nga butang nga iya isugo sa amon, sa bug-os nga nabilin namon nga mga adlaw, agud nga indi namon madala sa amon mga kaugalingon ang isa ka di-matapos nga pag-antos, suno sa ginhambal sang anghel, agud nga indi kami makainom halin sa ilimnan sang kaakig sang Dios.\n\n6 Kag karon, amo ini ang mga pulong nga luyag mabatian ni haring Benjamin sa ila; kag gani nagsiling sia sa ila: Naghambal kamo sang mga pulong nga luyag ko mabatian; kag ang kasugtanan nga inyo ginhimo isa ka matarong nga kasugtanan.\n\n7 Kag karon, tungod sang kasugtanan nga ginhimo ninyo pagatawgon kamo nga mga anak ni Cristo, iya mga anak nga lalaki, kag iya mga anak nga babayi; kay tan-awa, sa sini nga adlaw gin-anak niya kamo sing espirituhanon; kay nagsiling kamo nga ang inyo mga tagipusuon ginbag-o paagi sa pagtuo sa iya ngalan; gani, ginbun-ag niya kamo kag nangin iya mga anak nga lalaki kag iya mga anak nga babayi.\n\n8 Kag sa idalom sini nga ngalan ginhimo kamo nga hilway, kag wala na sing iban pa nga ngalan nga sa diin sarang kamo nga mahilway. Wala na sing iban pa nga ngalan nga ginhatag nga sa diin ang kaluwasan magaabot; gani, luyag ko nga dal-on ninyo sa inyo mga kaugalingon ang ngalan ni Cristo, tanan kamo nga nagsulod sa kasugtanan upod sa Dios nga mangin matinumanon kamo tubtob sa katapusan sang inyo mga kabuhi.\n\n9 Kag matabo ini nga kon sin-o man ang magahimo sini makit-an sa tuo nayon nga kamot sang Dios, kay mahibal-an niya ang ngalan nga igatawag sa iya; kay pagatawgon sia sa ngalan ni Cristo.\n\n10 Kag karon matabo ini, nga kon sin-o man ang indi magdala sa iya kaugalingon sang ngalan ni Cristo kinahanglan gid nga tawgon sa iban nga ngalan; gani, makit-an niya ang iya kaugalingon sa wala nayon nga kamot sang Dios.\n\n11 Kag luyag ko nga inyo man dumdumon nga amo ini ang ngalan nga akon ginsiling nga indi gid mapanas, luwas lang kon ini paagi sa kalapasan; gani, mag-andam nga indi kamo makalapas agud nga ang ngalan indi mapanas sa inyo mga tagipusuon.\n\n12 Ginasiling ko sa inyo, luyag ko nga inyo dumdumon nga huptan ang ngalan nga dalayon nga nakasulat sa inyo mga tagipusuon agud indi kamo makit-an sa wala nayon nga kamot sang Dios, kundi nga mabatian ninyo kag makilal-an ang tingug nga magatawag sa inyo, kag amo man, ang ngalan nga iya itawag sa inyo.\n\n13 Kay paano makilal-an sing isa ka tawo ang amo nga wala niya maalagaran, kag isa ka estranghero sa iya, kag malayo sa mga panghunahuna kag mga tinutuyo sang iya tagipusuon?\n\n14 Kag sa liwat, ginakuha bala sing isa ka tawo ang asno nga ginapanag-iyahan sang iya isigkatawo, kag taguon ini? Ginasiling ko sa inyo, Wala; indi gani sia magtugot nga magahalab ini sa tunga sang iya mga panong, kundi nga tabugon niya ini, kag pagwaon ini. Ginasiling ko sa inyo, nga amo man ang matabo sa inyo kon indi ninyo mahibal-an ang ngalan nga itawag sa inyo.\n\n15 Gani, luyag ko nga mangin malig-on kag mabakod kamo, nga dalayon nga bugana sa maayo nga mga buluhaton, agud si Cristo, ang Ginuong Dios nga Makagagahum, mahimo nga mamarkahan niya kamo nga iya, agud nga mahimo kamo nga madala sa langit, agud nga maangkon ninyo ang wala’y katubtuban nga kaluwasan kag kabuhi nga wala’y katapusan, paagi sa kaalam, kag gahum, kag hustisya, kag kaluoy niya nga nagtuga sang tanan nga butang, sa langit kag sa duta, nga amo ang Dios nga labaw sa tanan. Amen.\n\n", "mosiah 6": "[center][font_size=26]Kapitulo 6[/font_size][/center]\n\n[i]Ginsulat ni Haring Benjamin ang mga ngalan sang katawhan kag nagpili sang mga pari nga magtudlo sa ila—Si Mosias naggahum bilang isa ka matarong nga hari. Mga 124–121 B.C.[/i]\n\n1 Kag karon, si haring Benjamin naghunahuna nga kinahanglanon, pagkatapos nga nakahambal sa katawhan, nga panguhaon niya ang mga ngalan sang tanan nga nagsulod sa kasugtanan upod sa Dios nga magtuman sang iya mga kasugoan.\n\n2 Kag natabo ini nga wala bisan isa ka kalag, luwas sa magagmay nga kabataan, nga wala nagsulod sa kasugtanan kag nagdala sa ila kaugalingon sang ngalan ni Cristo.\n\n3 Kag sa liwat, natabo ini nga sang natapos ni haring Benjamin ining tanan nga butang, kag ginkonsagrar ang iya anak nga si Mosias nga mangin isa ka tagdumala kag isa ka hari sang iya katawhan, kag ginhatag sa iya ang tanan nga buluhaton parte sa ginharian, kag nakapili man sang mga pari nga magtudlo sa katawhan, agud sa sina mahimo nila nga mabatian kag mahibal-an ang mga kasugoan sang Dios, kag sa pagpukaw sa ila sa pagdumdum sang panumpa nga ila ginhimo, ginpalakat niya ang kadam-an, kag nagbalik sila, ang kada isa, suno sa ila mga panimalay, sa ila kaugalingon nga mga balay.\n\n4 Kag si Mosias nagsugod sa paggahum bilang bulos sa iya amay. Kag nagsugod sia sa paggahum sang nagaedad sia treinta anyos, nga nagahimo sa kabilogan, mga apat ka gatos kag sitenta’y-sais ka tuig halin sa tion nga si Lehi nagbiya sa Jerusalem.\n\n5 Kag si haring Benjamin nagkabuhi sing tatlo pa ka tuig kag napatay sia.\n\n6 Kag natabo ini nga si haring Mosias naglakat sa mga dalanon sang Ginuo, kag nagtuman sang iya mga paghukom kag sang iya mga pagsulundan, kag nagtuman sang iya mga kasugoan sa tanan nga butang nga ginsugo sa iya.\n\n7 Kag ginpatuman ni haring Mosias sa iya katawhan nga mag-uma sila sang duta. Kag sia man, mismo, nag-uma sang duta, agud sa sini mahimo nga indi sia mangin pabug-at sa iya katawhan, agud nga mahimo niya ang suno sa sinang ginhimo sang iya amay sa tanan nga butang. Kag wala sing pagbinaisay sa tanan niya nga katawhan sa sulod sang tatlo ka tuig.\n\n", "mosiah 7": "[center][font_size=26]Kapitulo 7[/font_size][/center]\n\n[i]Nasalapoan ni Amon ang duta sang Lehi-Nefi, sa diin si Limhi ang hari—Ang katawhan ni Limhi yara sa pagkaulipon sa mga Lamanhon—Ginsaysay ni Limhi ang ila kasaysayan—Isa ka propeta (si Abinadi) ang nagsaksi nga si Cristo amo ang Dios kag Amay sang tanan nga butang—Inang mga nagasab-og sang kahigkoan nagaani sang buhawi, kag inang mga nagabutang sang ila pagsalig sa Ginuo pagaluwason. Mga 121 B.C.[/i]\n\n1 Kag karon, natabo ini nga pagkatapos nga nakaagom si haring Mosias sang dalayon nga paghidaet sa sulod sing tatlo ka tuig, luyag niya nga mahibal-an ang parte sa katawhan nga nagtaklad agud magpuyo sa duta sang Lehi-Nefi, ukon sa siyudad sang Lehi-Nefi; kay ang iya katawhan wala na makabalita halin sa ila halin sa tion nga nagbiya sila sa duta sang Zarahemla; gani, gintublag nila sia tungod sang ila mga pagpanabad.\n\n2 Kag natabo ini nga gintugutan ni haring Mosias ang disesais sang ila mabukod nga mga lalaki nga magtaklad sa duta sang Lehi-Nefi agud mag-usisa parte sa ila mga kauturan.\n\n3 Kag natabo ini nga pagkadason nga adlaw nagsugod sila sa pagtaklad nga kaupod sa ila ang isa nga si Amon, sia nga isa ka mabukod kag makusog nga lalaki, kag isa ka kaliwat ni Zarahemla; kag sia man ang ila lider.\n\n4 Kag karon, wala sila makatultol sang banas nga dapat nila agyan sa kamingawan agud magtaklad sa duta sang Lehi-Nefi; gani naglibot-libot sila sing madamo nga inadlaw sa kamingawan, bisan kwarenta ka adlaw nga sila naglibot-libot.\n\n5 Kag sang naglibot-libot sila sa kwarenta ka adlaw nakaabot sila sa isa ka bungyod, nga sa norte sang duta sang Silom, kag didto nagpatindog sila sang ila mga tolda.\n\n6 Kag si Amon nagdala sing tatlo sang iya mga kauturan, kag ang ila mga ngalan amo sanday Amaleki, Helem, kag Hem, kag nagdulhog sila sa duta sang Nefi.\n\n7 Kag tan-awa, nasugat-an nila ang hari sang katawhan nga yara sa duta sang Nefi, kag sa duta sang Silom; kag ginlibutan sila sang mga bantay sang hari, kag gindala, kag ginpanggapos, kag ginhunong sa bilanggoan.\n\n8 Kag natabo ini nga sa ika-duha nila nga adlaw sa bilanggoan gindala sila liwat sa atubang sang hari, kag ang ila mga gapos ginhubad; kag nagtindog sila sa atubang sang hari, kag gintugotan, ukon sa mas maathag ginsugo, nga sabton nila ang mga pamangkot nga ipamangkot niya sa ila.\n\n9 Kag nagsiling sia sa ila: Tan-awa, ako si Limhi, ang anak ni Noe, nga anak ni Zenif, nga nagtaklad pagwa sa Zarahemla sa pagpanubli sini nga duta, nga amo sadto ang duta sang ila mga amay, nga ginhimo nga isa ka hari paagi sa tingug sang katawhan.\n\n10 Kag karon, luyag ko nga mahibal-an ang kabangdanan kon ngaa nangin tuman kamo kaisog sa pagpalapit sa mga pader sang siyudad, nga ako, mismo, may kaupod nga akon mga bantay sa gwa sang ganhaan?\n\n11 Kag karon, sa sini nga kabangdanan gintugotan ko nga mabuhi kamo agud mahimo ako nga makausisa sa inyo, kay kon indi ginsugo ko na kuntani ang akon mga bantay nga pamatyon kamo. Ginatugotan kamo sa paghambal.\n\n12 Kag karon, sang nakita ni Amon nga gintugotan sia sa paghambal, nagpalapit sia kag nagduko sa atubang sang hari; kag sang nagtindog sia liwat nagsiling sia: O hari, nagapasalamat gid ako sa atubang sang Dios sa sini nga adlaw nga buhi pa ako, kag ginatugotan sa paghambal; kag magatinguha ako sa paghambal sing may kaisog;\n\n13 Kay sigurado ako nga kon nakilal-an lamang ninyo ako wala kuntani ninyo pag-itugot nga pagagaposon ako sining mga higot. Kay ako si Amon, kag isa ako ka kaliwat ni Zarahemla, kag nagtaklad pagwa sa duta sang Zarahemla agud mag-usisa parte sang amon mga kauturan nga gindala ni Zenif pagwa sa sina nga duta.\n\n14 Kag karon, natabo ini nga pagkatapos nga nabatian ni Limhi ang mga pulong ni Amon, nalipay sia sing tuman, kag nagsiling: Karon, nahibal-an ko sing may kapat-uran nga ang akon mga kauturan nga yara sa duta sang Zarahemla buhi pa. Kag karon, magakasadya ako; kag sa buwas ipasugo ko nga magkasadya man ang akon katawhan.\n\n15 Kay tan-awa, yara kami sa pagkaulipon sa mga Lamanhon, kag ginabuwisan sing buwis nga grabe pas-anon. Kag karon, tan-awa, ang aton mga kauturan magaluwas sa aton halin sa aton pagkaulipon, ukon halin sa mga kamot sang mga Lamanhon, kag mangin mga ulipon nila kita; kay mas maayo pa nga mangin mga ulipon kita sang mga Nefinhon sangsa magbayad sing buwis sa hari sang mga Lamanhon.\n\n16 Kag karon, ginsugo ni haring Limhi ang iya mga bantay nga indi na nila paggaposon si Amon ukon ang iya mga kauturan, kundi nga nagsugo nga magkadto sila sa bungyod nga yara sa norte sang Silom, kag dal-on ang ila mga kauturan sa siyudad, agud nga sa sini mahimo sila nga makakaon, kag makainom, kag makapahuway ang ila mga kaugalingon halin sa mga kabudlay sang ila pagpanglakaton; kay nag-antos sila sing madamo nga butang; nag-antos sila sang kagutom, kauhaw, kag kakapoy.\n\n17 Kag karon, natabo ini pagkadason nga adlaw nga si haring Limhi nagpadala sing isa ka pagbantala sa tunga sang iya tanan nga katawhan, nga sa sini mahimo sila nga magtipon sang ila mga kaugalingon sa templo, sa pagpamati sang mga pulong nga ihambal niya sa ila.\n\n18 Kag natabo ini nga sang natipon na nila ang ila mga kaugalingon nga naghambal sia sa ila sa sini nga paagi nga nagasiling: O kamo, katawhan ko, ibayaw ang inyo mga ulo kag magkalipay; kay tan-awa, ang tion nagahilapit na, ukon indi na malayo, nga indi na kita mapaidalom sa aton mga kaaway sa pihak sang aton madamo nga pagpanikasog nga nangin wala’y kapuslanan; apang nagasalig ako nga may nabilin pa nga isa ka epektibo nga pagpanikasog nga himuon.\n\n19 Gani, ibayaw ang inyo mga ulo, kag magkasadya, kag ibutang ang inyo pagsalig sa Dios, sa sinang Dios nga amo ang Dios ni Abraham, kag ni Isaac, kag ni Jacob; kag amo man, inang Dios nga nagdala sang mga anak ni Israel pagwa sa duta sang Egipto, kag ginpahanabo nga maglakat sila patabok sa Pula nga Dagat sa mamala nga duta, kag ginpakaon sila sang mana agud nga indi sila magkalamatay sa kamingawan; kag madamo nga iban pa nga mga butang ang iya ginhimo para sa ila.\n\n20 Kag sa liwat, inang amo man nga Dios ang nagdala sa aton mga amay pagwa sa duta sang Jerusalem, kag nagtipig kag nag-amlig sang iya katawhan bisan tubtob subong; kag tan-awa, ini tungod sang aton mga kalainan kag mga kangil-aran nga gindala niya kita sa pagkaulipon.\n\n21 Kag kamo tanan mga saksi sini nga adlaw, nga si Zenif, nga ginhimo nga hari sining katawhan, bangod tuman ang iya kaluyag sa pagpanubli sang duta sang iya mga amay, gani ginpatalang sia sang pagkatuso kag pagkadaya ni haring Laman, nga nagsulod sa isa ka kasugtanan upod kay haring Zenif, kag gintugyan sa iya mga kamot ang mga pagpanag-iya sing isa ka bahin sang duta, ukon bisan ang siyudad sang Lehi-Nefi, kag ang siyudad sang Silom; kag ang duta sa palibot—\n\n22 Kag ini tanan iya ginhimo, para sa katuyoan gid lang nga dal-on ining katawhan nga mapaidalom sa iya ukon sa pagkaulipon. Kag tan-awa, sa sini nga tion nagabayad kita sing buwis sa hari sang mga Lamanhon, sa kadamuon nga katunga sang aton mais, kag sang aton barley, kag bisan tanan sang aton uyas sang tagsa ka sahi, kag katunga sang buto sang aton mga panong kag sang aton mga kasapatan; kag bisan katunga sang tanan nga yara sa aton ukon ginapanag-iyahan naton ginasukot sa aton sang hari sang mga Lamanhon, ukon ang aton mga kabuhi.\n\n23 Kag karon, indi bala ini grabe nga pas-anon? Kag indi bala ini, ang aton pag-antos, dako? Karon tan-awa, daw ano kadako ang kabangdanan nga magpangalisud kita.\n\n24 Huo, ginasiling ko sa inyo, dako ang mga kabangdanan agud magpangalisud kita; kay tan-awa daw ano kadamo sang aton mga kauturan ang ginpamatay, kag ang ila dugo naula sa wala’y kapuslanan, kag ang tanan tungod sang kalainan.\n\n25 Kay kon ini nga katawhan wala nahulog sa kalapasan ang Ginuo wala kuntani magtugot nga ining dako nga kalainan magtupa sa ila. Apang tan-awa, indi sila magpamati sa iya mga pulong; kundi nga may nagtuhaw nga mga pagbinaisay sa tunga nila, bisan tubtob nga nagpaagay sila sing dugo sa tunga nila.\n\n26 Kag isa ka propeta sang Ginuo ang ila ginpatay; huo, isa ka pinili nga tawo sang Dios nga naghambal sa ila parte sang ila kalainan kag mga kangil-aran, kag nagpropesiya sing madamo nga butang nga magaabot, huo, bisan ang pagkari ni Cristo.\n\n27 Kag bangod nagsiling sia sa ila nga si Cristo amo ang Dios, ang Amay sang tanan nga butang, kag nagsiling nga magaangkon sia sang dagway sang tawo, kag amo ini ang dagway nga ginsundan sang pagtuga sang tawo sa ginsuguran; ukon sa iban nga pulong, nagsiling sia nga ang tawo gintuga suno sa dagway sang Dios, kag ang Dios magapanaog sa tunga sang mga anak sang katawhan, kag magaangkon sia sang unod kag dugo, kag magalakat sa ibabaw sang duta—\n\n28 Kag karon, bangod nagsiling sia sini, ginpatay nila sia; kag madamo pa nga butang ang ila ginhimo nga nagdala sang kaakig sang Dios sa ila. Gani, sin-o ang magakatingala nga yara sila sa pagkaulipon, kag ginsakit sila sing tuman nga pag-antos?\n\n29 Kay tan-awa, ang Ginuo nagsiling: Indi ko pagbuligan ang akon katawhan sa adlaw sang ila kalapasan; kundi nga balabagan ko ang ila mga alagyan agud nga indi sila mag-uswag; kag ang ila mga ginahimo mangin pareho sing isa ka kasandaran sa ila atubang.\n\n30 Kag sa liwat, nagasiling sia: Kon ang akon katawhan magasab-og sang kahigkoan magaani sila sang upa sang humay sini sa buhawi; kag ang epekto sini hilo.\n\n31 Kag sa liwat nagasiling sia: Kon ang akon katawhan magasab-og sang kahigkoan magaani sila sang hangin nga kaangay sang desyerto, nga nagadala sing gilayon nga kalaglagan.\n\n32 Kag karon, tan-awa, ang promisa sang Ginuo natuman, kag ginasakit kamo kag ginapaantos.\n\n33 Apang kon magliso kamo sa Ginuo sa bug-os nga katuyoan sang tagipusuon kag magbutang sang inyo pagsalig sa iya, kag mag-alagad sa iya sa bug-os nga katutum sang kaisipan, kon himuon ninyo ini, sia, suno sa iya kaugalingon nga kabubut-on kag ikalipay, magahilway sa inyo pagwa sa pagkaulipon.\n\n", "mosiah 8": "[center][font_size=26]Kapitulo 8[/font_size][/center]\n\n[i]Gintudloan ni Amon ang katawhan ni Limhi—Nabalitaan niya ang parte sa beynte-kwatro ka mga lamina sang mga Jarednon—Ang dumaan nga mga kasulatan mahimo nga malubad sang mga manugpanan-aw—Wala sing mas dako pa nga dulot sangsa pagkamanugpanan-aw. Mga 121 B.C.[/i]\n\n1 Kag natabo ini nga sang nakatapos si haring Limhi sa paghambal sa iya katawhan, kay naghambal sia sing madamo nga butang sa ila kag diutay lamang sang mga ini ang akon nasulat sa sini nga libro, ginsugiran niya ang iya katawhan sang tanan nga butang parte sa ila mga kauturan nga yara sa duta sang Zarahemla.\n\n2 Kag ginpangabay niya si Amon nga magtindog sa atubang sang kadam-an, kag isaysay sa ila ang tanan nga nagkalatabo sa ila mga kauturan halin sa tion nga si Zenif nagtaklad pagwa sa duta bisan tubtob sa tion nga sia man mismo nagtaklad pagwa sa duta.\n\n3 Kag ginsaysay man niya sa ila ang katapusan nga mga pulong nga ginpanudlo sa ila ni haring Benjamin, kag ginpaathag ang mga ini sa katawhan ni haring Limhi agud nga mahimo nila nga mahangpan ang tanan nga pulong nga iya ginhambal.\n\n4 Kag natabo ini nga pagkatapos nga nahimo na niya ini tanan, nga ginpapauli ni haring Limhi ang kadam-an, kag ginsugo nga magbalalik sila ang kada isa sa iya kaugalingon nga balay.\n\n5 Kag natabo ini nga nagpasugo sia nga ang mga lamina nga nagaunod sang kasulatan sang iya katawhan halin sa tion nga nagbiya sila sa duta sang Zarahemla dal-on sa atubang ni Amon agud nga mabasa niya ang mga ini.\n\n6 Karon, pagkatapos gid nga mabasa ni Amon ang kasulatan, ang hari namangkot sa iya agud mahibal-an kon makapatpat sia sang mga lengguahe, kag si Amon nagsiling sa iya nga indi sia kabalo.\n\n7 Kag ang hari nagsiling sa iya: Tungod sang kasubo nga tuga sang pag-antos sang akon katawhan, ginpahanabo ko nga kwarenta’y-tres sang akon katawhan ang magpanglakaton sa kamingawan, agud nga sa sini mahimo nila nga masalapoan ang duta sang Zarahemla, agud nga mahimo kami nga makapangabay sa amon mga kauturan sa paghilway sa amon halin sa pagkaulipon.\n\n8 Kag nadula sila sa kamingawan sa sulod sang madamo nga inadlaw, apang matutum sila, kag wala masalapui ang duta sang Zarahemla kundi nagbalik sa sini nga duta, nga nakapanglakaton sa isa ka duta sa tunga sang madamo nga mga tubig, nga nakatukib sing isa ka duta nga natabunan sang mga tul-an sang mga tawo, kag sang mga kasapatan, kag natabunan man sang mga guba sang tagsa ka sahi sang bilding, nga nakatukib sing isa ka duta nga ginpuy-an sing isa ka katawhan nga pareho kadamo sang mga guban sang Israel.\n\n9 Kag bilang testimonya nga ang mga butang nga ila ginsiling matuod nagdala sila sing beynte-kwatro ka mga lamina nga napuno sang mga kinurit, kag ang mga ini hinimo sa puraw nga bulawan.\n\n10 Kag tan-awa, nagdala man sila sang mga taming sa dughan, nga dalagko, kag hinimo ang mga ini sa saway kag sa tumbaga, kag mga maayo gid ang kondisyon.\n\n11 Kag sa liwat, nagdala sila sang mga espada, ang mga uluyatan sini nagkalaguba na, kag ang mga sulab sini ginkaon na sang tuktok; kag wala sing bisan sin-o sa duta nga makasarang magpatpat sang lengguahe ukon sang mga kinurit nga yara sa mga lamina. Gani nagsiling ako sa imo: Makalubad ka bala sini?\n\n12 Kag ginasiling ko sa imo liwat: May nakilal-an ka bala nga bisan sin-o nga makalubad sini? Kay luyag ko nga ining mga kasulatan malubad sa aton lengguahe; kay, basi pa lang, makahatag ang mga ini sa aton sing ihibalo parte sang nagkalabilin sang katawhan nga nalaglag, kon sa diin ining mga kasulatan naghalin; ukon, basi pa lang, magahatag ang mga ini sa aton sing ihibalo sining katawhan mismo nga nalaglag; kag luyag ko nga mahibal-an ang kabangdanan sang ila pagkalaglag.\n\n13 Karon si Amon nagsiling sa iya: Pat-od gid nga masugiran ko ikaw, O hari, sing isa ka tawo nga makalubad sang mga kasulatan; kay may yara sia sing magamit nga sa sini mahimo sia makatulok, kag malubad ang tanan nga kasulatan nga sang dumaan pa nga panahon; kag isa ini ka dulot halin sa Dios. Kag ining mga butang ginatawag nga mga instrumento sa paglubad, kag wala sing tawo nga makatulok sa mga ini luwas lang nga ginsugo sia, kay basi magtulok sia sa sinang indi dapat kag madula sia. Kag kon sin-o man ang ginasugo sa pagtulok sa mga ini, ang amo man ginatawag nga manugpanan-aw.\n\n14 Kag tan-awa, ang hari sang katawhan nga yara sa duta sang Zarahemla amo ang tawo nga ginsugo sa paghimo sining mga butang, kag may yara sining mataas nga dulot halin sa Dios.\n\n15 Kag ang hari nagsiling nga ang manugpanan-aw mas dako pa sangsa propeta.\n\n16 Kag si Amon nagsiling nga ang manugpanan-aw isa ka manugpahayag sang rebelasyon kag propeta man; kag ang dulot nga mas dako indi maangkon sing bisan sin-o, luwas lang nga ara sa iya ang gahum sang Dios, nga indi maangkon sing bisan sin-o; apang ang isa ka tawo mahimo nga makaangkon sing dako nga gahum nga ihatag sa iya halin sa Dios.\n\n17 Apang ang isa ka manugpanan-aw makahibalo sang mga butang nga nagligad, kag amo man sang mga butang nga magaabot, kag paagi sa ila ang tanan nga butang igapahayag, ukon, sa mas maathag, ang sekreto nga mga butang igapakita, kag ang tinago nga mga butang igapahamtang sa masanag, kag ang mga butang nga wala mahibal-i igapahibalo nila, kag amo man ang mga butang nga indi tani mahibal-an igapahibalo nila.\n\n18 Gani ang Dios nagtigana sing isa ka paagi nga ang tawo, paagi sa pagtuo, mahimo nga maghikot sing dalagko nga mga milagro; gani mangin isa sia ka dako nga benepisyo sa iya mga isigkatawo.\n\n19 Kag karon, sang makatapos si Amon sa paghambal sining mga pulong ang hari nagkasadya sing tuman, kag naghatag sing pasalamat sa Dios nga nagasiling: Wala’y duhaduha nga nagaunod sing isa ka dako nga misteryo ining mga lamina, kag ining mga instrumento sa paglubad wala’y duhaduha nga ginhanda para sa katuyoan sang paghumlad sang tanan sinang misteryo sa mga anak sang katawhan.\n\n20 O daw ano ka dalayawon ang mga buluhaton sang Ginuo, kag daw ano kalawig ang iya pagbatas sa iya katawhan; huo, daw ano kabulag kag katig-a sang mga paghangop sang mga anak sang katawhan; kay indi sila magtinguha sa pag-angkon sing kaalam, kag wala man sila nagahandum nga magdumala sia sa ila!\n\n21 Huo, pareho sila sang maila nga panong nga nagapalagyo sa manugpahalab, kag nagalinapta, kag ginapanabog, kag ginatukob sang mga kasapatan sang lasang.\n\n", "mosiah 9": "Ang Kasulatan ni Zenif—Isa ka kasaysayan sang iya katawhan, halin sa tion nga nagbiya sila sa duta sang Zarahemla tubtob sa tion nga ginluwas sila halin sa mga kamot sang mga Lamanhon.\n\nNagalakip sang mga kapitulo 9 tubtob 22.\n\n[center][font_size=26]Kapitulo 9[/font_size][/center]\n\n[i]Ginpangunahan ni Zenif ang isa ka grupo halin sa Zarahemla agud panag-iyahan ang duta sang Lehi-Nefi—Ang hari sang mga Lamanhon nagtugot sa ila nga panublion ang duta—May giyera sa tunga sang mga Lamanhon kag katawhan ni Zenif. Mga 200–187 B.C.[/i]\n\n1 Ako, si Zenif, nga natudloan sa tanan nga lengguahe sang mga Nefinhon, kag may ihibalo parte sa duta sang Nefi, ukon parte sang duta nga una nga ginpanubli sang amon mga amay, kag ginpadala bilang isa ka espiya sa tunga sang mga Lamanhon agud nga mapanilagan ko ang ila mga puwersa, agud nga ang amon kasoldadohan makasalakay sa ila kag laglagon sila—apang sang nakita ko inang maayo sa ila luyag ko nga indi na sila paglaglagon.\n\n2 Gani, nakigbais ako sa akon mga kauturan sa kamingawan, kay luyag ko nga ang amon tagdumala maghimo sing isa ka kasugtanan upod sa ila; apang sia nga isa ka mapintas kag uhaw-sa-dugo nga tawo nagsugo nga patyon ako; apang naluwas ako paagi sa pagpaagay sang madamo nga dugo; kay ang amay nakig-away batok sa amay, kag ang utod batok sa utod, tubtob nga ang dako nga bahin sang amon kasoldadohan nalaglag sa kamingawan; kag nagbalik kami, inang mga naluwas sa amon, sa duta sang Zarahemla, agud isaysay inang natabo sa ila mga asawa kag sa ila mga anak.\n\n3 Apang, ako nga tuman ang kaluyag sa pagpanubli sang duta sang amon mga amay, nagtipon sang tanan nga maluyag magtaklad agud panag-iyahan ang duta, kag nagsugod liwat sa amon pagpanglakaton padulong sa kamingawan agud magtaklad sa duta; apang gin-igo kami sang tiggulutom kag tuman nga pag-antos; kay mahinay kami sa pagdumdum sang Ginuo nga amon Dios.\n\n4 Apang, pagkatapos sang madamo nga inadlaw nga paglibot-libot sa kamingawan nagpatindog kami sang amon mga tolda sa lugar nga sa diin nagkalamatay ang amon mga kauturan, nga malapit sa duta sang amon mga amay.\n\n5 Kag natabo ini nga nagsulod ako liwat sa siyudad upod ang apat sang akon mga tinawo, pakadto sa hari, agud mahibal-an ko ang kabubut-on sang hari, kag agud mahibal-an ko kon makasulod ako upod ang akon katawhan kag mapanag-iyahan ang duta sing matawhay.\n\n6 Kag nagkadto ako sa hari, kag nakighisugot sia sa akon nga mahimo ko panag-iyahan ang duta sang Lehi-Nefi, kag ang duta sang Silom.\n\n7 Kag nagsugo man sia nga maghalin sa duta ang iya katawhan, kag ako kag ang akon katawhan nagsulod sa duta agud panag-iyahan ini.\n\n8 Kag nagsugod kami sa pagpatindog sang mga bilding, kag sa pagkay-o sang mga pader sang siyudad, huo, bisan ang mga pader sang siyudad sang Lehi-Nefi, kag sang siyudad sang Silom.\n\n9 Kag nagsugod kami sa pag-uma sang duta, huo, bisan tanan nga sari sang binhi, mga binhi sang mais, kag sang trigo, kag sang barley, kag sang mga nea, kag sang seum, kag sang mga binhi sang tanan nga sari sang bungang-kahoy; kag nagsugod kami sa pagdamo kag pag-uswag sa duta.\n\n10 Karon ang pagkatuso kag pagkadaya ni haring Laman, nga dal-on ang akon katawhan sa pagkaulipon, amo ang kon ngaa gintugyan niya ang duta agud panag-iyahan namon ini.\n\n11 Gani natabo ini nga pagkatapos nga nagpuyo kami sa duta sa sulod sang dose ka tuig nga si haring Laman nagsugod nga di-mahim-os, kay basi sa ano man nga paagi ang akon katawhan magbakod sa duta, kag indi na nila sila madaug kag madala sa pagkaulipon.\n\n12 Karon isa sila ka matamad kag idolatroso nga katawhan; gani nagahandum sila sa pagdala sa amon sa pagkaulipon agud nga mahimo nila nga busgon ang ila mga kaugalingon sa mga pagpangabudlay sang amon mga kamot; huo, nga mahimo sila nga magpaayaw sang ila mga kaugalingon sa mga panong sang amon mga uma.\n\n13 Gani natabo ini nga ginsugdan ni haring Laman ang pagsugyot sa iya katawhan nga makig-away sila batok sa akon katawhan; gani may nagsugod nga mga giyera kag mga pag-ilinaway sa duta.\n\n14 Kay, sa ika-trese nga tuig sang akon pagginahum sa duta sang Nefi, didto nayon sa sur sang duta sang Silom, sang nagapatubig kag nagapahalab ang akon katawhan sang ila mga panong, kag nagauma sang ila mga duta, isa ka dako kaayo nga kasoldadohan sang mga Lamanhon ang nagsalakay sa ila kag nagsugod sa pagpamatay sa ila, kag sa pagpanguha sang ila mga panong, kag sang mais sang ila mga uma.\n\n15 Huo, natabo ini nga nalagyo sila, ang tanan nga wala malab-ot, bisan pasulod sa siyudad sang Nefi, kag nagtawag sa akon para sa pangapin.\n\n16 Kag natabo ini nga gin-armasan ko sila sang mga pana, kag sang mga baslay, sang mga espada, kag sang mga sundang, kag sang mga inuglampos, kag sang mga tirador, kag sang tanan nga sari sang mga armas nga mahimo namon maimbento, kag ako kag ang akon katawhan nagsulong agud magpakig-away batok sa mga Lamanhon.\n\n17 Huo, sa kusog sang Ginuo nagsulong kami agud magpakig-away batok sa mga Lamanhon; kay ako kag ang akon katawhan nagpakitluoy sing hugot sa Ginuo nga luwason niya kami halin sa mga kamot sang amon mga kaaway, kay napukaw kami sa pagdumdum sang pagkaluwas sa amon mga amay.\n\n18 Kag ginpamatian sang Dios ang amon mga pagpakitluoy kag ginsabat ang amon mga pangamuyo; kag nagsulong kami sa iya kusog; huo, nagsulong kami batok sa mga Lamanhon, kag sa isa ka adlaw kag isa ka gab-i nakapatay kami sing tatlo ka libo kag kwarenta’y-tres; ginpamatay namon sila bisan tubtob nga napanabog namon sila pagwa sa amon duta.\n\n19 Kag ako mismo, sa akon kaugalingon nga mga kamot, nagbulig sa paglubong sang ila mga patay. Kag tan-awa, sa amon dako nga kasubo kag pagkanugon, duha ka gatos kag sitenta’y-nuebe sang amon mga kauturan ang nagkalamatay.\n\n", "mosiah 10": "[center][font_size=26]Kapitulo 10[/font_size][/center]\n\n[i]Napatay si haring Laman—Ang iya katawhan mga mabangis kag mapintas kag nagapati sa sayop nga mga tradisyon—Si Zenif kag ang iya katawhan nagdaug batok sa ila. Mga 187–160 B.C.[/i]\n\n1 Kag natabo ini nga nagsugod kami liwat sa pagpasad sang ginharian kag nagsugod kami liwat sa pagpanag-iya sang duta sing matawhay. Kag ginpatuman ko nga maghimo sang mga armas sa giyera sang tagsa ka sahi agud nga sa sini may yara ako sang mga armas para sa akon katawhan sa pag-abot sang tion nga ang mga Lamanhon magsalakay liwat sa pagpakig-away batok sa akon katawhan.\n\n2 Kag nagbutang ako sang mga bantay sa palibot sang duta agud nga ang mga Lamanhon indi makasalakay liwat sa amon nga wala sing paandam kag laglagon kami; kag sa amo nga paagi ginpabantayan ko ang akon katawhan kag ang akon mga panong, kag gin-amligan sila nga indi mahulog sa mga kamot sang amon mga kaaway.\n\n3 Kag natabo ini nga napanag-iyahan namon ang duta sang amon mga amay sa madamo nga tinuig, huo, sa sulod sing beynte-dos ka tuig.\n\n4 Kag ginpatuman ko nga ang mga lalaki mag-uma sang duta, kag magtanom sang tanan nga sari sang uyas kag tanan nga sari sang tagsa ka bungang-kahoy.\n\n5 Kag ginpatuman ko nga ang mga babayi maghabul, kag magpangabudlay, kag mag-obra, kag maghimo sang tanan nga sari sang lino nga manipis, huo, kag tela sang tagsa ka sahi agud mabayoan namon ang amon pagkahublas; kag tungod sini nag-uswag kami sa duta—gani nakaangkon kami sing dalayon nga paghidaet sa duta sa sulod sing beynte-dos ka tuig.\n\n6 Kag natabo ini nga si haring Laman napatay, kag ang iya anak nagsugod sa pagginahum bulos sa iya. Kag nagsugod sia sa pagsugyot sang iya katawhan sa pagrebelde batok sa akon katawhan; gani nagsugod sila sa paghanda para sa giyera, kag sa pagsalakay sa pagpakig-away batok sa akon katawhan.\n\n7 Apang nakapadala ako sang akon mga espiya sa palibot sang duta sang Semlon, agud matukiban ko ang ila mga pagpanghanda, agud nga makapangaman ako batok sa ila, agud nga indi sila makasalakay sa akon katawhan kag laglagon sila.\n\n8 Kag natabo ini nga nagsalakay sila sa norte sang duta sang Silom upod ang ila dako kaayo nga kasoldadohan, mga lalaki nga naarmasan sang mga pana, kag sang mga baslay, kag sang mga espada, kag sang mga sundang, kag sang mga bato, kag sang mga tirador; kag ginpakiskisan nila ang ila mga ulo amo kon ngaa kalbo sila; kag nawagkosan sila sing panit nga wagkos palibot sa ila mga balikawang.\n\n9 Kag natabo ini nga ginpatuman ko nga ang mga babayi kag mga kabataan sang akon katawhan magpanago sa kamingawan; kag ginpatuman ko man nga ang tanan sang akon tigulang nga mga lalaki nga makakapot sang mga armas, kag ang tanan man sang akon mga pamatan-on nga makasarang sa pagkapot sang mga armas, magtililipon sang ila mga kaugalingon agud makig-away batok sa mga Lamanhon; kag ginplastar ko sila sa ila mga lugar, ang tagsa ka tawo suno sa iya pangidaron.\n\n10 Kag natabo ini nga nagsulong kami sa pagpakig-away batok sa mga Lamanhon; kag ako, bisan ako, sa akon katigulangon, nagsulong sa pagpakig-away batok sa mga Lamanhon. Kag natabo ini nga nagsulong kami sa kusog sang Ginuo agud magpakig-away.\n\n11 Karon, ang mga Lamanhon wala sing nahibal-an parte sa Ginuo, ukon sa kusog sang Ginuo, gani nagsandig sila sa ila kaugalingon nga kusog. Apang isa sila ka makusog nga katawhan, suno sa kusog sang tawo.\n\n12 Isa sila ka mabangis, kag mapintas, kag uhaw-sa-dugo nga katawhan nga nagapati sa tradisyon sang ila mga amay, nga amo sini—Nagapati sila nga gintabog sila pagwa sa duta sang Jerusalem tungod sang mga kalainan sang ila mga amay, kag ginhimoan sila sing indi matarong sa kamingawan sang ila mga kauturan, kag ginhimoan man sila sing indi matarong samtang nagatabok sa dagat;\n\n13 Kag sa liwat, nga ginhimoan sila sing indi matarong samtang yara sa duta nga ila una nga ginpanubli, pagkatapos nga nakatabok na sila sa dagat, kag ini tanan tungod kay si Nefi mas matutum sa pagtuman sang mga kasugoan sang Ginuo—gani ginbugayan gid sia sang Ginuo, kay ginapamatian sang Ginuo ang iya mga pangamuyo kag ginasabat ang mga ini, kag sia ang nagpanguna sang ila pagpanglakaton sa kamingawan.\n\n14 Kag naakig sa iya ang iya mga kauturan bangod wala sila makahangop sang mga pagpakigbagay sang Ginuo; naakig man sila sa iya sa ibabaw sang mga tubig bangod ginpatig-a nila ang ila mga tagipusuon batok sa Ginuo.\n\n15 Kag sa liwat, naakig sila sa iya sang mag-abot na sila sa duta nga ginpanaad bangod nagsiling sila nga ginkuha niya ang pagdumala sang katawhan halin sa ila mga kamot; kag gintinguhaan nila nga patyon sia.\n\n16 Kag sa liwat, naakig sila sa iya bangod nagpanglakaton sia padulong sa kamingawan suno sa ginsugo sa iya sang Ginuo, kag gindala ang mga kasulatan nga nakurit sa mga lamina nga saway, kay nagsiling sila nga ginkawatan niya sila.\n\n17 Kag tungod sini gintudloan nila ang ila mga anak nga dapat dumtan nila sila, kag dapat pamatyon nila sila, kag dapat kawatan kag agawan nila sila, kag himuon ang tanan nga ila masarangan sa paglaglag sa ila; gani may yara sila sing wala’y katapusan nga pagdumot sa mga anak ni Nefi.\n\n18 Kay sa sining amo gid nga kabangdanan si haring Laman, paagi sa iya pagkatuso, kag pagkadaya, kag sa iya matahum nga mga promisa, nagpatalang sa akon, nga gindala ko ining akon katawhan pataklad sa sini nga duta agud nga malaglag nila sila; huo, nag-antos kami sining madamo nga tinuig sa duta.\n\n19 Kag karon ako, si Zenif, pagkatapos nga ginsugid ining tanan nga butang sa akon katawhan parte sa mga Lamanhon, ginpaisog ko sila nga magsulong sa pagpakig-away sa bug-os nila nga kusog, nga nagabutang sang ila pagsalig sa Ginuo; gani, nagpakig-away kami sa ila sing atubangay.\n\n20 Kag natabo ini nga ginpanabog namon sila liwat pagwa sa amon duta; kag ginpamatay namon sila sa isa ka dako nga pagpamatay, bisan sa pagkadamo nga wala na namon sila maisip.\n\n21 Kag natabo ini nga nagbalik kami liwat sa amon kaugalingon nga duta, kag ang akon katawhan nagsugod liwat sa pagtatap sang ila mga panong, kag sa pag-uma sang ila duta.\n\n22 Kag karon ako, nga tigulang na, naghatag sang ginharian sa isa sang akon mga anak nga lalaki; gani, wala na ako sing dugang pa nga mahambal. Kag kabay nga pakamaayohon sang Ginuo ang akon katawhan. Amen.\n\n", "mosiah 11": "[center][font_size=26]Kapitulo 11[/font_size][/center]\n\n[i]Si haring Noe naggahum sa kalainan—Nangalipay sia sa patuyang nga pagpangabuhi upod ang iya mga asawa kag mga oloasawa—Si Abinadi nagpropesiya nga ang katawhan pagadal-on sa pagkaulipon—Ang iya kabuhi gintinguhaan nga kuhaon ni Haring Noe. Mga 160–150 B.C.[/i]\n\n1 Kag karon natabo ini nga ginhatag ni Zenif ang ginharian kay Noe, isa sang iya mga anak nga lalaki; gani nagsugod si Noe sa pagginahum bulos sa iya; kag wala sia naglakat sa mga dalanon sang iya amay.\n\n2 Kay tan-awa, wala sia nagtuman sang mga kasugoan sang Dios, kundi nga naglakat sia suno sa mga handum sang iya kaugalingon nga tagipusuon. Kag may madamo sia nga mga asawa kag mga oloasawa. Kag ginpahanabo niya nga ang iya katawhan magpakasala, kag maghimo sinang makangilil-ad sa panulok sang Ginuo. Huo, naghimo sila sang mga pagpakighilawas kag tanan nga sari sang kalainan.\n\n3 Kag nagpatuman sia sing buwis nga ika-lima nga bahin sang tanan nga ila ginapanag-iyahan, ika-lima nga bahin sang ila bulawan kag sang ila pilak, kag ika-lima nga bahin sang ila zif, kag sang ila tumbaga, kag sang ila saway kag sang ila salsalon; kag ika-lima nga bahin sang ila mga pinatambok; kag ika-lima man nga bahin sang ila tanan nga uyas.\n\n4 Kag ini tanan iya ginhimo sa pagsuporta sang iya kaugalingon, kag sang iya mga asawa kag sang iya mga oloasawa; kag amo man sang iya mga pari, kag sang ila mga asawa kag sang ila mga oloasawa; sa amo nga paagi ginliwat niya ang mga butang parte sa ginharian.\n\n5 Kay ginpahalin niya ang tanan nga pari nga ginkonsagrar sang iya amay, kag nagkonsagrar sang mga bag-o bulos sa ila, sang sahi sinang mga nag-alsa sa bugal sang ila mga tagipusuon.\n\n6 Huo, gani ginsuporta sila sa ila katamad, kag sa ila pagkamadios-dioson, kag sa ila mga pagkamakihilawason, paagi sa mga buwis nga ginpabayad ni haring Noe sa iya katawhan; tungod sini ang katawhan nagpangabudlay sing tuman agud suportahan ang kalainan.\n\n7 Huo, nangin idolatroso man sila, bangod napatalang sila sang wala’y pulos kag nagapanginto nga mga pulong sang hari kag mga pari; kay naghambal sila sang nagapanginto nga mga butang sa ila.\n\n8 Kag natabo ini nga si haring Noe nagpatindog sang madamo nga matahum kag maligwa nga mga bilding; kag gindekorahan niya ang mga ini sing pulido nga mga hinimo sa kahoy, kag sang tanan nga sari sang malahalon nga mga butang, sang bulawan, kag sang pilak, kag sang salsalon, kag sang saway, kag sang zif, kag sang tumbaga;\n\n9 Kag nagpatindog man sia sing isa ka maligwa nga palasyo, kag isa ka trono sa tunga-tunga sini, nga ang tanan sini hinimo sa maayo nga kahoy kag gindekorahan sang bulawan kag pilak kag sang malahalon nga mga butang.\n\n10 Kag nagsugo man sia nga ang iya mga mamumugon maghimo sang tanan nga sari sang maayo nga pagpanghimo sa sulod sang mga dingding sang templo, sang maayo nga kahoy, kag sang tumbaga, kag sang saway.\n\n11 Kag ang mga pulongkuan nga ginpain para sa mga mataas nga pari, nga naibabaw sa tanan nga iban pa nga mga pulongkuan, gindekorahan niya sang puraw nga bulawan; kag nagsugo sia nga isa ka halambuyan ang patindugon sa ila atubang agud nga mahambuyan sang ila mga lawas kag sang ila mga butkon samtang nagahambal sila sang binutig kag wala’y pulos nga mga pulong sa iya katawhan.\n\n12 Kag natabo ini nga nagpatindog sia sing isa ka tore malapit sa templo; huo, isa ka tuman kataas nga tore, bisan sa pagkataas nga makatindog sia sa ibabaw sini kag malantawan ang duta sang Silom, kag amo man ang duta sang Semlon nga ginapanag-iyahan sang mga Lamanhon; kag mahimo pa gani sia nga makalantaw sa tanan nga duta sa palibot.\n\n13 Kag natabo ini nga nagsugo sia nga magpatindog sang madamo nga bilding sa duta sang Silom; kag nagsugo sia nga isa ka dako nga tore ang patindugon sa bungyod sa norte sang duta sang Silom nga nangin isa ka palanagoan sang mga anak ni Nefi sa panahon nga nalagyo sila pagwa sa duta; kag amo ini ang iya ginhimo sa mga manggad nga iya nakuha paagi sa pagbuwis sang iya katawhan.\n\n14 Kag natabo ini nga ginbutang niya ang iya tagipusuon sa iya mga manggad, kag ginhinguyang niya ang iya tion sa patuyang nga pagpangabuhi upod sa iya mga asawa kag sa iya mga oloasawa; kag sa amo man ang iya mga pari naghinguyang sang ila tion upod sa mga makihilawason.\n\n15 Kag natabo ini nga nagtanom sia sang mga ulubasan sa palibot sang duta; kag nagpahimo sia sang mga pulugaan sang ubas, kag naghimo sing madamo kaayo nga bino; kag gani nangin palahubog sia, kag amo man ang iya katawhan.\n\n16 Kag natabo ini nga ang mga Lamanhon nagsugod sa pagsalakay sang iya katawhan, sa ginagmay nga kadamuon, kag sa pagpamatay sa ila sa ila mga uma, kag samtang nagatatap sila sang ila mga panong.\n\n17 Kag si haring Noe nagpadala sang mga bantay sa palibot sang duta agud indi sila makapalapit; apang wala sia nagpadala sing bastante nga kadamuon, kag ginsalakay sila kag ginpamatay sang mga Lamanhon, kag ginpanabog ang madamo sang ila mga panong pagwa sa duta; gani ang mga Lamanhon nagsugod sa paglaglag sa ila, kag sa pagpakita sang ila dumot sa ila.\n\n18 Kag natabo ini nga ginpadala ni haring Noe ang iya kasoldadohan batok sa ila, kag napanabog sila pabalik, ukon napanabog nila sila pabalik sa makadali; gani, nagbalik sila nga nagakasadya sa ila mga naagaw.\n\n19 Kag karon, tungod sining dako nga kadalag-an nag-alsa sila sa bugal sang ila mga tagipusuon; naghinambog sila sa ila kaugalingon nga kusog, nga nagasiling nga ang ila singkwenta makatindog batok sa linibo sang mga Lamanhon; kag gani naghinambog sila, kag nagkalipay sa dugo, kag sa pagpaagay sang dugo sang ila mga kauturan, kag ini tungod sang kalainan sang ila hari kag mga pari.\n\n20 Kag natabo ini nga may isa ka lalaki sa tunga nila nga ang ngalan amo si Abinadi; kag naglibot sia sa tunga nila, kag nagsugod sa pagpropesiya nga nagasiling: Tan-awa, ini ang siling sang Ginuo, kag amo ini ang ginsugo niya sa akon nga nagasiling, Maglakat ka, kag isiling sa sining katawhan, ini ang siling sang Ginuo—Kalisud sa sining katawhan kay nakita ko ang ila mga kangil-aran, kag ang ila kalainan, kag ang ila mga pagkamakihilawason; kag luwas lang nga maghinulsol sila pagabisitahan ko sila sa akon kaakig.\n\n21 Kag luwas lang nga maghinulsol sila kag magliso sa Ginuo nga ila Dios, tan-awa, itugyan ko sila sa mga kamot sang ila mga kaaway; huo, kag pagadal-on sila sa pagkaulipon; kag pagasakiton sila sang kamot sang ila mga kaaway.\n\n22 Kag matabo ini nga makilal-an nila nga ako amo ang Ginuo nga ila Dios, kag ako isa ka maimon nga Dios nga nagabisita sang mga kalainan sang akon katawhan.\n\n23 Kag matabo ini nga luwas lang nga ining katawhan maghinulsol kag magliso sa Ginuo nga ila Dios, pagadal-on sila sa pagkaulipon; kag wala sing magaluwas sa ila luwas lang nga ini amo ang Ginuo, ang Dios nga Makagagahum.\n\n24 Huo, kag matabo ini nga kon magpakitluoy sila sa akon mangin mahinay ako sa pagpamati sa ila mga pagpakitluoy; huo, kag tugotan ko sila nga sakiton sila sang ila mga kaaway.\n\n25 Kag luwas lang nga maghinulsol sila nga may panapton nga sako kag mga abo, kag magpangamuyo sing hugot sa Ginuo nga ila Dios, indi ko pagpamatian ang ila mga pangamuyo, kag indi ko man sila pagluwason sa ila mga pag-antos; kag ini ang siling sang Ginuo, kag amo ini ang ginsugo niya sa akon.\n\n26 Karon natabo ini nga sang nahambal ni Abinadi ining mga pulong sa ila naakig sila sa iya, kag nagtinguha sa pagkuha sang iya kabuhi; apang ginluwas sia sang Ginuo halin sa ila mga kamot.\n\n27 Karon sang nabatian ni haring Noe ang mga pulong nga ginhambal ni Abinadi sa katawhan, naakig man sia; kag nagsiling sia: Sin-o bala si Abinadi, nga ako kag ang akon katawhan pagahukman niya, ukon sin-o bala ang Ginuo, nga magapatupa sa akon katawhan sing amo sina kadako nga pag-antos?\n\n28 Ginasugo ko kamo nga dal-on diri si Abinadi agud mapatay ko sia kay nagsiling sia sining mga butang agud masugyot niya ang akon katawhan nga maakig sa isa kag isa, kag magtuga sang mga pagbinaisay sa akon katawhan; gani patyon ko sia.\n\n29 Karon ang mga mata sang katawhan nabulagan; gani ginpatig-a nila ang ila mga tagipusuon batok sa mga pulong ni Abinadi, kag nagtinguha sila sugod sadto nga tion nga dakpon sia. Kag si haring Noe nagpatig-a sang iya tagipusuon batok sa pulong sang Ginuo, kag wala sia naghinulsol sang iya malain nga mga hinimoan.\n\n", "mosiah 12": "[center][font_size=26]Kapitulo 12[/font_size][/center]\n\n[i]Si Abinadi ginbilanggo tungod sang pagpropesiya sang kalaglagan sang katawhan kag sang kamatayon ni Haring Noe—Ang butig nga mga pari nagsambit sang balaan nga mga kasulatan kag nagpakunokuno nga nagatuman sang layi ni Moises—Si Abinadi nagsugod sa pagtudlo sa ila sang Napulo ka Sugo. Mga 148 B.C.[/i]\n\n1 Kag natabo ini nga pagkatapos sang duha ka tuig nga si Abinadi nag-abot sa ila nga wala nagpahilmon, sa bagay nga wala nila sia makilal-i, kag nagsugod sa pagpropesiya sa tunga nila nga nagasiling: Amo ini ang ginsugo sa akon sang Ginuo nga nagasiling—Abinadi, maglakat ka kag magpropesiya sa sining akon katawhan, kay nagpatig-a sila sang ila mga tagipusuon batok sa akon mga pulong; wala sila naghinulsol sang ila malain nga mga hinimoan; gani, pagabisitahan ko sila sa akon kaakig, huo, sa akon mabangis nga kaakig pagabisitahan ko sila sa ila mga kalainan kag mga kangil-aran.\n\n2 Huo, kalisud sa sini nga henerasyon! Kag ang Ginuo nagsiling sa akon: Iuntay mo ang imo kamot kag magpropesiya nga nagasiling: Ini ang siling sang Ginuo, matabo ini nga ini nga henerasyon, tungod sang ila mga kalainan, pagadal-on sa pagkaulipon, kag pagatampaon sa pisngi; huo, kag pagatabugon sang mga tawo, kag pamatyon; kag ang mga buwitre sang kahanginan, kag ang mga ido, huo, ang mabangis nga mga sapat, magakaon sang ila unod.\n\n3 Kag matabo ini nga ang kabuhi ni haring Noe pabilihan bisan pareho sing isa ka biste sa isa ka mainit nga hurno; kay mahibal-an niya nga ako amo ang Ginuo.\n\n4 Kag matabo ini nga sakiton ko ining akon katawhan sing tuman nga mga pag-antos, huo, sang tiggulutom kag sang peste; kag ipahanabo ko nga magtangis sila sa bilog nga adlaw.\n\n5 Huo, kag ipahanabo ko nga may mga palas-anon sila nga nahigot sa ila mga likod; kag pagatabugon sila pareho sing isa ka apa nga asno.\n\n6 Kag matabo ini nga magapadala ako sing ulan nga yelo sa ila, kag magasakit ini sa ila; kag pagasakiton man sila sang hangin halin sa este; kag ang mga sapat-sapat magasakit man sang ila duta, kag magalamon sang ila uyas.\n\n7 Kag pagasakiton sila sing dako nga peste—kag ini tanan pagahimuon ko tungod sang ila mga kalainan kag mga kangil-aran.\n\n8 Kag matabo ini nga luwas lang nga maghinulsol sila lubos ko sila nga laglagon halin sa ibabaw sang duta; apang magabilin sila sing isa ka kasulatan, kag pagaamligan ko ang mga ini para sa iban nga mga pungsod nga magapuyo sa duta; huo, bisan ini pagahimuon ko agud mabuyagyag ko ang mga kangil-aran sining katawhan sa iban nga mga nasyon. Kag madamo nga butang ang ginpropesiya ni Abinadi batok sa sining katawhan.\n\n9 Kag natabo ini nga naakig sila sa iya; kag gindakop nila sia kag gindala sia nga nagapos sa atubang sang hari, kag nagsiling sa hari: Tan-awa, gindala namon ang isa ka tawo sa imo atubang nga nagpropesiya sang malain parte sang imo katawhan, kag nagsiling nga pagalaglagon sila sang Dios.\n\n10 Kag nagpropesiya man sia sang malain parte sa imo kabuhi, kag nagsiling nga ang imo kabuhi mangin pareho sing isa ka biste sa hurno sang kalayo.\n\n11 Kag sa liwat, nagsiling sia nga mangin pareho ka sa isa ka sanga, bisan pareho sing isa ka laya nga sanga sang patag nga ginadalasa sang mga sapat kag ginatasak sang tiil.\n\n12 Kag sa liwat, nagsiling sia nga mangin pareho ikaw sang mga bulak sang ragiwriw, nga kon gulang na gid ini, kon huypon sang hangin, ginapalid ini sa ibabaw sang duta. Kag nagpakunokuno sia nga ang Ginuo ang nagsiling sini. Kag nagsiling sia nga ini tanan magaabot sa imo luwas lang kon maghinulsol ka, kag ini tungod sang imo mga kalainan.\n\n13 Kag karon, O hari, ano bala nga dako nga kalainan ang imo nahimo, ukon ano nga dalagko nga mga sala ang nahimo sang imo katawhan, nga kondenahon kita sang Dios ukon hukman sini nga tawo?\n\n14 Kag karon, O hari, tan-awa, wala kami sing sala, kag ikaw, O hari, wala nakasala; gani, ini nga tawo nagbutig parte sa imo, kag nagpropesiya sia sa wala’y kapuslanan.\n\n15 Kag tan-awa, mabakod kita, indi kita madala sa pagkaulipon, ukon madala nga bihag sang aton mga kaaway; huo, nag-uswag ka sa duta, kag padayon ka nga magauswag.\n\n16 Tan-awa, yari ang tawo, ginatugyan namon sia sa imo mga kamot; mahimo mo himuon sa iya ang sa banta mo nga maayo.\n\n17 Kag natabo ini nga nagsugo si haring Noe nga ihunong si Abinadi sa bilanggoan; kag nagsugo sia nga ang mga pari magtililipon sang ila mga kaugalingon agud makahiwat sia sing isa ka konseho upod sa ila kon ano ang iya dapat himuon sa iya.\n\n18 Kag natabo ini nga nagsiling sila sa hari: Dal-a sia diri agud mapamangkot namon sia; kag ang hari nagsugo nga dal-on sia sa ila atubang.\n\n19 Kag nagsugod sila sa pagpamangkot sa iya agud basi mapasupak nila sia sa iya kaugalingon, nga paagi sini may ara sila sing ipabangod sa iya; apang ginsabat niya sila sing maisog, kag ginbais niya ang tanan nila nga pamangkot, huo, sa ila dako nga katingala; kay ginbais niya sila sa tanan nila nga pamangkot, kag ginpahipos niya sila sa tanan nila nga pulong.\n\n20 Kag natabo ini nga isa sa ila ang nagsiling sa iya: Ano ang buot silingon sang mga pulong nga nasulat, kag gintudlo sang aton mga amay nga nagasiling:\n\n21 Daw ano katahum sa mga bukid ang mga tiil niya nga nagadala sang maayong balita; nga nagabantala sang paghidaet; nga nagadala sang maayong balita sang kaayohan; nga nagabantala sang kaluwasan; nga nagasiling sa Sion, Ang imo Dios nagahari;\n\n22 Ang imo mga manugbantay magabayaw sang tingug; sa tingob nga tingug magakanta sila; kay makita nila sing mata sa mata kon ibalik liwat sang Ginuo ang Sion;\n\n23 Maghugyaw sa kalipay; magkanta sing tingob kamo nga nalaglag nga mga lugar sang Jerusalem; kay ang Ginuo nagpasulhay sang iya katawhan, gintubos niya ang Jerusalem;\n\n24 Ginpakita sang Ginuo ang iya balaan nga butkon sa mga mata sang tanan nga nasyon, kag ang tanan nga yara sa mga punta sang kalibutan makakita sang kaluwasan sang aton Dios?\n\n25 Kag karon si Abinadi nagsiling sa ila: Mga pari bala kamo, kag nagapakunokuno sa pagtudlo sining katawhan, kag sa paghangop sang espiritu sang pagpropesiya, apang nagahandum nga mahibal-an halin sa akon kon ano ang buot silingon sining mga butang?\n\n26 Ginasiling ko sa inyo, kalisud sa inyo sa pagpatiko sang mga dalanon sang Ginuo! Kay kon nahangpan ninyo ining mga butang wala ninyo gintudlo ang mga ini; gani, ginpatiko ninyo ang mga dalanon sang Ginuo.\n\n27 Wala ninyo gingamit ang inyo mga tagipusuon sa paghangop; gani, indi kamo nangin maalam. Gani, ano ang inyo ginatudlo sa sining katawhan?\n\n28 Kag nagsiling sila: Nagatudlo kami sang layi ni Moises.\n\n29 Kag sa liwat nagsiling sia sa ila: Kon nagatudlo kamo sang layi ni Moises, ngaa wala ninyo ginatuman ini? Ngaa ginapahamtang ninyo ang inyo mga tagipusuon sa mga manggad? Ngaa nagahimo kamo sang mga pagpanghilawas kag ginausikan ang inyo kusog sa mga makihilawason, huo, kag nagapahanabo sa sining katawhan nga magpakasala, agud nga ang Ginuo may kabangdanan sa pagpadala sa akon sa pagpropesiya batok sa sining katawhan, huo, bisan sing isa ka dako nga kalainan batok sa sining katawhan?\n\n30 Wala bala kamo nakahibalo nga nagahambal ako sang kamatuoran? Huo, nakahibalo kamo nga nagahambal ako sang kamatuoran; kag dapat kamo magpalangurog sa atubang sang Dios.\n\n31 Kag matabo ini nga sakiton kamo tungod sang inyo mga kalainan, kay nagsiling kamo nga nagatudlo kamo sang layi ni Moises. Kag ano ang inyo nahibal-an parte sa layi ni Moises? Nagaabot bala ang kaluwasan paagi sa layi ni Moises? Ano ang inyo masiling?\n\n32 Kag nagsabat sila kag nagsiling nga ang kaluwasan nag-abot gid man paagi sa layi ni Moises.\n\n33 Apang karon si Abinadi nagsiling sa ila: Nahibal-an ko nga kon tumanon ninyo ang mga kasugoan sang Dios maluwas kamo; huo, kon tumanon ninyo ang mga kasugoan nga ginpahayag sang Ginuo kay Moises sa bukid nga Sinai, nga nagasiling:\n\n34 Ako ang Ginuo nga inyo Dios nga nagdala sa inyo pagwa sa duta sang Egipto, pagwa sa balay sang pagkaulipon.\n\n35 Indi kamo maghupot sing iban nga Dios sa akon atubang.\n\n36 Indi kamo maghimo sa inyo kaugalingon sing bisan ano nga tinigib nga imahen, ukon bisan ano nga kaanggid sing bisan ano nga butang sa langit sa ibabaw, ukon mga butang nga yara sa duta sa idalom.\n\n37 Karon si Abinadi nagsiling sa ila, Nahimo bala ninyo ini tanan? Ginasiling ko sa inyo, Wala, wala ninyo nahimo. Kag natudloan bala ninyo ining katawhan nga dapat nila himuon ining tanan nga butang? Ginasiling ko sa inyo, Wala, wala ninyo nahimo.\n\n", "mosiah 13": "[center][font_size=26]Kapitulo 13[/font_size][/center]\n\n[i]Si Abinadi gin-amligan sang diosnon nga gahum—Nagpanudlo sia sang Napulo ka Sugo—Ang kaluwasan wala nagaabot paagi sa layi ni Moises lamang—Ang Dios mismo ang magahimo sing pagbayad-sala kag magatubos sang Iya katawhan. Mga 148 B.C.[/i]\n\n1 Kag karon sang nabatian sang hari ining mga pulong, nagsiling sia sa iya mga pari: Dal-a ini nga tawo, kag patya sia; kay ano ang makuha naton sa iya kay buang sia.\n\n2 Kag nagtindog sila kag nagtinguha nga dakpon sia; apang nagbato sia sa ila, kag nagsiling sa ila:\n\n3 Indi ako pagtanduga, kay sakiton kamo sang Dios kon dakpon ninyo ako, kay wala ko pa mapahayag ang mensahe nga ginsugo sang Ginuo sa akon nga ipahayag; kag wala ko pa man masugid sa inyo inang inyo ginpangayo nga isugid ko sa inyo; gani, ang Dios indi magtugot nga mapatay ako sa sini nga tion.\n\n4 Apang kinahanglan gid nga tumanon ko ang mga kasugoan nga ginsugo sang Dios sa akon; kag bangod ginsugiran ko kamo sang kamatuoran naakig kamo sa akon. Kag sa liwat, bangod naghambal ako sang pulong sang Dios ginhukman ninyo ako nga buang ako.\n\n5 Karon natabo ini nga pagkatapos nga nahambal ni Abinadi ining mga pulong nga ang katawhan ni haring Noe wala na nagtinguha sa pagdakop sa iya kay ang Espiritu sang Ginuo yara sa iya; kag ang iya nawong nagsanag sing may tuman nga kasilak, bisan pareho kay Moises samtang didto sa bukid nga Sinai, samtang nagapakighambal sa Ginuo.\n\n6 Kag naghambal sia nga may gahum kag awtoridad halin sa Dios; kag nagpadayon sia sang iya mga pulong nga nagasiling:\n\n7 Inyo nakita nga wala kamo sing gahum sa pagpatay sa akon, gani tapuson ko ang akon mensahe. Huo, kag nahibal-an ko nga nagahiwa ini sa inyo mga tagipusuon bangod ginasugiran ko kamo sang kamatuoran parte sang inyo mga kalainan.\n\n8 Huo, kag ang akon mga pulong nagapuno sa inyo sing katingala kag kakibot, kag sang kaakig.\n\n9 Apang tapuson ko ang akon mensahe; kag dayon indi importante kon diin man ako makadto basta nga maluwas ako.\n\n10 Apang ini lamang ang masiling ko sa inyo, kon ano ang inyo himuon sa akon, pagkatapos sini, mangin sulundan kag landong sang mga butang nga magaabot.\n\n11 Kag karon basahon ko sa inyo ang nabilin sang mga kasugoan sang Dios, kay nahibal-an ko nga ang mga ini wala nasulat sa inyo mga tagipusuon; nahibal-an ko nga nagtuon kamo kag nagpanudlo sang kalainan sa laban nga bahin sang inyo mga kabuhi.\n\n12 Kag karon, dumdumon ninyo nga nagsiling ako sa inyo: Indi ka maghimo sa imo kaugalingon sing bisan ano nga tinigib nga imahen, ukon bisan ano nga kaanggid sang mga butang nga yara sa langit sa ibabaw, ukon yara sa duta sa idalom, ukon yara sa tubig sa idalom sang duta.\n\n13 Kag sa liwat: Indi ka magluhod sa ila, ukon mag-alagad sa ila; kay ako nga Ginuo nga imo Dios isa ka maimon nga Dios nga nagabisita sang mga kalainan sang mga amay sa mga kabataan tubtob sa ika-tatlo kag ika-apat nga mga henerasyon nila nga nagadumot sa akon;\n\n14 Kag nagapakita sang kaluoy sa linibo sinang mga nagapalangga sa akon kag nagatuman sang akon mga kasugoan.\n\n15 Indi ka maggamit sang ngalan sang Ginuo nga imo Dios sa wala’y kapuslanan; kay indi sia pagkabigon sang Ginuo nga wala sing sala nga nagagamit sang iya ngalan sa wala’y kapuslanan.\n\n16 Dumduma ang adlaw nga inugpahuway, sa pagpakabalaan sini.\n\n17 Sa anum ka adlaw magpangabudlay ka, kag maghimo sang tanan mo nga buluhaton;\n\n18 Apang sa ika-pito nga adlaw, sa inugpahuway sang Ginuo nga imo Dios, indi ka maghimo sing bisan ano nga buluhaton, ikaw, ukon ang imo anak nga lalaki, ukon ang imo anak nga babayi, ang imo alagad nga lalaki, ukon ang imo alagad nga babayi, ukon ang imo kasapatan, ukon ang pangayaw nga yara sa sulod sang imo mga ganhaan;\n\n19 Kay sa anum ka adlaw ginhimo sang Ginuo ang langit kag ang duta, kag ang dagat, kag ang tanan nga yara sa mga ini; gani ginpakamaayo sang Ginuo ang adlaw nga inugpahuway, kag ginpakabalaan ini.\n\n20 Tahura ang imo amay kag ang imo iloy agud nga ang imo mga inadlaw magalawig sa duta nga ginhatag sa imo sang Ginuo nga imo Dios.\n\n21 Indi ka magpatay.\n\n22 Indi ka magpanglahi. Indi ka magpangawat.\n\n23 Indi ka magsaksi sing di-matuod batok sa imo isigkatawo.\n\n24 Indi ka magkaibog sang balay sang imo isigkatawo, indi ka magkaibog sang asawa sang imo isigkatawo, ukon sang iya alagad nga lalaki, ukon sang iya alagad nga babayi, ukon sang iya baka, ukon sang iya asno, ukon sang bisan ano nga butang nga iya sang imo isigkatawo.\n\n25 Kag natabo ini nga sang makatapos si Abinadi sining mga ginpanghambal nga nagsiling sia sa ila: Gintudloan bala ninyo ining katawhan nga dapat sila magbantay sa paghimo sang tanan sining mga butang agud tumanon ining mga kasugoan?\n\n26 Ginasiling ko sa inyo, Wala; kay kon ginhimo ninyo ini, wala na kuntani pag-ipahanabo sang Ginuo nga magkadto ako kag magpropesiya sang malain parte sining katawhan.\n\n27 Kag karon nagsiling kamo nga ang kaluwasan nagaabot paagi sa layi ni Moises. Ginasiling ko sa inyo nga kinahanglanon nga magtuman kamo sang layi ni Moises sa sini nga tion; apang ginasiling ko sa inyo nga ang tion magaabot nga indi na kinahanglanon nga magtuman sang layi ni Moises.\n\n28 Kag dugang pa sina, ginasiling ko sa inyo, nga ang kaluwasan indi matigayon paagi sa layi lamang; kag kon indi tungod sa pagbayad-sala, nga himuon sang Dios mismo para sa mga sala kag mga kalainan sang iya katawhan, pat-od gid nga di-malikawan nga madula sila, sa pihak sang layi ni Moises.\n\n29 Kag karon ginasiling ko sa inyo nga kinahanglanon nga may layi nga mahatag sa mga anak ni Israel, huo, bisan isa ka tuman kaistrikto nga layi; kay isa sila ka batinggilan nga katawhan nga maabtik sa paghimo sang kalainan, kag mahinay sa pagdumdum sang Ginuo nga ila Dios;\n\n30 Gani may isa ka layi nga ginhatag sa ila, huo, isa ka layi sang pagpanghikot kag sang mga ordinansa, isa ka layi nga ginapatuman sa ila sing maid-id adlaw-adlaw agud padayon sila sa pagpanumdum sa Dios kag sang ila tulumanon sa iya.\n\n31 Apang tan-awa, ginasiling ko sa inyo nga ining tanan nga butang mga simbolo sang mga butang nga magaabot.\n\n32 Kag karon, nahangpan bala nila ang layi? Ginasiling ko sa inyo, Wala, wala nila mahangpi tanan ang layi; kag ini tungod sang katig-a sang ila mga tagipusuon; kay wala nila mahangpi nga wala sing tawo nga maluwas kon indi paagi sa pagtubos sang Dios.\n\n33 Kay tan-awa, wala bala si Moises nagpropesiya sa ila parte sa pagkari sang Mesias, kag nga ang Dios magatubos sang iya katawhan? Huo, kag bisan ang tanan nga propeta nga nagpropesiya halin pa sang pagsugod sang kalibutan—wala bala sila naghambal sing kapin ukon kulang parte sining mga butang?\n\n34 Wala bala sila nagsiling nga ang Dios mismo magapanaog sa tunga sang mga anak sang katawhan, kag magdala sa iya kaugalingon sang dagway sang tawo, kag maglakat sa dako nga gahum sa ibabaw sang duta?\n\n35 Huo, kag wala bala sila nagsiling man nga ipahanabo niya ang pagkabanhaw sang mga minatay, kag nga sia, mismo, pagapigoson kag paantuson?\n\n", "mosiah 14": "[center][font_size=26]Kapitulo 14[/font_size][/center]\n\n[i]Si Isaias naghambal parte sa Mesias—Ang pagpakahuya kag mga pag-antos sang Mesias ginpahamtang—Ginhimo Niya ang Iya kalag nga isa ka halad para sa sala kag naghimo sang pagpanabang para sa mga makasasala—Ikomparar ang Isaias 53. Mga 148 B.C.[/i]\n\n1 Huo, bisan si Isaias wala bala nagsiling: Sin-o bala ang nagpati sang amon balita, kag kay sin-o bala ginapahayag ang butkon sang Ginuo?\n\n2 Kay magatubo sia sa iya atubang pareho sing isa ka linghod nga tanom, kag pareho sing isa ka gamot halin sa mala nga duta; wala sia sing talalupangdon nga dagway ukon kaanyag; kag kon makita naton sia wala sing katahum nga handumon naton sia.\n\n3 Ginkaugtan sia kag ginsikway sang mga tawo; isa ka tawo sang mga kasubo, kag nakakilala sang kalisud; kag gintalikdan naton sia; ginkaugtan sia, kag wala naton sia pagtalupangda.\n\n4 Sa pagkamatuod ginpas-an niya ang aton mga kalisud, kag gindala ang aton mga kasubo; apang ginkabig naton sia nga ginsilotan, ginsakit sang Dios, kag ginpaantos.\n\n5 Apang ginpilas sia tungod sang aton mga kalapasan, ginhanog sia tungod sang aton mga kalainan; ang silot sang aton paghidaet yara sa iya; kag paagi sa iya mga lapdos ginpaayo kita.\n\n6 Tanan kita, pareho sang mga carnero, nagtalalang; nagliso kita ang tagsa-tagsa sa iya kaugalingon nga dalanon; kag ang Ginuo nagpapas-an sa iya kaugalingon sang mga kalainan naton tanan.\n\n7 Ginpigos sia, kag nag-antos sia, apang wala sia nagtikab sang iya baba; gindala sia pareho sing isa ka kordero sa ihawan, kag pareho nga apa ang isa ka carnero sa atubang sang iya mga manug-alot sa amo man wala sia nagtikab sang iya baba.\n\n8 Ginkuha sia halin sa bilanggoan kag halin sa paghukom; kag sin-o ang magapahayag sang iya kaliwatan? Kay ginkakas sia halin sa duta sang mga buhi; tungod sang mga kalapasan sang akon katawhan sia ginsilotan.\n\n9 Kag ginhimo niya ang iya lulubngan upod sa mga malain, kag upod sa manggaranon sa iya kamatayon; bangod wala sia sing ginhimo nga malain, kag wala man sing bisan ano nga kabutigan sa iya baba.\n\n10 Apang nahamuot ang Ginuo sa paghanog sa iya; ginpakalisud niya sia; kon pagahimuon mo ang iya kalag nga isa ka halad para sa sala makita niya ang iya kaliwatan, palawigon niya ang iya mga adlaw, kag ang kahamuot sang Ginuo magauswag sa iya kamot.\n\n11 Makita niya ang pag-antos sang iya kalag, kag malipay; sa iya ihibalo ang akon matarong nga alagad magapakamatarong sang madamo; kay magapas-an sia sang ila mga kalainan.\n\n12 Gani hatagan ko sia sing bahin nga upod sa mga kadalagkoan, kag bahinon niya ang inagaw upod sa mga makusog; bangod gin-ula niya ang iya kalag tubtob sa kamatayon; kag naisip sia upod sa mga makasasala; kag gindala niya ang mga sala sang madamo, kag naghimo sang pagpanabang para sa mga makasasala.\n\n", "mosiah 15": "[center][font_size=26]Kapitulo 15[/font_size][/center]\n\n[i]Paano si Cristo nangin pareho nga Amay kag Anak—Magapanabang Sia kag magapas-an sang mga kalapasan sang Iya katawhan—Sila kag ang tanan nga balaan nga propeta Iya mga kaliwatan—Ginpahanabo Niya ang Pagkabanhaw—Ang magagmay nga kabataan may kabuhi nga wala’y katapusan. Mga 148 B.C.[/i]\n\n1 Kag karon si Abinadi nagsiling sa ila: Luyag ko nga mahangpan ninyo nga ang Dios mismo magapanaog sa tunga sang mga anak sang katawhan, kag magatubos sang iya katawhan.\n\n2 Kag bangod magakabuhi sia sa unod pagatawgon sia nga Anak sang Dios, kag bangod napaidalom niya ang unod sa kabubut-on sang Amay, sia ang Amay kag ang Anak—\n\n3 Ang Amay, bangod ginpanamkon sia paagi sa gahum sang Dios; kag ang Anak, tungod sang unod; gani nahimo sia nga ang Amay kag Anak—\n\n4 Kag sila isa ka Dios, huo, ang Wala’y Katapusan nga Amay mismo sang langit kag duta.\n\n5 Kag gani ang unod nga napaidalom sa Espiritu, ukon ang Anak sa Amay, nga isa ka Dios, magaantos sang pagsulay, kag indi magpadaug sa pagsulay, kundi nga magatugot sang iya kaugalingon nga yagutaon, kag bunalon, kag tabugon, kag isikway sang iya katawhan.\n\n6 Kag pagkatapos sini tanan, pagkatapos sang paghikot sang madamo nga dalagko nga mga milagro sa tunga sang mga anak sang katawhan, pagadal-on sia, huo, bisan pareho sang ginsiling ni Isaias, nga pareho nga apa ang isa ka carnero sa atubang sang iya manug-alot, sa amo man wala sia nagtikab sang iya baba.\n\n7 Huo, sa amo man pagadal-on sia, ilansang sa krus, kag patyon, ang unod nga mapaidalom bisan tubtob sa kamatayon, ang kabubut-on sang Anak mapaidalom sa kabubut-on sang Amay.\n\n8 Kag sa amo nga paagi ginabugto sang Dios ang mga gapos sang kamatayon, nga naangkon ang kadalag-an batok sa kamatayon; nga nagahatag sa Anak sing gahum sa paghimo sang pagpanabang para sa mga anak sang katawhan—\n\n9 Nga nagkayab sa langit, nga may tagipusuon sang kaluoy; nga napuno sang kaluoy sa mga anak sang katawhan; nga nagatindog sa tunga nila kag sang hustisya; nga nagbugto sang mga gapos sang kamatayon, nagdala sa iya kaugalingon sang ila kalainan kag sang ila mga kalapasan, nga nagtubos sa ila, kag nagsabat sang mga ginapangayo sang hustisya.\n\n10 Kag karon ginasiling ko sa inyo, sin-o ang magapahayag sang iya kaliwatan? Tan-awa, ginasiling ko sa inyo, nga pagkatapos nga ang iya kalag nahimo nga isa ka halad para sa sala makita niya ang iya kaliwatan. Kag karon ano ang inyo masiling? Kag sin-o ang iya mangin kaliwatan?\n\n11 Tan-awa ginasiling ko sa inyo, nga kon sin-o man ang nakabati sang mga pulong sang mga propeta, huo, sang tanan nga balaan nga propeta nga nagpropesiya parte sang pagkari sang Ginuo—ginasiling ko sa inyo, nga ang tanan sinang mga nagpamati sa ila mga pulong, kag nagpati nga ang Ginuo magatubos sang iya katawhan, kag nagpaabot sa sinang adlaw para sa kapatawaran sang ila mga sala, ginasiling ko sa inyo, nga amo ini sila ang iya kaliwatan, ukon sila ang mga manunubli sang ginharian sang Dios.\n\n12 Kay sila ining ang ila mga sala iya ginpas-an; sila ining para sa ila nagpakamatay sia agud matubos sila halin sa ila mga kalapasan. Kag karon, indi bala sila iya kaliwatan?\n\n13 Huo, kag indi bala ang mga propeta, ang tagsa nga nagtikab sang iya baba agud magpropesiya, nga wala mahulog sa kalapasan, ang buot ko silingon ang tanan nga balaan nga propeta halin pa sang pagsugod sang kalibutan? Ginasiling ko sa inyo nga sila iya kaliwatan.\n\n14 Kag sila ining nagbantala sang paghidaet, nga nagdala sang maayong balita sang kaayohan, nga nagbantala sang kaluwasan; kag nagsiling sa Sion: Ang imo Dios nagahari!\n\n15 Kag O daw ano katahum sa mga bukid ang ila mga tiil!\n\n16 Kag sa liwat, daw ano katahum sa mga bukid ang mga tiil sinang mga nagabantala gihapon sang paghidaet!\n\n17 Kag sa liwat, daw ano katahum sa mga bukid ang mga tiil sinang mga magabantala pagkatapos sini sang paghidaet, huo, halin sa sini nga tion, padayon tubtob sa wala’y katapusan!\n\n18 Kag tan-awa, ginasiling ko sa inyo, indi lamang ini. Kay O daw ano katahum sa mga bukid ang mga tiil niya nga nagadala sang maayong balita, nga amo ang tagtukod sang paghidaet, huo, bisan ang Ginuo, nga nagtubos sang iya katawhan; huo, sia nga naghatag sang kaluwasan sa iya katawhan;\n\n19 Kay kon indi tungod sang pagtubos nga iya ginhimo para sa iya katawhan, nga ginhanda halin pa sa pagtuga sang kalibutan, ginasiling ko sa inyo, kon indi tungod sini, ang tanan nga tawo pat-od gid nga nadula kuntani.\n\n20 Apang tan-awa, ang mga gapos sang kamatayon magakalabugto, kag ang Anak magahari, kag may gahum sa kamatayon; gani, ipahanabo niya ang pagkabanhaw sang mga minatay.\n\n21 Kag may magaabot nga pagkabanhaw, bisan ang una nga pagkabanhaw; huo, bisan ang pagkabanhaw nila sadto, kag nila subong, kag nila nga magaabot, bisan tubtob sa pagkabanhaw ni Cristo—kay sa amo sia sina pagatawgon.\n\n22 Kag karon, ang pagkabanhaw sang tanan nga propeta, kag sang tanan sinang mga nagpati sa ila mga pulong, ukon sang tanan sinang mga nagtuman sang mga kasugoan sang Dios, magabangon sa una nga pagkabanhaw; gani, sila ang una nga pagkabanhaw.\n\n23 Pagabangonon sila agud magpuyo upod sa Dios nga nagtubos sa ila; tungod sini may kabuhi sila nga wala’y katapusan paagi kay Cristo nga nagbugto sang mga gapos sang kamatayon.\n\n24 Kag sila ining mga may bahin sa una nga pagkabanhaw; kag sila ining nagkalamatay antes nagkari si Cristo, sa ila pagkawala’y hinalung-ong, nga ang kaluwasan wala mapahayag sa ila. Kag tungod sini ang Ginuo magapahanabo sang pagpanumbalik sang mga ini; kag may bahin sila sa una nga pagkabanhaw, ukon may kabuhi nga wala’y katapusan, kay natubos sang Ginuo.\n\n25 Kag ang magagmay nga kabataan may kabuhi man nga wala’y katapusan.\n\n26 Apang tan-awa, kag magkahadlok, kag magkurog sa atubang sang Dios, kay dapat kamo nga magkurog; kay ang Ginuo wala nagatubos sang nagarebelde batok sa iya kag nagakalamatay sa ila mga sala; huo, bisan ang tanan sadtong mga nagkaladula sa ila mga sala halin pa sang pagsugod sang kalibutan, nga hungod nga nagrebelde batok sa Dios, nga nakahibalo sang mga kasugoan sang Dios, kag indi magtuman sang mga ini; sila ining wala sing bahin sa una nga pagkabanhaw.\n\n27 Gani indi bala dapat kamo nga magkurog? Kay ang kaluwasan wala nagaabot sa amo sina sa ila; kay ang Ginuo wala nagtubos sang amo sina sa ila; huo, ukon ang Ginuo indi man makatubos sang amo sina sa ila; kay indi niya masupak ang iya kaugalingon; kay indi niya masupak ang hustisya kon may kinamatarong ini.\n\n28 Kag karon ginasiling ko sa inyo nga ang tion magaabot nga ang kaluwasan sang Ginuo igapahayag sa tagsa ka nasyon, kaliwat, lengguahe, kag katawhan.\n\n29 Huo, Ginuo, ang imo mga manugbantay magabayaw sang ila tingug; sa tingug nga tingob magakanta sila; kay makita nila sing mata sa mata kon ibalik liwat sang Ginuo ang Sion.\n\n30 Maghugyaw sa kalipay; magkanta sing tingob kamo nga nalaglag nga mga lugar sang Jerusalem; kay ginpasulhay sang Ginuo ang iya katawhan, gintubos niya ang Jerusalem.\n\n31 Ginpakita sang Ginuo ang iya balaan nga butkon sa mga mata sang tanan nga nasyon; kag ang tanan nga yara sa mga punta sang kalibutan makakita sang kaluwasan sang aton Dios.\n\n", "mosiah 16": "[center][font_size=26]Kapitulo 16[/font_size][/center]\n\n[i]Ang Dios nagatubos sang mga tawo halin sa ila nagtalang kag nalaglag nga kahimtangan—Inang mga dutan-on nagapabilin nga daw wala sing pagtubos—Si Cristo nagapahanabo sang pagkabanhaw padulong sa nagapadayon nga kabuhi ukon sa nagapadayon nga silot. Mga 148 B.C.[/i]\n\n1 Kag karon, natabo ini nga pagkatapos nga nakahambal si Abinadi sining mga pulong gin-untay niya ang iya kamot kag nagsiling: Magaabot ang tion nga ang tanan makakita sang kaluwasan sang Ginuo; kon ang tagsa ka nasyon, kaliwat, lengguahe, kag katawhan makakita sing mata sa mata kag magakilala sa atubang sang Dios nga matarong ang iya mga paghukom.\n\n2 Kag dayon ang mga malain panabugon, kag may kabangdanan sila agud magtangis, kag maghibi, kag magnguyngoy, kag magbagrot sang ila mga ngipon; kag ini bangod indi sila magpamati sa tingug sang Ginuo; gani ang Ginuo indi magtubos sa ila.\n\n3 Kay mga dutan-on kag yawan-on sila, kag ang yawa may gahum sa ila; huo, bisan inang dumaan nga man-og nga nagsulay sang aton una nga mga ginikanan, nga amo ang kabangdanan sang ila pagkahulog; nga amo ang kabangdanan sang tanan nga tawo nga mangin dutan-on, lawasnon, yawan-on, nga nakahibalo sang malain sa maayo, nga nagpaidalom sang ila mga kaugalingon sa yawa.\n\n4 Gani ang tanan nga tawo nagtalang; kag tan-awa, lubos sila kuntani nga nagtalang kon wala pagtubosa sang Dios ang iya katawhan halin sa ila nagtalang kag nalaglag nga kahimtangan.\n\n5 Apang dumduma nga sia nga mapiliton sa iya kaugalingon nga dutan-on nga kinaugali, kag nagapadayon sa mga dalanon sang sala kag pagrebelde batok sa Dios, nagapabilin sa iya nalaglag nga kahimtangan kag ang yawa may tanan nga gahum sa iya. Gani daw pareho nga wala sing pagtubos nga nahimo sa iya, bangod nangin isa sia ka kaaway sang Dios; kag amo man ang yawa isa ka kaaway sang Dios.\n\n6 Kag karon kon si Cristo wala nagkari sa kalibutan, nga nagahambal sang mga butang nga magaabot nga daw nag-abot na ang mga ini, wala kuntani sing natabo nga pagtubos.\n\n7 Kag kon si Cristo wala nagbangon halin sa mga minatay, ukon nagbugto sang mga gapos sang kamatayon agud ang lulubngan mangin wala sing kadalag-an, kag ang kamatayon mangin wala sing kasakit, wala kuntani sing natabo nga pagkabanhaw.\n\n8 Apang may yara sang pagkabanhaw, gani ang lulubngan wala sing kadalag-an, kag ang kasakit sang kamatayon nadaug tungod kay Cristo.\n\n9 Sia ang kasanag kag ang kabuhi sang kalibutan; huo, isa ka kasanag nga nagapadayon nga indi gid magdulom; huo, kag isa man ka kabuhi nga nagapadayon agud nga mangin wala na sing kamatayon pa.\n\n10 Bisan ining lawas nga may kamatayon magasul-ob sang kawala’y kamatayon, kag ining madunot magasul-ob sang indi madunot, kag pagadal-on sa pagtindog sa atubang sang hukmanan sang Dios, agud hukman niya suno sa ila mga binuhatan kon bala ang mga ini maayo ukon ang mga ini malain—\n\n11 Kon ang mga ini maayo, sa pagkabanhaw sang nagapadayon nga kabuhi kag kalipayan; kag kon ang mga ini malain, sa pagkabanhaw sang nagapadayon nga silot, nga ginatugyan sa yawa, nga nagsakop sa ila, nga amo ang silot—\n\n12 Nga naglakat suno sa ila kaugalingon nga dutan-on nga mga kabubut-on kag mga kaluyag; nga wala gid nagtawag sa Ginuo samtang ang mga butkon sang kaluoy nagauntay sa ila; kay ang mga butkon sang kaluoy gin-untay sa ila, kag indi sila; sila nga ginpaandaman parte sang ila mga kalainan apang indi sila magtalikod sa mga ini; kag ginsugo sila sa paghinulsol apang indi sila maghinulsol.\n\n13 Kag karon, indi bala kamo dapat magkurog kag maghinulsol sang inyo mga sala, kag dumdumon nga tungod lamang kag paagi kay Cristo nga mahimo kamo maluwas?\n\n14 Gani, kon nagatudlo kamo sang layi ni Moises, itudlo man nga ini landong sang mga butang nga magaabot—\n\n15 Tudloi sila nga ang pagtubos magaabot paagi kay Cristo nga Ginuo, nga amo mismo ang Wala’y Katapusan nga Amay. Amen.\n\n", "mosiah 17": "[center][font_size=26]Kapitulo 17[/font_size][/center]\n\n[i]Si Alma nagpati kag ginsulat ang mga pulong ni Abinadi—Si Abinadi nag-antos sang kamatayon paagi sa kalayo—Nagpropesiya sia sang balatian kag kamatayon paagi sa kalayo sa mga magapatay sa iya. Mga 148 B.C.[/i]\n\n1 Kag karon natabo ini nga sang nakatapos si Abinadi sining mga ginpanghambal, nagsugo ang hari nga dal-on sia sang mga pari kag ipapatay sia.\n\n2 Apang may isa sa tunga nila nga ang iya ngalan amo si Alma, sia nga isa man sa kaliwat ni Nefi. Kag isa sia ka pamatan-on, kag nagpati sia sa mga pulong nga ginpanghambal ni Abinadi kay nakahibalo sia parte sa kalainan nga ginpamatuod ni Abinadi batok sa ila; gani nagsugod sia sa pagpakitluoy sa hari nga indi sia maakig kay Abinadi, kundi nga tugotan nga maglakat sia sing matawhay.\n\n3 Apang mas naakig ang hari, kag nagsugo nga tabugon si Alma halin sa ila, kag nagpadala sang iya mga alagad sa pagsunod sa iya agud patyon nila sia.\n\n4 Apang nalagyo sia halin sa ila atubang kag nagpanago sia sa bagay nga wala nila sia makita. Kag sia nga nagapanago sa sulod sang madamo nga inadlaw nagsulat sang tanan nga pulong nga ginpanghambal ni Abinadi.\n\n5 Kag natabo ini nga ang hari nagsugo nga likupan sang iya mga bantay si Abinadi kag dakpon sia; kag gingapos nila sia kag ginhunong sa bilanggoan.\n\n6 Kag pagkatapos sang tatlo ka adlaw, sang makakonsulta sa iya mga pari, nagsugo sia nga dal-on ini liwat sa iya atubang.\n\n7 Kag nagsiling sia sa iya: Abinadi, nakakita kami sang kaso batok sa imo, kag nagakaangay ikaw sang kamatayon.\n\n8 Kay ikaw nagsiling nga ang Dios mismo magapanaog sa tunga sang mga anak sang katawhan; kag karon, sa sini nga kabangdanan mapatay ka luwas lang kon bawion mo ang tanan nga pulong nga malain nga ginpanghambal mo parte sa akon kag sa akon katawhan.\n\n9 Karon si Abinadi nagsiling sa iya: Ginasiling ko sa inyo, indi ko pagbawion ang mga pulong nga akon ginpanghambal sa inyo parte sa sining katawhan kay matuod ang mga ini; kag agud mahibal-an ninyo ang kapat-uran sang mga ini gintugotan ko ang akon kaugalingon nga mahulog ako sa inyo mga kamot.\n\n10 Huo, kag pagaantoson ko bisan tubtob sa kamatayon, kag indi ko pagbawion ang akon mga pulong, kag magatindog ang mga ini bilang testimonya batok sa inyo. Kag kon patyon ninyo ako magapaagay kamo sang inosente nga dugo, kag magatindog man ini bilang testimonya batok sa inyo sa ulihing adlaw.\n\n11 Kag karon si haring Noe naghana nga buy-an sia kay nahadlok sia sang iya pulong; kay nahadlok sia nga ang mga paghukom sang Dios magtupa sa iya.\n\n12 Apang ang mga pari nag-alsa sang ila mga tingug batok sa iya, kag nagsugod sa pag-akusar sa iya nga nagasiling: Ginpasipalahan niya ang hari. Gani napukaw sa kaakig ang hari batok sa iya, kag gintugyan niya sia agud mapatay sia.\n\n13 Kag natabo ini nga gindala nila sia kag gingapos sia, kag ginbunal ang iya panit sang mga kahoy nga inuggatong, huo, bisan tubtob sa kamatayon.\n\n14 Kag karon sang ang mga dabadaba nagsugod sa pagpaso sa iya, nagsinggit sia sa ila nga nagasiling:\n\n15 Tan-awa, bisan pareho sang inyo ginhimo sa akon, sa amo man matabo ini nga ang inyo kaliwatan mangin kabangdanan nga madamo ang magaantos sang mga kasakit nga akon ginaantos, bisan pa ang mga kasakit sang kamatayon paagi sa kalayo; kag ini bangod nagapati sila sa kaluwasan sang Ginuo nga ila Dios.\n\n16 Kag matabo ini nga paantoson kamo sang tanan nga sari sang mga balatian tungod sang inyo mga kalainan.\n\n17 Huo, kag pagasakiton kamo sa tanan nga bahin, kag panabugon kag palaptahon diri kag didto, bisan pareho sing isa ka maila nga panong nga ginatabog sang maila kag mapintas nga mga sapat.\n\n18 Kag sa sina nga adlaw pangitaon kamo, kag pangdakpon kamo sang kamot sang inyo mga kaaway, kag dayon magaantos kamo, pareho sang akon pag-antos, sang mga kasakit sang kamatayon paagi sa kalayo.\n\n19 Gani ang Dios magahikot sang pagtimalus sa ila nga nagapamatay sang iya katawhan. O Dios, batona ang akon kalag.\n\n20 Kag karon, sang nahambal ni Abinadi ining mga pulong, natumba sia, nga nag-antos sang kamatayon paagi sa kalayo; huo, nga ginpatay bangod indi niya pag-isikway ang mga kasugoan sang Dios, nga gintakpan ang kamatuoran sang iya mga pulong paagi sa iya kamatayon.\n\n", "mosiah 18": "[center][font_size=26]Kapitulo 18[/font_size][/center]\n\n[i]Si Alma nagwali sing sekreto—Ginpahamtang niya ang kasugtanan sa bunyag kag nagpangbunyag sa mga tubig sang Mormon—Gintukod niya ang Simbahan ni Cristo kag nag-ordin sang mga pari—Ginsuporta nila ang ila mga kaugalingon kag gintudloan ang katawhan—Si Alma kag ang iya katawhan nagpalagyo kay Haring Noe padulong sa kamingawan. Mga 147–145 B.C.[/i]\n\n1 Kag karon, natabo ini nga si Alma, nga nalagyo sa mga alagad ni haring Noe, naghinulsol sang iya mga sala kag mga kalainan, kag naglibot sing sekreto sa katawhan, kag nagsugod sa pagpanudlo sang mga pulong ni Abinadi—\n\n2 Huo, parte sa sinang magaabot, kag parte man sa pagkabanhaw sang mga minatay, kag sang pagtubos sang katawhan, nga igapahanabo paagi sa gahum, kag mga pag-antos, kag kamatayon ni Cristo, kag sang iya pagkabanhaw kag pagkayab pa-langit.\n\n3 Kag ang tanan nga nagapamati sa iya pulong iya gintudloan. Kag gintudloan niya sila sing sekreto agud nga indi ini mahibaloan sang hari. Kag madamo ang nagpati sa iya mga pulong.\n\n4 Kag natabo ini nga ang tanan nga nagpati sa iya nagkadto sa isa ka lugar nga ginatawag nga Mormon, nga nagbaton sang ngalan sini halin sa hari, nga yara sa mga dulonan sang duta nga may madamo, sa mga tinion ukon sa mga panahon, sang mabangis nga mga sapat.\n\n5 Karon, didto sa Mormon may isa ka tuburan sang putli nga tubig, kag si Alma nagkadto didto, kay malapit didto sa tubig may isa ka kasiutan sang magagmay nga kahoy, nga sa diin ginatago niya ang iya kaugalingon kon adlaw sa mga pagpangita sang hari.\n\n6 Kag natabo ini nga ang tanan nga nagpati sa iya nagkadto didto agud magpamati sang iya mga pulong.\n\n7 Kag natabo ini, pagkatapos sang madamo nga inadlaw madamo ang nagtililipon sa lugar sang Mormon agud magpamati sang mga pulong ni Alma. Huo, ang tanan nagtililipon nga nagpati sa iya pulong agud magpamati sa iya. Kag gintudloan niya sila, kag nagwali sa ila sang paghinulsol, kag pagtubos, kag pagtuo sa Ginuo.\n\n8 Kag natabo ini nga nagsiling sia sa ila: Tan-awa, yari ang mga tubig sang Mormon (kay amo ini ang pagtawag sang mga ini) kag karon, tungod maluyag kamo nga magsulod sa panong sang Dios, kag tawagon nga iya katawhan, kag sugot nga magpas-an sang mga palas-anon sang isa kag isa agud nga mangin mamag-an ang mga ini;\n\n9 Huo, kag handa nga magpangalisud upod sinang mga nagapangalisud; huo, kag magpaumpaw sinang mga nagakinahanglan sang kaumpawan, kag magtindog bilang mga saksi sang Dios sa tanan nga tion kag sa tanan nga butang, kag sa tanan nga lugar nga mangin yara kamo, bisan tubtob sa kamatayon, agud matubos kamo sang Dios, kag maisip upod sinang mga sa una nga pagkabanhaw, agud makaangkon kamo sang kabuhi nga wala’y katapusan—\n\n10 Karon ginasiling ko sa inyo, kon amo ini ang handum sang inyo mga tagipusuon, ano bala ang inyo ginapamatok sa pagpabunyag sa ngalan sang Ginuo bilang isa ka saksi sa iya atubang nga nagsulod kamo sa isa ka kasugtanan upod sa iya nga magaalagad kamo sa iya kag magtuman sang iya mga kasugoan agud ibubo niya ang iya Espiritu sing bugana pa gid sa inyo?\n\n11 Kag karon sang nabatian sang katawhan ining mga pulong, nagpinalakpak sila sang ila mga kamot tungod sang kalipay, kag nagsininggit: Amo ini ang handum sang amon mga tagipusuon.\n\n12 Kag karon natabo ini nga gindala ni Alma si Helam, sia nga isa sang mga nauna, kag naglusong kag nagtindog sa tubig, kag nagpangamuyo nga nagasiling: O Ginuo, ibubo ang imo Espiritu sa sining imo alagad agud mahikot niya ining buluhaton nga may pagkabalaan sang tagipusuon.\n\n13 Kag sang nahambal na niya ining mga pulong, ang Espiritu sang Ginuo nag-abot sa iya, kag nagsiling sia: Helam, ginabunyagan ko ikaw, nga may awtoridad halin sa Dios nga Makagagahum, bilang isa ka pamatuod nga nagsulod ikaw sa isa ka kasugtanan nga mag-alagad sa iya tubtob nga mapatay ka tuhoy sa mortal nga lawas; kag kabay nga ang Espiritu sang Ginuo mabubo sa imo; kag kabay nga hatagan niya ikaw sang kabuhi nga wala’y katapusan paagi sa pagtubos ni Cristo nga iya ginhanda halin pa sa pagtuga sang kalibutan.\n\n14 Kag pagkatapos nga nahambal ni Alma ining mga pulong, pareho sanday Alma kag Helam nga nagtugmaw sa tubig; kag nagbutwa sila kag nagtakas halin sa tubig nga nagakasadya, nga napuno sang Espiritu.\n\n15 Kag sa liwat, si Alma nagdala sing isa pa, kag naglusong sa ika-duha nga tion sa tubig, kag ginbunyagan sia pareho sa nauna, lamang wala na niya liwat gintugmaw ang iya kaugalingon sa tubig.\n\n16 Kag sa amo nga paagi ginbunyagan niya ang tanan nga nagkadto sa lugar sang Mormon; kag yara sila sa kadamuon nga mga duha ka gatos kag apat ka mga tawo; huo, kag ginbunyagan sila sa mga tubig sang Mormon, kag napuno sang grasya sang Dios.\n\n17 Kag gintawag sila nga simbahan sang Dios, ukon ang simbahan ni Cristo sugod sa sina nga tion. Kag natabo ini nga kon sin-o man ang nabunyagan paagi sa gahum kag awtoridad sang Dios gindugang sa iya simbahan.\n\n18 Kag natabo ini nga si Alma, nga may awtoridad halin sa Dios, nag-ordin sang mga pari; bisan isa ka pari sa tagsa ka singkwenta sang ila kadamuon ang iya gin-ordinan nga magwali sa ila, kag magtudlo sa ila parte sa mga butang nga may kahilabtanan sa ginharian sang Dios.\n\n19 Kag ginsugo niya sila nga dapat wala sila sing itudlo luwas lang nga ang mga ini mga butang nga iya ginpanudlo, kag inang mga ginpanghambal sang baba sang balaan nga mga propeta.\n\n20 Huo, bisan sia nagsugo sa ila nga dapat wala sila sing iwali luwas lang nga ini paghinulsol kag pagtuo sa Ginuo nga nagtubos sa iya katawhan.\n\n21 Kag ginsugo niya sila nga dapat wala sing pagbinaisay sa isa kag isa, kundi nga magtulok sila sa palaabuton sa isa ka mata, nga may isa ka pagtuo kag isa ka bunyag, nga ang ila mga tagipusuon nabugkos sa pag-isa kag sa gugma sa isa kag isa.\n\n22 Kag gani ginsugo niya sila nga magwali. Kag gani nangin mga anak sila sang Dios.\n\n23 Kag ginsugo niya sila nga dapat nila tipigan ang adlaw nga inugpahuway, kag pakabalaanon ini, kag adlaw-adlaw dapat man sila maghatag sing mga pagpasalamat sa Ginuo nga ila Dios.\n\n24 Kag ginsugo man niya sila nga ang mga pari nga iya gin-ordinan dapat nga magpangabudlay sa ila kaugalingon nga mga kamot para sa ila palangabuhian.\n\n25 Kag may isa ka adlaw sa tagsa ka semana nga ginpain agud nga magtililipon sila sang ila mga kaugalingon agud magtudlo sa katawhan, kag agud magsimba sa Ginuo nga ila Dios, kag amo man, sa masami suno sa ila masarangan, agud magtililipon sang ila mga kaugalingon.\n\n26 Kag ang mga pari indi dapat magsandig sa katawhan para sa ila palangabuhian; kundi para sa ila pagpangabudlay magabaton sila sang grasya sang Dios, agud nga mangin mabakod sila sa Espiritu, nga may ihibalo parte sa Dios, agud nga makatudlo sila nga may gahum kag awtoridad halin sa Dios.\n\n27 Kag sa liwat si Alma nagsugo nga ang katawhan sang simbahan dapat magpaambit sang ila ikasarang, ang tagsa-tagsa suno sa sinang yara sa iya; kon may iya sia nga mas bugana dapat sia magpaambit sing mas bugana; kag sia nga may diutay gid lamang, diutay man ang dapat pangayuon; kag sia nga wala dapat nga hatagan.\n\n28 Kag sa amo nga paagi sila dapat magpaambit sang ila ikasarang sa ila kaugalingon nga kabubut-on kag maayo nga mga handum tuhoy sa Dios, kag sa sinang mga pari nga nagakinahanglan, huo, kag sa tagsa ka nagakinahanglan nga hublas nga kalag.\n\n29 Kag ini ginsiling niya sa ila, bilang sinugo sang Dios; kag naglakat sila sing matarong sa atubang sang Dios nga nagapaambit sa isa kag isa sa dutan-on kag sa espirituhanon suno sa ila mga panginahanglan kag sa ila mga kakulang.\n\n30 Kag karon natabo ini nga ini tanan ginhimo sa Mormon, huo, sa tupad sang mga tubig sang Mormon, sa lasang nga malapit sa mga tubig sang Mormon; huo, ang lugar sang Mormon, ang mga tubig sang Mormon, ang lasang sang Mormon, daw ano katahum sang mga ini sa mga mata nila nga nakahibalo parte sa ila Manunubos; huo, kag daw ano sila kabulahan kay magakanta sila sang pagdayaw sa iya tubtob sa wala’y katapusan.\n\n31 Kag ining mga butang ginhimo sa mga dulonan sang duta agud nga ang mga ini indi mahibaloan sang hari.\n\n32 Apang tan-awa, natabo ini nga ang hari, nga nakatukib sing hublag sa tunga sang katawhan, nagpadala sang iya mga alagad agud bantayan sila. Gani sa adlaw nga nagatililipon sila sang ila mga kaugalingon sa pagpamati sang pulong sang Ginuo ginbuyagyag sila sa hari.\n\n33 Kag karon ang hari nagsiling nga si Alma nagasugyot sa katawhan sa pagrebelde batok sa iya; gani nagpadala sia sang iya kasoldadohan agud laglagon sila.\n\n34 Kag natabo ini nga si Alma kag ang katawhan sang Ginuo ginsugiran parte sang nagapakadto nga kasoldadohan sang hari; gani ginhimos nila ang ila mga tolda kag ang ila mga panimalay kag nagkadto sa kamingawan.\n\n35 Kag yara sila sa kadamuon nga mga apat ka gatos kag singkwenta ka mga tawo.\n\n", "mosiah 19": "[center][font_size=26]Kapitulo 19[/font_size][/center]\n\n[i]Si Gideon nagtinguha sa pagpatay kay Haring Noe—Ginsalakay sang mga Lamanhon ang duta—Si Haring Noe nag-antos sang kamatayon paagi sa kalayo—Si Limhi nagdumala bilang isa ka hari nga nagabayad sang buwis. Mga 145–121 B.C.[/i]\n\n1 Kag natabo ini nga nagbalik ang mga kasoldadohan sang hari nga napaslawan sa pagpangita sang katawhan sang Ginuo.\n\n2 Kag karon tan-awa, diutay ang mga puwersa sang hari bangod nabuhinan, kag didto nagsugod nga may pagbinahin-bahin sa nagkalabilin sang katawhan.\n\n3 Kag ang mas diutay nga bahin nagsugod sa pagpabutyag sing madamo nga pagpamahog batok sa hari, kag didto nagsugod nga may dako nga pagbinaisay sa tunga nila.\n\n4 Kag karon may isa ka lalaki sa ila nga ang ngalan amo si Gideon, kag sia nga isa ka mabukod nga lalaki kag isa ka kaaway sang hari, gani naggabot sia sang iya espada, kag nagsumpa sa iya kaakig nga patyon niya ang hari.\n\n5 Kag natabo ini nga nakig-away sia batok sa hari; kag sang nakita sang hari nga madali na lang sia mapierdi sini, nalagyo sia kag nagdalagan kag nagsaka sa tore nga malapit sa templo.\n\n6 Kag ginlagas sia ni Gideon kag malapit na lang sia nga makaabot sa ibabaw sang tore agud patyon ang hari, kag ang hari nagtulok sa palibot sa duta sang Semlon, kag tan-awa, ang kasoldadohan sang mga Lamanhon yara na sa sulod sang mga dulonan sang duta.\n\n7 Kag karon ang hari nagpakitluoy sa kalisud sang iya kalag nga nagasiling: Gideon, kaluoyi ako, kay ang mga Lamanhon nagasalakay sa aton, kag laglagon nila kita; huo, laglagon nila ang akon katawhan.\n\n8 Kag karon ang hari wala man gid sing pagkabalaka sa iya katawhan nga pareho sang iya pagkabalaka sa iya kaugalingon nga kabuhi; bisan pa amo sini, wala sia ginpatay ni Gideon.\n\n9 Kag ang hari nagsugo sa katawhan nga magpalagyo sila sa mga Lamanhon, kag sia mismo nag-una sa ila, kag nagpalagyo sila padulong sa kamingawan upod ang ila mga babayi kag ang ila mga kabataan.\n\n10 Kag natabo ini nga ginpanglagas sila sang mga Lamanhon, kag nalab-ot sila, kag nagsugod sa pagpamatay sa ila.\n\n11 Karon natabo ini nga ang hari nagsugo sa ila nga dapat bayaan sang tanan nga lalaki ang ila mga asawa kag ang ila mga kabataan, kag magpalagyo sa mga Lamanhon.\n\n12 Karon madamo ang indi magbiya sa ila, kundi mas ginpili pa nga magpabilin kag magkalamatay upod sa ila. Kag ginbayaan sang iban ang ila mga asawa kag ang ila mga kabataan kag nagpalagyo.\n\n13 Kag natabo ini nga ang mga nagpabilin upod sa ila mga asawa kag sa ila mga kabataan nagsugo sang ila matahum nga mga anak nga babayi nga mag-atubang kag magpakitluoy sa mga Lamanhon nga indi nila sila pagpamatyon.\n\n14 Kag natabo ini nga ang mga Lamanhon naluoy sa ila kay nabihag sila sa katahum sang ila mga babayi.\n\n15 Gani wala sila ginpamatay sang mga Lamanhon, kag gindala sila nga mga bihag kag ginbalik sa duta sang Nefi, kag gintugotan sila nga mapanag-iyahan nila ang duta sa idalom sang mga kondisyon nga itugyan nila si haring Noe sa mga kamot sang mga Lamanhon, kag ihatag ang ila pagkabutang, bisan ang katunga sang tanan nila nga ginapanag-iyahan, katunga sang ila mga bulawan, kag ila mga pilak, kag tanan nila nga malahalon nga mga butang, kag sa amo nga paagi dapat sila magbayad sang buwis tuig-tuig sa hari sang mga Lamanhon.\n\n16 Kag karon may isa sang mga anak nga lalaki sang hari sa sinang mga gindala nga bihag nga ang ngalan amo si Limhi.\n\n17 Kag karon si Limhi luyag nga indi pagpatyon ang iya amay; apang, si Limhi nakahibalo sang mga kalainan sang iya amay, kay sia mismo isa ka matarong nga tawo.\n\n18 Kag natabo ini nga si Gideon nagpadala sing sekreto sang mga tinawo sa kamingawan agud magpangita sang hari kag sang mga kaupod niya. Kag natabo ini nga nasugata nila ang mga tawo sa kamingawan, tanan luwas sa hari kag sa iya mga pari.\n\n19 Karon nagsumpa sila sa ila mga tagipusuon nga mabalik sila sa duta sang Nefi, kag kon ang ila mga asawa kag ang ila mga kabataan ginpamatay, kag amo man ang mga nagpabilin upod sa ila, nga magatinguha sila sa pagtimalus, kag magpakamatay man upod sa ila.\n\n20 Kag ang hari nagsugo sa ila nga indi sila dapat magbalik; kag naakig sila sa hari, kag ginpahanabo nga mag-antos sia, bisan tubtob sa kamatayon paagi sa kalayo.\n\n21 Kag naghana sila nga pangdakpon man ang mga pari kag pamatyon sila, kag nagpalagyo sila.\n\n22 Kag natabo ini nga nagahana na sila nga magbalik sa duta sang Nefi, kag nasugat-an nila ang mga tinawo ni Gideon. Kag ginsugiran sila sang mga tinawo ni Gideon sang tanan nga natabo sa ila mga asawa kag sa ila mga kabataan; kag ang mga Lamanhon nagtugot sa ila nga maangkon nila ang duta paagi sa pagbayad sang buwis sa mga Lamanhon nga katunga sang tanan nila nga ginapanag-iyahan.\n\n23 Kag ginsugiran sang mga tawo ang mga tinawo ni Gideon nga ginpatay nila ang hari, kag ang iya mga pari nagpalagyo sa ila palayo pa gid padulong sa kamingawan.\n\n24 Kag natabo ini nga sang makatapos na sila sang seremonya, nga nagbalik sila sa duta sang Nefi, nga nagakasadya bangod ang ila mga asawa kag ang ila mga kabataan wala ginpamatay; kag ginsugiran nila si Gideon kon ano ang ila ginhimo sa hari.\n\n25 Kag natabo ini nga ang hari sang mga Lamanhon naghimo sing isa ka panumpa sa ila nga indi sila pagpamatyon sang iya katawhan.\n\n26 Kag si Limhi man, bilang anak sang hari, nga ang ginharian ginhatag sa iya sang katawhan, naghimo sang panumpa sa hari sang mga Lamanhon nga ang iya katawhan magabayad sing buwis sa iya, bisan katunga sang tanan nga ila ginapanag-iyahan.\n\n27 Kag natabo ini nga nagsugod si Limhi sa pagtukod sang ginharian kag sa pagpaluntad sang paghidaet sa iya katawhan.\n\n28 Kag ang hari sang mga Lamanhon nagbutang sang mga bantay sa palibot sang duta agud nga mapatinir niya ang katawhan ni Limhi sa duta, agud nga indi sila magkadto sa kamingawan; kag ginsuporta niya ang iya mga bantay halin sa buwis nga ginabaton niya halin sa mga Nefinhon.\n\n29 Kag karon si haring Limhi nakaangkon sing dalayon nga paghidaet sa iya ginharian sa sulod sang duha ka tuig sa bagay nga ang mga Lamanhon wala nagpanggamo sa ila ukon nagtinguha sa paglaglag sa ila.\n\n", "mosiah 20": "[center][font_size=26]Kapitulo 20[/font_size][/center]\n\n[i]Pila sang mga anak nga babayi sang mga Lamanhon pilit nga ginkuha sang mga pari ni Noe—Ang mga Lamanhon nakig-away kay Limhi kag sa iya katawhan—Ang mga kasoldadohan nga Lamanhon napaisol kag napakalma. Mga 145–123 B.C.[/i]\n\n1 Karon may isa ka lugar sa Semlon nga sa diin ang mga anak nga babayi sang mga Lamanhon nagatililipon sang ila mga kaugalingon agud magkinanta, kag agud magsinaot, kag agud maglipay sang ila mga kaugalingon.\n\n2 Kag natabo ini nga isa ka adlaw may diutay lamang sa ila nga nagtililipon agud magkinanta kag agud magsinaot.\n\n3 Kag karon ang mga pari ni haring Noe, nga nahuya nga magbalik sa siyudad sang Nefi, huo, kag nahadlok man nga pamatyon sila sang katawhan, gani wala sila nagbalik sa ila mga asawa kag sa ila mga kabataan.\n\n4 Kag tungod nagpabilin sa kamingawan, kag tungod nakita ang mga anak nga babayi sang mga Lamanhon, nagpanago sila kag naglantaw sa ila;\n\n5 Kag sang may diutay lamang sa ila ang nagtililipon agud magsinaot, naggwa sila sa ila mga palanagoan kag pilit sila nga ginkuha kag gindala sa kamingawan; huo, beynte-kwatro sang mga anak nga babayi sang mga Lamanhon ang ila gindala sa kamingawan.\n\n6 Kag natabo ini nga sang nahibal-an sang mga Lamanhon nga nagkaladula ang ila mga anak nga babayi, naakig sila sa katawhan ni Limhi kay naghunahuna sila nga kahimoan ini sang katawhan ni Limhi.\n\n7 Gani ginpadala nila ang ila mga kasoldadohan; huo, bisan ang hari mismo naglakat sa unahan sang iya katawhan; kag nagkadto sila sa duta sang Nefi agud pamatyon ang katawhan ni Limhi.\n\n8 Kag karon nakita sila ni Limhi halin sa tore, bisan ang tanan nila nga mga pagpanghanda para sa inaway iya nakita; gani ginpanipon niya ang iya katawhan, kag patago nga naghulat sa ila sa mga patag kag sa mga lasang.\n\n9 Kag natabo ini nga sang nag-abot ang mga Lamanhon, nga ang katawhan ni Limhi nagsugod sa pagsalakay sa ila halin sa ila mga lugar nga ginahulatan, kag nagsugod sa pagpamatay sa ila.\n\n10 Kag natabo ini nga nangin tuman kagrabe sang inaway kay nag-inaway sila pareho sang mga leon para sa ila mga tulukbon.\n\n11 Kag natabo ini nga ang katawhan ni Limhi nagsugod sa pagpanabog sang mga Lamanhon sa ila atubang; bisan pa nga wala sing katunga ang ila kadamuon sa mga Lamanhon. Apang nag-away sila para sa ila mga kabuhi, kag para sa ila mga asawa, kag para sa ila mga kabataan; gani nagpanikasog sila sa ila mga kaugalingon kag pareho sang mga dragon nakig-away sila.\n\n12 Kag natabo ini nga nasalapoan nila ang hari sang mga Lamanhon sa kadamuon sang ila mga patay; apang indi sia patay, nga napilasan lamang kag ginbayaan sa duta, sa pagkadasig sang pagpalagyo sang iya katawhan.\n\n13 Kag ginkuha nila sia kag ginbugkosan ang iya mga pilas, kag gindala sia sa atubang ni Limhi, kag nagsiling: Tan-awa, yari ang hari sang mga Lamanhon; sia kay napilasan natumba upod sa ila mga patay, kag ginbayaan nila sia; kag yari karon, gindala namon sia sa imo atubang; kag karon tugoti kami nga patyon sia.\n\n14 Apang si Limhi nagsiling sa ila: Indi ninyo sia pagpatyon, kundi dal-a sia diri agud makita ko sia. Kag gindala nila sia. Kag si Limhi nagsiling sa iya: Ano ang kabangdanan nga nagpakig-away kamo batok sa akon katawhan? Tan-awa, ang akon katawhan wala naglapas sang panumpa nga ginhimo ko sa inyo; gani, ngaa ginlapas ninyo ang panumpa nga ginhimo ninyo sa akon katawhan?\n\n15 Kag karon ang hari nagsiling: Ginlapas ko ang panumpa bangod pilit nga ginkuha sang imo katawhan ang mga anak nga babayi sang akon katawhan; gani, sa akon kaakig ginsugo ko ang akon katawhan nga magpakig-away batok sa imo katawhan.\n\n16 Kag karon si Limhi wala sing nabalitaan parte sini nga bagay; gani nagsiling sia: Usisaon ko sa akon katawhan kag kon sin-o man ang naghimo sini nga butang mapatay. Gani nagsugo sia sang pagpangusisa nga himuon sa iya katawhan.\n\n17 Karon sang nabatian ni Gideon ining mga butang, sia nga kapitan sang hari, nagkadto sia kag nagsiling sa hari: Ginaampo ko sa imo nga magpakatawhay, kag indi pag-usisaa ini nga katawhan, kag indi pag-ipasibangod ini nga butang sa ila.\n\n18 Kay wala mo bala madumdumi ang mga pari sang imo amay nga gintinguhaan sining katawhan nga pamatyon? Kag indi bala nga yara sila sa kamingawan? Kag indi bala nga sila amo ang pilit nga nagkuha sang mga anak nga babayi sang mga Lamanhon?\n\n19 Kag karon, tan-awa, kag sugiri ang hari sining mga butang agud masugiran niya ang iya katawhan agud mapakalma sila tuhoy sa aton; kay tan-awa nagahanda na sila sa pagsalakay batok sa aton; kag tan-awa man diutay na lamang kita.\n\n20 Kag tan-awa, magaabot sila upod ang ila madamo nga kasoldadohan; kag luwas lang nga ang hari magpakalma sa ila tuhoy sa aton pat-od gid nga magkalamatay kita.\n\n21 Kay indi bala nga natuman na ang mga pulong ni Abinadi nga ginpropesiya niya batok sa aton—kag ini tanan bangod indi kita mamati sa mga pulong sang Ginuo, kag magtalikod sa aton mga kalainan?\n\n22 Kag karon pakalmahon naton ang hari, kag tumanon naton ang panumpa nga ginhimo naton sa iya; kay mas maayo pa nga yara kita sa pagkaulipon sangsa madulaan kita sang aton mga kabuhi; gani, untatan naton ang pagpaagay sang tuman nga dugo.\n\n23 Kag karon ginsugiran ni Limhi ang hari sang tanan nga butang parte sa iya amay, kag sang mga pari nga nagpalagyo sa kamingawan, kag ginbasol ang pilit nga pagkuha sang ila mga anak nga babayi sa ila.\n\n24 Kag natabo ini nga ang hari napakalma tuhoy sa iya katawhan; kag nagsiling sia sa ila: Maggwa kita agud sugataon ang akon katawhan nga wala sing mga armas; kag ginapromisa ko sa inyo upod ang isa ka panumpa nga ang akon katawhan indi magpamatay sang imo katawhan.\n\n25 Kag natabo ini nga ginsunod nila ang hari, kag naggwa nga wala sing mga armas agud sugataon ang mga Lamanhon. Kag natabo ini nga ginsugata nila ang mga Lamanhon; kag ang hari sang mga Lamanhon nagduko sa ila atubang, kag nagpakitluoy para sa katawhan ni Limhi.\n\n26 Kag sang nakita sang mga Lamanhon ang katawhan ni Limhi nga wala sila sing mga armas, naluoy sila sa ila kag napakalma tuhoy sa ila, kag nagbalik sing matawhay upod sa ila hari sa ila kaugalingon nga duta.\n\n", "mosiah 21": "[center][font_size=26]Kapitulo 21[/font_size][/center]\n\n[i]Ang katawhan ni Limhi ginsakit kag ginpierde sang mga Lamanhon—Nasugat-an sang katawhan ni Limhi si Amon kag nahaylo—Ginsugiran nila si Amon sang beynte-kwatro ka lamina sang mga Jarednon. Mga 122–121 B.C.[/i]\n\n1 Kag natabo ini nga si Limhi kag ang iya katawhan nagbalik sa siyudad sang Nefi, kag nagsugod sa pagpuyo liwat sa duta sing matawhay.\n\n2 Kag natabo ini nga pagkatapos sang madamo nga inadlaw ang mga Lamanhon nagsugod nga mapukaw liwat sa kaakig batok sa mga Nefinhon, kag nagsugod sila sa pagkadto sa mga dulonan sang duta sa palibot.\n\n3 Karon wala nila sila ginpamatay tungod sang panumpa nga ginhimo sang ila hari kay Limhi; apang ginapanampa nila sila sa ila mga pisngi, kag nagagamit sang ila awtoridad sa ila; kag nagsugod sa pagbutang sang mabug-at nga mga palas-anon sa ila mga likod, kag ginapanabog sila pareho sang ila ginahimo sa apa nga asno—\n\n4 Huo, ini tanan nahimo agud matuman ang pulong sang Ginuo.\n\n5 Kag karon tuman ang mga pag-antos sang mga Nefinhon, kag wala sing paagi nga maluwas nila ang ila mga kaugalingon halin sa ila mga kamot kay ang mga Lamanhon nagpalibot sa ila sa tanan nga bahin.\n\n6 Kag natabo ini nga ang katawhan nagsugod sa pagkumod sa hari tungod sang ila mga pag-antos; kag nagsugod sila sa paghandum nga magpakig-away batok sa ila. Kag gintublag nila sing tuman ang hari sa ila mga reklamo; gani gintugotan niya sila nga himuon nila ang suno sa ila mga handum.\n\n7 Kag nagtililipon sila liwat sang ila mga kaugalingon, kag nagsul-ob sang ila mga hinganib, kag nagpakig-away batok sa mga Lamanhon agud tabugon sila pagwa sa ila duta.\n\n8 Kag natabo ini nga ginpierde sila sang mga Lamanhon, kag ginpanabog sila pabalik, kag ginpamatay ang madamo sa ila.\n\n9 Kag karon may dako nga pagpangalisud kag panalambiton sa katawhan ni Limhi, ang balo nagapangalisud tungod sa iya bana, ang anak nga lalaki kag ang anak nga babayi nagapangalisud tungod sa ila amay, kag ang mga utod nga lalaki tungod sa ila mga kauturan.\n\n10 Karon may madamo kaayo nga mga balo sa duta, kag nagtiyabaw sila sing tuman adlaw-adlaw, kay may tuman sila nga kahadlok sa mga Lamanhon.\n\n11 Kag natabo ini nga ang ila dalayon nga mga pagtiyabaw nagpukaw sang nagkalabilin sang katawhan ni Limhi nga maakig batok sa mga Lamanhon; kag nagpakig-away sila liwat, apang ginpanabog sila liwat pabalik, nga nag-antos sang dako nga kapierdihan.\n\n12 Huo, nagpakig-away sila liwat bisan sa ika-tatlo nga tion, kag nag-antos sa amo man nga paagi; kag yadtong mga wala napatay nagbalalik liwat sa siyudad sang Nefi.\n\n13 Kag nagpaubos sila sang ila mga kaugalingon bisan tubtob sa yab-ok, nga nagpaidalom sang ila mga kaugalingon sa gota sang pagkaulipon, nga nagatugyan sang ila mga kaugalingon nga sakiton, kag panabugon diri kag didto, kag pabug-atan, suno sa mga kaluyag sang ila mga kaaway.\n\n14 Kag ginpaubos nila ang ila mga kaugalingon bisan sa kadalumon sang pagpaubos; kag nagpakitluoy sila sing tuman sa Dios; huo, bisan sa bilog nga adlaw nagpakitluoy sila sa ila Dios nga luwason niya sila halin sa ila mga pag-antos.\n\n15 Kag karon ang Ginuo mahinay sa pagpamati sang ila pagpakitluoy tungod sang ila mga kalainan; bisan pa amo sini ang Ginuo nagpamati sang ila mga pagpakitluoy, kag nagsugod sa pagpahumok sang mga tagipusuon sang mga Lamanhon sa bagay nga nagsugod sila sa pagpamag-an sang ila mga palas-anon; apang nakita sang Ginuo nga indi nagakaangay ang pagluwas sa ila halin sa pagkaulipon.\n\n16 Kag natabo ini nga nagsugod sila sa pag-uswag sing hinay-hinay sa duta, kag nagsugod sa pagtanom sang uyas sing mas bugana, kag pagsagod sang mga panong, kag mga baka, sa bagay nga wala sila nag-antos sa gutom.\n\n17 Karon may dako nga kadamuon sang mga babayi, labaw pa sangsa mga lalaki; gani si haring Limhi nagsugo nga ang tagsa ka lalaki dapat maghatag sa pagsuporta sang mga balo kag sa ila mga kabataan agud nga indi sila magkalamatay sa gutom; kag ini ila ginhimo tungod sang dako nga kadamuon sang mga nagkalamatay.\n\n18 Karon ang katawhan ni Limhi nagaulupod sing tingob tubtob sa mahimo, kag gin-amligan ang ila mga uyas kag ang ila mga panong;\n\n19 Kag ang hari mismo wala ginasalig ang iya kaugalingon sa gwa sang mga pader sang siyudad, luwas lang kon dala niya ang iya mga bantay upod sa iya, sa kahadlok nga basi sa ano man nga paagi mahulog sia sa mga kamot sang mga Lamanhon.\n\n20 Kag nagsugo sia nga ang iya katawhan dapat magbantay sang duta sa palibot agud nga sa ano man nga paagi mahimo nila madakop yadtong mga pari nga nagpalagyo sa kamingawan nga pilit nga nagkuha sang mga anak nga babayi sang mga Lamanhon, kag nagtuga sang amo kadako nga kalaglagan nga matabo sa ila.\n\n21 Kay luyag nila nga dakpon sila agud masilotan nila sila; kay nagakadto sila sa duta sang Nefi sa gab-i, kag ginahakot ang ila uyas kag madamo sang ila malahalon nga mga butang; gani patago nga naghulat sila sa ila.\n\n22 Kag natabo ini nga wala na sing kinagamo sa tunga sang mga Lamanhon kag sang katawhan ni Limhi, bisan tubtob sa tion nga si Amon kag ang iya mga kauturan nag-abot sa duta.\n\n23 Kag ang hari sang yara sia sa gwa sang mga ganhaan sang siyudad upod sa iya bantay, nakakita kay Amon kag sa iya mga kauturan; kag sa paghunahuna nga mga pari sila ni Noe gani nagsugo sia nga dakpon sila, kag gapuson, kag ihunong sa bilanggoan. Kag kon mga pari sila ni Noe nagsugo sia kuntani nga pamatyon sila.\n\n24 Apang sang natukiban niya nga indi sila, kundi nga mga kauturan niya sila, kag nag-abot halin sa duta sang Zarahemla, napuno sia sing tuman kadako nga kalipay.\n\n25 Karon si haring Limhi nagpadala, sang wala pa nakaabot si Amon, sing diutay lamang nga mga lalaki agud magpangita sang duta sang Zarahemla; apang wala nila nakit-an ini, kag nagtalang sila sa kamingawan.\n\n26 Apang, nakasalapo sila sing isa ka duta nga ginpuy-an sadto sang mga tawo; huo, isa ka duta nga natabonan sang kaging nga mga tul-an; huo, isa ka duta nga ginpuy-an sadto sang mga tawo kag nalaglag; kag sila, nga naghunahuna nga amo ini ang duta sang Zarahemla, nagbalik sa duta sang Nefi nga nag-abot sa mga dulonan sang duta pila ka adlaw antes sang pag-abot ni Amon.\n\n27 Kag may dala sila nga isa ka kasulatan, nga isa ka kasulatan sang katawhan nga ang mga tul-an ila nasalapoan; kag nakurit ini sa mga lamina nga milinahon.\n\n28 Kag karon si Limhi napuno liwat sang kalipay sa pagkahibalo halin sa baba ni Amon nga si haring Mosias may isa ka dulot halin sa Dios nga paagi sini makapatpat sia sinang mga kinurit; huo, kag si Amon nagkasadya man.\n\n29 Apang si Amon kag ang iya mga kauturan napuno sang kasubo bangod madamo sang ila mga kauturan ang napatay;\n\n30 Kag amo man nga si haring Noe kag ang iya mga pari ang nangin kabangdanan nga ang katawhan naghimo sang madamo kaayo nga sala kag kalainan batok sa Dios; kag nagkalisud man sila tungod sang kamatayon ni Abinadi; kag amo man sa paghalin ni Alma kag sang katawhan nga nag-upod sa iya, nga nagtukod sing isa ka simbahan sang Dios paagi sa kusog kag gahum sang Dios, kag pagtuo sa mga pulong nga ginpanghambal ni Abinadi.\n\n31 Huo, nagkalisud sila tungod sang ila paghalin kay wala nila mahibal-i kon diin sila nagpalagyo. Karon malipayon sila kuntani nga magbuylog sa ila kay sila mismo nagsulod sa isa ka kasugtanan upod sa Dios nga magaalagad sa iya kag magtuman sang iya mga kasugoan.\n\n32 Kag karon sugod sang pag-abot ni Amon, si haring Limhi nagsulod man sa isa ka kasugtanan upod sa Dios, kag amo man ang madamo sang iya katawhan nga magaalagad sa iya kag magtuman sang iya mga kasugoan.\n\n33 Kag natabo ini nga si haring Limhi kag ang madamo sang iya katawhan nagahandum nga mabunyagan; apang wala sing bisan sin-o sa duta nga may awtoridad halin sa Dios. Kag si Amon nagbalibad sa paghimo sini nga butang nga nagakabig sang iya kaugalingon nga isa ka di-nagakaangay nga alagad.\n\n34 Gani wala sila sa sina nga tion nagtingob sang ila mga kaugalingon sa isa ka simbahan, kundi nga nagahulat sang Espiritu sang Ginuo. Karon nagahandum sila nga mangin bisan pareho kay Alma kag sa iya mga kauturan nga nagpalagyo padulong sa kamingawan.\n\n35 Nagahandum sila nga mabunyagan bilang saksi kag pagpamatuod nga sugot sila nga mag-alagad sa Dios sa ila bug-os nga mga tagipusuon; apang ginpalawig nila ang tion; kag ang kasaysayan sang ila pagbunyag igahatag pagkatapos sini.\n\n36 Kag karon ang tanan nga pagtuon ni Amon kag sang iya katawhan, kag ni haring Limhi kag sang iya katawhan, amo ang pagluwas sang ila mga kaugalingon halin sa mga kamot sang mga Lamanhon kag halin sa pagkaulipon.\n\n", "mosiah 22": "[center][font_size=26]Kapitulo 22[/font_size][/center]\n\n[i]Ginhimo ang mga plano agud makapalagyo ang katawhan halin sa pagkaulipon sa mga Lamanhon—Ginhubog ang mga Lamanhon—Nalagyo ang katawhan, nagbalik sa Zarahemla, kag napaidalom kay Haring Mosias. Mga 121–120 B.C.[/i]\n\n1 Kag karon natabo ini nga sanday Amon kag haring Limhi nagsugod sa pagpamangkot sa katawhan kon paano nila mahilway ang ila mga kaugalingon halin sa pagkaulipon; kag sa pagkamatuod nagsugo sila nga ang tanan nga katawhan magtililipon sang ila mga kaugalingon; kag ini ila ginhimo agud nga makuha nila ang tingug sang katawhan parte sa amo nga bagay.\n\n2 Kag natabo ini nga wala sila sing makita nga paagi sa paghilway sang ila mga kaugalingon halin sa pagkaulipon, luwas lang nga ini amo ang pagdala sang ila mga babayi kag mga kabataan, kag sang ila mga panong, kag sang ila mga baka, kag sang ila mga tolda, kag magkadto sa kamingawan; kay ang mga Lamanhon tuman kadamo, indi mahimo para sa katawhan ni Limhi ang magpakig-away sa ila nga nagahunahuna sa paghilway sang ila mga kaugalingon halin sa pagkaulipon paagi sa espada.\n\n3 Karon natabo ini nga si Gideon nagkadto kag nagtindog sa atubang sang hari, kag nagsiling sa iya: Karon O hari, nagpamati ka halin sadto sa akon mga pulong sa madamo nga beses sang nagapakig-away kita sa aton mga kauturan, ang mga Lamanhon.\n\n4 Kag karon O hari, kon wala mo ako ginakabig nga isa ka di-mapuslanon nga alagad, ukon kon nagpamati ka halin sadto sa akon mga pulong bisan paano, kag ang mga ini nangin mapuslanon sa imo, sa amo man ginapangabay ko nga pamatian mo ang akon mga pulong sa sini nga tion, kag ako mangin imo alagad kag hilwayon ining katawhan halin sa pagkaulipon.\n\n5 Kag ang hari nagtugot sa iya nga maghambal sia. Kag si Gideon nagsiling sa iya:\n\n6 Tan-awa ang alagyan sa likod, lusot sa likod nga pader, sa likod nga bahin sang siyudad. Ang mga Lamanhon, ukon ang mga bantay sang mga Lamanhon, sa gab-i mga hubog; gani magpadala kita sing pabantala sa tanan sining katawhan nga paniponon nila ang ila mga panong kag mga baka agud mapanabog nila ang mga ini sa kamingawan sa gab-i.\n\n7 Kag malakat ako suno sa imo sugo kag magbayad sang katapusan nga buwis nga bino sa mga Lamanhon, kag magakalahubog sila; kag magaagi kita lapos sa sekreto nga alagyan sa wala nayon sang ila kampo kon hubog na sila kag nagakatulog.\n\n8 Gani mahalin kita upod ang aton mga babayi kag ang aton mga kabataan, ang aton mga panong, kag ang aton mga baka padulong sa kamingawan; kag magapanglakaton kita palibot sa duta sang Silom.\n\n9 Kag natabo ini nga ang hari nagpamati sa mga pulong ni Gideon.\n\n10 Kag si haring Limhi nagsugo nga paniponon sang iya katawhan ang ila mga panong; kag nagpadala sia sang buwis nga bino sa mga Lamanhon; kag nagpadala man sia sing dugang nga bino bilang regalo sa ila; kag nagpagusto sila sa pag-inom sang bino nga ginpadala ni haring Limhi sa ila.\n\n11 Kag natabo ini nga ang katawhan ni haring Limhi naghalin sa gab-i padulong sa kamingawan upod ang ila mga panong kag ang ila mga baka, kag naglakat sila palibot sa duta sang Silom sa kamingawan, kag nagliko sila padulong sa duta sang Zarahemla, nga ginapangunahan ni Amon kag sang iya mga kauturan.\n\n12 Kag gindala nila ang tanan nila nga bulawan, kag pilak, kag ang ila malahalon nga mga butang, nga madala nila, kag amo man ang ila mga pagkaon, padulong sa kamingawan; kag nagpadayon sila sang ila pagpanglakaton.\n\n13 Kag pagkatapos sang madamo nga inadlaw sa kamingawan nag-abot sila sa duta sang Zarahemla, kag nagbuylog sa katawhan ni Mosias, kag napaidalom sa iya.\n\n14 Kag natabo ini nga ginbaton sila ni Mosias sing may kalipay; kag ginbaton man niya ang ila mga kasulatan, kag amo man ang mga kasulatan nga nasalapoan sang katawhan ni Limhi.\n\n15 Kag karon natabo ini nga sang natukiban sang mga Lamanhon nga ang katawhan ni Limhi naghalin sa duta sa gab-i, nga nagpadala sila sang kasoldadohan padulong sa kamingawan agud lagson sila;\n\n16 Kag pagkatapos nga ginlagas nila sila sing duha ka adlaw, indi na nila masunod ang ila mga gin-agyan; gani nagtalang sila sa kamingawan.\n\n", "mosiah 23": "Isa ka kasaysayan ni Alma kag sang katawhan sang Ginuo nga ginpanabog sa kamingawan sang katawhan ni Haring Noe.\n\nNagalakip sang mga kapitulo 23 kag 24.\n\n[center][font_size=26]Kapitulo 23[/font_size][/center]\n\n[i]Si Alma nagbalibad nga mangin hari—Nag-alagad sia bilang mataas nga pari—Ginpinahan sang Ginuo ang Iya katawhan, kag ginsakop sang mga Lamanhon ang duta sang Helam—Si Amulon, lider sang malain nga mga pari ni Haring Noe, nagdumala sa idalom sang hari nga Lamanhon. Mga 145–121 B.C.[/i]\n\n1 Karon si Alma, nga ginpaandaman sang Ginuo nga ang mga kasoldadohan ni haring Noe magasalakay sa ila, kag ginpahibalo ini sa iya katawhan, gani ginpanipon nila ang ila mga panong, kag ginpangdala ang ila mga uyas, kag nagkadto sa kamingawan antes mag-abot ang mga kasoldadohan ni haring Noe.\n\n2 Kag ginpabakod sila sang Ginuo, sa bagay nga ang katawhan ni haring Noe indi makalab-ot sa ila agud pamatyon sila.\n\n3 Kag nagpalagyo sila sa walo ka adlaw nga pagpanglakaton padulong sa kamingawan.\n\n4 Kag nakaabot sila sa isa ka duta, huo, bisan sa isa ka tuman katahum kag makaluluyag nga duta, isa ka duta nga may matinlo nga tubig.\n\n5 Kag nagpatindog sila sang ila mga tolda, kag nagsugod sa pag-uma sang duta, kag nagsugod sa pagpatindog sang mga bilding; huo, mga mapisan sila, kag nagpangabudlay sing tuman.\n\n6 Kag luyag sang katawhan nga si Alma mangin hari nila kay pinalangga sia sang iya katawhan.\n\n7 Apang nagsiling sia sa ila: Tan-awa, indi kinahanglanon nga may hari kita; kay amo ini ang siling sang Ginuo: Indi ninyo pagkabigon ang isa ka unod nga labaw sa isa, ukon ang isa ka tawo indi maghunahuna sang iya kaugalingon nga labaw sa isa; gani ginasiling ko sa inyo indi kinahanglanon nga may hari kamo.\n\n8 Apang, kuntani kon may matarong kamo nga mga tawo sa tanan nga tion nga mangin inyo mga hari mangin maayo para sa inyo ang may yara sang hari.\n\n9 Apang dumduma ang kalainan ni haring Noe kag sang iya mga pari; kag ako mismo nadakpan sa isa ka siod, kag naghimo sing madamo nga butang nga makangilil-ad sa panulok sang Ginuo, nga nangin rason sang akon tuman nga paghinulsol;\n\n10 Apang, pagkatapos sang madamo nga pag-antos, ginpamatian sang Ginuo ang akon mga pagpakitluoy, kag ginsabat ang akon mga pangamuyo, kag ginhimo ako nga isa ka instrumento sa iya mga kamot sa pagdala sing madamo kaayo sa inyo sa ihibalo sang iya kamatuoran.\n\n11 Apang, sa sini wala ako nagapadayaw kay indi ako nagakaangay nga magpadayaw sang akon kaugalingon.\n\n12 Kag karon ginasiling ko sa inyo, ginpigos kamo ni haring Noe, kag ginpaidalom sa pagkaulipon sa iya kag sa iya mga pari, kag gindala nila sa kalainan; gani nahigtan kamo sang mga gapos sang kalainan.\n\n13 Kag karon bangod nahilway kamo paagi sa gahum sang Dios halin sa sining mga gapos; huo, bisan halin sa mga kamot ni haring Noe kag sang iya katawhan, kag amo man sa mga gapos sang kalainan, sa amo man luyag ko nga magpabilin kamo nga malig-on sa sining kahilwayan kon sa diin nahilway kamo, kag wala sing bisan sin-o nga tawo nga inyo saligan nga mangin hari ninyo.\n\n14 Kag amo man wala sing bisan sin-o nga inyo saligan nga mangin manunudlo ninyo ukon alagad ninyo, luwas lang nga tawo sia sang Dios, nga nagalakat sa iya mga dalanon kag nagatuman sang iya mga kasugoan.\n\n15 Gani nagpanudlo si Alma sa iya katawhan, nga dapat palanggaon sang tagsa ka tawo ang iya isigkatawo pareho sang iya kaugalingon, nga wala dapat sing pagbinaisay sa ila.\n\n16 Kag karon, si Alma ang ila mataas nga pari, sia nga amo ang tagtukod sang ila simbahan.\n\n17 Kag natabo ini nga wala sing nakabaton sing awtoridad nga magwali ukon magtudlo luwas lang nga ini paagi sa iya halin sa Dios. Gani gin-ordinan niya ang tanan nila nga pari kag ang tanan nila nga manunudlo; kag wala sing gin-ordinan luwas lang nga sila matarong nga mga tawo.\n\n18 Gani ginbantayan nila ang ila katawhan, kag ginsagod sila sang mga butang nga parte sa pagkamatarong.\n\n19 Kag natabo ini nga nagsugod sila sa pag-uswag sing tuman sa duta; kag gintawag nila ang duta nga Helam.\n\n20 Kag natabo ini nga nagdamo sila kag nag-uswag sing tuman sa duta sang Helam; kag nagtukod sila sing isa ka siyudad nga ila gintawag nga siyudad sang Helam.\n\n21 Apang ginatan-aw sang Ginuo nga nagakabagay nga pinahan ang iya katawhan; huo, ginatilawan niya ang ila pagpaumod kag ang ila pagtuo.\n\n22 Apang—kon sin-o man ang magbutang sang iya pagsalig sa iya ang amo man pagabayawon sa katapusan nga adlaw. Huo, kag amo man ini sa sining katawhan.\n\n23 Kay tan-awa, ipakita ko sa inyo nga gindala sila sa pagkaulipon, kag wala sing makaluwas sa ila kundi ang Ginuo nga ila Dios, huo, bisan ang Dios ni Abraham kag ni Isaac kag ni Jacob.\n\n24 Kag natabo ini nga ginhilway niya sila, kag ginpakita ang iya dako nga gahum sa ila, kag dako ang ila pagkinasadya.\n\n25 Kay tan-awa, natabo ini nga samtang yara sila sa duta sang Helam, huo, sa siyudad sang Helam, samtang nagauma sang duta sa palibot, tan-awa isa ka kasoldadohan sang mga Lamanhon ang yara sa mga dulonan sang duta.\n\n26 Karon natabo ini nga ang mga kauturan ni Alma nagpalagyo halin sa ila mga uma, kag nagtipon sang ila mga kaugalingon sa siyudad sang Helam; kag tuman sila nga nahadlok tungod sang pagpakita sang mga Lamanhon.\n\n27 Apang naggwa si Alma kag nagtindog sa tunga nila, kag ginlaygayan sila nga indi sila dapat magkahadlok, kundi nga dapat nila dumdumon ang Ginuo nga ila Dios kag pagaluwason niya sila.\n\n28 Gani gintapna nila ang ila mga kahadlok, kag nagsugod sa pagpakitluoy sa Ginuo nga pahumokon niya ang mga tagipusuon sang mga Lamanhon agud nga kaluoyan nila sila, kag ang ila mga asawa, kag ang ila mga kabataan.\n\n29 Kag natabo ini nga ginpahumok sang Ginuo ang mga tagipusuon sang mga Lamanhon. Kag si Alma kag ang iya mga kauturan naggwa kag gintugyan ang ila mga kaugalingon sa ila mga kamot; kag gin-angkon sang mga Lamanhon ang duta sang Helam.\n\n30 Karon ang mga kasoldadohan sang mga Lamanhon, nga naglagas sang katawhan ni haring Limhi, nagtalang sa kamingawan sa sulod sang madamo nga adlaw.\n\n31 Kag tan-awa, nasalapoan nila yadtong mga pari ni haring Noe sa isa ka lugar nga ila gintawag nga Amulon; kag nagsugod sila sa pagpanag-iya sang duta sang Amulon kag nagsugod sa pag-uma sang duta.\n\n32 Karon ang ngalan sang lider sadtong mga pari amo si Amulon.\n\n33 Kag natabo ini nga si Amulon nagpakitluoy sa mga Lamanhon; kag iya man ginpadala ang ila mga asawa, nga mga anak nga babayi sang mga Lamanhon, agud magpakitluoy sa ila mga kauturan nga indi nila pagpamatyon ang ila mga bana.\n\n34 Kag ang mga Lamanhon naluoy kay Amulon kag sa iya mga kauturan, kag wala sila ginpamatay, tungod sang ila mga asawa.\n\n35 Kag si Amulon kag ang iya mga kauturan nagbuylog sa mga Lamanhon, kag nagapanglakaton sila sa kamingawan sa pagpangita sang duta sang Nefi sang masalapoan nila ang duta sang Helam nga ginpanag-iyahan ni Alma kag sang iya mga kauturan.\n\n36 Kag natabo ini nga ang mga Lamanhon nagpromisa kay Alma kag sa iya mga kauturan nga kon itudlo nila sa ila ang alagyan padulong sa duta sang Nefi ihatag nila sa ila ang ila mga kabuhi kag ang ila kahilwayan.\n\n37 Apang pagkatapos nga gintudlo ni Alma sa ila ang alagyan nga nagapadulong sa duta sang Nefi ang mga Lamanhon indi na magtuman sang ila promisa; kundi nga nagbutang sila sang mga bantay sa palibot sang duta sang Helam, sa ila nanday Alma kag sa iya mga kauturan.\n\n38 Kag ang nabilin sa ila nagkadto sa duta sang Nefi; kag ang isa ka bahin sa ila nagbalik sa duta sang Helam, kag gindala man upod sa ila ang mga asawa kag mga kabataan sang mga bantay nga nabilin sa duta.\n\n39 Kag ang hari sang mga Lamanhon nagtugot kay Amulon nga mangin hari sia kag tagdumala sang iya katawhan nga yara sa duta sang Helam; apang wala sia sing gahum sa paghimo sing bisan ano nga batok sa pagbuot sang hari sang mga Lamanhon.\n\n", "mosiah 24": "[center][font_size=26]Kapitulo 24[/font_size][/center]\n\n[i]Ginhingabot ni Amulon si Alma kag ang iya katawhan—Pamatyon sila kon magpangamuyo sila—Ginhimo sang Ginuo nga daw magmag-an ang ila mga palas-anon—Ginhilway niya sila halin sa pagkaulipon, kag nagbalik sila sa Zarahemla. Mga 145–120 B.C.[/i]\n\n1 Kag natabo ini nga naangkon ni Amulon ang kahamuot sa mga mata sang hari sang mga Lamanhon; gani, ang hari sang mga Lamanhon nagtugot sa iya kag sa iya mga kauturan nga sila ang pilion nga mga manunudlo sang iya katawhan, huo, bisan sang katawhan nga yara sa duta sang Semlon, kag sa duta sang Silom, kag sa duta sang Amulon.\n\n2 Kay gin-angkon sang mga Lamanhon ining tanan nga duta; gani, ang hari sang mga Lamanhon nagpili sang mga hari sa ining tanan nga duta.\n\n3 Kag karon ang ngalan sang hari sang mga Lamanhon amo si Laman, nga gintawag sunod sa ngalan sang iya amay; kag gani gintawag sia nga si haring Laman. Kag nangin hari sia sang madamo nga katawhan.\n\n4 Kag nagpili sia sang mga manunudlo halin sa mga kauturan ni Amulon sa tagsa ka duta nga gin-angkon sang iya katawhan; kag gani ang lengguahe ni Nefi nagsugod nga itudlo sa tanan nga katawhan sang mga Lamanhon.\n\n5 Kag isa sila ka katawhan nga mainabyanon sa isa kag isa; apang wala sila makakilala sa Dios; wala man sila pagtudloi sang mga kauturan ni Amulon sing bisan ano parte sa Ginuo nga ila Dios, kag sang layi ni Moises; kag wala man sila pagtudloi sang mga pulong ni Abinadi;\n\n6 Kundi nga gintudloan nila sila nga dapat sila magtipig sang ila kasulatan, kag makasulat sila sa isa kag isa.\n\n7 Kag gani ang mga Lamanhon nagsugod nga madugangan sa manggad, kag nagsugod sa pagbinaligyaanay sa isa kag isa kag nag-uswag, kag nagsugod nga mangin isa ka tuso kag maalam nga katawhan, suno sa kaalam sang kalibutan, huo, isa ka tuman katuso nga katawhan, nga nagakalipay sa tanan nga sari sang kalainan kag pagpangagaw, luwas sa ila kaugalingon nga mga kauturan.\n\n8 Kag karon natabo ini nga si Amulon nagsugod sa paggamit sang awtoridad kanday Alma kag sa iya mga kauturan, kag nagsugod sa paghingabot sa iya, kag nagsugo nga hingabuton sang iya mga anak ang ila mga anak.\n\n9 Kay nakilal-an ni Amulon si Alma, nga sia isa anay sang mga pari sang hari, kag sia amo sadto ang nagpati sa mga pulong ni Abinadi kag gintabog sa atubang sang hari, kag gani akig sia sa iya; kay sakop sia ni haring Laman, apang naggamit sia sang awtoridad sa ila, kag ginhatagan sila sang mga hilimuon, kag ginbutangan sila sang mga kabo.\n\n10 Kag natabo ini nga sa pagkadako sang ila mga pag-antos nga nagsugod sila sa pagpakitluoy sing tuman sa Dios.\n\n11 Kag ginsugo sila ni Amulon nga untaton nila ang ila mga pagpakitluoy; kag ginbutangan niya sila sing mga bantay agud bantayan sila, agud nga patyon ang kon sin-o man nga makita nga nagapanawag sa Dios.\n\n12 Kag si Alma kag ang iya katawhan wala nagbayaw sang ila mga tingug sa Ginuo nga ila Dios, kundi nga ginbubo nila ang ila mga tagipusuon sa iya; kag nahibal-an niya ang mga panghunahuna sang ila mga tagipusuon.\n\n13 Kag natabo ini nga nabatian nila ang tingug sang Ginuo sa ila mga pag-antos nga nagasiling: Ibayaw ang inyo mga ulo kag mangin malipayon kay nahibal-an ko ang kasugtanan nga inyo ginhimo sa akon; kag magapakighisugot ako sa akon katawhan kag hilwayon ko sila halin sa pagkaulipon.\n\n14 Kag pahapuson ko man ang mga palas-anon nga ginbutang sa inyo mga abaga, nga indi gani ninyo mabatyagan ang mga ini sa inyo mga likod, bisan samtang yara kamo sa pagkaulipon; kag ini akon pagahimuon agud nga magtindog kamo bilang mga saksi para sa akon pagkatapos sini, kag mahibal-an sing pat-od nga ako, nga Ginuong Dios, nagabisita sa akon katawhan sa ila mga pag-antos.\n\n15 Kag karon natabo ini nga ang mga palas-anon nga ginbutang kanday Alma kag sa iya mga kauturan ginhimo nga mamag-an; huo, ginpakusog sila sang Ginuo agud nga madala nila ang ila mga palas-anon sing mahapos, kag nagpaidalom sila sing malipayon kag may pagpaumod sa tanan nga pagbuot sang Ginuo.\n\n16 Kag natabo ini nga sa pagkadako sang ila pagtuo kag sang ila pagpaumod nga nabatian nila liwat ang tingug sang Ginuo nga nagasiling: Magkalipay, kay sa buwas pagahilwayon ko kamo halin sa pagkaulipon.\n\n17 Kag nagsiling sia kay Alma: Pangunahan mo ining katawhan, kag magaupod ako sa imo kag hilwayon ining katawhan halin sa pagkaulipon.\n\n18 Karon natabo ini nga si Alma kag ang iya katawhan sang pagkagab-i nagpanipon sang ila mga panong, kag sang ila man mga uyas; huo, bisan sa bilog nga gab-i nagapanipon sila sang ila mga panong.\n\n19 Kag pagkaaga ginpahanabo sang Ginuo ang mahamuok nga katulogon sa mga Lamanhon, huo, kag ang tanan nila nga kabo yara sa mahamuok nga katulogon.\n\n20 Kag si Alma kag ang iya katawhan nagkadto sa kamingawan; kag pagkatapos nga nakapanglakaton sila sa bilog nga adlaw nagpatindog sila sang ila mga tolda sa isa ka patag, kag gintawag nila ang patag nga Alma bangod sia ang nagpanguna sa ila alagyan sa kamingawan.\n\n21 Huo, kag sa patag sang Alma ginbubo nila ang ila mga pagpasalamat sa Dios bangod nangin maluluy-on sia sa ila, kag ginpamag-an ang ila mga palas-anon, kag ginhilway sila halin sa pagkaulipon; kay yara sila sa pagkaulipon, kag wala sing makaluwas sa ila kundi ang Ginuo nga ila Dios.\n\n22 Kag naghatag sila sing mga pagpasalamat sa Dios, huo, ang tanan nila nga lalaki kag ang tanan nila nga babayi kag ang tanan nila nga kabataan nga makahambal nagbayaw sang ila mga tingug sa mga pagdayaw sang ila Dios.\n\n23 Kag karon ang Ginuo nagsiling kay Alma: Magdali ka kag maghalin ka kag ining katawhan sa sini nga duta kay ang mga Lamanhon nagbulugtaw na kag nagalagas sa inyo; gani maghalin kamo sa sini nga duta, kag punggan ko ang mga Lamanhon sa sini nga patag agud nga indi na sila makalab-ot sa paglagas sa sining katawhan.\n\n24 Kag natabo ini nga naghalin sila sa patag, kag nagpanglakaton padulong sa kamingawan.\n\n25 Kag pagkatapos nga nagtinir sila sa kamingawan sing dose ka adlaw nakaabot sila sa duta sang Zarahemla; kag ginbaton man sila ni haring Mosias sing malipayon.\n\n", "mosiah 25": "[center][font_size=26]Kapitulo 25[/font_size][/center]\n\n[i]Ang mga kaliwat ni Mulek sa Zarahemla nangin mga Nefinhon—Natun-an nila ang parte sa katawhan ni Alma kag ni Zenif—Ginbunyagan ni Alma si Limhi kag ang tanan niya nga katawhan—Gin-awtorisar ni Mosias si Alma nga magpahamtang sang Simbahan sang Dios. Mga 120 B.C.[/i]\n\n1 Kag karon si haring Mosias nagsugo nga ang tanan nga katawhan magtililipon.\n\n2 Karon indi tuman kadamo ang mga anak ni Nefi, ukon indi tuman kadamo sadtong mga kaliwat ni Nefi sangsa katawhan ni Zarahemla, nga isa sang mga kaliwat ni Mulek, kag sadtong mga nag-upod sa iya padulong sa kamingawan.\n\n3 Kag indi tuman kadamo ang katawhan ni Nefi kag ang katawhan ni Zarahemla sangsa mga Lamanhon; huo, wala sing katunga ang ila kadamuon.\n\n4 Kag karon ang tanan nga katawhan ni Nefi nagtililipon, kag amo man ang tanan nga katawhan ni Zarahemla, kag nagtililipon sila sa duha ka grupo.\n\n5 Kag natabo ini nga si Mosias nagbasa, kag nagsugo nga basahon ang mga kasulatan ni Zenif sa iya katawhan; huo, ginbasa niya ang mga kasulatan sang katawhan ni Zenif halin sa tion nga nagbiya sila sa duta sang Zarahemla tubtob nga nakabalik sila liwat.\n\n6 Kag ginbasa man niya ang kasaysayan ni Alma kag sang iya mga kauturan, kag ang tanan nila nga pag-antos, halin sa tion nga nagbiya sila sa duta sang Zarahemla tubtob sa tion nga nakabalik sila liwat.\n\n7 Kag karon, sang nakatapos si Mosias sa pagbasa sang mga kasulatan, ang iya katawhan nga nagpabilin sa duta natingala kag nakibot.\n\n8 Kay indi sila kahibalo kon ano ang hunahunaon; kay sang nakita nila yadtong mga nahilway halin sa pagkaulipon napuno sila sing tuman kadako nga kalipay.\n\n9 Kag sa liwat, sang mahunahuna nila ang ila mga kauturan nga ginpamatay sang mga Lamanhon napuno sila sing kasubo, kag nagpaagay pa gani sang madamo nga luha sang kasubo.\n\n10 Kag sa liwat, sang mahunahuna nila ang gilayon nga kaayo sang Dios, kag ang iya gahum sa paghilway kay Alma kag sa iya mga kauturan halin sa mga kamot sang mga Lamanhon kag sa pagkaulipon, nagbayaw sila sang ila mga tingug kag naghatag sing mga pagpasalamat sa Dios.\n\n11 Kag sa liwat, sang mahunahuna nila ang mga Lamanhon, nga ila mga kauturan, parte sang ila makasasala kag mahigko nga kahimtangan, napuno sila sang kasakit kag kalisud para sa kaayohan sang ila mga kalag.\n\n12 Kag natabo ini nga yadtong mga anak ni Amulon kag sang iya mga kauturan, nga nagpalangasawa sang mga anak nga babayi sang mga Lamanhon, wala nalipay sa mga paggawi sang ila mga amay, kag indi na sila maluyag nga tawgon sa mga ngalan sang ila mga amay, gani gindala nila sa ila mga kaugalingon ang ngalan ni Nefi agud nga tawgon sila nga mga anak ni Nefi kag maisip sa sinang mga ginatawag nga mga Nefinhon.\n\n13 Kag karon ang tanan nga katawhan ni Zarahemla gin-isip upod sa mga Nefinhon, kag ini bangod ang ginharian wala ginhatag sa bisan sin-o kundi sa ila nga mga kaliwat ni Nefi.\n\n14 Kag karon natabo ini nga sang nakatapos si Mosias sa paghambal kag pagbasa sa iya katawhan, ginpangabay niya nga si Alma maghambal man sa katawhan.\n\n15 Kag si Alma naghambal sa ila, sang nagtililipon sila sa dalagko nga mga grupo, kag nagkadto sia sa isa ka grupo pakadto sa isa nga nagawali sa katawhan sang paghinulsol kag pagtuo sa Ginuo.\n\n16 Kag ginlaygayan niya ang katawhan ni Limhi kag ang iya mga kauturan, ang tanan sinang mga nahilway halin sa pagkaulipon, nga dapat nila dumdumon nga ang Ginuo amo ang naghilway sa ila.\n\n17 Kag natabo ini nga pagkatapos nga natudloan ni Alma ang katawhan sang madamo nga butang, kag nakatapos sa paghambal sa ila, nga si haring Limhi luyag nga mabunyagan sia; kag ang tanan niya nga katawhan luyag nga mabunyagan man sila.\n\n18 Gani, si Alma naglusong sa tubig kag ginbunyagan sila; huo, ginbunyagan niya sila suno sa paagi nga iya ginhimo sa iya mga kauturan sa mga tubig sang Mormon; huo, kag ang tanan nga iya ginbunyagan nangin miyembro sang simbahan sang Dios; kag ini tungod sang ila pagpati sa mga pulong ni Alma.\n\n19 Kag natabo ini nga si haring Mosias nagtugot kay Alma nga magpahamtang sang mga simbahan sa bug-os nga duta sang Zarahemla; kag ginhatagan sia sing gahum sa pag-ordin sang mga pari kag mga manunudlo sa tagsa ka simbahan.\n\n20 Karon ginhimo ini bangod madamo kaayo ang katawhan nga indi tanan madumalahan sing isa ka manunudlo; kag indi man tanan sa ila makabati sang tanan nga pulong sang Dios sa isa ka pagtipon;\n\n21 Gani nagtililipon sila sang ila mga kaugalingon sa nagkalain-lain nga mga grupo nga ginatawag nga mga simbahan; ang tagsa ka simbahan nga may ila mga pari kag ila mga manunudlo, kag ang tagsa ka pari nagawali sang pulong suno sa pagkapahayag sini sa iya paagi sa baba ni Alma.\n\n22 Kag gani, bisan pa nga madamo ang mga simbahan isa lang sila tanan ka simbahan, huo, bisan ang simbahan sang Dios; kay wala sing bisan ano nga ginwali sa tanan nga simbahan luwas sa paghinulsol kag pagtuo sa Dios.\n\n23 Kag karon may pito ka simbahan sa duta sang Zarahemla. Kag natabo ini nga kon sin-o man ang luyag nga magdala sa ila mga kaugalingon sang ngalan ni Cristo, ukon sang Dios, nagbuylog sila sa mga simbahan sang Dios;\n\n24 Kag gintawag sila nga katawhan sang Dios. Kag ginbubo sang Ginuo ang iya Espiritu sa ila, kag ginpakamaayo sila, kag nag-uswag sila sa duta.\n\n", "mosiah 26": "[center][font_size=26]Kapitulo 26[/font_size][/center]\n\n[i]Madamo nga miyembro sang Simbahan ang nadala sa paghimo sang sala sang mga indi tumuluo—Si Alma ginpromisahan sang kabuhi nga wala’y katapusan—Yadtong mga naghinulsol kag nabunyagan nakaangkon sang kapatawaran—Ang mga miyembro sang Simbahan nga nakasala nga naghinulsol kag nagkumpisar kay Alma kag sa Ginuo pagapatawaron; kon indi, indi sila pag-isipon sa katawhan sang Simbahan. Mga 120–100 B.C.[/i]\n\n1 Karon natabo ini nga madamo sa henerasyon sang mga ulihing tubo ang indi makahangop sang mga pulong ni haring Benjamin tungod magagmay pa nga mga kabataan sa tion nga naghambal sia sa iya katawhan; kag wala sila nagapati sa tradisyon sang ila mga amay.\n\n2 Wala sila nagapati sa kon ano ang ginhambal parte sa pagkabanhaw sang mga minatay, kag wala man sila nagapati parte sa pagkari ni Cristo.\n\n3 Kag karon tungod sang ila pagkawala’y pagtuo indi nila mahangpan ang pulong sang Dios; kag ang ila mga tagipusuon nagtig-a.\n\n4 Kag indi sila magpabunyag; kag indi man sila magbuylog sa simbahan. Kag isa sila ka pinasahi nga katawhan suno sa ila pagtuo, kag nagpabilin nga amo sini, bisan sa ila dutan-on kag makasasala nga kahimtangan; kay indi sila magpanawag sa Ginuo nga ila Dios.\n\n5 Kag karon sa pagginahum ni Mosias wala sing katunga ang ila kadamuon sa katawhan sang Dios; apang tungod sang mga pagbinais sang mga kauturan nangin mas madamo sila.\n\n6 Kay natabo ini nga ginpatalang nila ang madamo nga yara sa simbahan paagi sa ila nagapanginto nga mga pulong, kag nangin kabangdanan sang ila paghimo sang madamo nga sala; gani nangin kinahanglanon nga yadtong mga nakahimo sang sala, nga yara sa simbahan, dapat nga laygayan sang simbahan.\n\n7 Kag natabo ini nga gindala sila sa atubang sang mga pari, kag gintugyan sa mga pari sang mga manunudlo; kag gindala sila sang mga pari sa atubang ni Alma nga amo ang mataas nga pari.\n\n8 Karon ginhatagan ni haring Mosias si Alma sang awtoridad sa simbahan.\n\n9 Kag natabo ini nga wala nakahibalo si Alma parte sa ila; apang may madamo nga saksi batok sa ila; huo, ang katawhan nagtilindog kag madamo kaayo ang nagsaksi parte sa ila kalainan.\n\n10 Karon wala pa sing natabo nga amo sina nga butang sa simbahan; gani si Alma natublag sa iya espiritu, kag ginpahanabo niya nga dal-on sila sa atubang sang hari.\n\n11 Kag nagsiling sia sa hari: Tan-awa, may madamo diri nga amon gindala sa imo atubang, nga gin-akusahan sang ila mga kauturan; huo, kag nadakpan sila sa nanari-sari nga mga kalainan. Kag wala sila nagahinulsol sang ila mga kalainan; gani gindala namon sila sa imo atubang agud nga ikaw ang maghukom sa ila suno sa ila mga krimen.\n\n12 Apang si haring Mosias nagsiling kay Alma: Tan-awa, indi ako maghukom sa ila; gani ginatugyan ko sila sa imo mga kamot agud hukman.\n\n13 Kag karon ang espiritu ni Alma natublag liwat; kag namangkot sia sa Ginuo kon ano ang dapat niya nga himuon parte sini nga bagay kay nahadlok sia nga makahimo sia sang sayop sa panulok sang Dios.\n\n14 Kag natabo ini nga pagkatapos nga ibubo niya ang iya bug-os nga kalag sa Dios, nabatian niya ang tingug sang Ginuo nga nagasiling:\n\n15 Bulahan ka, Alma, kag bulahan sila nga nabunyagan sa mga tubig sang Mormon. Bulahan ka tungod sang imo tuman nga pagtuo sa mga pulong lamang sang akon alagad nga si Abinadi.\n\n16 Kag bulahan sila tungod sang ila tuman nga pagtuo sa mga pulong lamang nga imo ginpanghambal sa ila.\n\n17 Kag bulahan ka bangod nagpahamtang ka sing isa ka simbahan sa sining katawhan; kag igapahamtang sila, kag sila mangin akon katawhan.\n\n18 Huo, bulahan ining katawhan nga handa sa pagdala sang akon ngalan; kay sa akon ngalan sila pagatawgon; kag akon sila.\n\n19 Kag bangod namangkot ka sa akon parte sang makasasala, bulahan ka.\n\n20 Ikaw akon alagad; kag nagapakighisugot ako sa imo nga magaangkon ka sang kabuhi nga wala’y katapusan; kag magaalagad ka sa akon kag magapangabudlay sa akon ngalan, kag magapanipon sang akon mga carnero.\n\n21 Kag sia nga magapamati sa akon tingug mangin akon carnero; kag sia imo pagabatonon sa simbahan, kag sia akon man pagabatonon.\n\n22 Kay tan-awa, ini ang akon simbahan; kon sin-o man ang mabunyagan pagabunyagan sa paghinulsol. Kag kon sin-o man ang imo pagabatonon magapati sa akon ngalan; kag sia maalwan ko nga patawaron.\n\n23 Kay ako amo ang magadala sa akon kaugalingon sang mga sala sang kalibutan; kay ako amo ang nagtuga sa ila; kag ako amo ang magahatag sa iya nga nagapati tubtob sa katapusan sang lugar sa akon tuo nayon nga kamot.\n\n24 Kay tan-awa, sa akon ngalan sila ginatawag; kag kon nakilala nila ako magabangon sila, kag makaangkon sang lugar sa akon tuo nayon nga kamot sing wala’y katapusan.\n\n25 Kag matabo ini nga kon magtunog ang ika-duha nga trumpeta dayon sila nga wala gid nakakilala sa akon magabangon kag magatindog sa akon atubang.\n\n26 Kag dayon ila mahibal-an nga ako amo ang Ginuo nga ila Dios, nga ako amo ang ila Manunubos; apang indi sila matubos.\n\n27 Kag dayon magapahayag ako sa ila nga wala ko gid sila nakilala; kag magakadto sila sa kalayo nga wala’y katubtuban nga ginhanda para sa yawa kag sa iya mga anghel.\n\n28 Gani ginasiling ko sa imo, nga sia nga indi mamati sang akon tingug, ang amo man indi mo pagbatonon sa akon simbahan, kay sia indi ko pagbatonon sa katapusan nga adlaw.\n\n29 Gani ginasiling ko sa imo, Maglakat ka; kag kon sin-o man ang maglapas batok sa akon, sia imo pagahukman suno sa mga sala nga iya nahimo; kag kon magkumpisar sia sang iya mga sala sa atubang nimo kag nakon, kag maghinulsol sa kasinsero sang iya tagipusuon, sia imo patawaron, kag patawaron ko man sia.\n\n30 Huo, kag kon sa tagsa ka tion nga maghinulsol ang akon katawhan patawaron ko sila sang ila mga sala batok sa akon.\n\n31 Kag patawaron man ninyo ang isa kag isa sang inyo mga sala; kay sa pagkamatuod ginasiling ko sa inyo, sia nga indi magpatawad sang mga sala sang iya isigkatawo kon magsiling sia nga nagahinulsol sia, ang amo man magadala sang iya kaugalingon sa idalom sang pagkondenar.\n\n32 Karon ginasiling ko sa imo, Maglakat ka; kag kon sin-o man ang indi maghinulsol sang iya mga sala ang amo man indi pag-isipon sa akon katawhan; kag pagasundon ini sugod subong.\n\n33 Kag natabo ini nga sang nabatian ni Alma ining mga pulong ginsulat niya ang mga ini agud matipigan niya ang mga ini, kag agud mahukman niya ang katawhan sina nga simbahan suno sa mga kasugoan sang Dios.\n\n34 Kag natabo ini nga ginhukman ni Alma inang mga nadakpan sa kalainan, suno sa pulong sang Ginuo.\n\n35 Kag kon sin-o man ang naghinulsol sang ila mga sala kag nagkumpisar sang mga ini, sila iya gin-isip sa katawhan sang simbahan;\n\n36 Kag inang mga indi magkumpisar sang ila mga sala kag maghinulsol sang ila kalainan, ang amo man wala gin-isip sa katawhan sang simbahan, kag ang ila mga ngalan ginpamanas.\n\n37 Kag natabo ini nga gindumalahan ni Alma ang tanan nga butang parte sa simbahan; kag nagsugod sila liwat sa pag-angkon sang paghidaet kag sa pag-uswag sing tuman sa mga butang parte sa simbahan, nga nagalakat sing mainandamon sa atubang sang Dios, nga nagabaton sing madamo, kag nagapangbunyag sing madamo.\n\n38 Kag karon ining tanan nga butang ginhimo ni Alma kag sang iya kaupod nga mga manugpangabudlay nga nagadumala sa simbahan, nga nagalakat sa bug-os nga katutum, nga nagapanudlo sang pulong sang Dios sa tanan nga butang, nga nagaantos sang tanan nga sari sang mga pag-antos, nga ginahingabot sinang tanan nga indi miyembro sang simbahan sang Dios.\n\n39 Kag ginlaygayan nila ang ila mga kauturan; kag sila man ginlaygayan, ang tagsa-tagsa paagi sa pulong sang Dios, suno sa iya mga sala, ukon sa mga sala nga iya nahimo, nga ginsugo sang Dios nga magpangamuyo nga wala sing untat, kag maghatag sing mga pagpasalamat sa tanan nga butang.\n\n", "mosiah 27": "[center][font_size=26]Kapitulo 27[/font_size][/center]\n\n[i]Gindumilian ni Mosias ang paghingabot kag nagpatuman sang pagkapalareho—Si Alma nga lamharon kag ang apat ka anak nga lalaki ni Mosias nagtinguha sa pagguba sang Simbahan—Isa ka anghel ang nagpakita kag ginsugo sila nga untaton ang ila malain nga kahimoan—Si Alma nag-apa—Ang tanan nga tawo kinahanglan nga mabun-ag liwat agud makabaton sang kaluwasan—Si Alma kag ang mga anak nga lalaki ni Mosias nagpahayag sang maayong balita. Mga 100–92 B.C.[/i]\n\n1 Kag karon natabo ini nga ang mga paghingabot nga ginhimo sa simbahan sang mga indi tumuluo nangin tuman kalubha sa bagay nga ang simbahan nagsugod sa pagkumod, kag pagreklamo sa ila mga lider parte sa amo nga bagay; kag nagreklamo sila kay Alma. Kag gindala ni Alma ang kaso sa atubang sang ila hari, kay Mosias. Kag si Mosias nagpalaygay sa iya mga pari.\n\n2 Kag natabo ini nga si haring Mosias nagpadala sing isa ka pabantala sa bug-os nga kadutaan sa palibot nga dapat wala sing mga indi tumuluo nga maghingabot sang bisan sin-o nga mga miyembro sang simbahan sang Dios.\n\n3 Kag may istrikto nga sugo sa tanan nga simbahan nga wala dapat sing mga paghingabot sa tunga nila, nga dapat may pagkapalareho sa tanan nga tawo;\n\n4 Nga indi nila dapat tugotan ang bugal kag pagkahambog nga magtublag sang ila paghidaet; nga ang tagsa ka tawo dapat magkabig sang iya isigkatawo pareho sang iya kaugalingon, nga nagapangabudlay paagi sa ila kaugalingon nga mga kamot para sa ila palangabuhian.\n\n5 Huo, kag ang tanan nila nga pari kag manunudlo dapat magpangabudlay sa ila kaugalingon nga mga kamot para sa ila palangabuhian, sa tanan nga sirkumstansya luwas sa pagmasakit, ukon sa dako nga kakulang; kag sa paghimo sining mga butang, nagbugana sila sa grasya sang Dios.\n\n6 Kag nagsugod nga may dako nga paghidaet liwat sa duta; kag ang katawhan nagsugod nga mangin tuman kadamo, kag nagsugod sa paglapta sa iban nga lugar sa ibabaw sang duta, huo, sa norte kag sa sur, sa este kag sa weste, nga nagatukod sang dalagko nga mga siyudad kag mga baryo sa tanan nga pamusod sang duta.\n\n7 Kag ang Ginuo nagbisita sa ila kag nagpauswag sa ila, kag nangin madamo kag manggaranon sila nga katawhan.\n\n8 Karon ang mga anak nga lalaki ni Mosias naisip upod sa mga indi tumuluo; kag ang isa man sang mga anak nga lalaki ni Alma naisip upod sa ila, sia nga ginatawag nga Alma sunod sa iya amay; apang, nangin isa sia ka tuman ka malain kag idolatroso nga tawo. Kag isa sia ka tawo nga sagad sa paghambal, kag naghambal sing madamo nga mga pagpang-into sa katawhan; gani nadala niya ang madamo sang katawhan sa paghimo suno sa sari sang iya mga kalainan.\n\n9 Kag nangin isa sia ka dako nga sablag sa kauswagan sang simbahan sang Dios; nga nagabihag palayo sang mga tagipusuon sang katawhan; nga nagatuga sing tuman nga pagbinais sa tunga sang katawhan; nga nagahatag sing kahigayunan sa kaaway sang Dios nga maggamit sang iya gahum sa ila.\n\n10 Kag karon natabo ini nga samtang nagalibot sia sa pagguba sang simbahan sang Dios, kay nagalibot sia sing sekreto upod sa mga anak nga lalaki ni Mosias nga nagatinguha sa pagguba sang simbahan, kag sa pagpatalang sang katawhan sang Ginuo, nga batok sa mga kasugoan sang Dios, ukon bisan sang hari—\n\n11 Kag sa nasiling ko na sa inyo, samtang nagalibot sila nga nagarebelde batok sa Dios, tan-awa, ang anghel sang Ginuo nagpakita sa ila; kag nagpanaog sia nga daw yara sa panganod; kag naghambal sia nga daw tingug sang daguob nga nangin rason nga mag-uyog ang duta nga ila ginatindogan;\n\n12 Kag sa pagkadako sang ila kakibot, nga nagkalatumba sila sa duta, kag wala makahangop sang mga pulong nga iya ginhambal sa ila.\n\n13 Apang nagsinggit sia liwat nga nagasiling: Alma, magbangon ka kag magtindog, kay ngaa ginahingabot mo ang simbahan sang Dios? Kay ang Ginuo nagsiling: Ini ang akon simbahan, kag ipahamtang ko ini; kag wala sing kon ano nga magguba sini luwas sa kalapasan sang akon katawhan.\n\n14 Kag sa liwat, ang anghel nagsiling: Tan-awa, nabatian sang Ginuo ang mga pangamuyo sang iya katawhan, kag amo man ang mga pangamuyo sang iya alagad nga si Alma, nga imo amay; kay nagpangamuyo sia nga may dako nga pagtuo parte sa imo nga kabay nga madala ka sa ihibalo sang kamatuoran; gani, para sa amo nga katuyoan nagkari ako agud papatihon ka sang gahum kag awtoridad sang Dios, nga ang mga pangamuyo sang iya mga alagad mahimo nga masabat suno sa ila pagtuo.\n\n15 Kag karon tan-awa, maduhaduhaan bala ninyo ang gahum sang Dios? Kay tan-awa, wala bala ginauyog sang akon tingug ang duta? Kag indi man bala ninyo ako makita sa inyo atubang? Kag ginpadala ako halin sa Dios.\n\n16 Karon ginasiling ko sa imo: Maglakat ka, kag dumduma ang pagkabihag sang imo mga amay sa duta sang Helam, kag sa duta sang Nefi; kag dumduma kon daw ano kadalagko nga mga butang ang iya ginhimo para sa ila; kay yara sila sa pagkaulipon, kag ginhilway niya sila. Kag karon ginasiling ko sa imo, Alma, maglakat ka sa imo dalanon, kag indi na pagtinguhaa nga gub-on ang simbahan, agud nga ang ila mga pangamuyo masabat, kag ini bisan pa kon ikaw sa imo kaugalingon isikway.\n\n17 Kag karon natabo ini nga amo ini ang katapusan nga mga pulong nga ginhambal sang anghel kay Alma, kag nagbiya sia.\n\n18 Kag karon si Alma kag mga kaupod niya nagkalatumba liwat sa duta kay sa pagkadako sang ila kakibot; kay sa ila kaugalingon nga mga mata nakita nila ang isa ka anghel sang Ginuo; kag ang iya tingug pareho sang daguob nga nag-uyog sa duta; kag nahibal-an nila nga wala sing bisan ano luwas sa gahum sang Dios nga makapauyog sa duta kag makapakurog sini nga daw magkalapihak ini.\n\n19 Kag karon ang kakibot ni Alma tuman kadako sa bagay nga nag-apa sia, nga indi na niya mabuksan ang iya baba; huo, kag nagluya sia, bisan nga indi na niya mahulag ang iya mga kamot; gani ginkuha sia sang mga kaupod niya, kag gindala sia nga tuman kaluya, bisan tubtob nga ginbutang sia sa atubang sang iya amay.\n\n20 Kag ginsaysay nila sa iya amay ang tanan nga natabo sa ila; kag nagkasadya ang iya amay kay nahibal-an niya nga gahum yadto sang Dios.\n\n21 Kag nagpasugo sia nga magtililipon ang kadam-an agud masaksihan nila kon ano ang ginhimo sang Ginuo sa iya anak, kag sa mga kaupod man niya.\n\n22 Kag nagpasugo sia nga ang mga pari magtililipon sang ila mga kaugalingon; kag nagsugod sila sa pagpuasa, kag sa pagpangamuyo sa Ginuo nga ila Dios nga buksan niya ang baba ni Alma, nga makahambal sia, kag amo man nga ang iya mga butkon kag mga batiis makabaton sang ila sini kusog—agud mabuksan ang mga mata sang katawhan nga makita kag mahibal-an ang kaayo kag himaya sang Dios.\n\n23 Kag natabo ini, pagkatapos nga nagpuasa sila kag nagpangamuyo sa sulod sang duha ka adlaw kag duha ka gab-i, ang mga butkon kag mga batiis ni Alma nakabaton sang ila sini kusog, kag nagtindog sia kag nagsugod sa paghambal sa ila, nga nagasiling sa ila nga mangin malipayon:\n\n24 Kay, siling niya, naghinulsol ako sang akon mga sala, kag natubos sang Ginuo; tan-awa nabun-ag ako sa Espiritu.\n\n25 Kag ang Ginuo nagsiling sa akon: Indi matingala nga ang tanan nga tawo, huo, mga lalaki kag mga babayi, tanan nga nasyon, kaliwat, lengguahe kag katawhan, kinahanglan gid nga mabun-ag liwat; huo, mabun-ag sa Dios, nga nabag-o halin sa ila dutan-on kag nalaglag nga kahimtangan, sa isa ka kahimtangan sang pagkamatarong, nga natubos sang Dios, nga mangin iya mga anak nga lalaki kag mga anak nga babayi;\n\n26 Kag gani mangin bag-o sila nga mga tinuga; kag luwas lang kon himuon nila ini, indi gid sila makapanubli sang ginharian sang Dios.\n\n27 Ginasiling ko sa imo, luwas lang nga amo sini ang matabo, pat-od gid nga isikway sila; kag ini nahibal-an ko bangod halos masikway ako.\n\n28 Apang, pagkatapos nga nag-ubog sa madamo nga pag-antos, nga nagahinulsol sing halos tubtob sa kamatayon, ang Ginuo sa kaluoy nakakita nga nagakaangay ang pagsabnit sa akon halin sa pagkasunog nga wala’y katubtuban, kag ginbun-ag ako sa Dios.\n\n29 Ang akon kalag natubos halin sa apdo sang kapaitan kag mga gapos sang kalainan. Yara ako sa pinakamadulom nga kadadalman; apang subong ginatamdan ko ang dalayawon nga kasanag sang Dios. Ang akon kalag ginsakit sang wala’y katapusan nga pagpaantos; apang nasabnit ako, kag ang akon kalag wala na sing kasakit.\n\n30 Ginsikway ko ang akon Manunubos, kag ginpanghiwala inang ginpanghambal sang aton mga amay; apang subong agud nga makita na nila nga magakari sia, kag nga ginadumdum niya ang tagsa ka tinuga nga iya gintuga, ipakita niya ang iya kaugalingon sa tanan.\n\n31 Huo, ang tagsa ka tuhod magaluhod, kag ang tagsa ka dila magadayaw sa iya atubang. Huo, bisan sa katapusan nga adlaw, kon ang tanan nga tawo magatindog agud hukman niya, dayon kilalahon nila nga sia ang Dios; dayon kilalahon nila, nga mga nagakabuhi sa kalibutan nga wala nagapati sa Dios, nga ang sentensya sing wala’y katubtuban nga silot matarong para sa ila; kag magauyog sila, kag magapalangurog, kag magapalangupos sa idalom sang pagpasiplat sang iya mapangusisa nga mata.\n\n32 Kag karon natabo ini nga si Alma nagsugod halin sa sini nga tion sa pagtudlo sang katawhan, kag yadtong mga kaupod ni Alma sa tion nga ang anghel nagpakita sa ila, nga nagapanglakaton sa palibot sang bug-os nga kadutaan, nga nagabantala sa tanan nga katawhan sang mga butang nga ila nabatian kag nakit-an, kag nagawali sang pulong sang Dios sa dako nga pag-antos, nga ginhingabot sing tuman sinang mga indi tumuluo, nga ginsakit sang madamo sa ila.\n\n33 Apang sa pihak sini tanan, nagpaambit sila sang dako nga kaumpawan sa simbahan, nga nagapamatuod sang ila pagtuo, kag nagalaygay sa ila sing may pagkamainantuson kag dako nga pagpangabudlay sa pagtuman sang mga kasugoan sang Dios.\n\n34 Kag apat sa ila ang mga anak nga lalaki ni Mosias; kag ang ila mga ngalan amo sanday Amon, kag Aaron, kag Omner, kag Himni; amo ini ang mga ngalan sang mga anak nga lalaki ni Mosias.\n\n35 Kag nagpanglakaton sila sa bug-os nga duta sang Zarahemla, kag sa tanan nga katawhan nga yara sa idalom sang pagginahum ni haring Mosias, nga matutum nga nagatinguha sa pagkaayo sang tanan nga kahalitan nga ila nahimo sa simbahan, nga nagakumpisar sang tanan nila nga sala, kag nagabantala sang tanan nga butang nga ila nakit-an, kag nagapaathag sang mga propesiya kag sang balaan nga mga kasulatan sa tanan nga maluyag nga magpamati sa mga ini.\n\n36 Kag gani nangin mga instrumento sila sa mga kamot sang Dios sa pagdala sang madamo sa ihibalo sang kamatuoran, huo, sa ihibalo parte sa ila Manunubos.\n\n37 Kag daw ano kabulahan sa ila! Kay nagbantala sila sang paghidaet; nagbantala sila sang maayong balita sang kaayohan; kag nagpahayag sila sa katawhan nga ang Ginuo nagahari.\n\n", "mosiah 28": "[center][font_size=26]Kapitulo 28[/font_size][/center]\n\n[i]Ang mga anak nga lalaki ni Mosias naglakat agud magwali sa mga Lamanhon—Ginlubad ni Mosias ang mga lamina nga Jarednon gamit ang duha ka bato sang manugpanan-aw. Mga 92 B.C.[/i]\n\n1 Karon natabo ini nga pagkatapos nga nahimo sang mga anak nga lalaki ni Mosias ining tanan nga butang, nagdala sila sing diutay lamang upod sa ila kag nagbalik sa ila amay, ang hari, kag nagpangabay sa iya nga tugotan niya sila nga kon mahimo, upod ining ila ginpamili, makataklad sila sa duta sang Nefi agud makawali sila sang mga butang nga ila nabatian, kag makapaambit sila sang pulong sang Dios sa ila mga kauturan, ang mga Lamanhon—\n\n2 Agud basi pa lang madala nila sila sa ihibalo parte sa Ginuo nga ila Dios, kag kumbinsihon sila parte sa kalainan sang ila mga amay; kag basi pa lang mabulong nila sila sang ila pagdumot tuhoy sa mga Nefinhon, agud nga madala man sila sa pagkasadya sa Ginuo nga ila Dios, agud nga mangin mainabyanon sila sa isa kag isa, kag wala na sing mga pagbinaisay sa bug-os nga duta nga ginhatag sang Ginuo nga ila Dios sa ila.\n\n3 Karon nagahandum sila nga ang kaluwasan mapahayag sa tagsa ka tinuga kay indi nila mabatas nga ang bisan sin-o nga tawhanon nga kalag madula; huo, bisan ang hunahunaon mismo nga ang bisan sin-o nga kalag magabatas sang nagapadayon nga pagpaantos nangin rason agud mauyog sila kag magpalangurog.\n\n4 Kag gani ang Espiritu sang Ginuo naghikot sa ila kay sila nangin ang pinakamalain sang mga makasasala. Kag nakita sang Ginuo nga nagakaangay sa iya wala’y dulonan nga kaluoy ang pagluwas sa ila; apang nag-antos sila sang dako nga kalisud sang kalag tungod sang ila mga kalainan, nga nagaantos sing tuman kag nagakahadlok nga isikway sila sa wala’y katapusan.\n\n5 Kag natabo ini nga nagpakitluoy sila sa ila amay sa madamo nga inadlaw agud makataklad sila sa duta sang Nefi.\n\n6 Kag si haring Mosias namangkot sa Ginuo kon dapat niya tugotan ang iya mga anak nga lalaki nga magtaklad sa mga Lamanhon agud magwali sang pulong.\n\n7 Kag ang Ginuo nagsiling kay Mosias: Tugoti sila nga magtaklad kay madamo ang magapati sa ila mga pulong, kag makaangkon sila sang kabuhi nga wala’y katapusan; kag pagaluwason ko ang imo mga anak halin sa mga kamot sang mga Lamanhon.\n\n8 Kag natabo ini nga gintugotan sila ni Mosias nga maglakat kag maghimo suno sa ila pangabay.\n\n9 Kag nagpanglakaton sila padulong sa kamingawan pataklad agud magwali sang pulong sa mga Lamanhon; kag ihatag ko ang kasaysayan sang ila mga kahimoan pagkatapos sini.\n\n10 Karon si haring Mosias wala sing bisan isa nga mahatagan sang ginharian kay wala sing bisan sin-o sa iya mga anak nga lalaki ang magabaton sang ginharian.\n\n11 Gani ginkuha niya ang mga kasulatan nga nakurit sa mga lamina nga saway, kag amo man ang mga lamina ni Nefi, kag ang tanan nga butang nga iya gintago kag gin-amligan suno sa mga kasugoan sang Dios, pagkatapos nga malubad kag mapasulat ang mga kasulatan nga yara sa mga lamina nga bulawan nga nasalapoan sang katawhan ni Limhi, nga gintugyan sa iya sang kamot ni Limhi;\n\n12 Kag ini iya ginhimo tungod sang dako nga pagpaabot sang iya katawhan; kay tuman ang ila handum nga mahibal-an ang parte sadtong katawhan nga nalaglag.\n\n13 Kag karon ginlubad niya ang mga ini paagi sinang duha ka bato nga natabid sa duha ka balayan.\n\n14 Karon ining mga butang ginhanda halin sa ginsuguran, kag ginpasa-pasa sa tanan nga henerasyon para sa katuyoan sang pagpatpat sang mga lengguahe;\n\n15 Kag gintago kag gin-amligan ang mga ini sang kamot sang Ginuo agud iya mapahibalo sa tagsa ka tinuga nga magapanag-iya sang duta ang mga kalainan kag mga kangil-aran sang iya katawhan;\n\n16 Kag kon sin-o man ang may amo sining mga butang ginatawag nga manugpanan-aw, suno sa pamaagi sang dumaan nga panahon.\n\n17 Karon sang natapos ni Mosias ang paglubad sining mga kasulatan, tan-awa, naghatag ini sang kasaysayan sang katawhan nga ginlaglag, halin sa tion nga ginlaglag sila pabalik sa pagpatindog sang dako nga tore, sa tion nga ginlabugay sang Ginuo ang lengguahe sang katawhan kag naglinapta sila sa iban nga lugar sa ibabaw sang duta, huo, bisan halin sa sina nga tion pabalik tubtob sa pagtuga kay Adan.\n\n18 Karon ini nga kasaysayan nangin kabangdanan nga nagpangalisud ang katawhan ni Mosias sing tuman, huo, napuno sila sang kasubo; apang naghatag ini sa ila sing dako nga ihibalo, nga sa diin sila nagkasadya.\n\n19 Kag ini nga kasaysayan pagasulaton pagkatapos sini; kay tan-awa, ginakinahanglan nga ang tanan nga katawhan makahibalo sang mga butang nga ginsulat sa sini nga kasaysayan.\n\n20 Kag karon, pareho sang ginsiling ko sa inyo, nga pagkatapos nga nahimo ni haring Mosias ining mga butang, gindala niya ang mga lamina nga saway, kag ang tanan nga butang nga iya gintago, kag ginhatag ang mga ini kay Alma, nga anak ni Alma; huo, ang tanan nga kasulatan, kag amo man ang mga instrumento sa paglubad, kag ginhatag ang mga ini sa iya, kag ginsugo sia nga dapat niya taguon kag amligan ang mga ini, kag magtipig man sing isa ka kasulatan sang katawhan, nga ipasa-pasa ang mga ini halin sa isa ka henerasyon pakadto sa isa, bisan pareho nga ang mga ini ginpasa-pasa halin sa tion nga si Lehi nagbiya sa Jerusalem.\n\n", "mosiah 29": "[center][font_size=26]Kapitulo 29[/font_size][/center]\n\n[i]Si Mosias nagtanyag nga mga hukom ang pilion bilang bulos sa isa ka hari—Ginadala sang di-matarong nga mga hari ang ila katawhan sa sala—Si Alma nga lamharon ginpili nga puno nga hukom paagi sa tingug sang katawhan—Sia man ang mataas nga pari sang Simbahan—Si Alma nga tigulang kag si Mosias napatay. Mga 92–91 B.C.[/i]\n\n1 Karon sang nahimo ini ni Mosias nagpabantala sia sa bug-os nga duta, sa tanan nga katawhan, nga luyag mahibal-an ang ila kabubut-on parte sa kon sin-o dapat ang ila mangin hari.\n\n2 Kag natabo ini nga ang tingug sang katawhan nagpahayag nga nagasiling: Luyag namon nga si Aaron nga imo anak amo ang amon mangin hari kag amon tagdumala.\n\n3 Karon si Aaron nagtaklad padulong sa duta sang Nefi, gani indi mahatag sa iya sang hari ang ginharian; kag indi man pagbatonon ni Aaron ang ginharian; kag wala man sing bisan sin-o sa mga anak nga lalaki ni Mosias nga sugot magbaton sang ginharian.\n\n4 Gani si haring Mosias nagpabantala liwat sa katawhan; huo, bisan isa ka sinulat nga pulong ang iya ginpadala sa katawhan. Kag amo ini ang mga pulong nga sinulat nga nagasiling:\n\n5 Tan-awa, O kamo nga akon katawhan, ukon akon mga kauturan, kay ginakabig ko kamo sing amo sina, luyag ko nga binag-binagon ninyo ang kabangdanan nga sa diin gintawag kamo sa pagbinag-binag—kay maluyag kamo nga may yara kamo sang hari.\n\n6 Karon ginapahayag ko sa inyo nga sia nga may kinamatarong sa pagpanag-iya sang ginharian nagbalibad, kag indi sia magbaton sang ginharian.\n\n7 Kag karon kon may pilion nga iban nga magbulos sa iya, tan-awa ginakahadlokan ko nga basi may magtuhaw nga mga pagbinaisay sa inyo. Kag basi nga ang akon anak, nga amo ang may kinamatarong sa paggahum sang ginharian, magsugod nga maakig kag magganyat sing bahin sining katawhan nga magsunod sa iya, nga magtuga sang mga giyera kag mga pagbinaisay sa inyo, nga mangin kabangdanan sang pagpaagay sang madamo nga dugo kag pagpatiko sang dalanon sang Ginuo, huo, kag maglaglag sang mga kalag sang madamo nga katawhan.\n\n8 Karon ginasiling ko sa inyo nga mangin maalam kita kag binag-binagon ining mga butang, kay wala kita sing kinamatarong sa paglaglag sang akon anak, kag wala man kita sing kinamatarong sa paglaglag sing isa pa kon sia ang pagapilion nga magbulos sa iya.\n\n9 Kag kon ang akon anak magbalik liwat sa iya bugal kag wala’y pulos nga mga butang pagabawion niya ang mga butang nga iya nasiling, kag angkonon ang iya kinamatarong sa ginharian, nga amo ang mangin kabangdanan nga sia kag amo man ining katawhan maghimo sang madamo nga sala.\n\n10 Kag karon mangin maalam kita kag magpaabot sa sining mga butang, kag himuon inang makapaluntad sing paghidaet sining katawhan.\n\n11 Gani ako ang inyo mangin hari sa nabilin ko pa nga mga inadlaw; apang, magpili kita sang mga hukom, nga maghukom sining katawhan suno sa aton layi; kag plastaron naton sing panibag-o ang mga butang nga may kahilabtanan sa sining katawhan, kay magapili kita sang maalam nga mga tawo nga mangin mga hukom nga magahukom sining katawhan suno sa mga kasugoan sang Dios.\n\n12 Karon mas maayo pa nga ang isa ka tawo pagahukman sang Dios sangsa sang tawo kay ang mga paghukom sang Dios pirme nga matarong, apang ang mga paghukom sang tawo indi pirme nga matarong.\n\n13 Gani, kon mahimo nga may yara kamo sang matarong nga mga tawo nga mangin inyo mga hari, nga magpalig-on sang mga layi sang Dios, kag maghukom sining katawhan suno sa iya mga kasugoan, huo, kon may yara kamo sang mga tawo agud mangin inyo mga hari nga maghimo bisan pareho sang ginhimo sang akon amay nga si Benjamin para sa sining katawhan—ginasiling ko sa inyo, kon mahimo nga pirme amo sini ang matabo gani mangin maayo nga pirme kamo may mga hari nga maggahum sa inyo.\n\n14 Kag bisan ako mismo nagpangabudlay upod ang tanan nga kusog kag mga ikasarang nga yari sa akon agud magtudlo sa inyo sang mga kasugoan sang Dios, kag agud magpaluntad sang paghidaet sa bug-os nga duta, agud wala sing mga giyera ukon mga pagbinaisay, wala sing kinawatay, ukon pagpangagaw, ukon pagpamatay, ukon ano pa man nga sari sang kalainan;\n\n15 Kag kon sin-o man ang nakahimo sing kalainan, sia akon ginsilotan suno sa krimen nga iya nahimo, suno sa layi nga ginhatag sa aton sang aton mga amay.\n\n16 Karon ginasiling ko sa inyo, nga bangod ang tanan nga tawo indi matarong indi maayo nga may hari kamo ukon mga hari nga maggahum sa inyo.\n\n17 Kay tan-awa, ano kadako nga kalainan ang mapahimo sing isa ka malain nga hari, huo, kag ano kadako nga kalaglagan!\n\n18 Huo, dumduma si haring Noe, ang iya kalainan kag ang iya mga kangil-aran, kag amo man ang kalainan kag mga kangil-aran sang iya katawhan. Tan-awa daw ano kadako nga kalaglagan ang nag-abot sa ila; kag amo man tungod sang ila mga kalainan gindala sila sa pagkaulipon.\n\n19 Kag kon indi tungod sang pagpatunga sang ila labing maalam nga Tagtuga, kag ini tungod sang ila sinsero nga paghinulsol, pat-od gid nga indi malikawan nga magapabilin sila sa pagkaulipon tubtob subong.\n\n20 Apang tan-awa, ginluwas niya sila bangod ginpaubos nila ang ila mga kaugalingon sa iya atubang; kag bangod nagpakitluoy sila sing hugot sa iya ginluwas niya sila halin sa pagkaulipon; kag gani ang Ginuo nagahikot paagi sa iya gahum sa tanan nga sirkumstansya sa mga anak sang katawhan, nga nagatanyag sang butkon sang kaluoy tuhoy sa ila nga nagabutang sang ila pagsalig sa iya.\n\n21 Kag tan-awa, karon ginasiling ko sa inyo, indi ninyo mapapanaog sa trono ang isa ka malain nga hari luwas lang nga ini paagi sa madamo nga pagbinaisay, kag sang pagpaagay sang madamo nga dugo.\n\n22 Kay tan-awa, may mga kaabyanan sia sa kalainan, kag ginahuptan niya ang iya mga bantay sa iya palibot; kag ginagisi niya ang mga layi sadtong mga naggahum sa pagkamatarong nga nauna sa iya; kag ginalapakan niya sa idalom sang iya mga tiil ang mga kasugoan sang Dios;\n\n23 Kag nagahimo sia sang mga layi, kag ginapadala ang mga ini sa iya katawhan, huo, mga layi suno sa sari sang iya kaugalingon nga kalainan; kag kon sin-o man ang indi magtuman sang iya mga layi ginapahanabo niya nga malaglag; kag kon sin-o man ang magrebelde batok sa iya padal-an niya sang iya mga kasoldadohan batok sa ila agud magpakig-away, kag kon mahimo niya pagalaglagon niya sila; kag gani ang isa ka di-matarong nga hari nagapatiko sang mga dalanon sang tanan nga pagkamatarong.\n\n24 Kag karon tan-awa ginasiling ko sa inyo, indi nagakaigo nga ang amo sina nga mga kangil-aran mag-abot sa inyo.\n\n25 Gani, magpili kamo paagi sa tingug sining katawhan, sang mga hukom, agud nga mahukman kamo suno sa mga layi nga ginhatag sa inyo sang aton mga amay, nga husto, kag ginhatag sa ila paagi sa kamot sang Ginuo.\n\n26 Karon indi kinaandan nga ang tingug sang katawhan magakaluyag sa ano man nga supak sa sinang husto; kundi nga kinaandan para sa mas diutay nga bahin sang katawhan ang magakaluyag sa sinang indi husto; gani ini tumanon ninyo kag himuon nga inyo layi—ang himuon ang inyo tulumanon paagi sa tingug sang katawhan.\n\n27 Kag kon mag-abot ang tion nga ang tingug sang katawhan magapili sang kalainan, sa amo sina nga tion nga ang mga paghukom sang Dios magatupa sa inyo; huo, sa amo sina nga tion nga bisitahan niya kamo nga may dako nga kalaglagan bisan pareho sang iya pagbisita halin pa sadto sining duta.\n\n28 Kag karon kon may mga hukom kamo, kag wala sila nagahukom sa inyo suno sa layi nga ginhatag, mahimo ninyo sila mapahukman sa isa ka mas mataas nga hukom.\n\n29 Kon ang inyo mas mataas nga mga hukom wala nagahukom sang matarong nga mga paghukom, patipona ninyo ang diutay nga kadamuon sang inyo mas manubo nga mga hukom, kag pagahukman nila ang inyo mas mataas nga mga hukom, suno sa tingug sang katawhan.\n\n30 Kag ginasugo ko kamo sa paghimo sining mga butang sa kahadlok sa Ginuo; kag ginasugo ko kamo sa paghimo sining mga butang, kag nga wala kamo sang hari; agud kon ining katawhan maghimo sang mga sala kag mga kalainan pagasabton ang mga ini sa ila kaugalingon nga mga ulo.\n\n31 Kay tan-awa ginasiling ko sa inyo, ang mga sala sang madamo nga katawhan gintuga sang mga kalainan sang ila mga hari; gani ang ila mga kalainan pagasabton sa mga ulo sang ila mga hari.\n\n32 Kag karon luyag ko nga ining indi pagkapalareho madula na sa sini nga duta, ilabi na gid sa sining akon katawhan; apang luyag ko nga ini nga duta mangin isa ka duta sang kahilwayan, kag ang tagsa ka tawo mahimo nga mag-agom sang iya mga kinamatarong kag mga pribilihiyo sing palareho, samtang nga makita sang Ginuo nga nagakaangay nga mabuhi kita kag mapanubli ang duta, huo, bisan samtang nga ang bisan sin-o man sang aton kaliwat nagapabilin sa ibabaw sang duta.\n\n33 Kag madamo pa gid nga butang ang ginsulat ni haring Mosias sa ila, nga nagapahayag sa ila sang tanan nga pagtilaw kag kabudlayan sing isa ka matarong nga hari, huo, ang tanan nga pag-antos sang kalag para sa ila katawhan, kag amo man ang tanan nga pagkulomuron sang katawhan sa ila hari; kag ginpaathag niya ini tanan sa ila.\n\n34 Kag ginhambalan niya sila nga ining mga butang indi dapat matabo; kundi nga ang kabudlayan dapat nga magtupa sa tanan nga katawhan agud ang tagsa ka tawo magdala sang iya bahin.\n\n35 Kag ginpahayag man niya sa ila ang tanan nga disbentaha nga ila pagaantoson kon may di-matarong nga hari nga maggahum sa ila;\n\n36 Huo, ang tanan niya nga kalainan kag kangil-aran, kag ang tanan nga giyera, kag pagbinaisay, kag pagpaagay sang dugo, kag ang kinawatay, kag ang pagpangagaw, kag ang pagkamakihilawason, kag ang tanan nga sari sang kalainan nga indi maisa-isa—nga ginahambalan sila nga ining mga butang indi dapat matabo, nga ang mga ini hayag nga supak sa mga kasugoan sang Dios.\n\n37 Kag karon natabo ini nga pagkatapos nga napadala ni haring Mosias ining mga butang sa katawhan napapati sila sang kamatuoran sang iya mga pulong.\n\n38 Gani gintalikdan nila ang ila mga handum nga may hari, kag tuman nga naghangad nga ang tagsa ka tawo dapat nga makaangkon sing palarehas nga kahigayunan sa bug-os nga duta; huo, kag ang tagsa ka tawo nagpahayag sing pagsugot sa pagsabat para sa iya kaugalingon nga mga sala.\n\n39 Gani, natabo ini nga nagtililipon sila sang ila mga kaugalingon sa mga grupo sa bug-os nga duta agud magpahayag sang ila mga tingug parte sa kon sin-o ang dapat nila nga mangin mga hukom, nga maghukom sa ila suno sa layi nga ginhatag sa ila; kag nagkasadya sila sing tuman tungod sang kahilwayan nga ginhatag sa ila.\n\n40 Kag nagbakod sila sa gugma tuhoy kay Mosias; huo, ginkabig nila sia nga labaw pa sangsa bisan sin-o nga tawo; kay wala sila nagtulok sa iya bilang isa ka manugpigos nga nagahangad nga makapamintaha, huo, tungod sinang manggad nga nagapalain sang kalag; kay wala sia nanukot sang manggad halin sa ila, kag wala sia nagkalipay sa pagpaagay sang dugo; kundi nga ginpaluntad niya ang paghidaet sa duta, kag gintugotan niya ang iya katawhan nga mahilway sila halin sa tanan nga sari sang pagkaulipon; gani gintahod nila sia, huo, sing tuman, nga wala’y tupong.\n\n41 Kag natabo ini nga nagpili sila sing mga hukom nga maggahum sa ila, ukon maghukom sa ila suno sa layi; kag ini ila ginhimo sa bug-os nga duta.\n\n42 Kag natabo ini nga si Alma ang napilian nga mangin una nga puno nga hukom, sia nga amo man ang mataas nga pari, nga ang iya amay ang naghatag sang palangakoan sa iya, kag naghatag sa iya sing responsibilidad parte sa tanan nga butang nga may kahilabtanan sa simbahan.\n\n43 Kag karon natabo ini nga si Alma naglakat sa mga dalanon sang Ginuo, kag nagtuman sang iya mga kasugoan, kag naghukom sia sang matarong nga mga paghukom; kag may nangin dalayon nga paghidaet sa bug-os nga duta.\n\n44 Kag gani nagsugod ang pagginahum sang mga hukom sa bug-os nga duta sang Zarahemla, sa tanan nga katawhan nga gintawag nga mga Nefinhon; kag si Alma amo ang una kag puno nga hukom.\n\n45 Kag karon natabo ini nga napatay ang iya amay, nga ochenta’y dos anyos, nga nagkabuhi sa pagtuman sang mga kasugoan sang Dios.\n\n46 Kag natabo ini nga si Mosias napatay man, sa ika-treinta’y tres nga tuig sang iya pagginahum, sa edad nga sisenta’y-tres anyos; nga nagahimo sa kabug-osan sang lima ka gatos kag siyam ka tuig halin sa tion nga si Lehi nagbiya sa Jerusalem.\n\n47 Kag gani nagtapos ang pagginahum sang mga hari sa katawhan ni Nefi; kag gani nagtapos ang mga inadlaw ni Alma nga amo ang tagtukod sang ila simbahan.\n\n", "alma 1": "[center][font_size=26]Ang Libro ni Alma ang Anak nga Lalaki ni Alma[/font_size][/center]\n\nAng kasaysayan ni Alma, nga anak nga lalaki ni Alma, ang una kag puno nga hukom sang katawhan ni Nefi, kag amo man ang mataas nga pari sa Simbahan. Ang kasaysayan sang pagginahum sang mga hukom, kag sang mga giyera kag mga pag-ilinaway sang katawhan. Kag amo man ang kasaysayan sing isa ka giyera sang mga Nefinhon kag mga Lamanhon, suno sa kasulatan ni Alma, ang una kag puno nga hukom.\n\n[center][font_size=26]Kapitulo 1[/font_size][/center]\n\n[i]Si Nehor nagpanudlo sang sayop nga mga doktrina, nagpahamtang sing isa ka simbahan, nagpasugod sang butig nga pagkapari, kag ginpatay si Gideon—Si Nehor ginpatay tungod sang iya mga krimen—Ang mga butig nga pagkapari kag mga paghingabot naglapnag sa tunga sang katawhan—Ginsakdag sang mga pari ang ila mga kaugalingon, gintatap sang katawhan ang mga imol, kag ang Simbahan nag-uswag. Mga 91–88 B.C.[/i]\n\n1 Karon natabo ini nga sa una nga tuig sang pagginahum sang mga hukom sa katawhan ni Nefi, sumugod sini nga tion, bangod si haring Mosias naglakat na sa alagyan sang bug-os nga duta, nga nakig-away sing maayo nga pagpakig-away, nga naglakat sing matarong sa atubang sang Dios, nga wala sing ginbilin nga maggahum bulos sa iya; apang nagpahamtang sia sang mga layi, kag ginkilala ini sang katawhan; gani kinahanglan sila magtuman sang mga layi nga iya ginhimo.\n\n2 Kag natabo ini nga sa una nga tuig sang pagginahum ni Alma sa hukom-lingkuranan, may isa ka lalaki nga gindala sa iya atubang agud hukman, isa ka dako nga lalaki, kag nakilal-an tungod sang iya tuman nga kusog.\n\n3 Kag naglibot sia sa tunga sang katawhan, nga nagawali sa ila sinang iya gintawag nga pulong sang Dios, nga nagapanudlo batok sa simbahan; nga nagapahayag sa katawhan nga ang tagsa ka pari kag manunudlo dapat nga mangin kilala; kag indi sila dapat magpangabudlay paagi sa ila mga kamot, kundi nga dapat sila sakdagon sang katawhan.\n\n4 Kag nagpamatuod man sia sa katawhan nga ang tanan nga tawo maluwas sa katapusan nga adlaw, kag indi sila dapat nga magkahadlok ukon magkurog, kundi nga mahimo sila nga magbayaw sang ila mga ulo kag magkasadya; kay ang Ginuo nagtuga sang tanan nga tawo, kag gintubos man niya ang tanan nga tawo; kag, sa katapusan, ang tanan nga tawo magaangkon sang kabuhi nga wala’y katapusan.\n\n5 Kag natabo ini nga gintudlo niya ining mga butang sa bagay nga madamo ang nagpati sa iya mga pulong, bisan sa pagkadamo nga nagsugod sila sa pagsakdag sa iya kag paghatag sa iya sang kwarta.\n\n6 Kag nagsugod sia nga mag-alsa sa bugal sang iya tagipusuon, kag sa pagsul-ob sing tuman kamalahalon nga biste, huo, kag nagsugod man sa pagpahamtang sing isa ka simbahan suno sa sari sang iya pagpangwali.\n\n7 Kag natabo ini samtang nagalakat sia, agud magwali sa sinang mga nagapati sa iya pulong, nasugata niya ang isa ka lalaki nga miyembro sang simbahan sang Dios, huo, bisan isa sang ila mga manunudlo; kag nagsugod sia sa pagpakigbais sa iya sing matigdas agud nga mahimo niya nga madala palayo ang katawhan sang simbahan; apang ang lalaki nakigbais sa iya nga nagasaway sa iya paagi sa mga pulong sang Dios.\n\n8 Karon ang ngalan sang lalaki amo si Gideon; kag sia amo yadtong nangin instrumento sa mga kamot sang Dios sa paghilway sang katawhan ni Limhi halin sa pagkaulipon.\n\n9 Karon, tungod si Gideon nakigbais sa iya paagi sa mga pulong sang Dios naakig sia kay Gideon, kag naggabot sang iya espada kag nagsugod sa paglabo sa iya. Karon si Gideon tungod nga tigulang na, gani wala niya masarangi ang pagsagang sang iya mga labo, gani napatay sia paagi sa espada.\n\n10 Kag ang lalaki nga nagpatay sa iya gindakop sang katawhan sang simbahan, kag gindala sa atubang ni Alma agud hukman suno sa mga krimen nga iya nahimo.\n\n11 Kag natabo ini nga nagtindog sia sa atubang ni Alma kag ginpangapinan ang iya kaugalingon nga may tuman nga kaisog.\n\n12 Apang si Alma nagsiling sa iya: Tan-awa, ini ang una nga tion nga ang butig nga pagkapari ginsugdan sa sining katawhan. Kag tan-awa, indi ka lamang nakasala tungod sang butig nga pagkapari, kundi nga nagpilit pa nga ipatuman ini paagi sa espada; kag kon ang butig nga pagkapari igapatuman sa sining katawhan magaresulta ini sa ila lubos nga kalaglagan.\n\n13 Kag ginpaagay mo ang dugo sing isa ka matarong nga tawo, huo, isa ka tawo nga nakahimo sing dako nga kaayohan sa sining katawhan; kag kon patawaron ka namon ang iya dugo magatupa sa amon agud magtimalus.\n\n14 Gani ginasentensyahan ka nga mapatay suno sa layi nga ginhatag sa aton ni Mosias, ang aton katapusan nga hari; kag ini ginkilala na sining katawhan; gani ining katawhan kinahanglan gid nga magsunod sa layi.\n\n15 Kag natabo ini nga gindakop nila sia; kag ang iya ngalan amo si Nehor; kag gindala nila sia sa ibabaw sang bungyod sang Manti, kag didto ginpaako sia, ukon sa mas maathag nag-ako sia, sa tunga sang kalangitan kag sang duta, nga ang iya ginpanudlo sa katawhan batok sa pulong sang Dios; kag didto nag-antos sia sing makahuluya nga kamatayon.\n\n16 Apang, wala sini mapauntat ang paglapnag sang butig nga pagkapari sa bug-os nga duta; kay may madamo nga maluyagon sang wala’y pulos nga mga butang sang kalibutan, kag naglibot sila nga nagawali sang sayop nga mga doktrina; kag ini ila ginhimo tungod sang manggad kag kadungganan.\n\n17 Apang, wala sila nangisog nga magbinutig, kon ini mahibal-an, tungod sa kahadlok sa layi, kay ang mga butigon ginasilotan; gani nagpakuno-kuno sila sa pagwali suno sa ila ginapatihan; kag karon ang layi wala sing gahum sa bisan sin-o nga tawo tungod sang iya ginapatihan.\n\n18 Kag wala sila nangisog nga magpangawat, tungod sa kahadlok sa layi, kay ang amo sina ginasilotan; ukon wala man sila nangisog nga magpangagaw, ukon magpamatay, kay sia nga nagapamatay ginasilotan sang kamatayon.\n\n19 Apang natabo ini nga ang bisan sin-o nga indi miyembro sang simbahan sang Dios nagsugod sa paghingabot sang mga miyembro sang simbahan sang Dios, kag nagdala sa ila kaugalingon sang ngalan ni Cristo.\n\n20 Huo, ginhingabot nila sila, kag ginsakit sila sang tanan nga sari sang mga pulong, kag ini tungod sang ila pagkamapainubuson; tungod indi sila bugalon sa ila kaugalingon nga mga mata, kag tungod nagpahayag sila sang pulong sang Dios, sa isa kag isa, nga indi kinahanglan ang kwarta kag wala sing bayad.\n\n21 Karon may isa ka istrikto nga layi sa katawhan sang simbahan, nga wala dapat sing bisan sin-o nga tawo, nga miyembro sang simbahan, ang magapang-una sa paghingabot sinang indi mga miyembro sang simbahan, kag wala dapat sing paghingabutay sa tunga nila.\n\n22 Apang, may madamo sa ila nga nagsugod nga mangin bugalon, kag nagsugod sa pagpakigbais sing mainiton sa ila mga kaaway, bisan tubtob sa pagtinapungolay; huo, nagasinumbaganay sila paagi sa ila mga inumol.\n\n23 Karon yara na ini sa ika-duha nga tuig sang pagginahum ni Alma, kag nangin isa ini ka rason sing tuman nga pag-antos sa simbahan; huo, nangin isa ini ka rason sing tuman nga pagtilaw sang simbahan.\n\n24 Kay ang mga tagipusuon sang madamo nagtig-a, kag ang ila mga ngalan ginpamanas, nga wala na sila pagdumduma sa katawhan sang Dios. Kag madamo man ang nagpalayo sang ila mga kaugalingon halin sa ila.\n\n25 Karon isa ini ka dako nga pagtilaw sa sinang mga nagpabilin nga malig-on sa pagtuo; apang, mga malig-on sila kag mabakod sa pagtuman sang mga kasugoan sang Dios, kag ginbatas nila sing may pagpaumod ang paghingabot nga gintampok sa ila.\n\n26 Kag kon magbiya ang mga pari sang ila mga buluhaton agud magpahayag sang pulong sang Dios sa katawhan, ang katawhan nagabiya man sang ila mga buluhaton agud magpamati sa pulong sang Dios. Kag kon mapahayag na sang mga pari sa ila ang pulong sang Dios, tanan sila nagabalik liwat sing matutum sa ila mga buluhaton; kag ang mga pari, wala nagakabig sang iya kaugalingon nga labaw sangsa iya mga tagpalamati, kay ang manugwali indi mas maayo sangsa tagpalamati, kag ang manunudlo indi man mas maayo sangsa nagatuon; kag gani tanan sila palareho, kag nagpangabudlay sila tanan, ang tagsa ka tawo suno sa iya kusog.\n\n27 Kag nagpaambit sila sang ila manggad, ang tagsa ka tawo suno sa sinang yara sa iya, sa mga imol, kag sa mga nagakinahanglan, kag sa mga masakiton, kag sa mga nagaantos; kag wala sila nagasul-ob sang malahalon nga panapton, apang mahipid sila kag maanyag.\n\n28 Kag gani ginpahamtang nila ang mga kahilabtanan sang simbahan; kag gani nagsugod sila sa pag-agom liwat sang dalayon nga paghidaet, sa pihak sang tanan nga mga paghingabot sa ila.\n\n29 Kag karon, tungod sang kalig-on sang simbahan nagsugod sila nga mangin tuman kamanggaranon, nga may kabuganaan sa tanan nga butang bisan ano man nga ila ginakinahanglan—kabuganaan sa mga panong kag mga baka, kag mga pinatambok sang tagsa ka sahi, kag amo man kabuganaan sang uyas, kag sang bulawan, kag sang pilak, kag sang malahalon nga mga butang, kag kabuganaan sang sida kag lino nga manipis, kag tanan nga sari sang maayo nga simple nga tela.\n\n30 Kag gani, sa ila mauswagon nga mga sirkumstansya, wala nila ginatabog ang bisan sin-o nga mga hublas, ukon inang mga ginagutom, ukon inang mga ginauhaw, ukon inang mga nagamasakit, ukon inang mga wala mapakaon; kag wala nila ginapahamtang ang ila mga tagipusuon sa mga manggad; gani nangin maalwan sila sa tanan, nga tigulang kag lamharon, nga ulipon kag hilway, nga lalaki kag babayi, bisan sa gwa man sang simbahan ukon sa sulod sang simbahan, nga wala sing ginapasulabi nga mga tawo sa sinang mga nagakinahanglan.\n\n31 Kag gani nag-uswag sila kag nangin labaw nga mas manggaranon sangsa sinang mga indi miyembro sang ila simbahan.\n\n32 Kay inang mga indi miyembro sang ila simbahan nagpinagusto sang ila mga kaugalingon sa mga pagpanghiwit, kag sa pagpangdios-dios ukon pagkatamad, kag sa mga pagwakal, kag sa mga paghinisaay kag pag-ilinaway; pagsul-ob sang malahalon nga panapton; nga naalsa sa bugal sang ila kaugalingon nga mga mata; nga nagahingabot, nagabinutig, nagapangawat, nagapangagaw, nagapanghilawas, kag nagapamatay, kag tanan nga sari sang kalainan; apang, ang layi ginpatuman sa tanan sinang mga naglapas sa sini, tubtob sa mahimo.\n\n33 Kag natabo ini nga paagi sa amo nga pagpatuman sang layi sa ila, nga ang tagsa ka tawo nagaantos suno sa sinang iya nahimo, mas nagpahimuyong sila, kag wala naghimo sing bisan ano nga kalainan kon ini mahibal-an; gani, may dako nga paghidaet sa katawhan ni Nefi tubtob sa ika-lima nga tuig sang pagginahum sang mga hukom.\n\n", "alma 2": "[center][font_size=26]Kapitulo 2[/font_size][/center]\n\n[i]Si Amlici naghandum nga mangin hari kag ginsikway sang tingug sang katawhan—Ang iya mga sumulunod naghimo sa iya nga hari—Ang mga Amlicianhon nagpakig-away sa mga Nefinhon kag napierde—Ang mga Lamanhon kag mga Amlicianhon nagtingob sang puwersa kag napierde—Ginpatay ni Alma si Amlici. Mga 87 B.C.[/i]\n\n1 Kag natabo ini sa pagsugod sang ika-lima nga tuig sang ila pagginahum may nagsugod nga pagbinaisay sa tunga sang katawhan; kay isa ka lalaki, nga ginatawag nga Amlici, sia nga isa ka tuman katuso nga tawo, huo, isa ka maalam nga tawo suno sa kaalam sang kalibutan, sia nga miyembro sang katilingban sang lalaki nga nagpatay kay Gideon paagi sa espada, nga ginsentensyahan sang kamatayon suno sa layi—\n\n2 Karon ining si Amlici, paagi sa iya pagkatuso, nakaganyat sing madamo nga katawhan nga magsunod sa iya; bisan sa pagkadamo nga nagsugod sila nga mangin tuman kagamhanan; kag nagsugod sila sa paghimakas sa pagpapungko kay Amlici nga mangin hari sang katawhan.\n\n3 Karon ginkabalak-an ini sang katawhan sang simbahan, kag sang tanan man sinang mga wala naganyat sa pagsunod sa mga pagpanghaylo ni Amlici; kay nahibal-an nila nga suno sa ila layi ang amo sina nga mga butang kinahanglan nga ipahamtang suno sa tingug sang katawhan.\n\n4 Gani, kon mahimo lang nga makuha ni Amlici ang suporta sang katawhan, sia, nga isa ka malain nga tawo, magakuha sa ila sang ila mga kinamatarong kag mga pribilihiyo sa simbahan; kay tuyo niya nga gub-on ang simbahan sang Dios.\n\n5 Kag natabo ini nga ang katawhan nagtililipon sang ila mga kaugalingon sa bilog nga duta, ang tagsa ka tawo suno sa iya kaisipan, kon ini para ukon batok kay Amlici, sa nagkalain-lain nga mga grupo, nga may madamo nga mga pagbinaisay kag makatilingala nga mga pag-ilinaway sang isa kag isa.\n\n6 Kag gani nagtililipon sila sang ila mga kaugalingon agud ipahayag ang ila mga tingug parte sa sina nga butang; kag ginpahamtang ang mga ini sa atubang sang mga hukom.\n\n7 Kag natabo ini nga ang tingug sang katawhan nagpahayag batok kay Amlici, nga wala sia paghimoa nga hari sang katawhan.\n\n8 Karon nagtuga ini sing tuman nga kalipay sa mga tagipusuon sinang mga batok sa iya; apang ginsugyot ni Amlici inang mga nagasuporta sa iya nga maakig batok sinang mga wala nagasuporta sa iya.\n\n9 Kag natabo ini nga nagtililipon sila sang ila mga kaugalingon, kag ginkonsagrar si Amlici nga mangin hari nila.\n\n10 Karon sang si Amlici nangin hari na nila ginsugo niya sila nga magkapot sila sang mga armas batok sa ila mga kauturan; kag ini iya ginhimo agud mapaidalom sila sa iya.\n\n11 Karon ang katawhan ni Amlici ginkilala sa ngalan ni Amlici, nga ginatawag nga mga Amlicianhon; kag ang nabilin gintawag nga mga Nefinhon, ukon ang katawhan sang Dios.\n\n12 Gani ang katawhan sang mga Nefinhon nakahibalo sang tinutuyo sang mga Amlicianhon, kag gani naghanda sila sa pagsugata sa ila; huo, gin-armasan nila ang ila mga kaugalingon sang mga espada, kag sang mga sundang, kag sang mga pana, kag sang mga baslay, kag sang mga bato, kag sang mga tirador, kag sang tanan nga sari sang mga armas sa giyera, sang tagsa ka sahi.\n\n13 Kag gani nakahanda sila sa pagsugata sang mga Amlicianhon sa tion sang ila pag-abot. Kag may pinili nga mga kapitan, kag mas mataas nga mga kapitan, kag puno nga mga kapitan, suno sa ila kadamuon.\n\n14 Kag natabo ini nga gin-armasan ni Amlici ang iya mga tinawo sang tanan nga sari sang mga armas sa giyera sang tagsa ka sahi; kag nagpili man sia sang mga tagdumala kag mga lider sa iya katawhan nga magpanguna sa ila sa pagpakig-away batok sa ila mga kauturan.\n\n15 Kag natabo ini nga ang mga Amlicianhon nagtaklad sa bungyod sang Amnahu, nga yara sa este sang suba sang Sidon, nga nagailig malapit sa duta sang Zarahemla, kag didto nagsugod sila sa pagpakig-away sa mga Nefinhon.\n\n16 Karon si Alma, nga amo ang puno nga hukom kag ang gobernador sang katawhan ni Nefi, gani nagtaklad sia upod ang iya katawhan, huo, upod ang iya mga kapitan, kag puno nga mga kapitan, huo, sa unahan sang iya mga kasoldadohan, batok sa mga Amlicianhon agud magpakig-away.\n\n17 Kag nagsugod sila sa pagpamatay sang mga Amlicianhon sa bungyod sa este sang Sidon. Kag ang mga Amlicianhon nakig-away sa mga Nefinhon sa dako nga kusog, sa bagay nga madamo sang mga Nefinhon ang nagkalatumba sa atubang sang mga Amlicianhon.\n\n18 Apang ginpabakod sang Ginuo ang kamot sang mga Nefinhon, sa bagay nga ginpamatay nila ang mga Amlicianhon sa dako nga pagpamatay, sa bagay nga nagsugod sila sa pagpalagyo sa ila atubang.\n\n19 Kag natabo ini nga ginpanglagas sang mga Nefinhon ang mga Amlicianhon sa bilog sina nga adlaw, kag ginpamatay sila sa dako nga pagpamatay, sa bagay nga may nagkalamatay sa mga Amlicianhon nga dose ka libo lima ka gatos kag treinta’y dos ka mga tawo; kag may nagkalamatay sa mga Nefinhon nga anum ka libo lima ka gatos kag sisenta’y dos ka mga tawo.\n\n20 Kag natabo ini nga sang indi na malagas ni Alma ang mga Amlicianhon, ginsugo niya ang iya katawhan nga magpatindog sang ila mga tolda sa patag sang Gideon, ang patag nga ginatawag sunod sinang Gideon nga ginpatay sang kamot ni Nehor paagi sa espada, kag sa sini nga patag ang mga Nefinhon nagpatindog sang ila mga tolda para sa sina nga gab-i.\n\n21 Kag si Alma nagpadala sang mga espiya agud sundon ang nagkalabilin sang mga Amlicianhon, agud mahibal-an niya ang ila mga plano kag ang ila mga padihot, nga sa sini mabantayan niya ang iya kaugalingon batok sa ila, agud maamligan niya ang iya katawhan halin sa pagkalaglag.\n\n22 Karon inang iya mga ginpadala agud magpanilag sa kampo sang mga Amlicianhon ginatawag nga sanday Zeram, kag Amnor, kag Manti, kag Limher; amo ini sila ang mga naggwa upod ang ila mga tinawo agud magpanilag sa kampo sang mga Amlicianhon.\n\n23 Kag natabo ini nga pagkaaga nagbalik sila sa kampo sang mga Nefinhon nga tuman nga nagadali-dali, nga dako ang kakibot, kag nakabatyag sing tuman nga kahadlok nga nagasiling:\n\n24 Tan-awa, ginsundan namon ang kampo sang mga Amlicianhon, kag sa amon dako nga kakibot, sa duta sang Minon, sa ibabaw sang duta sang Zarahemla, sa alagyan padulong sa duta sang Nefi, nalantawan namon ang sa pagkadamo nga kasoldadohan sang mga Lamanhon; kag tan-awa, ang mga Amlicianhon nagtingob sa ila;\n\n25 Kag ginasalakay nila ang aton mga kauturan sa sina nga duta; kag nagapinalagyo sila sa ila atubang upod ang ila mga panong, kag ang ila mga asawa, kag ang ila mga anak, padulong sa aton siyudad; kag luwas lang nga magdali-dali kita sakupon nila ang aton siyudad, kag pamatyon ang aton mga amay, kag ang aton mga asawa, kag ang aton mga anak.\n\n26 Kag natabo ini nga gindala sang katawhan ni Nefi ang ila mga tolda, kag naggwa sa patag sang Gideon padulong sa ila siyudad, nga amo ang siyudad sang Zarahemla.\n\n27 Kag tan-awa, samtang nagatabok sila sa suba sang Sidon, ang mga Lamanhon kag ang mga Amlicianhon, nga daw halos pareho ang kadamuon sa mga balas sang dagat, nagsalakay sa ila agud laglagon sila.\n\n28 Apang, ang mga Nefinhon tungod ginpabakod sang kamot sang Ginuo, kag nagpangamuyo sing hugot sa iya nga luwason niya sila halin sa mga kamot sang ila mga kaaway, gani ginpamatian sang Ginuo ang ila mga pagpakitluoy, kag ginpabakod sila, kag ang mga Lamanhon kag ang mga Amlicianhon nagkalatumba sa ila atubang.\n\n29 Kag natabo ini nga si Alma nakig-away batok kay Amlici paagi sa espada, sing atubangay; kag nag-inaway sila sa lubos nga kusog, sa isa kag isa.\n\n30 Kag natabo ini nga si Alma, nga isa ka tawo sang Dios, nga ginapahulag sing tuman nga pagtuo, nagpakitluoy nga nagasiling: O Ginuo, maluoy ka kag luwasa ang akon kabuhi, agud nga mangin instrumento ako sa imo mga kamot sa pagluwas kag pag-amlig sining katawhan.\n\n31 Karon sang nasiling ni Alma ining mga pulong nakig-away sia liwat batok kay Amlici; kag napabakod sia, sa bagay nga napatay niya si Amlici paagi sa espada.\n\n32 Kag nakig-away man sia sa hari sang mga Lamanhon; apang ang hari sang mga Lamanhon nalagyo halin sa atubang ni Alma kag ginpadala ang iya mga bantay agud magpakig-away kay Alma.\n\n33 Apang si Alma, upod ang iya mga bantay, nakig-away batok sa mga bantay sang hari sang mga Lamanhon tubtob nga napamatay niya kag napanabog sila pabalik.\n\n34 Kag gani nahawanan niya ang duta, ukon sa mas maathag ang pangpang, nga yara sa weste nga bahin sang suba sang Sidon, nga ginapanghaboy ang mga lawas sang mga Lamanhon nga nagkalamatay sa mga tubig sang Sidon, agud nga sa sini ang iya katawhan may lugar sa pagtabok kag pagpakig-away batok sa mga Lamanhon kag sa mga Amlicianhon sa weste nga bahin sang suba sang Sidon.\n\n35 Kag natabo ini nga sang nakatabok na sila tanan sa suba sang Sidon nga ang mga Lamanhon kag ang mga Amlicianhon nagsugod sa pagpalagyo sa ila atubang, bisan pa nga tuman sila kadamo nga indi sila maisip.\n\n36 Kag nalagyo sila sa atubang sang mga Nefinhon padulong sa kamingawan sa weste kag norte, palayo sa unhan sang mga dulonan sang duta; kag ginlagas sila sang mga Nefinhon sa tanan nila nga kusog, kag ginpamatay sila.\n\n37 Huo, ginsugata sila sa bisan diin nayon, kag ginpamatay kag ginpanabog, tubtob nga naglinapta sila sa weste, kag sa norte, tubtob nga nakalab-ot sila sa kamingawan, nga ginatawag nga Hermon; kag amo yadto inang bahin sang kamingawan nga may madamo sang maila kag manunukob nga mga sapat.\n\n38 Kag natabo ini nga madamo ang nagkalamatay sa kamingawan tungod sang ila mga pilas, kag ginpanukob sinang mga sapat kag amo man sang mga buwitre sang kahanginan; kag ang ila mga tul-an nakit-an, kag ginpanumpok sa duta.\n\n", "alma 3": "[center][font_size=26]Kapitulo 3[/font_size][/center]\n\n[i]Ginmarkahan sang mga Amlicianhon ang ila mga kaugalingon suno sa ginapropesiya nga pulong—Ang mga Lamanhon ginsumpa tungod sang ila pagrebelde—Ang mga tawo mismo ang nagadala sa ila kaugalingon sang mga sumpa—Ginpierde sang mga Nefinhon ang isa pa ka kasoldadohan nga Lamanhon. Mga 87–86 B.C.[/i]\n\n1 Kag natabo ini nga ang mga Nefinhon nga wala nagkalamatay sa mga armas sang giyera, pagkatapos nga napanglubong inang mga nagkalamatay—karon ang kadamuon sang nagkalamatay wala naisip tungod sang ila tuman nga kadamuon—pagkatapos nila mapanglubong ang ila mga patay nagbalalik sila tanan sa ila mga duta, kag sa ila mga balay, kag sa ila mga asawa, kag sa ila mga anak.\n\n2 Karon madamo nga babayi kag kabataan ang nagkalamatay paagi sa espada, kag madamo man sang ila mga panong kag sang ila mga baka; kag madamo man sang ila mga kaumhan sang uyas ang nahalitan, kay gintasak ang mga ini sang madamo nga tawo.\n\n3 Kag karon kon ano kadamo ang mga Lamanhon kag mga Amlicianhon nga nagkalamatay sa pangpang sang suba sang Sidon ginpanghaboy sa mga tubig sang Sidon; kag tan-awa ang ila mga tul-an yara sa kaidadalman sang dagat, kag madamo ang mga ini.\n\n4 Kag ang mga Amlicianhon makilal-an nga lain sa mga Nefinhon, kay ginmarkahan nila ang ila mga kaugalingon sing pula sa ila mga agtang suno sa pamaagi sang mga Lamanhon; apang wala nila pagkiskisi ang ila mga ulo pareho sa mga Lamanhon.\n\n5 Karon ang mga ulo sang mga Lamanhon kiniskisan; kag nagauba sila, luwas sa panit sang sapat nga nawagkos palibot sa ila mga balikawang, kag amo man ang ila taming, nga nasul-ob sa ila, kag ila mga pana, kag ila mga baslay, kag ila mga bato, kag ila mga tirador, kag iban pa.\n\n6 Kag maitom ang mga panit sang mga Lamanhon, suno sa marka nga ginbutang sa ila mga amay, nga isa ka sumpa sa ila tungod sang ila kalapasan kag sang ila pagrebelde batok sa ila mga kauturan, nga ginalakipan nanday Nefi, Jacob, kag Jose, kag Sam, nga mga matarong kag balaan nga mga tawo.\n\n7 Kag ang ila mga kauturan nagtinguha sa paglaglag sa ila, gani ginsumpa sila; kag ang Ginuong Dios nagbutang sang marka sa ila, huo, kanday Laman kag Lemuel, kag amo man sa mga anak nga lalaki ni Ismael, kag sa mga babayi nga Ismaelnon.\n\n8 Kag ginhimo ini agud ang ila kaliwatan makilal-an nga lain sa kaliwatan sang ila mga kauturan, agud nga paagi sa sini maamligan sang Ginuong Dios ang iya katawhan, nga indi sila magsimpon kag magpati sa di-husto nga mga tradisyon nga magaresulta sa ila kalaglagan.\n\n9 Kag natabo ini nga kon sin-o man ang magsimpon sang iya kaliwatan sa sinang iya sang mga Lamanhon nagdala sang amo man nga sumpa sa iya kaliwatan.\n\n10 Gani, kon sin-o man ang magatugot sa iya kaugalingon nga madala palayo sang mga Lamanhon gintawag sa idalom sina nga ngalan, kag may marka nga ginbutang sa iya.\n\n11 Kag natabo ini nga kon sin-o man ang indi magpati sa tradisyon sang mga Lamanhon, apang nagapati sa sinang mga kasulatan nga gindala halin sa duta sang Jerusalem, kag amo man sa tradisyon sang ila mga amay, nga husto, nga nagapati sa mga kasugoan sang Dios kag nagatuman sang mga ini, gintawag nga mga Nefinhon, ukon ang katawhan ni Nefi, sumugod sa sina nga tion—\n\n12 Kag amo ini sila ang mga nagtipig sang mga kasulatan nga amo ang matuod parte sa ila katawhan, kag parte man sa katawhan sang mga Lamanhon.\n\n13 Karon magabalik kita liwat sa mga Amlicianhon kay sila man may marka nga ginbutang sa ila; huo, nagbutang sila sang marka sa ila mga kaugalingon, huo, bisan marka nga pula sa ila mga agtang.\n\n14 Gani ang pulong sang Dios natuman, kay amo ini ang mga pulong nga iya ginhambal kay Nefi: Tan-awa, ang mga Lamanhon akon ginsumpa, kag magabutang ako sang marka sa ila agud sila kag ang ila kaliwatan mapain halin sa imo kag sa imo kaliwatan, halin sa sini nga tion padayon tubtob sa wala’y katapusan, luwas lang nga maghinulsol sila sang ila kalainan kag magliso sa akon agud nga maluoy ako sa ila.\n\n15 Kag sa liwat: Magabutang ako sang marka sa iya nga magasimpon sang iya kaliwatan sa imo mga kauturan agud nga pagasumpaon man sila.\n\n16 Kag sa liwat: Magabutang ako sang marka sa iya nga nagapakig-away batok sa imo kag sa imo kaliwatan.\n\n17 Kag sa liwat, ginasiling ko nga sia nga magatalikod sa imo indi na pagtawgon nga imo kaliwatan; kag pagapakamaayohon ko ikaw, kag ang sin-o man nga pagatawgon nga imo kaliwatan, halin sa sini nga tion padayon tubtob sa wala’y katapusan; kag amo ini ang mga promisa sang Ginuo kay Nefi kag sa iya kaliwatan.\n\n18 Karon ang mga Amlicianhon wala nakahibalo nga ginatuman nila ang mga pulong sang Dios sang magsugod sila sa pagmarka sang ila mga kaugalingon sa ila mga agtang; apang hayag sila nga nagrebelde batok sa Dios; gani ginakinahanglan nga ang sumpa magtupa sa ila.\n\n19 Karon luyag ko nga makita ninyo nga sila ang nagdala sa ila mga kaugalingon sang sumpa; kag sa amo man ang tagsa ka tawo nga ginsumpa nagadala sa iya kaugalingon sang pagkondenar mismo sa iya.\n\n20 Karon natabo ini nga indi pa madamo nga inadlaw ang nagligad pagkatapos sang inaway nga gin-away sa duta sang Zarahemla, sang mga Lamanhon kag mga Amlicianhon, nga may isa pa ka kasoldadohan sang mga Lamanhon nga nagsalakay sa katawhan ni Nefi sa amo man nga lugar sa diin ang una nga kasoldadohan nakig-away sa mga Amlicianhon.\n\n21 Kag natabo ini nga may kasoldadohan nga ginpadala agud tabugon sila pagwa sa ila duta.\n\n22 Karon si Alma nga mismo nagaantos tungod sang pilas wala nagsulong sa pagpakig-away sa sini nga tion batok sa mga Lamanhon;\n\n23 Apang nagpadala sia sing madamo nga kasoldadohan batok sa ila; kag nagsulong sila kag ginpamatay ang madamo sa mga Lamanhon, kag ginpanabog ang nagkalabilin sa ila pagwa sa mga dulonan sang ila duta.\n\n24 Kag dayon nagbalik sila liwat kag nagsugod sa pagpaluntad sang paghidaet sa duta nga wala na ginatublag sang ila mga kaaway sa malip-ot nga tion.\n\n25 Karon natabo ining tanan nga butang, huo, ang tanan sining mga giyera kag mga pagbinaisay nasugdan kag natapos sa ika-lima nga tuig sang pagginahum sang mga hukom.\n\n26 Kag sa isa ka tuig linibo kag napulo ka linibo sang mga kalag ang ginpadala sa wala’y katapusan nga kalibutan, agud maani nila ang ila mga padya suno sa ila mga binuhatan, kon bala ang mga ini maayo ukon ang mga ini malain, agud mag-ani sang wala’y katapusan nga kalipayan ukon wala’y katapusan nga kalisud, suno sa espiritu nga ila ginpili nga tumanon, kon bala ini maayo nga espiritu ukon malain.\n\n27 Kay ang tagsa ka tawo nagabaton sang mga bayad halin sa iya nga ginpili niya nga tumanon, kag ini suno sa mga pulong sang espiritu sang propesiya; gani pabay-i nga matabo ini suno sa kamatuoran. Kag gani natapos ang ika-lima nga tuig sang pagginahum sang mga hukom.\n\n", "alma 4": "[center][font_size=26]Kapitulo 4[/font_size][/center]\n\n[i]Si Alma nagbunyag sang linibo ka mga hinaylo—Ang kalainan nagsulod sa Simbahan, kag ang pag-uswag sang Simbahan napunggan—Si Nefias ginpili nga puno nga hukom—Si Alma, bilang mataas nga pari, nagdedikar sang iya kaugalingon sa pag-alagad. Mga 86–83 B.C.[/i]\n\n1 Karon natabo ini, sa ika-anum nga tuig sang pagginahum sang mga hukom sa katawhan ni Nefi, wala sing mga pagbinaisay ukon mga giyera sa duta sang Zarahemla;\n\n2 Apang ang katawhan nag-antos, huo, nag-antos sing tuman tungod sang pagkadula sang ila mga kauturan, kag amo man tungod sang pagkadula sang ila mga panong kag mga baka, kag amo man tungod sang pagkadula sang ila mga kaumhan sang uyas nga gintasak sang mga tiil kag ginhalitan sang mga Lamanhon.\n\n3 Kag sa pagkadako sang ila mga pag-antos nga ang tagsa ka kalag may kabangdanan sa pagpangalisud; kag nagpati sila nga mga paghukom ini sang Dios nga ginpadala sa ila tungod sang ila kalainan kag sang ila mga kangil-aran; gani napukaw sila sa panumduman sang ila tulumanon.\n\n4 Kag nagsugod sila sa pagpahamtang sang simbahan sing mas lubos; huo, kag madamo ang ginbunyagan sa mga tubig sang Sidon kag nagbuylog sa simbahan sang Dios; huo, ginbunyagan sila sang kamot ni Alma, nga ginkonsagrar nga mataas nga pari sa katawhan sang simbahan, paagi sa kamot sang iya amay nga si Alma.\n\n5 Kag natabo ini, sa ika-pito nga tuig sang pagginahum sang mga hukom may mga tatlo ka libo kag lima ka gatos ka mga tawo ang nagtingob sang ila mga kaugalingon sa simbahan sang Dios kag ginbunyagan. Kag gani natapos ang ika-pito nga tuig sang pagginahum sang mga hukom sa katawhan ni Nefi; kag may dalayon nga paghidaet sa bug-os sina nga panahon.\n\n6 Kag natabo ini sa ika-walo nga tuig sang pagginahum sang mga hukom nga ang katawhan sang simbahan nagsugod nga mangin bugalon tungod sang ila tuman nga manggad, kag sang ila de-kalidad nga mga sida, kag sang ila lino nga manipis, kag tungod sang ila madamo nga panong kag baka, kag sang ila bulawan kag sang ila pilak, kag tanan nga sari sang malahalon nga mga butang nga naangkon nila paagi sa ila kapisan; kag sa sining tanan nga butang naalsa sila sa bugal sang ila mga mata kay nagsugod sila sa pagsul-ob sing tuman kamalahalon nga panapton.\n\n7 Karon amo ini ang kabangdanan sang tuman nga pagpangasubo ni Alma, huo, kag sa madamo sang katawhan nga ginkonsagrar ni Alma nga mangin mga manunudlo, kag mga pari, kag mga elder sa simbahan; huo, madamo sa ila ang nagpangasubo sing tuman tungod sa kalainan nga nakita nila nga nagsugod sa ila katawhan.\n\n8 Kay nakita nila kag natamdan upod ang dako nga kasubo nga ang katawhan sang simbahan nagsugod nga maalsa sa bugal sang ila mga mata, kag sa pagpahamtang sang ila mga tagipusuon sa mga manggad kag sa wala’y pulos nga mga butang sang kalibutan, sa bagay nga nagsugod sila nga mangin matinamayon, ang isa tuhoy sa isa, kag nagsugod sila sa paghingabot sinang mga wala nagapati suno sa ila kaugalingon nga kabubut-on kag ikalipay.\n\n9 Kag gani, sa sining ika-walo nga tuig sang pagginahum sang mga hukom, nagsugod nga may dako nga mga pagbinaisay sa tunga sang katawhan sang simbahan; huo, may mga paghinisaay, kag pag-ilinaway, kag pagtuyo sing malain, kag mga paghingabot, kag bugal, bisan tubtob nga nalabawan pa ang bugal sinang mga indi miyembro sang simbahan sang Dios.\n\n10 Kag gani natapos ang ika-walo nga tuig sang pagginahum sang mga hukom; kag ang kalainan sang simbahan nangin isa ka dako nga kasandaran sa sinang mga indi miyembro sang simbahan; kag gani nagsugod nga napunggan ang simbahan sa iya sini pag-uswag.\n\n11 Kag natabo ini sa pagsugod sang ika-siyam nga tuig, nakita ni Alma ang kalainan sang simbahan, kag nakita man niya nga ang ehemplo sang simbahan nagsugod sa pagdala sinang mga indi tumuluo sa paghimo sing isa ka kalainan sa isa pa gid, gani nagadala sang kalaglagan sang katawhan.\n\n12 Huo, nakita niya ang dako nga indi pagpalareho sang katawhan, ang pila nagaalsa sang ila mga kaugalingon sa ila bugal, nga nagatamay sang iban, nagatalikod sa nagakinahanglan kag sa hublas kag sa sinang mga ginagutom, kag sa sinang mga ginauhaw, kag sa sinang mga nagamasakit kag nagaantos.\n\n13 Karon isa ini ka dako nga kabangdanan sang mga pagpanalambiton sang katawhan, samtang ang iban nagapaubos sang ila mga kaugalingon, nga nagabulig sinang mga nagakinahanglan sang ila bulig, pareho sang paghatag sang ila manggad sa mga imol kag sa nagakinahanglan, pagpakaon sang ginagutom, kag pagbatas sang tanan nga sari sang pag-antos, tungod kay Cristo, nga magakari suno sa espiritu sang propesiya;\n\n14 Nga nagapaabot sa sina nga adlaw, gani nagahupot sing kapatawaran sang ila mga sala; nga napuno sing dako nga kalipay tungod sang pagkabanhaw sang mga minatay, suno sa kabubut-on kag gahum kag paghilway ni Jesucristo halin sa mga gapos sang kamatayon.\n\n15 Kag karon natabo ini nga si Alma, nga nakakita sang mga pag-antos sang mapainubuson nga mga sumulunod sang Dios, kag sang mga paghingabot nga gintumpok sa ila sang nagkalabilin sang iya katawhan, kag tungod nakita niya ang tanan nila nga indi pagpalareho, nagsugod sia nga mangin tuman kamasinulub-on; apang ang Espiritu sang Ginuo wala nagpaslaw sa iya.\n\n16 Kag nagpili sia sing isa ka maalam nga lalaki sa mga elder sang simbahan, kag ginhatagan sia sing gahum suno sa tingug sang katawhan, agud nga may gahum sia sa paghimo sang mga layi suno sa mga layi nga nahatag na, kag sa pagpatuman sang mga ini suno sa kalainan kag mga krimen sang katawhan.\n\n17 Karon ang ngalan sini nga lalaki amo si Nefias, kag ginpili sia nga puno nga hukom; kag nagpungko sia sa hukom-lingkuranan agud hukman kag dumalahan ang katawhan.\n\n18 Karon si Alma wala naghatag sa iya sang palangakoan sang pagkamataas nga pari sa simbahan, kundi nga ginbilin niya ang palangakoan sang mataas nga pari sa iya kaugalingon; apang gintugyan niya ang hukom-lingkuranan kay Nefias.\n\n19 Kag ini iya ginhimo agud sia mismo makalibot sa iya katawhan, ukon sa katawhan ni Nefi, agud mawali niya ang pulong sang Dios sa ila, agud pukawon sila sa pagpanumdum sang ila tulumanon, kag mabutong niya papanaog, paagi sa pulong sang Dios, ang tanan nga bugal kag pagpatalang kag tanan nga pagbinaisay nga nagaluntad sa iya katawhan, tungod wala sia sang makita nga paagi agud mabawi niya sila luwas lang sa pagpahayag sang lubos nga testimonya batok sa ila.\n\n20 Kag gani sa pagsugod sang ika-siyam nga tuig sang pagginahum sang mga hukom sa katawhan ni Nefi, gintugyan ni Alma ang hukom-lingkuranan kay Nefias, kag nagdedikar sang iya kaugalingon sing lubos sa mataas nga pagkapari sang balaan nga paagi sang Dios, sa pagpamatuod parte sa pulong, suno sa espiritu sang rebelasyon kag propesiya.\n\n", "alma 5": "Ang mga pulong ni Alma, ang Mataas nga Pari suno sa balaan nga paagi sang Dios, nga ginpahayag sa katawhan sa ila mga siyudad kag mga baryo sa bug-os nga duta.\n\nSumugod sa kapitulo 5.\n\n[center][font_size=26]Kapitulo 5[/font_size][/center]\n\n[i]Agud maangkon ang kaluwasan, ang mga tawo kinahanglan gid nga maghinulsol kag magtuman sang mga kasugoan, mabun-ag liwat, magtinlo sang ila mga biste paagi sa dugo ni Cristo, mangin mapainubuson kag maghukas sa ila mga kaugalingon sang bugal kag kahisa, kag maghimo sang mga buluhaton sang pagkamatarong—Ang Maayong Manugpahalab nagapanawag sang Iya katawhan—Inang mga nagahimo sang malain nga mga buluhaton mga anak sang yawa—Si Alma nagsaksi sang kamatuoran sang iya doktrina kag ginsugo ang mga tawo nga maghinulsol—Ang mga ngalan sang mga matarong igasulat sa libro sang kabuhi. Mga 83 B.C.[/i]\n\n1 Karon natabo ini nga si Alma nagsugod sa pagpahayag sang pulong sang Dios sa katawhan, una sa duta sang Zarahemla, kag halin didto sa bilog nga duta.\n\n2 Kag amo ini ang mga pulong nga ginhambal niya sa katawhan sang simbahan nga ginpahamtang sa siyudad sang Zarahemla, suno sa iya kaugalingon nga kasulatan nga nagasiling:\n\n3 Ako, si Alma, pagkatapos nga makonsagrar sang akon amay nga si Alma, nga mangin isa ka mataas nga pari sa simbahan sang Dios, sia nga may gahum kag awtoridad halin sa Dios sa paghimo sining mga butang, tan-awa, ginasiling ko sa inyo nga nagsugod sia sa pagpahamtang sing isa ka simbahan sa duta nga yara sa mga dulonan sang Nefi; huo, kag sa duta nga ginatawag nga duta sang Mormon; huo, kag ginbunyagan niya ang iya mga kauturan sa mga tubig sang Mormon.\n\n4 Kag tan-awa, ginasiling ko sa inyo, naluwas sila halin sa mga kamot sang katawhan ni haring Noe, paagi sa kaluoy kag gahum sang Dios.\n\n5 Kag tan-awa, pagkatapos sina, gindala sila sa pagkaulipon sang mga kamot sang mga Lamanhon sa kamingawan; huo, ginasiling ko sa inyo, yara sila sa pagkabihag, kag sa liwat ginhilway sila sang Ginuo halin sa pagkaulipon paagi sa gahum sang iya pulong; kag gindala kami sa sini nga duta, kag diri ginsugdan namon ang pagpahamtang sang simbahan sang Dios sa bilog man sini nga duta.\n\n6 Kag karon tan-awa, ginasiling ko sa inyo, mga kauturan ko, kamo nga mga miyembro sini nga simbahan, nahuptan bala ninyo sing maayo sa inyo panumduman ang pagkabihag sang inyo mga amay? Huo, kag nahuptan bala ninyo sing maayo sa inyo panumduman ang iya kaluoy kag pagkamainantuson tuhoy sa ila? Kag dugang pa sini, nahuptan bala ninyo sing maayo sa inyo panumduman nga ginluwas niya ang ila mga kalag halin sa impiyerno?\n\n7 Tan-awa, ginbag-o niya ang ila mga tagipusuon; huo, ginpukaw niya sila sa mahamuok nga katulogon, kag nagbugtaw sila sa Dios. Tan-awa, yara sila sa tunga sang kadudulman; apang, ang ila mga kalag ginpasanagan paagi sa kasanag sang wala’y katubtuban nga pulong; huo, ginlikupan sila sang mga gapos sang kamatayon, kag sang mga kadena sang impiyerno, kag ang wala’y katubtuban nga kalaglagan naghulat sa ila.\n\n8 Kag karon ginapamangkot ko kamo, mga kauturan ko, nalaglag bala sila? Tan-awa, ginasiling ko sa inyo, Wala, wala sila nalaglag.\n\n9 Kag sa liwat ginapamangkot ko, ang mga gapos sang kamatayon nagkalabugto bala, kag ang mga kadena sang impiyerno nga naglikop sa ila, nagkalapalos bala ang mga ini? Ginasiling ko sa inyo, Huo, nagkalapalos ang mga ini, kag ang ila mga kalag tuman nga nalipay, kag nagkanta sila sang nagatubos nga gugma. Kag ginasiling ko sa inyo nga naluwas sila.\n\n10 Kag karon ginapamangkot ko kamo kon sa ano nga mga kondisyon sila naluwas? Huo, ano nga mga basehan ang yara sa ila agud maglaum sila sang kaluwasan? Ano ang kabangdanan sang ila pagkapalos halin sa mga gapos sang kamatayon, huo, kag sa mga kadena sang impiyerno?\n\n11 Tan-awa, masugiran ko kamo—wala bala ang akon amay nga si Alma nagpati sa mga pulong nga ginpahayag paagi sa baba ni Abinadi? Kag indi bala sia isa ka balaan nga propeta? Wala bala sia naghambal sang mga pulong sang Dios, kag ang akon amay nga si Alma nagpati sa mga ini?\n\n12 Kag suno sa iya pagtuo may dako nga pagbag-o nga natabo sa iya tagipusuon. Tan-awa ginasiling ko sa inyo nga ini tanan matuod.\n\n13 Kag tan-awa, nagwali sia sang pulong sa inyo mga amay, kag may dako man nga pagbag-o nga natabo sa ila mga tagipusuon, kag nagpaubos sila sang ila mga kaugalingon kag nagbutang sang ila pagsalig sa matuod kag buhi nga Dios. Kag tan-awa, tampad sila tubtob sa katapusan; gani naluwas sila.\n\n14 Kag karon tan-awa, ginapamangkot ko kamo, mga kauturan ko sa simbahan, kamo bala espirituhanon nga nabun-ag sa Dios? Nabaton bala ninyo ang iya imahen sa inyo mga nawong? Naagyan bala ninyo ining dako nga pagbag-o sa inyo mga tagipusuon?\n\n15 Ginagamit bala ninyo ang pagtuo sa pagtubos niya nga amo ang nagtuga sa inyo? Nagapaabot bala kamo nga may mata sang pagtuo, kag ginalantaw ining mortal nga lawas nga ginapabangon sa pagkawala’y kamatayon, kag ining madunot nga ginapabangon sa di-pagkadunot, nga magtindog sa atubang sang Dios agud hukman suno sa mga binuhatan nga nahimo sa mortal nga lawas?\n\n16 Ginasiling ko sa inyo, mahunahuna bala ninyo sa inyo mga kaugalingon nga mabatian ninyo ang tingug sang Ginuo, nga nagasiling sa inyo, sa sina nga adlaw: Palapit sa akon kamo nga mga bulahan, kay tan-awa, ang inyo mga binuhatan mga binuhatan sang pagkamatarong sa ibabaw sang duta?\n\n17 Ukon ginahunahuna bala ninyo sa inyo mga kaugalingon nga mahimo kamo nga makabutig sa Ginuo sa sina nga adlaw, kag magsiling—Ginuo, ang amon mga binuhatan nangin matarong nga mga binuhatan sa ibabaw sang duta—kag gani pagaluwason niya kamo?\n\n18 Ukon indi gani, mahunahuna bala ninyo ang inyo mga kaugalingon nga ginadala sa atubang sang hukmanan sang Dios nga ang inyo mga kalag napuno sang kabasulanan kag paghinulsol, nga may panumduman sang tanan ninyo nga kabasulanan, huo, isa ka bug-os nga panumduman sang tanan ninyo nga kalainan, huo, isa ka panumduman nga ginlapas ninyo ang mga kasugoan sang Dios?\n\n19 Ginasiling ko sa inyo, makatulok bala kamo sa Dios sa sina nga adlaw nga may putli nga tagipusuon kag matinlo nga mga kamot? Ginasiling ko sa inyo, makatulok bala kamo nga may dagway sang Dios nga nakurit sa inyo mga nawong?\n\n20 Ginasiling ko sa inyo, makahunahuna bala kamo nga maluwas kon gintugyan na ninyo ang inyo mga kaugalingon nga mangin mga sakop sang yawa?\n\n21 Ginasiling ko sa inyo, mahibal-an ninyo sa sina nga adlaw nga indi kamo maluwas; kay wala sing tawo nga maluwas kon indi ang iya mga biste mahugasan nga magputi; huo, ang iya mga biste kinahanglan gid nga maputli tubtob nga matinloan ang mga ini sang tanan nga mantsa, paagi sa dugo niya nga amo ang ginapahayag sang aton mga amay nga magakari sa pagtubos sang iya katawhan halin sa ila mga sala.\n\n22 Kag karon ginapamangkot ko kamo, mga kauturan ko, ano ang batyagon sang sin-o man sa inyo kon magatindog kamo sa atubang sang hukmanan sang Dios nga ang inyo mga biste namantsahan sang dugo kag tanan nga sari sang kahigkoan? Tan-awa, ano ang igasaksi sining mga butang batok sa inyo?\n\n23 Tan-awa indi bala ang mga ini magasaksi nga mga manugpatay-tawo kamo, huo, kag may salabton man kamo sa tanan nga sari sang kalainan?\n\n24 Tan-awa, mga kauturan ko, nagahunahuna bala kamo nga ang isa nga amo sina may yara sing lugar nga magpungko sa ginharian sang Dios, upod kay Abraham, upod kay Isaac, kag upod kay Jacob, kag sang tanan man nga balaan nga propeta, nga ang mga biste natinloan kag wala’y mantsa, putli kag maputi?\n\n25 Ginasiling ko sa inyo, Indi; luwas lang nga himuon ninyo ang aton Tagtuga nga isa ka butigon halin sa ginsuguran, ukon ginahunahuna nga isa sia ka butigon halin sa ginsuguran, indi kamo makahunahuna nga ang amo sina may yara sing lugar sa ginharian sang langit; kundi nga pagasikwayon sila kay mga anak sila sang ginharian sang yawa.\n\n26 Kag karon tan-awa, ginasiling ko sa inyo, mga kauturan ko, kon nakaagom kamo sing pagbag-o sang tagipusuon, kag kon nakabatyag kamo sang huyog nga magkanta sang ambahanon sang nagatubos nga gugma, mamangkot ako, mabatyagan bala ninyo ina subong?\n\n27 Naglakat bala kamo nga ginapabilin ang inyo mga kaugalingon nga wala’y kabasulanan sa atubang sang Dios? Makasiling bala kamo, kon gintawag kamo nga mapatay sa sini nga tion, sa inyo mga kaugalingon, nga nangin tuman kamo nga mapainubuson? Nga ang inyo mga biste natinloan kag nahimo nga maputi paagi sa dugo ni Cristo, nga magakari sa pagtubos sang iya katawhan halin sa ila mga sala?\n\n28 Tan-awa, nahuksan bala kamo sang bugal? Ginasiling ko sa inyo, kon wala indi kamo handa sa pag-atubang sa Dios. Tan-awa kinahanglan gid kamo nga maghanda sing madasig; kay ang ginharian sang langit nagahilapit na, kag ang isa nga amo sina wala sing kabuhi nga wala’y katapusan.\n\n29 Tan-awa, ginasiling ko, may isa bala sa inyo nga wala mahuksi sang kahisa? Ginasiling ko sa inyo nga ang isa nga amo sina indi handa; kag luyag ko nga maghanda sia sing madasig, kay ang takna nagahilapit na, kag wala niya mahibal-i kon san-o mag-abot ang tion; kay ang isa nga amo sina indi masapwan nga wala’y sala.\n\n30 Kag sa liwat ginasiling ko sa inyo, may isa bala sa inyo nga nagayaguta sang iya utod, ukon nagatumpok sa iya sang mga paghingabot?\n\n31 Kalisud sa isa nga amo sina, kay indi sia handa, kag ang tion malapit na nga kinahanglan sia maghinulsol ukon indi sia maluwas!\n\n32 Huo, bisan kalisud sa inyo tanan nga nagahimo sang kalainan; maghinulsol, maghinulsol, kay ang Ginuong Dios ang naghambal sini!\n\n33 Tan-awa, nagapadala sia sing pangagda sa tanan nga tawo, kay ang mga butkon sang kaluoy ginauntay tuhoy sa ila, kag nagasiling sia: Maghinulsol, kag pagabatonon ko kamo.\n\n34 Huo, nagasiling sia: Magpalapit sa akon kag magaambit kamo sang bunga sang kahoy sang kabuhi; huo, magakaon kamo kag magainom sang tinapay kag sang mga tubig sang kabuhi sing wala’y pagdumili;\n\n35 Huo, magpalapit sa akon kag maghimo sang mga buluhaton sang pagkamatarong, kag indi kamo pag-isikway kag idap-ong sa kalayo—\n\n36 Kay tan-awa, ang tion malapit na nga kon sin-o man ang wala nagapamunga sing maayo nga bunga, ukon kon sin-o man ang wala nagahimo sang mga buluhaton sang pagkamatarong, ang amo man may kabangdanan sa pagnguyngoy kag pagkalisud.\n\n37 O kamo nga mga nagahimo sang kalainan; kamo nga mga naghambog sa wala’y pulos nga mga butang sang kalibutan, kamo nga mga nagasugid nga nakahibalo sang mga dalanon sang pagkamatarong apang nagtalalang, pareho sang mga carnero nga wala sing manugpahalab, bisan pa nga ang manugpahalab nagpanawag sa inyo kag nagapanawag gihapon sa inyo, apang indi kamo mamati sa iya tingug!\n\n38 Tan-awa, ginasiling ko sa inyo, nga ang maayong manugpahalab nagapanawag sa inyo; huo, kag sa iya kaugalingon nga ngalan ginatawag niya kamo, nga amo ang ngalan ni Cristo; kag kon indi kamo mamati sa tingug sang maayong manugpahalab, sa ngalan nga ginatawag sa inyo, tan-awa, indi kamo mga carnero sang maayong manugpahalab.\n\n39 Kag karon kon indi kamo mga carnero sang maayong manugpahalab, iya sang ano nga panong kamo? Tan-awa, ginasiling ko sa inyo, nga ang yawa amo ang inyo manugpahalab, kag nalakip kamo sa iya panong; kag karon, sin-o ang makahimutig sini? Tan-awa, ginasiling ko sa inyo, kon sin-o man ang nagahimutig sini isa ka butigon kag isa ka anak sang yawa.\n\n40 Kay ginasiling ko sa inyo nga kon ano man ang maayo nagahalin sa Dios, kag kon ano man ang malain nagahalin sa yawa.\n\n41 Gani, kon ang isa ka tawo nagahimo sang maayo nga mga binuhatan nagapamati sia sa tingug sang maayong manugpahalab, kag nagasunod sia sa iya; apang kon sin-o man ang nagahimo sang malain nga mga binuhatan, ang amo man mangin isa ka anak sang yawa kay nagapamati sia sa iya tingug, kag nagasunod sa iya.\n\n42 Kag kon sin-o man ang nagahimo sini kinahanglan gid nga magabaton sang iya mga suhol halin sa iya; gani, para sa iya mga suhol magabaton sia sang kamatayon, suno sa mga butang nga parte sa pagkamatarong, tungod patay sa tanan nga maayo nga binuhatan.\n\n43 Kag karon, mga kauturan ko, luyag ko nga pamatian ninyo ako, kay nagahambal ako sa ikasarang sang akon kalag; kay tan-awa, naghambal ako sa inyo sing maathag agud nga indi kamo magsayop, ukon naghambal suno sa mga kasugoan sang Dios.\n\n44 Kay gintawag ako sa paghambal sa sini nga paagi, suno sa balaan nga paagi sang Dios, nga yara kay Cristo Jesus; huo, ginsugo ako sa pagtindog kag pagsaksi sa sining katawhan sang mga butang nga ginpanghambal sang aton mga amay parte sa mga butang nga magaabot.\n\n45 Kag indi lamang ini. Wala bala kamo nagahunahuna nga nahibal-an ko ining mga butang sa akon kaugalingon? Tan-awa, nagasaksi ako sa inyo nga nahibal-an ko nga ining mga butang nga akon ginhambal matuod. Kag paano sa banta ninyo nga nahibal-an ko ang ila kapat-uran?\n\n46 Tan-awa, ginasiling ko sa inyo nga ang mga ini ginpahibalo sa akon sang Balaan nga Espiritu sang Dios. Tan-awa, nagpuasa ako kag nagpangamuyo sa madamo nga inadlaw agud mahibal-an ko ining mga butang sa akon kaugalingon. Kag karon nahibal-an ko sa akon kaugalingon nga ang mga ini matuod; kay ang Ginuong Dios nagpakita sang mga ini sa akon paagi sa iya Balaan nga Espiritu; kag amo ini ang espiritu sang rebelasyon nga yari sa akon.\n\n47 Kag dugang pa sina, ginasiling ko sa inyo nga sa sina nga paagi ini ginpakita sa akon, nga ang mga pulong nga ginpanghambal sang aton mga amay matuod, bisan man suno sa espiritu sang propesiya nga yari sa akon, nga paagi man sa ginpakita sang Espiritu sang Dios.\n\n48 Ginasiling ko sa inyo, nga nahibal-an ko sa akon kaugalingon nga kon ano man ang ihambal ko sa inyo, parte sa sinang magaabot, matuod; kag ginasiling ko sa inyo, nga nahibal-an ko nga si Jesucristo magaabot, huo, ang Anak, ang Bugtong nga Anak sang Amay, nga puno sang grasya, kag kaluoy, kag kamatuoran. Kag tan-awa, sia ining magakari agud magkuha sang mga sala sang kalibutan, huo, sang mga sala sang tagsa ka tawo nga malig-on nga nagapati sa iya ngalan.\n\n49 Kag karon ginasiling ko sa inyo nga amo ini ang paagi kon sa diin ako gintawag, huo, ang magwali sa akon pinalangga nga mga kauturan, huo, kag sa tanan nga nagapuyo sa duta; huo, ang magwali sa tanan, nga tigulang kag lamharon, nga ulipon kag hilway; huo, ginasiling ko sa inyo nga mga tigulang, kag amo man sa mga medyo may-edad, kag sa henerasyon sang ulihing tubo; huo, ang magpahayag sa ila nga kinahanglan gid sila nga maghinulsol kag mabun-ag liwat.\n\n50 Huo, amo ini ang ginasiling sang Espiritu: Maghinulsol, tanan kamo nga yara sa mga punta sang kalibutan, kay ang ginharian sang langit nagahilapit na; huo, ang Anak sang Dios magakari sa iya himaya, sa iya kusog, pagkahari, gahum, kag pagkaginuo. Huo, pinalangga kong mga kauturan, ginasiling ko sa inyo, nga ang Espiritu nagasiling: Tamda ang himaya sang Hari sang bilog nga kalibutan; kag amo man ang Hari sang langit sa indi madugay magasilak sa tanan nga anak sang katawhan.\n\n51 Kag amo man ang Espiritu nagasiling sa akon, huo, nagasinggit sa akon sa isa ka mabaskog nga tingug nga nagasiling; Maglakat ka kag magsiling sa sining katawhan—Maghinulsol, kay luwas lang nga maghinulsol kamo indi gid kamo makapanubli sang ginharian sang langit.\n\n52 Kag sa liwat ginasiling ko sa inyo, ang Espiritu nagasiling: Tan-awa, ang wasay ginapahigda sa gamot sang kahoy; gani ang tagsa ka kahoy nga wala nagapamunga sing maayo nga bunga pagatapson kag idap-ong sa kalayo, huo, sa kalayo nga indi maupos, bisan di-mapalong nga kalayo. Tan-awa, kag dumduma, ang Balaan amo ang naghambal sini.\n\n53 Kag karon pinalangga kong mga kauturan, ginasiling ko sa inyo, mabais bala ninyo ining mga ginpanghambal; huo, mapahigad bala ninyo ining mga butang, kag lapakon ang Balaan sa idalom sang inyo mga tiil; huo, magpahambog bala kamo sa bugal sang inyo mga tagipusuon; huo, magapadayon pa bala gihapon kamo sa pagsul-ob sang malahalon nga biste kag pagpahamtang sang inyo mga tagipusuon sa wala’y pulos nga mga butang sang kalibutan, sa inyo mga manggad?\n\n54 Huo, magapadayon bala kamo sa paghunahuna nga mas maayo kamo sangsa iban; huo, magapadayon bala kamo sa paghingabot sa inyo mga kauturan, nga nagapaubos sang ila mga kaugalingon kag nagalakat suno sa balaan nga paagi sang Dios, nga suno sini gindala sila sa sini nga simbahan, nga ginpakabalaan sang Balaan nga Espiritu, kag nagahimo sila sang mga binuhatan nga nagakaigo sa paghinulsol—\n\n55 Huo, kag magapadayon bala kamo sa pagtalikod sa mga imol, kag sa nagakinahanglan, kag sa pagdumili sang inyo manggad sa ila?\n\n56 Kag sa katapusan, tanan kamo nga magapadayon sa inyo kalainan, ginasiling ko sa inyo nga amo ini sila ang pagasikwayon kag igadap-ong sa kalayo luwas lang nga maghinulsol sila sing gilayon.\n\n57 Kag karon ginasiling ko sa inyo, tanan kamo nga maluyag magsunod sa tingug sang maayong manugpahalab, gwa kamo halin sa mga malain, kag magpain kamo, kag indi magtandog sang ila di-matinlo nga mga butang; kag tan-awa, ang ila mga ngalan pagapanason, kay ang mga ngalan sang mga malain indi maisip sa mga ngalan sang mga matarong, agud ang pulong sang Dios matuman nga nagasiling: Ang mga ngalan sang mga malain indi pag-isimpon sa mga ngalan sang akon katawhan;\n\n58 Kay ang mga ngalan sang mga matarong igasulat sa libro sang kabuhi, kag sa ila igahatag ko ang isa ka palanublion sa akon tuo nayon nga kamot. Kag karon, mga kauturan ko, ano ang inyo masiling batok sa sini? Ginasiling ko sa inyo, kon maghambal kamo batok sa sini, indi ini importante, kay ang pulong sang Dios kinahanglan gid nga matuman.\n\n59 Kay sin-o nga manugpahalab ang yara sa inyo nga may madamo nga carnero ang wala nagabantay sa ila, agud indi makasulod ang mga lobo kag magpanukob sang iya panong? Kag tan-awa, kon ang isa ka lobo makasulod sa iya panong indi bala niya ini pagtabugon? Huo, kag sa katapusan, kon mahimo niya, patyon niya ini.\n\n60 Kag karon ginasiling ko sa inyo nga ang maayong manugpahalab nagapanawag sa inyo; kag kon mamati kamo sa iya tingug pagadal-on niya kamo sa iya panong, kag mga carnero niya kamo; kag ginasugo niya kamo nga indi ninyo pagtugotan ang manunukob nga lobo nga magsulod sa inyo agud nga indi kamo mapatay.\n\n61 Kag karon ako, si Alma, nagasugo sa inyo sa lengguahe niya nga nagsugo sa akon nga himuon ninyo ang mga pulong nga ginhambal ko sa inyo.\n\n62 Nagahambal ako bilang sugo sa inyo nga mga miyembro sang simbahan; kag sa ila nga indi mga miyembro sang simbahan nagahambal ako bilang pangagda nga nagasiling: Magpalapit kag magpabunyag sa paghinulsol agud nga kamo man mangin mga umalambit sang bunga sang kahoy sang kabuhi.\n\n", "alma 6": "[center][font_size=26]Kapitulo 6[/font_size][/center]\n\n[i]Ang Simbahan sa Zarahemla gintinloan kag ginpahamtang sa kahusay—Si Alma nagkadto sa Gideon agud magwali. Mga 83 B.C.[/i]\n\n1 Kag karon natabo ini nga sang nakatapos si Alma sa paghambal sa katawhan sang simbahan, nga ginpahamtang sa siyudad sang Zarahemla, nag-ordin sia sang mga pari kag mga elder, paagi sa pagtakdong sang iya mga kamot suno sa paagi sang Dios, agud magpangulo kag magbantay sang simbahan.\n\n2 Kag natabo ini nga kon sin-o man ang indi miyembro sang simbahan nga naghinulsol sang ila mga sala ginbunyagan sa paghinulsol, kag ginbaton sa simbahan.\n\n3 Kag natabo man ini nga kon sin-o man ang mga miyembro sang simbahan nga wala naghinulsol sang ila kalainan kag nagpaubos sang ila mga kaugalingon sa atubang sang Dios—ang buot ko silingon inang mga nag-alsa sa bugal sang ila mga tagipusuon—ang amo man ginsikway, kag ang ila mga ngalan ginpamanas, sa bagay nga ang ila mga ngalan wala pag-isipa sa sinang mga matarong.\n\n4 Kag gani ginsugdan nila nga ipahamtang ang sistema sang simbahan sa siyudad sang Zarahemla.\n\n5 Karon luyag ko nga mahangpan ninyo nga ang pulong sang Dios nangin bukas sa tanan, sa bagay nga wala sing gindumilian sang pribilihiyo nga magtililipon sang ila mga kaugalingon agud magpamati sang pulong sang Dios.\n\n6 Apang ang mga anak sang Dios ginsugo nga dapat pirme sila magtililipon sang ila mga kaugalingon, kag magbuylog sa pagpuasa kag hugot nga pagpangamuyo para sa kaayohan sang mga kalag sinang mga wala nakakilala sa Dios.\n\n7 Kag karon natabo ini nga sang mahimo ni Alma ining mga pagsulundan nagbiya sia sa ila, huo, halin sa simbahan nga yara sa siyudad sang Zarahemla, kag nagtabok sa este sang suba sang Sidon, padulong sa patag sang Gideon, nga didto may isa ka siyudad nga gintukod, nga ginatawag nga siyudad sang Gideon, nga yara sa patag nga ginatawag nga Gideon, nga gintawag sunod sa lalaki nga ginpatay sang kamot ni Nehor paagi sa espada.\n\n8 Kag si Alma naglakat kag nagsugod sa pagpahayag sang pulong sang Dios sa simbahan nga ginpahamtang sa patag sang Gideon, suno sa pagpahayag sang kamatuoran sang pulong nga ginhambal sang iya mga amay, kag suno sa espiritu sang propesiya nga yara sa iya, suno sa testimonya parte kay Jesucristo, ang Anak sang Dios, nga magakari sa pagtubos sang iya katawhan halin sa ila mga sala, kag suno sa balaan nga paagi kon sa diin sia gintawag. Kag gani amo ini ang nasulat. Amen.\n\n", "alma 7": "Ang mga pulong ni Alma nga iya ginpahayag sa katawhan sa Gideon, suno sa iya kaugalingon nga kasulatan.\n\nNagalakip sang kapitulo 7.\n\n[center][font_size=26]Kapitulo 7[/font_size][/center]\n\n[i]Si Cristo igabun-ag ni Maria—Paluson niya ang mga gapos sang kamatayon kag dal-on ang mga sala sang Iya katawhan—Inang mga nagahinulsol, nabunyagan, kag nagatuman sang mga kasugoan makaangkon sang kabuhi nga wala’y katapusan—Ang kahigkoan indi makapanubli sang ginharian sang Dios—Pagpaubos, pagtuo, paglaum, kag putli nga paghigugma ginakinahanglan. Mga 83 B.C.[/i]\n\n1 Tan-awa pinalangga kong mga kauturan, bangod gintugotan ako nga magkadto sa inyo, gani tilawan ko nga maghambal sa inyo sa akon mga pulong; huo, paagi sa akon kaugalingon nga baba, kay ini ang una nga tion nga naghambal ako sa inyo paagi sa mga pulong sang akon baba, ako nga nabukot sing lubos sa hukom-lingkuranan, bangod sang madamo nga tulumanon sa bagay nga indi ako makakadto sa inyo.\n\n2 Kag bisan pa, indi kuntani ako makakadto subong sa sini nga tion kon ang hukom-lingkuranan wala pag-ihatag sa lain agud maggahum bulos sa akon; kag ang Ginuo sa dako nga kaluoy nagtugot nga magkadto ako sa inyo.\n\n3 Kag tan-awa, nagkadto ako nga may dako nga mga paglaum kag tuman nga handum nga makita ko nga nagpaubos kamo sang inyo mga kaugalingon sa atubang sang Dios, kag nagpadayon kamo sa pagpangamuyo para sa iya grasya, nga makita ko nga wala kamo sang sala sa iya atubang, agud nga makita ko nga wala kamo sa makahaladlok nga kahimtangan nga ginaagyan sang aton mga kauturan sa Zarahemla.\n\n4 Apang bulahan ang ngalan sang Dios, tungod gintugotan niya ako nga mahibal-an, huo, ginhatag niya sa akon ang tuman kadako nga kalipay nga mahibal-an nga napahamtang sila liwat sa dalanon sang iya pagkamatarong.\n\n5 Kag nagasalig ako, suno sa Espiritu sang Dios nga yari sa akon, nga makaagom man ako sing kalipay sa inyo; apang wala ako nagahandum nga ang akon kalipay sa inyo mabatyagan paagi sa tuman nga pag-antos kag kasubo nga naagom ko sa mga kauturan sa Zarahemla, kay tan-awa, ang akon kalipay nabatyagan para sa ila pagkatapos sang pag-ubog sa tuman nga pag-antos kag kasubo.\n\n6 Apang tan-awa, nagasalig ako nga wala kamo sa kahimtangan sing tuman nga pagkawala’y pagtuo pareho sang inyo mga kauturan; nagasalig ako nga wala kamo nag-alsa sa bugal sang inyo mga tagipusuon; huo, nagasalig ako nga wala kamo nagpahamtang sang inyo mga tagipusuon sa mga manggad kag sa wala’y pulos nga mga butang sang kalibutan; huo, nagasalig ako nga wala kamo nagasimba sa mga dios-dios, kundi nga nagasimba kamo sa matuod kag buhi nga Dios, kag nagahulat kamo sa magaabot nga kapatawaran sang inyo mga sala nga may pagtuo nga wala’y katubtuban.\n\n7 Kay tan-awa, ginasiling ko sa inyo may madamo nga butang nga magaabot; kag tan-awa, may isa ka butang nga mas dako ang importansya sangsa ini tanan—kay tan-awa, ang tion indi na tuman kalayo nga ang Manunubos magakabuhi kag magakari sa iya katawhan.\n\n8 Tan-awa, wala ako nagasiling nga magakari sia sa aton sa tion sang iya pagpuyo sa iya lawas nga dutan-on; kay tan-awa, ang Espiritu wala nagsiling sa akon nga amo sini ang matabo. Karon parte sini nga butang wala ako nakahibalo; apang ini lamang ang akon nahibal-an, nga ang Ginuong Dios may gahum nga himuon ang tanan nga butang nga suno sa iya pulong.\n\n9 Apang tan-awa, ini lamang ang ginhambal sang Espiritu sa akon nga nagasiling: Magpahayag sa sining katawhan nga nagasiling—Maghinulsol kamo, kag ihanda ang dalanon sang Ginuo, kag maglakat sa iya mga banas, nga matadlong; kay tan-awa, ang ginharian sang langit malapit na, kag ang Anak sang Dios magakari sa ibabaw sang duta.\n\n10 Kag tan-awa, igabun-ag sia ni Maria, sa Jerusalem nga amo ang duta sang aton mga katigulangan, sia nga isa ka birhen, isa ka malahalon kag pinili nga instrumento, nga pagalandungan kag magapanamkon paagi sa gahum sang Balaan nga Espiritu, kag magabun-ag sing isa ka anak nga lalaki, huo, bisan ang Anak sang Dios.\n\n11 Kag magalakat sia nga magabatas sang mga kasakit kag mga pag-antos kag mga pagsulay sang tagsa ka sahi; kag ini agud nga matuman ang pulong nga nagasiling nga dal-on niya sa iya kaugalingon ang mga kasakit kag mga balatian sang iya katawhan.\n\n12 Kag dal-on niya sa iya kaugalingon ang kamatayon, agud mapalos niya ang mga gapos sang kamatayon nga nagahigot sang iya katawhan; kag dal-on niya sa iya kaugalingon ang ila mga kahuyangan, agud ang iya tagipusuon mapuno sang kaluoy, suno sa unod, agud mahibal-an niya suno sa unod kon paano buligan ang iya katawhan suno sa ila mga kahuyangan.\n\n13 Karon ang Espiritu nakahibalo sang tanan nga butang; apang ang Anak sang Dios magaantos suno sa unod agud madala niya sa iya kaugalingon ang mga sala sang iya katawhan, agud mapanas niya ang ila mga kalapasan suno sa gahum sang iya pagtubos; kag karon tan-awa, amo ini ang testimonya nga yari sa akon.\n\n14 Karon ginasiling ko sa inyo nga kinahanglan gid kamo nga maghinulsol, kag mabun-ag liwat; kay ang Espiritu nagasiling nga kon indi kamo mabun-ag liwat indi kamo makapanubli sang ginharian sang langit; gani dali na kag magpabunyag sa paghinulsol, agud mahugasan kamo halin sa inyo mga sala, agud makaangkon kamo sang pagtuo sa Kordero sang Dios, nga nagakuha sang mga sala sang kalibutan, nga gamhanan sa pagluwas kag sa pagtinlo halin sa tanan nga pagkadi-matarong.\n\n15 Huo, ginasiling ko sa inyo dali na kag indi magkahadlok, kag ipahigad ang tagsa ka sala, nga madali nga nagatublag sa inyo, nga nagagapos sa inyo sa kalaglagan, huo, dali na kag himoa, kag ipakita sa inyo Dios nga nakahanda kamo sa paghinulsol sang inyo mga sala kag magsulod sa isa ka kasugtanan upod sa iya nga tumanon ang iya mga kasugoan, kag magsaksi sini sa iya sa sini nga adlaw paagi sa paglusong sa mga tubig sang pagbunyag.\n\n16 Kag kon sin-o man ang nagahimo sini, kag nagatuman sang mga kasugoan sang Dios sumugod sa sina nga tion, ang amo man makadumdum nga nagsiling ako sa iya, huo, madumduman niya nga nagsiling ako sa iya nga makaangkon sia sang kabuhi nga wala’y katapusan suno sa testimonya sang Balaan nga Espiritu nga nagapamatuod sa akon.\n\n17 Kag karon pinalangga kong mga kauturan, nagapati bala kamo sa sining mga butang? Tan-awa, ginasiling ko sa inyo, huo, nahibal-an ko nga nagapati kamo sa mga ini; kag ang paagi nga nahibal-an ko nga nagapati kamo sa mga ini amo ang paagi sa pagpahayag sang Espiritu nga yari sa akon. Kag karon tungod ang inyo pagtuo mabakod parte sina, huo, parte sa mga butang nga akon ginhambal, dako ang akon kalipay.\n\n18 Kay pareho sang akon ginsiling sa inyo halin sa ginsuguran, nga may dako ako nga handum nga wala kamo sa makahaladlok nga kahimtangan pareho sang inyo mga kauturan, kag nakita ko nga ang akon mga handum natuman.\n\n19 Kay makita ko nga yara kamo sa mga banas sang pagkamatarong; makita ko nga yara kamo sa banas nga nagapadulong sa ginharian sang Dios; huo, makita ko nga ginahimo ninyo nga matadlong ang iya mga banas.\n\n20 Makita ko nga ginpahibalo sa inyo, paagi sa pagpamatuod sang iya pulong, nga wala sia nagalakat sa tiko nga mga banas; ukon wala man sia nagabag-o sang iya ginhambal; ukon wala man sia sa bisan pinakadiutay nagaliso halin sa tuo pakadto sa wala, ukon halin sa sinang husto pakadto sa sinang sayop; gani, ang iya alagyan isa ka wala’y katapusan nga nagalibot nga alagyan.\n\n21 Kag wala sia nagapuyo sa di-balaan nga mga templo; ukon indi man mabaton ang kahigkoan ukon bisan ano nga di-matinlo sa ginharian sang Dios; gani ginasiling ko sa inyo nga ang tion magaabot, huo, kag ini mangin sa katapusan nga adlaw, nga sia nga mahigko magapabilin sa iya kahigkoan.\n\n22 Kag karon pinalangga kong mga kauturan, nagsiling ako sining mga butang sa inyo agud mapukaw ko kamo sa paghunahuna sang inyo tulumanon sa Dios, agud maglakat kamo nga wala’y kabasulanan sa iya atubang, agud maglakat kamo suno sa balaan nga paagi sang Dios, nga suno sa sini kamo ginbaton.\n\n23 Kag karon luyag ko nga kamo mangin mapainubuson, kag mangin masinulundon kag malulo; mahapos pangabayon; puno sang pagpaumod kag pagkamainantuson; nga may pagpugong sa kaugalingon sa tanan nga butang; nga matutum sa pagtuman sang mga kasugoan sang Dios sa tanan nga tinion; nga nagapangayo sang kon ano man nga mga butang nga inyo ginakinahanglan, nga espirituhanon kag dutan-on; nga dalayon nga nagabalus sang mga pagpasalamat sa Dios tungod sang kon ano man nga mga butang nga inyo ginabaton.\n\n24 Kag siguroha nga kamo may pagtuo, paglaum, kag putli nga paghigugma, kag sa sina pirme kamo nga magabugana sa maayo nga mga buluhaton.\n\n25 Kag kabay nga pakamaayohon kamo sang Ginuo, kag tipigan ang inyo mga biste nga wala’y mantsa, agud sa katapusan madala kamo sa pagpungko upod kanday Abraham, Isaac, kag Jacob, kag sang balaan nga mga propeta nga yara na halin pa sang pagsugod sang kalibutan, nga ang inyo mga biste wala’y mantsa bisan pareho nga ang ila mga biste wala’y mantsa, sa ginharian sang langit agud indi na maggwa pa.\n\n26 Kag karon pinalangga kong mga kauturan, ginhambal ko ining mga pulong sa inyo suno sa Espiritu nga nagapamatuod sa akon; kag ang akon kalag nagakasadya sing tuman tungod sang tuman nga katutum kag pagpamati nga inyo ginhatag sa akon pulong.\n\n27 Kag karon, kabay nga mangin sa inyo ang paghidaet sang Dios, kag sa inyo mga balay kag mga duta, kag sa inyo mga panong kag mga baka, kag sa tanan nga inyo ginapanag-iyahan, sa inyo mga babayi kag sa inyo mga anak, suno sa inyo pagtuo kag maayo nga mga binuhatan, sugod subong kag sa wala’y katapusan. Kag gani nahambal ko na. Amen.\n\n", "alma 8": "[center][font_size=26]Kapitulo 8[/font_size][/center]\n\n[i]Si Alma nagwali kag nagpangbunyag sa Melek—Ginsikway sia sa Amonihas kag nagbiya—Isa ka anghel ang nagsugo sa iya nga magbalik kag magwali sang paghinulsol sa katawhan—Ginbaton sia ni Amulek, kag duha sila nagwali sa Amonihas. Mga 82 B.C.[/i]\n\n1 Kag karon natabo ini nga si Alma nagbalik halin sa duta sang Gideon, pagkatapos nga matudloan ang katawhan ni Gideon sing madamo nga butang nga indi masulat, nga nagpahamtang sang sistema sang simbahan, pareho sang iya ginhimo sang una sa duta sang Zarahemla, huo, nagbalik sia sa iya kaugalingon nga balay sa Zarahemla agud magpahuway halin sa mga pagpangabudlay nga iya ginhikot.\n\n2 Kag gani natapos ang ika-siyam nga tuig sang pagginahum sang mga hukom sa katawhan ni Nefi.\n\n3 Kag natabo ini sa pagsugod sang ika-napulo nga tuig sang pagginahum sang mga hukom sa katawhan ni Nefi, nga si Alma naghalin sa sina nga lugar kag nagsugod sang iya pagpanglakaton patabok sa duta sang Melek, sa weste sang suba sang Sidon, sa weste malapit sa mga dulonan sang kamingawan.\n\n4 Kag nagsugod sia sa pagpanudlo sang katawhan sa duta sang Melek suno sa balaan nga paagi sang Dios nga sa sini sia gintawag; kag nagsugod sia sa pagpanudlo sang katawhan sa bilog nga duta sang Melek.\n\n5 Kag natabo ini nga ang katawhan nagkadto sa iya sa tanan nga bahin sang dulonan sang duta nga yara sa kilid sang kamingawan. Kag nabunyagan sila nga yara sa bilog nga duta;\n\n6 Gani sang natapos niya ang iya buluhaton sa Melek naghalin sia sa sina nga lugar, kag naglakat sing tatlo ka adlaw nga pagpanglakaton sa norte sang duta sang Melek; kag nakaabot sia sa isa ka siyudad nga ginatawag nga Amonihas.\n\n7 Karon naandan na sadto sang katawhan ni Nefi ang magtawag sang ila mga duta, kag sang ila mga siyudad, kag sang ila mga baryo, huo, bisan sang tanan nila nga magagmay nga mga baryo, sunod sa ngalan sinang una nga nagpanag-iya sa mga ini; kag gani amo ini sa duta sang Amonihas.\n\n8 Kag natabo ini nga sang nakaabot si Alma sa siyudad sang Amonihas nagsugod sia sa pagwali sang pulong sang Dios sa ila.\n\n9 Karon si Satanas may dako nga kapyot sa mga tagipusuon sang katawhan sang siyudad sang Amonihas; gani indi sila mamati sa mga pulong ni Alma.\n\n10 Apang si Alma nagpangabudlay sing tuman sa espiritu, nga nagpanikasog sa Dios sa hugot nga pangamuyo, agud nga ibubo niya ang iya Espiritu sa katawhan nga yara sa siyudad; agud nga itugot man niya nga mabunyagan niya sila sa paghinulsol.\n\n11 Apang, ginpatig-a nila ang ila mga tagipusuon nga nagasiling sa iya: Tan-awa, nahibal-an namon nga ikaw si Alma; kag nahibal-an namon nga ikaw ang mataas nga pari sa simbahan nga ginpahamtang mo sa madamo nga bahin sang duta, suno sa inyo tradisyon; kag indi kami kabahin sang imo simbahan, kag wala kami nagapati sa amo sina nga binuang nga mga tradisyon.\n\n12 Kag karon nahibal-an namon nga tungod indi kami kabahin sang imo simbahan, nahibal-an namon nga wala ka sing gahum sa amon; kag gintugyan mo ang hukom-lingkuranan kay Nefias; gani indi ikaw ang amon puno nga hukom.\n\n13 Karon sang ginhambal ini sang katawhan, kag ginbais ang tanan niya nga pulong, kag ginpasipalahan sia, kag ginduplaan sia, kag ginpatabog sia pagwa sa ila siyudad, naghalin sia sa sina nga lugar kag nagsugod sang iya pagpanglakaton padulong sa siyudad nga ginatawag nga Aaron.\n\n14 Kag natabo ini nga samtang nagapanglakaton sia pakadto didto, nga ginapabug-atan sang kasubo, nga nagaubog sa tuman nga pag-antos kag kasakit sang kalag tungod sang kalainan sang katawhan nga yara sa siyudad sang Amonihas, natabo ini nga samtang si Alma ginapabug-atan sang kasubo, tan-awa isa ka anghel sang Ginuo ang nagpakita sa iya nga nagasiling:\n\n15 Bulahan ikaw, Alma; gani, ibayaw ang imo ulo kag magkasadya kay may dako ka nga kabangdanan nga magkasadya; kay nangin matutum ka sa pagtuman sang mga kasugoan sang Dios halin sa tion nga nabaton mo ang imo una nga mensahe halin sa iya. Tan-awa, ako amo sia nga nagdul-ong sini sa imo.\n\n16 Kag tan-awa, ginpadala ako agud suguon ka nga magbalik sa siyudad sang Amonihas, kag magwali liwat sa katawhan sang siyudad; huo, magwali sa ila. Huo, ihambal sa ila, luwas lang nga maghinulsol sila pagalaglagon sila sang Ginuong Dios.\n\n17 Kay tan-awa, ginatun-an nila sa sini nga tion agud nga gub-on nila ang kahilwayan sang imo katawhan, (kay amo ini ang ginasiling sang Ginuo) nga batok sa mga pagsulundan, kag mga paghukom, kag mga kasugoan nga iya ginhatag sa iya katawhan.\n\n18 Karon natabo ini nga pagkatapos nga nabaton ni Alma ang iya mensahe halin sa anghel sang Ginuo gilayon sia nga nagbalik sa duta sang Amonihas. Kag nagsulod sia sa siyudad paagi sa isa pa ka alagyan, huo, sa alagyan nga yara sa sur sang siyudad sang Amonihas.\n\n19 Kag sang nagsulod sia sa siyudad gingutom sia, kag nagsiling sia sa isa ka lalaki: Mahatagan mo bala ang isa ka kubos nga alagad sang Dios sang makaon?\n\n20 Kag ang lalaki nagsiling sa iya: Isa ako ka Nefinhon, kag nahibal-an ko nga isa ikaw ka balaan nga propeta sang Dios kay ikaw ang lalaki nga ginhambal sing isa ka anghel sa isa ka panan-awon: Batonon mo. Gani, mag-upod ka sa akon sa akon puluy-an kag hatagan ko ikaw sang akon pagkaon; kag nahibal-an ko nga mangin isa ikaw ka pagpakamaayo sa akon kag sa akon panimalay.\n\n21 Kag natabo ini nga ginbaton sia sang lalaki sa iya puluy-an; kag ang lalaki ginatawag nga si Amulek; kag nagdala sia sang tinapay kag karne kag ginbutang sa atubang ni Alma.\n\n22 Kag natabo ini nga si Alma nagkaon sang tinapay kag nabusog; kag ginpakamaayo niya si Amulek kag ang iya panimalay, kag naghatag sia sing pasalamat sa Dios.\n\n23 Kag pagkatapos nga nakakaon sia kag nabusog nagsiling sia kay Amulek: Ako si Alma, kag ako ang mataas nga pari sa simbahan sang Dios sa bilog nga duta.\n\n24 Kag tan-awa, gintawag ako agud magwali sang pulong sang Dios sa tanan sining katawhan, suno sa espiritu sang rebelasyon kag propesiya; kag yari na ako sa sini nga duta kag indi sila magbaton sa akon, kundi nga gintabog nila ako pagwa kag nagahana na kuntani ako nga talikdan ini nga duta tubtob sa wala’y katapusan.\n\n25 Apang tan-awa, ginsugo ako nga dapat ako magbalik liwat kag magpropesiya sa sining katawhan, huo, kag magpamatuod batok sa ila parte sa ila mga kalainan.\n\n26 Kag karon, Amulek, tungod ginpakaon mo ako kag ginbaton ako, bulahan ikaw; kay gingutom ako, kay nagpuasa ako sa madamo nga inadlaw.\n\n27 Kag si Alma nagtinir sa madamo nga inadlaw upod kay Amulek antes sia nagsugod sa pagwali sa katawhan.\n\n28 Kag natabo ini nga ang katawhan naglala na gid sa ila mga kalainan.\n\n29 Kag ang pulong nag-abot kay Alma nga nagasiling: Lakat; kag amo man ihambal sa akon alagad nga si Amulek, maglakat kag magpropesiya sa sining katawhan nga nagasiling—Maghinulsol kamo, kay ini ang siling sang Ginuo, luwas lang nga maghinulsol kamo bisitahan ko ining katawhan sa akon kaakig; huo, kag indi ko pag-ipaiway ang akon mabangis nga kaakig.\n\n30 Kag si Alma naglakat, kag amo man si Amulek, sa katawhan, agud ipahayag ang mga pulong sang Dios sa ila; kag napuno sila sang Balaan nga Espiritu.\n\n31 Kag may gahum nga ginhatag sa ila sa bagay nga indi sila mahimo nga ihunong sa mga bilanggoan sa idalom-duta; kag indi man mahimo nga ang bisan sin-o nga tawo makapatay sa ila; apang wala sila naggamit sang ila gahum tubtob nga ginpanggapos sila sang lubid kag ginhunong sa bilanggoan. Karon, natabo ini agud mapakita sang Ginuo ang iya gahum paagi sa ila.\n\n32 Kag natabo ini nga naglakat sila kag nagsugod sa pagwali kag sa pagpropesiya sa katawhan suno sa espiritu kag gahum nga ginhatag sang Ginuo sa ila.\n\n", "alma 9": "Ang mga pulong ni Alma, kag amo man ang mga pulong ni Amulek, nga ginpahayag sa katawhan nga yara sa duta sang Amonihas. Kag amo man ginhunong sila sa bilanggoan, kag ginhilway sang milagroso nga gahum sang Dios nga yara sa ila, suno sa kasulatan ni Alma.\n\nNagalakip sang mga kapitulo 9 tubtob 14.\n\n[center][font_size=26]Kapitulo 9[/font_size][/center]\n\n[i]Ginsugo ni Alma ang katawhan sang Amonihas nga maghinulsol—Ang Ginuo mangin maluluy-on sa mga Lamanhon sa katapusan nga mga adlaw—Kon talikdan sang mga Nefinhon ang kasanag, pagalaglagon sila sang mga Lamanhon—Ang Anak sang Dios magakari sa indi madugay—Tuboson niya inang mga nagahinulsol, mga nabunyagan, kag may pagtuo sa Iya ngalan. Mga 82 B.C.[/i]\n\n1 Kag sa liwat, ako, si Alma, nga ginsugo sang Dios nga dapat ko iupod si Amulek kag maglakat kag magwali liwat sa sining katawhan, ukon sa katawhan nga yara sa siyudad sang Amonihas, natabo ini nga sang nagsugod ako sa pagwali sa ila, nagsugod sila sa pagpakigbais sa akon nga nagasiling:\n\n2 Sin-o ka? Nagahunahuna ka bala nga magapati kami sa testimonya sang isa ka tawo, bisan pa nga magwali sia sa amon nga magataliwan ang kalibutan?\n\n3 Karon wala nila mahangpi ang mga pulong nga ila ginhambal; kay wala sila nakahibalo nga magataliwan ang kalibutan.\n\n4 Kag nagsiling man sila: Indi kami magpati sa imo mga pulong kon ipropesiya mo nga ining dako nga siyudad maguba sa isa ka adlaw.\n\n5 Karon wala sila nakahibalo nga ang Dios makahimo sing amo sina ka makatilingala nga mga buluhaton kay isa sila ka matig-a sing tagipusuon kag batinggilan nga katawhan.\n\n6 Kag nagsiling sila: Sin-o bala ang Dios nga nagapadala sing indi magsobra sa isa ka tawo nga may awtoridad sa sining katawhan, agud magpahayag sa ila sang kamatuoran sang amo sina kadako kag kadalayawon nga mga butang?\n\n7 Kag nagpalapit sila agud dakpon ako; apang tan-awa, wala nila nahimo. Kag nagtindog ako sing may kaisog agud magpahayag sa ila, huo, nagpamatuod ako sing may kaisog sa ila nga nagasiling:\n\n8 Tan-awa, O kamo nga malain kag batinggilan nga henerasyon, paano nga nalimtan ninyo ang tradisyon sang inyo mga amay; huo, daw ano kadasig nga nalimtan ninyo ang mga kasugoan sang Dios.\n\n9 Wala bala ninyo madumdumi nga ang aton amay nga si Lehi gindala pagwa sa Jerusalem sang kamot sang Dios? Wala bala ninyo madumdumi nga gindala niya sila tanan patabok sa kamingawan?\n\n10 Kag madasig bala ninyo nga nalimtan kon pila ka beses niya ginluwas ang aton mga amay halin sa mga kamot sang ila mga kaaway, kag gin-amligan sila halin sa pagkalaglag, bisan paagi sa mga kamot sang ila kaugalingon nga mga kauturan?\n\n11 Huo, kon indi tungod sang iya wala’y tupong nga gahum, kag sang iya kaluoy, kag sang iya pagkamainantuson tuhoy sa aton, di-malikawan nga madugay na kuntani kita nga nadula sa ibabaw sang duta antes sini nga tion, kag ayhan natugyan na sa kahimtangan sang nagapadayon nga kalisud kag kasubo.\n\n12 Tan-awa, karon ginasiling ko sa inyo nga ginasugo niya kamo nga maghinulsol; kag luwas lang nga maghinulsol kamo, indi gid kamo makapanubli sang ginharian sang Dios. Apang tan-awa, indi lamang ini—ginsugo niya kamo nga maghinulsol, ukon lubos niya kamo nga laglagon halin sa ibabaw sang duta; huo, bisitahan niya kamo sa iya kaakig, kag sa iya mabangis nga kaakig indi sia mag-untat.\n\n13 Tan-awa, wala bala ninyo madumdumi ang mga pulong nga iya ginhambal kay Lehi nga nagasiling nga: Kon magtuman kamo sang akon mga kasugoan, magauswag kamo sa duta? Kag sa liwat ginasiling nga: Kon indi kamo magtuman sang akon mga kasugoan pagasikwayon kamo sa presensya sang Ginuo.\n\n14 Karon luyag ko nga panumdumon ninyo nga bangod ang mga Lamanhon wala nagtuman sang mga kasugoan sang Dios, ginsikway sila halin sa presensya sang Ginuo. Karon nakita naton nga ang pulong sang Ginuo napamatud-an na sa sini nga butang, kag ang mga Lamanhon ginsikway halin sa iya presensya, halin pa sa pagsugod sang ila mga kalapasan sa duta.\n\n15 Apang ginasiling ko sa inyo, nga mas mahagan-hagan pa sa ila sa adlaw sang paghukom sangsa inyo, kon magpabilin kamo sa inyo mga sala, huo, kag mas mahagan-hagan pa gani sa ila sa sini nga kabuhi sangsa inyo, luwas lang kon maghinulsol kamo.\n\n16 Kay madamo ang mga promisa nga gintanyag sa mga Lamanhon; kay tungod ini sang mga tradisyon sang ila mga amay nga nangin kabangdanan nga nagpabilin sila nga wala’y hinalung-ong; gani ang Ginuo mangin maluluy-on sa ila kag magapalawig sang ila pagkabuhi sa duta.\n\n17 Kag sa pila ka adlaw madala sila sa pagpati sa iya pulong, kag sa paghibalo sang pagkadi-husto sang mga tradisyon sang ila mga amay; kag madamo sa ila ang maluwas kay ang Ginuo mangin maluluy-on sa tanan nga nagapanawag sa iya ngalan.\n\n18 Apang tan-awa, ginasiling ko sa inyo nga kon magpadayon kamo sa inyo kalainan nga ang inyo mga adlaw indi pagpalawigon sa duta kay ang mga Lamanhon ipadala sa inyo; kag kon indi kamo maghinulsol magaabot sila sa tion nga indi kamo makahibalo, kag bisitahan kamo sang lubos nga kalaglagan; kag ini mangin suno sa mabangis nga kaakig sang Ginuo.\n\n19 Kay indi niya kamo pagtugotan nga magkabuhi kamo sa inyo mga kalainan agud laglagon ang iya katawhan. Ginasiling ko sa inyo, Indi; mas itugot pa niya nga laglagon sang mga Lamanhon ang tanan niya nga katawhan nga ginatawag nga katawhan ni Nefi, kon matabo nga mahulog sila sa mga sala kag mga kalapasan, pagkatapos nga nakaangkon sing tuman nga kasanag kag tuman nga ihibalo nga ginhatag sa ila sang Ginuo nga ila Dios;\n\n20 Huo, pagkatapos nga nangin labing pinasulabi nga katawhan sang Ginuo; huo, pagkatapos nga ginpasulabi sing labaw pa sa tanan nga nasyon, kaliwat, lengguahe, ukon katawhan; pagkatapos nga ang tanan nga butang ginpahibalo sa ila suno sa ila mga handum, kag ila pagtuo, kag mga pangamuyo, parte sang nagligad, kag subong, kag sang magaabot;\n\n21 Nga nabisitahan sang Espiritu sang Dios; nga nakighambal sa mga anghel, kag nahambalan sang tingug sang Ginuo; kag nakaangkon sang espiritu sang propesiya, kag sang espiritu sang rebelasyon, kag sang madamo man nga dulot, sang dulot sang paghambal sa nagkalain-lain nga mga lengguahe, kag sang dulot sang pagpangwali, kag sang dulot sang Balaan nga Espiritu, kag sang dulot sang paglubad;\n\n22 Huo, pagkatapos nga naluwas sang Dios pagwa sa duta sang Jerusalem, paagi sa kamot sang Ginuo; nga naluwas halin sa tiggulutom, kag halin sa masakit, kag tanan nga sari sang balatian sang tagsa ka sahi; kag sila pagkatapos nga nagbakod sa inaway, agud indi sila malaglag, nga nahilway halin sa pagkaulipon sa tagsa ka tion, kag gintipigan kag gin-amligan tubtob subong; kag ginpauswag sila tubtob nga nagmanggaranon sila sa tanan nga sari sang mga butang—\n\n23 Kag karon tan-awa ginasiling ko sa inyo, nga kon ining katawhan, nga nakabaton sing tuman kadamo nga bugay halin sa kamot sang Ginuo, maglapas batok sa kasanag kag ihibalo nga yara sa ila, ginasiling ko sa inyo nga kon amo sini ang matabo, nga kon mahulog sila sa kalapasan, mangin mas mahagan-hagan para sa mga Lamanhon sangsa ila.\n\n24 Kay tan-awa, ang mga promisa sang Ginuo ginatanyag sa mga Lamanhon, apang indi sa inyo kon maglapas kamo; kay wala bala ang Ginuo nagpromisa sing maathag kag nagmando sing malig-on nga kon magrebelde kamo batok sa iya nga lubos kamo nga pagalaglagon halin sa ibabaw sang duta?\n\n25 Kag karon sa sini nga kabangdanan, agud indi kamo malaglag, ang Ginuo nagpadala sang iya anghel agud bisitahan ang madamo sang iya katawhan nga nagapahayag sa ila nga kinahanglan gid sila nga maglakat kag magwali sing mabaskog sa sining katawhan nga nagasiling: Maghinulsol kamo, kay ang ginharian sang langit nagahilapit na;\n\n26 Kag indi na madamo nga inadlaw halin sa sini nga tion nga ang Anak sang Dios magakari sa iya himaya; kag ang iya himaya mangin himaya sang Bugtong nga Anak sang Amay nga puno sang grasya, katarungan, kag kamatuoran, puno sang pagpaumod, kaluoy, kag pagkamainantuson, nga maabtik sa pagpamati sa mga pagpakitluoy sang iya katawhan kag sa pagsabat sang ila mga pangamuyo.\n\n27 Kag tan-awa, magakari sia sa pagtubos sinang mga pagabunyagan sa paghinulsol paagi sa pagtuo sa iya ngalan.\n\n28 Gani, ihanda ninyo ang dalanon sang Ginuo kay ang tion malapit na nga ang tanan nga tawo magaani sang padya sang ila mga binuhatan, suno sa sinang ila ginhimo—kon nangin matarong ang mga ini magaani sila sang kaluwasan sang ila mga kalag, suno sa gahum kag pagtubos ni Jesucristo; kag kon ang mga ini nangin malain magaani sila sang silot sa ila mga kalag, suno sa gahum kag pagkabihag sang yawa.\n\n29 Karon tan-awa, amo ini ang tingug sang anghel nga nagasinggit sa katawhan.\n\n30 Kag karon, pinalangga kong mga kauturan, kay kamo akon nga mga kauturan, kag dapat nga mangin pinalangga kamo, kag dapat nga maghimo kamo sang mga binuhatan nga nagakaigo sa paghinulsol, tungod nakita nga ang inyo mga tagipusuon nangin tuman katig-a batok sa pulong sang Dios, kag nakita nga isa kamo ka nagtalang kag nalaglag nga katawhan.\n\n31 Karon natabo ini nga sang ako, si Alma, nakahambal sining mga pulong, tan-awa, ang katawhan naakig sa akon tungod nagsiling ako nga isa sila ka matig-a sing tagipusuon kag batinggilan nga katawhan.\n\n32 Kag amo man tungod nagsiling ako sa ila nga isa sila ka nagtalang kag nalaglag nga katawhan naakig sila sa akon, kag nagtinguha sa pagpadapat sang ila mga kamot sa akon agud mahunong nila ako sa bilanggoan.\n\n33 Apang natabo ini nga ang Ginuo wala nagtugot sa ila nga dakpon nila ako sa sina nga tion kag ihunong ako sa bilanggoan.\n\n34 Kag natabo ini nga si Amulek nagpalapit kag nagtindog, kag nagsugod man sa pagwali sa ila. Kag karon ang mga pulong ni Amulek wala nasulat tanan, apang isa ka bahin sang iya mga pulong ang nasulat sa sini nga libro.\n\n", "alma 10": "[center][font_size=26]Kapitulo 10[/font_size][/center]\n\n[i]Si Lehi kaliwat ni Manases—Ginsaysay ni Amulek ang sugo sang anghel nga atipanon niya si Alma—Ang mga pangamuyo sang mga matarong ang kabangdanan nga maluwas ang katawhan—Ang di-matarong nga mga mananabang kag mga hukom nagpasad sang pundasyon para sa kalaglagan sang katawhan. Mga 82 B.C.[/i]\n\n1 Karon amo ini ang mga pulong nga ginwali ni Amulek sa katawhan nga yara sa duta sang Amonihas nga nagasiling:\n\n2 Ako si Amulek; ako ang anak ni Gidonas, nga anak ni Ismael, nga kaliwat ni Aminadi; kag sia ang amo man nga Aminadi nga nagpatpat sang sinulat nga yara sa dingding sang templo nga ginsulat sang tudlo sang Dios.\n\n3 Kag si Aminadi isa ka kaliwat ni Nefi, nga anak ni Lehi, nga naggwa sa duta sang Jerusalem, nga isa ka kaliwat ni Manases, nga anak ni Jose nga ginbaligya sa Egipto paagi sa mga kamot sang iya mga kauturan.\n\n4 Kag tan-awa, isa man ako ka lalaki nga dungganon sa tanan nga nakakilala sa akon; huo, kag tan-awa, madamo ako sang paryente kag mga abyan, kag nakaagom ako sang madamo nga manggad paagi sa kamot sang akon kapisan.\n\n5 Apang, sa pihak sini tanan, wala gid ako sing madamo nga nahibal-an parte sa mga paagi sang Ginuo, kag sang iya mga misteryo kag makatilingala nga gahum. Nagsiling ako nga wala gid ako sing madamo nga nahibal-an parte sining mga butang; apang tan-awa, nagsala ako kay madamo ako sing nakit-an sang iya mga misteryo kag sang iya makatilingala nga gahum; huo, bisan sa pag-amlig sang mga kabuhi sining katawhan.\n\n6 Apang, ginpatig-a ko ang akon tagipusuon kay gintawag ako sa madamo nga beses kag indi ako mamati; gani nakahibalo ako parte sining mga butang, apang indi ko luyag nga makahibalo; gani nagpadayon ako sa pagrebelde batok sa Dios, sa kalainan sang akon tagipusuon, bisan tubtob sa ika-apat nga adlaw sining ika-pito nga bulan nga yara sa ika-napulo nga tuig sang pagginahum sang mga hukom.\n\n7 Samtang nagapanglakaton ako agud magpakigkita sa isa ka suod kaayo nga paryente, tan-awa, isa ka anghel sang Ginuo ang nagpakita sa akon kag nagsiling: Amulek, magbalik ka sa imo kaugalingon nga puluy-an kay pakaunon mo ang isa ka propeta sang Ginuo; huo, isa ka balaan nga tawo, nga isa ka pinili nga tawo sang Dios; kay nagpuasa sia sa madamo nga inadlaw tungod sang mga sala sining katawhan, kag ginagutom sia, kag batonon mo sia sa imo puluy-an kag pakaunon sia, kag pakamaayohon ka niya kag ang imo panimalay; kag ang pagpakamaayo sang Ginuo mangin sa imo kag sa imo panimalay.\n\n8 Kag natabo ini nga gintuman ko ang tingug sang anghel, kag nagbalik sa akon puluy-an. Kag samtang nagapakadto ako didto nakita ko ang tawo nga ginasiling sa akon sang anghel: Batonon mo sa imo puluy-an—kag tan-awa, amo man ini nga tawo nga nagahambal sa inyo parte sang mga butang sang Dios.\n\n9 Kag ang anghel nagsiling sa akon nga isa sia ka balaan nga tawo; gani nahibal-an ko nga isa sia ka balaan nga tawo tungod ginsiling ini sang anghel sang Dios.\n\n10 Kag sa liwat, nahibal-an ko nga ang mga butang nga ginpamatud-an niya matuod; kay tan-awa ginasiling ko sa inyo, nga pareho nga buhi ang Ginuo, sa amo man nagpadala sia sang iya anghel agud ipakita ining mga butang sa akon; kag ini iya ginhimo samtang ining si Alma nagpuyo sa akon puluy-an.\n\n11 Kay tan-awa, ginpakamaayo niya ang akon panimalay, ginpakamaayo niya ako, kag ang akon kababayin-an, kag ang akon mga anak, kag ang akon amay kag ang akon mga paryente; huo, bisan ang tanan sang akon mga himata ginpakamaayo niya, kag ang pagpakamaayo sang Ginuo nangin sa amon suno sa mga pulong nga iya ginhambal.\n\n12 Kag karon, sang nahambal ni Amulek ining mga pulong nakibot ang katawhan, nga nakita nga may kapin sa isa ka saksi nga nagpamatuod parte sang mga butang nga ginaakusar sa ila, kag amo man sang mga butang nga magaabot, suno sa espiritu sang propesiya nga yara sa ila.\n\n13 Apang, may pila sa ila nga naghunahuna nga magpamangkot sa ila, agud nga paagi sa ila tuso nga mga padihot madakop nila sila sa ila mga pulong, agud makakita sila sang ebidensya batok sa ila, agud madala nila sila sa ila mga hukom agud mahukman sila suno sa layi, kag patyon sila ukon ihunong sa bilanggoan, suno sa krimen nga ila mapakita ukon maprobahan batok sa ila.\n\n14 Karon amo yadto ang mga tawo nga nagtinguha sa paglaglag sa ila, nga mga mananabang, nga ginbayaran ukon ginpili sang katawhan nga magpatuman sang layi sa tinion sang mga pagbista sang ila mga kaso, sa mga pagbista sang mga krimen sang katawhan sa atubang sang mga hukom.\n\n15 Karon ining mga mananabang maalam sa tanan nga taktika kag katusohan sang katawhan; kag ini agud mabuligan sila nga mangin batid sila sa ila propesyon.\n\n16 Kag natabo ini nga ginsugdan nila ang pagpamangkot kay Amulek agud paagi sa sini basi mapasupak nila sia sa iya mga pulong, ukon mapabaylo-baylo ang mga pulong nga ihambal niya.\n\n17 Karon wala sila nakahibalo nga mahimo nga mahibal-an ni Amulek ang ila mga plano. Apang natabo ini nga sang nagsugod sila sa pagpamangkot sa iya, nahibal-an niya ang ila mga hunahuna, kag nagsiling sia sa ila: O kamo nga malain kag batinggilan nga henerasyon, kamo nga mga mananabang kag mga hipokrito, kay nagapasad kamo sang mga pundasyon sang yawa; kay nagapahamtang kamo sang mga tugalbong kag mga siod agud dakpon ang mga balaan sang Dios.\n\n18 Nagapahamtang kamo sang mga plano agud patikuon ang mga dalanon sang mga matarong, kag agud patup-on ang kaakig sang Dios sa inyo mga ulo, bisan sa lubos nga kalaglagan sining katawhan.\n\n19 Huo, husto gid ang ginhambal ni Mosias, nga amo ang aton katapusan nga hari, sang madali na lang niya itugyan ang ginharian, nga wala sing bilinan sini, nga nagpahanabo nga ining katawhan pagadumalahan sang ila kaugalingon nga mga tingug—huo, husto gid ang iya ginhambal nga kon mag-abot ang tion nga ang tingug sining katawhan magapili sang kalainan, kon sayuron, kon mag-abot ang tion nga ining katawhan mahulog sa kalapasan, mangin luto na sila para sa kalaglagan.\n\n20 Kag karon ginasiling ko sa inyo nga husto lamang nga hukman sang Ginuo ang inyo mga kalainan; husto lamang nga magsinggit sia sa sining katawhan paagi sa tingug sang iya mga anghel: Maghinulsol kamo, maghinulsol, kay ang ginharian sang langit malapit na.\n\n21 Huo, husto lamang nga magsinggit sia paagi sa tingug sang iya mga anghel nga: Magapanaog ako sa akon katawhan upod ang katarongan kag hustisya sa akon mga kamot.\n\n22 Huo, kag ginasiling ko sa inyo nga kon indi tungod sa mga pangamuyo sang mga matarong, nga yara subong sa duta, bisan subong pagabisitahan kamo sing lubos nga kalaglagan; apang indi ini paagi sa baha, pareho sang mga tawo sadtong mga adlaw ni Noe, kundi ini mangin paagi sa tiggulutom, kag paagi sa peste, kag sa espada.\n\n23 Apang tungod ini sa mga pangamuyo sang mga matarong nga naluwas kamo; gani karon, kon panabugon ninyo ang mga matarong halin sa inyo, kon mag-amo, indi ang Ginuo magpugong sang iya kamot; kundi nga sa iya mabangis nga kaakig magagwa sia batok sa inyo; dayon pagasakiton kamo paagi sa tiggulutom, kag paagi sa peste, kag paagi sa espada; kag ang tion nagahilapit na luwas lang nga maghinulsol kamo.\n\n24 Kag karon natabo ini nga ang katawhan mas naakig kay Amulek, kag nagsinggit sila nga nagasiling: Ini nga tawo nagapasipala batok sa aton mga layi nga matarong, kag sa aton maalam nga mga mananabang nga aton ginpili.\n\n25 Apang gin-untay ni Amulek ang iya kamot, kag nagsinggit sing mas mabaskog pa gid sa ila nga nagasiling: O kamo nga malain kag batinggilan nga henerasyon, ngaa si Satanas nakapanguyapot sing hugot sa inyo mga tagipusuon? Ngaa itugyan ninyo ang inyo mga kaugalingon sa iya agud nga may gahum sia sa inyo, nga bulagon ang inyo mga mata, sa bagay nga indi ninyo mahangpan ang mga pulong nga ginhambal suno sa kamatuoran sini?\n\n26 Kay tan-awa, nagpamatuod bala ako batok sa inyo layi? Wala kamo nakahangop; nagasiling kamo nga naghambal ako batok sa inyo layi; apang wala ko ina nahimo, kundi nga naghambal ako bilang pagsakdag sang inyo layi tuhoy sa pagkondenar sa inyo.\n\n27 Kag karon tan-awa, ginasiling ko sa inyo, nga ang pundasyon sang kalaglagan sining katawhan ginasugdan na nga ipasad sang pagkadi-matarong sang inyo mga mananabang kag sang inyo mga hukom.\n\n28 Kag karon natabo ini nga sang nahambal ni Amulek ining mga pulong ang katawhan nagsinggit batok sa iya nga nagasiling: Karon nahibal-an naton nga ini nga tawo anak sang yawa kay nagbutig sia sa aton; kay naghambal sia batok sa aton layi. Kag karon nagasiling sia nga wala sia nakahambal batok sini.\n\n29 Kag sa liwat, nagpasipala sia batok sa aton mga mananabang, kag sa aton mga hukom.\n\n30 Kag natabo ini nga gintanom ini sang mga mananabang sa ila mga tagipusuon nga dapat nila dumdumon ining mga butang batok sa iya.\n\n31 Kag may isa sa ila nga ang ngalan amo si Zisrom. Karon sia ang nagapanguna sa pagpasibangod kanday Amulek kag Alma, sia nga isa sang pinakabatid sa ila, nga may madamo nga pagpakig-angot nga ginahimo sa katawhan.\n\n32 Karon ang tuyo sining mga mananabang amo ang makakwarta; kag nakakwarta sila suno sa ila obra.\n\n", "alma 11": "[center][font_size=26]Kapitulo 11[/font_size][/center]\n\n[i]Ang Nefinhon nga sistema sa kwarta ginpaathag—Si Amulek nakigbais kay Zisrom—Si Cristo indi magluwas sang katawhan sa ila mga sala—Sila lamang nga magapanubli sang ginharian sang langit ang maluwas—Ang tanan nga tawo magabangon sa pagkawala’y kamatayon—Wala sing kamatayon pagkatapos sang Pagkabanhaw. Mga 82 B.C.[/i]\n\n1 Karon yara sa layi ni Mosias nga ang tagsa ka tawo nga isa ka hukom sang layi, ukon inang mga ginpili nga mangin mga hukom, dapat nga magbaton sang mga bayad suno sa tion nga ginpangabudlayan nila sa paghukom sinang mga gindala sa atubang nila agud hukman.\n\n2 Karon kon ang isa ka tawo nakautang sa isa, kag indi sia magbayad sinang iya inutang, ginareklamo sia sa hukom; kag ginagamit sang hukom ang iya sini awtoridad, kag nagapadala sang mga opisyales agud ang tawo dal-on sa atubang niya; kag ginahukman niya ang tawo suno sa layi kag mga ebidensya nga ginpasaka batok sa iya, kag gani ang tawo mapilitan sa pagbayad sinang iya inutang, ukon maimbarguhan, ukon palayason halin sa katawhan bilang isa ka makawat kag tulisan.\n\n3 Kag ang hukom nagabaton sang iya mga bayad suno sa iya tion—isa ka senine sang bulawan sa isa ka adlaw, ukon isa ka senum sang pilak, nga katumbas sa isa ka senine sang bulawan; kag ini suno sa layi nga ginhatag.\n\n4 Karon amo ini ang mga ngalan sang nagkalain-lain nga mga binilog sang ila mga bulawan, kag sang ila mga pilak, suno sa ila bili. Kag ang mga ngalan ginhatag sang mga Nefinhon kay wala sila nagaisip suno sa paagi sang mga Judio nga didto sa Jerusalem; wala man sila nagasukob suno sa paagi sang mga Judio; kundi gin-islan nila ang ila pang-isip kag ang ila pangsukob, suno sa mga panghunahuna kag mga sirkumstansya sang katawhan, sa tagsa ka henerasyon, tubtob sa pagginahum sang mga hukom, kag ang mga ini ginpahamtang ni haring Mosias.\n\n5 Karon ang pang-isip amo sini—isa ka senine sang bulawan, isa ka seon sang bulawan, isa ka shum sang bulawan, kag isa ka limna sang bulawan.\n\n6 Isa ka senum sang pilak, isa ka amnor sang pilak, isa ka ezrom sang pilak, kag isa ka onti sang pilak.\n\n7 Ang isa ka senum sang pilak katumbas sa isa ka senine sang bulawan, kag diin man sa duha katumbas sa isa ka sukob sang barley, kag amo man sa isa ka sukob sang tagsa ka sahi sang uyas.\n\n8 Karon ang bili sing isa ka seon sang bulawan pilo sa bili sing isa ka senine.\n\n9 Kag ang isa ka shum sang bulawan pilo sa bili sing isa ka seon.\n\n10 Kag ang isa ka limna sang bulawan amo ang bili nila tanan.\n\n11 Kag ang isa ka amnor sang pilak katumbas sa duha ka senum.\n\n12 Kag ang isa ka ezrom sang pilak katumbas sa apat ka senum.\n\n13 Kag ang isa ka onti katumbas sa ila tanan.\n\n14 Karon amo ini ang bili sang mas manubo nga mga numero sang ila pang-isip—\n\n15 Ang isa ka siblon katunga sing isa ka senum; gani, ang isa ka siblon para sa katunga sang sukob sang barley.\n\n16 Kag ang isa ka siblum katunga sing isa ka siblon.\n\n17 Kag ang isa ka lea katunga sing isa ka siblum.\n\n18 Karon amo ini ang ila numero suno sa ila pang-isip.\n\n19 Karon ang isa ka antion sang bulawan katumbas sa tatlo ka siblon.\n\n20 Karon, ini para lamang sa katuyoan nga makatigayon sang kwarta tungod nagabaton sila sang ila mga bayad suno sa ila obra, gani, ginsugyot nila ang katawhan sa pagpanggamo, kag sa tanan nga sari sang mga pag-ilinaway kag kalainan, agud makakuha pa sila sing dugang nga obra, agud makatigayon sila sang kwarta suno sa mga kaso nga ginapasaka sa ila; gani ginsugyot nila ang katawhan batok kay Alma kag kay Amulek.\n\n21 Kag ining si Zisrom nagsugod sa pagpamangkot kay Amulek nga nagasiling: Masabat mo bala ang pila ka mga pamangkot nga ipamangkot ko sa imo? Karon si Zisrom isa ka tawo nga batid sa mga padihot sang yawa agud maguba niya inang maayo; gani, nagsiling sia kay Amulek: Masabat mo bala ang mga pamangkot nga ipamangkot ko sa imo?\n\n22 Kag si Amulek nagsiling sa iya: Huo, kon ini suno sa Espiritu sang Ginuo nga yari sa akon; kay indi ako maghambal sing bisan ano nga batok sa Espiritu sang Ginuo. Kag si Zisrom nagsiling sa iya: Tan-awa, yari ang anum ka onti sang pilak, kag ini tanan ihatag ko sa imo kon panghiwalaon mo nga may isa ka Labing Gamhanan nga Persona.\n\n23 Karon si Amulek nagsiling: O ikaw nga anak sang impiyerno, ngaa ginasulay mo ako? Nahibal-an mo bala nga ang mga matarong wala nagapadaug sa amo nga mga pagsulay?\n\n24 Nagapati ka bala nga wala’y Dios? Ginasiling ko sa imo, Wala, nakahibalo ka nga may Dios, apang ginapakamahal mo inang malain nga kinitaan sing labaw pa sangsa iya.\n\n25 Kag karon nagbutig ka sa akon sa atubang sang Dios. Nagsiling ka sa akon—Tan-awa ining anum ka onti, nga may dako nga bili, ihatag ko sa imo—samtang nga sa imo tagipusuon indi mo pag-ihatag ang mga ini sa akon; kag luyag mo lamang nga panghiwalaon ko ang matuod kag buhi nga Dios agud nga may kabangdanan ka sa pagpatay sa akon. Kag karon, tan-awa, tungod sining dako nga kalainan pagabatonon mo ang imo padya.\n\n26 Kag si Zisrom nagsiling sa iya: Nagasiling ka nga may isa ka matuod kag buhi nga Dios?\n\n27 Kag nagsiling si Amulek: Huo, may isa ka matuod kag buhi nga Dios.\n\n28 Karon nagsiling si Zisrom: May luwas pa bala sa isa ka Dios?\n\n29 Kag nagsabat sia, Wala.\n\n30 Karon si Zisrom nagsiling liwat sa iya: Paano mo nahibal-an ini nga mga butang?\n\n31 Kag nagsiling sia: Isa ka anghel ang nagpahibalo sini sa akon.\n\n32 Kag si Zisrom nagsiling liwat: Sin-o sia nga magakari? Ini bala ang Anak sang Dios?\n\n33 Kag nagsiling sia sa iya, Huo.\n\n34 Kag si Zisrom nagsiling liwat: Luwason bala niya ang iya katawhan sa ila mga sala? Kag nagsabat si Amulek kag nagsiling sa iya: Ginasiling ko sa imo nga indi niya ini paghimuon kay indi mahimo nga supakon niya ang iya pulong.\n\n35 Karon si Zisrom nagsiling sa katawhan: Siguroha nga madumduman ninyo ini nga mga butang; kay nagsiling sia nga may isa lamang ka Dios; apang nagsiling sia nga ang Anak sang Dios magakari, apang indi niya pagluwason ang iya katawhan—nga daw may awtoridad sia sa pagsugo sa Dios.\n\n36 Karon si Amulek nagsiling liwat sa iya: Tan-awa nagbutig ka kay nagsiling ka nga naghambal ako nga daw may awtoridad ako sa pagsugo sa Dios tungod nagsiling ako nga indi niya pagluwason ang iya katawhan sa ila mga sala.\n\n37 Kag ginasiling ko liwat sa inyo nga indi niya sila maluwas sa ila mga sala; kay indi ko mapanghiwala ang iya pulong, kag nagsiling sia nga wala sing mahigko nga butang nga makapanubli sang ginharian sang langit; gani, paano kamo maluwas, luwas lang kon mapanubli ninyo ang ginharian sang langit? Gani, indi kamo maluwas sa inyo mga sala.\n\n38 Karon si Zisrom nagsiling liwat sa iya: Ang Anak bala sang Dios amo mismo ang Wala’y Katapusan nga Amay?\n\n39 Kag si Amulek nagsiling sa iya: Huo, sia mismo ang Wala’y Katapusan nga Amay sang langit kag sang duta, kag sang tanan nga butang nga yara sa mga ini; sia ang ginsuguran kag ang katapusan, ang una kag ang katapusan;\n\n40 Kag magakari sia sa kalibutan sa pagtubos sang iya katawhan; kag pagadal-on niya sa iya kaugalingon ang mga kalapasan sinang mga nagapati sa iya ngalan; kag sila ining magaangkon sang kabuhi nga wala’y katapusan, kag ang kaluwasan indi na mag-abot sa kon kay sin-o pa.\n\n41 Gani ang mga malain magapabilin nga daw wala sing pagtubos nga nahimo, luwas sa pagpalos sang mga gapos sang kamatayon; kay tan-awa, ang adlaw magaabot nga ang tanan magabangon halin sa mga minatay kag magatindog sa atubang sang Dios, kag pagahukman suno sa ila mga binuhatan.\n\n42 Karon, may isa ka kamatayon nga ginatawag nga dutan-on nga kamatayon; kag ang kamatayon ni Cristo amo ang magapalos sang mga gapos sining dutan-on nga kamatayon, agud ang tanan pagabangonon halin sa sining dutan-on nga kamatayon.\n\n43 Ang espiritu kag ang lawas magatingob liwat sa iya perpekto nga dagway; ang tiil, kamot kag lutalutahan igapanumbalik sa iya kinaandan nga lawas nga pareho sa aton subong sa sini nga tion; kag pagadal-on kita sa pagtindog sa atubang sang Dios, nga nakahibalo pareho sang aton nahibal-an subong, kag may maathag nga panumduman sang tanan naton nga kabasulanan.\n\n44 Karon, ining pagpanumbalik magaabot sa tanan, nga tigulang kag lamharon, nga ulipon kag hilway, nga lalaki kag babayi, nga malain kag matarong; kag wala sing bisan isa ka buhok nga madula sa ila mga ulo; kundi ang tanan nga butang igapanumbalik sa ila perpekto nga lawas pareho sini subong, ukon sa lawas, kag pagadal-on kag pasabton sa atubang sang hukmanan ni Cristo nga Anak, kag Dios nga Amay, kag sang Balaan nga Espiritu, nga isa ka Wala’y Katapusan nga Dios, agud hukman suno sa ila mga binuhatan kon bala ang mga ini maayo ukon ang mga ini malain.\n\n45 Karon tan-awa, nakahambal ako sa inyo parte sa kamatayon sang mortal nga lawas, kag parte man sa pagkabanhaw sang mortal nga lawas. Ginasiling ko sa inyo nga ining mortal nga lawas pagabangonon sa isa ka wala’y kamatayon nga lawas, nga buot silingon halin sa kamatayon, bisan sa una nga kamatayon padulong sa kabuhi sa bagay nga indi na sila mapatay pa; ang ila mga espiritu nga magatingob sa ila mga lawas agud indi na gid pagbulagon; gani ang bilog mangin espirituhanon kag wala’y kamatayon nga indi na nila maagyan pa ang pagkadunot.\n\n46 Karon, sang nakatapos si Amulek sining mga pulong ang katawhan nagsugod liwat nga maurungan, kag si Zisrom nagsugod man sa pagpalangurog. Kag gani natapos ang mga pulong ni Amulek, ukon amo ini tanan ang akon nasulat.\n\n", "alma 12": "[center][font_size=26]Kapitulo 12[/font_size][/center]\n\n[i]Si Alma nakighambal kay Zisrom—Ang mga misteryo sang Dios mapahayag lamang sa mga tampad—Ang mga tawo ginahukman suno sa ila mga panghunahuna, mga ginapatihan, mga pulong, kag mga binuhatan—Ang mga malain magaantos sing espirituhanon nga kamatayon—Ining mortal nga kabuhi isa ka kahimtangan sang pagtilaw—Ang plano sang pagtubos nagapahanabo sang Pagkabanhaw kag, paagi sa pagtuo, kapatawaran sang mga sala—Ang mga mahinulsulon makaangkon sang kaluoy paagi sa Bugtong nga Anak. Mga 82 B.C.[/i]\n\n1 Karon si Alma, nga nakita nga ang mga pulong ni Amulek nakapahipos kay Zisrom, kay nakita niya nga nadakpan sia ni Amulek sa iya pagbinutig kag pagpatalang agud ipapatay sia, kag sang nakita nga nagsugod sia sa pagpalangurog sa pagkahibalo sang iya kabasulanan, ginbuksan niya ang iya baba kag nagsugod sa paghambal sa iya, kag sa pagpalig-on sang mga pulong ni Amulek, kag sa pagpaathag sang mga butang sing labaw pa, ukon sa pagpahayag sang balaan nga mga kasulatan sing labaw pa sa sinang ginhimo ni Amulek.\n\n2 Karon ang mga pulong nga ginpahayag ni Alma kay Zisrom nabatian sang katawhan sa palibot; kay ang mga tawo tuman kadamo, kag naghambal sia sa sini nga paagi:\n\n3 Karon Zisrom, nakita mo nga nadakpan ka sa imo binutig kag pagkatuso, kay wala ka nagbinutig sa mga tawo lamang kundi nagbinutig ka sa Dios; kay tan-awa, nahibal-an niya ang tanan mo nga ginahunahuna, kag nakita mo nga ang imo mga ginahunahuna ginpahibalo sa amon sang iya Espiritu;\n\n4 Kag nakita mo nga nahibal-an namon nga ang imo plano tuman katuso nga plano, suno sa pagkatuso sang yawa, agud magbinutig kag magpatalang sining katawhan agud ipahanabo mo nga mamatok sila sa amon, agud magpasipala sa amon kag magtabog sa amon—\n\n5 Karon plano ini sang imo kaaway, kag nahikot niya ang iya gahum sa imo. Karon luyag ko nga imo panumdumon nga kon ano ang ginasiling ko sa imo ginasiling ko sa tanan.\n\n6 Kag tan-awa ginasiling ko sa inyo tanan nga amo ini ang siod sang kaaway, nga ginladlad niya agud dakpon ining katawhan, agud mapaidalom niya kamo sa iya, agud malikupan niya kamo sang iya mga kadena, agud makadenahan niya kamo sa wala’y katubtuban nga kalaglagan, suno sa gahum sang iya pagpamihag.\n\n7 Karon sang nahambal ni Alma ining mga pulong, si Zisrom nagsugod sa pagpalangurog sing tuman kay nakumbinse pa gid sia sang gahum sang Dios; kag nakumbinse man sia nga sanday Alma kag Amulek may nahibal-an parte sa iya, kay nakumbinse sia nga nakahibalo sila sang mga panghunahuna kag mga tinutuyo sang iya tagipusuon; kay ang gahum ginhatag sa ila nga mahibal-an nila ining mga butang suno sa espiritu sang propesiya.\n\n8 Kag si Zisrom nagsugod sa pagpamangkot sa ila sing matutum agud makahibalo sia sing dugang pa gid parte sa ginharian sang Dios. Kag nagsiling sia kay Alma: Ano ang buot silingon sining ginhambal ni Amulek parte sa pagkabanhaw sang mga minatay, nga ang tanan magabangon halin sa mga minatay, ang matarong kag ang di-matarong, kag dal-on sa pagtindog sa atubang sang Dios agud hukman suno sa ila mga binuhatan?\n\n9 Kag karon si Alma nagsugod sa pagpaathag sining mga butang sa iya nga nagasiling: Ginahatag sa madamo nga mahibal-an ang mga misteryo sang Dios; apang ginpaidalom sila sa isa ka istrikto nga sugo nga indi nila pag-ipanugid kundi ang bahin lamang sang iya pulong nga gintugot niya sa mga anak sang katawhan, suno sa pagsunod kag katutum nga ila ginahatag sa iya.\n\n10 Kag gani, sia nga magapatig-a sang iya tagipusuon, ang amo man magabaton sang mas diutay nga bahin sang pulong; kag sia nga indi magpatig-a sang iya tagipusuon, sa iya ginahatag ang mas dako nga bahin sang pulong, sa bagay nga ginahatag sa iya nga mahibal-an ang mga misteryo sang Dios tubtob nga mahibal-an niya ang mga ini sa kabug-osan.\n\n11 Kag sila nga magapatig-a sang ila mga tagipusuon, sa ila ginahatag ang mas diutay nga bahin sang pulong tubtob nga wala na sila sing nahibal-an parte sang iya mga misteryo; kag dayon pagadal-on sila nga bihag sang yawa, kag guyuron suno sa iya kabubut-on padulong sa kalaglagan. Karon amo ini ang buot silingon sang mga kadena sang impiyerno.\n\n12 Kag si Amulek naghambal sing maathag parte sa kamatayon, kag pagbangon halin sa sining kabuhi sa duta padulong sa isa ka kahimtangan sang kawala’y kamatayon, kag dal-on sa atubang sang hukmanan sang Dios agud hukman suno sa aton mga binuhatan.\n\n13 Dayon kon ang aton mga tagipusuon nagtig-a, huo, kon ginpatig-a naton ang aton mga tagipusuon batok sa pulong, sa bagay nga wala ini nakita sa aton, kon amo sina ang aton kahimtangan mangin makahaladlok, kay gani pagakondenahon kita.\n\n14 Kay ang aton mga pulong amo ang magakondenar sa aton, huo, ang tanan naton nga mga binuhatan magakondenar sa aton; indi kita makita nga wala’y mantsa; kag ang aton mga panghunahuna magakondenar man sa aton; kag sa sining makahaladlok nga kahimtangan wala kita sing kaisog nga magtulok sa aton Dios; kag mangin malipayon kita kon masugo naton ang mga bato kag ang mga bukid nga matiphag sa aton agud taguon kita halin sa iya presensya.\n\n15 Apang indi ini mahimo; kinahanglan nga maggwa kita kag magtindog sa iya atubang sa iya himaya, kag sa iya gahum, kag sa iya kusog, pagkaharianon, kag pagkaginuo, kag akuon sa aton wala’y katubtuban nga kahuy-anan nga ang tanan niya nga mga paghukom matarong; nga matarong sia sa tanan niya nga mga binuhatan, kag maluluy-on sia sa mga anak sang katawhan, kag yara sa iya ang tanan nga gahum sa pagluwas sang tagsa ka tawo nga nagapati sa iya ngalan kag nagadala sang bunga nga nagakaigo sa paghinulsol.\n\n16 Kag karon tan-awa, ginasiling ko sa inyo dayon magaabot ang isa ka kamatayon, bisan ang ika-duha nga kamatayon, nga amo ang isa ka espirituhanon nga kamatayon; kag ini ang tion nga kon sin-o man ang mapatay sa iya mga sala, suno sa isa ka dutan-on nga kamatayon, mapatay man sing espirituhanon nga kamatayon; huo, mapatay sia suno sa mga butang nga parte sa pagkamatarong.\n\n17 Kag ini ang tion nga ang mga pagpaantos sa ila mangin pareho sing isa ka linaw nga kalayo kag asupre, nga ang iya dabadaba nagapasaka tubtob sa wala’y katapusan; kag ini ang tion nga pagakadenahan sila sa wala’y katubtuban nga kalaglagan, suno sa gahum kag pagpamihag ni Satanas, sia nga naggahum sa ila suno sa iya kabubut-on.\n\n18 Gani, ginasiling ko sa inyo, daw pareho nga wala sing pagtubos nga nahimo sa ila; kay indi sila matubos suno sa hustisya sang Dios; kag indi sila mapatay, tungod wala na sing pagkadunot.\n\n19 Karon natabo ini nga sang nakatapos si Alma sa paghambal sining mga pulong, ang katawhan mas naurungan pa gid;\n\n20 Apang may isa nga si Antionas, nga isa ka puno nga tagdumala sa ila, nga nagpalapit kag nagsiling sa iya: Ano bala ining imo ginsiling, nga ang tawo magabangon halin sa mga minatay kag pagabag-ohon halin sa sining kabuhi sa duta padulong sa isa ka wala’y kamatayon nga kahimtangan, nga ang kalag indi gid mapatay?\n\n21 Ano ang buot silingon sang balaan nga kasulatan nga nagasiling nga ang Dios nagbutang sang querubin kag isa ka nagadabadaba nga espada sa este sang Hardin sang Eden, kay basi ang aton una nga mga ginikanan magsulod kag magkaon sang bunga sang kahoy sang kabuhi, kag magkabuhi sa wala’y katapusan? Kag gani makita naton nga wala sing kahigayunan nga magkabuhi sila sa wala’y katapusan.\n\n22 Karon si Alma nagsiling sa iya: Amo ini ang butang nga buot ko na kuntani nga ipaathag. Karon makita naton nga si Adan nahulog paagi sa pagkaon sang ginadilian nga bunga, suno sa pulong sang Dios; kag gani makita naton, nga sa iya pagkahulog, ang tanan nga tawo nangin isa ka nagtalang kag nalaglag nga katawhan.\n\n23 Kag karon tan-awa, ginasiling ko sa inyo nga kon nahimo nga si Adan makakaon sang bunga sang kahoy sang kabuhi sa sadto nga tion, nangin wala kuntani sing kamatayon, kag ang pulong nangin wala sing pulos, nga nagahimo sa Dios nga butigon, kay nagsiling sia: Kon magkaon ka pat-od gid nga mapatay ka.\n\n24 Kag makita naton nga ang kamatayon nagaabot sa tawo, huo, ang kamatayon nga ginhambal ni Amulek nga amo ang dutan-on nga kamatayon; apang may isa ka panahon nga gintugot sa tawo nga sa diin mahimo sia nga maghinulsol; gani ining kabuhi nangin isa ka kahimtangan sang pagtilaw; isa ka tion sa paghanda sa pagsugata sa Dios; isa ka tion sa paghanda para sa sinang nagapadayon nga kahimtangan nga amon ginhambal, nga pagkatapos sang pagkabanhaw sang mga minatay.\n\n25 Karon, kon indi tungod sang plano sang pagtubos, nga ginpahamtang halin pa sa pagtuga sang kalibutan, wala kuntani sing matabo nga pagkabanhaw sang mga minatay; apang may isa ka plano sang pagtubos nga ginpahamtang, nga magapahanabo sang pagkabanhaw sang mga minatay, nga ginasiling.\n\n26 Kag karon tan-awa, kon nahimo nga nagpadayon sadto ang aton una nga mga ginikanan kag nagkaon sang bunga sang kahoy sang kabuhi nangin miserable kuntani sila sa wala’y katapusan, nga wala sing kahimtangan sang pagpanghanda; kag gani ang plano sang pagtubos napaslawan kuntani, kag ang pulong sang Dios nangin wala sing pulos, nga nangin wala sing epekto.\n\n27 Apang tan-awa, indi nangin amo sini; kundi nga gintalana sa mga tawo nga kinahanglan gid sila nga mapatay; kag pagkatapos sang kamatayon, kinahanglan gid sila nga mahukman, bisan inang amo man nga paghukom nga amon ginhambal, nga amo ang katapusan.\n\n28 Kag pagkatapos nga italana sang Dios nga ining mga butang magaabot sa tawo, tan-awa, dayon nakita niya nga nangin kinahanglanon nga ang tawo makahibalo parte sa mga butang nga gintalana niya sa ila;\n\n29 Gani nagpadala sia sang mga anghel agud magpakighambal sa ila, nga nangin kabangdanan nga makit-an sang mga tawo ang iya himaya.\n\n30 Kag nagsugod sila halin sa sina nga tion sa pagpanawag sa iya ngalan; gani ang Dios nagpakighambal sa mga tawo, kag nagpahibalo sa ila sang plano sang pagtubos, nga ginhanda halin pa sa pagtuga sang kalibutan; kag ini iya ginpahibalo sa ila suno sa ila pagtuo kag paghinulsol kag sa ila balaan nga mga binuhatan.\n\n31 Gani, naghatag sia sang mga kasugoan sa mga tawo, sila nga una nga naglapas sang una nga mga kasugoan parte sa mga butang nga dutan-on, kag nangin pareho sang mga dios, nga nakahibalo sang maayo sa malain, nga nagabutang sang ila mga kaugalingon sa isa ka kahimtangan nga makahulag, ukon ginabutang sa isa ka kahimtangan nga makahulag suno sa ila mga kabubut-on kag mga ikalipay, kon bala maghimo sang malain ukon maghimo sang maayo—\n\n32 Gani ang Dios naghatag sa ila sang mga kasugoan, pagkatapos nga mapahibalo sa ila ang plano sang pagtubos, agud indi na sila maghimo sang malain, nga ang silot sini amo ang ika-duha nga kamatayon, nga amo ang isa ka wala’y katubtuban nga kamatayon suno sa mga butang nga parte sa pagkamatarong; kay sa mga amo sina sa ila ang plano sang pagtubos wala sing gahum, kay ang mga buluhaton sang hustisya indi maguba, suno sa wala’y tupong nga kaayo sang Dios.\n\n33 Apang ang Dios nagpanawagan sa mga tawo, sa ngalan sang iya Anak, (ini bilang ang plano sang pagtubos nga ginpahamtang) nga nagasiling: Kon maghinulsol kamo, kag indi magpatig-a sang inyo mga tagipusuon, sa sina kaluoyan ko kamo, paagi sa akon Bugtong nga Anak;\n\n34 Gani, kon sin-o man ang maghinulsol, kag indi magpatig-a sang iya tagipusuon, makaangkon sia sang kaluoy paagi sa akon Bugtong nga Anak, tuhoy sa kapatawaran sang iya mga sala; kag ini sila magasulod sa akon kapahuwayan.\n\n35 Kag kon sin-o man ang magpatig-a sang iya tagipusuon kag maghimo sang kalainan, tan-awa, ginasumpa ko sa akon kaakig nga indi sia makasulod sa akon kapahuwayan.\n\n36 Kag karon, mga kauturan ko, tan-awa ginasiling ko sa inyo, nga kon magpatig-a kamo sang inyo mga tagipusuon indi kamo makasulod sa palahuwayan sang Ginuo; gani ang inyo kalainan magahangkat sa iya nga ipatupa niya ang iya kaakig sa inyo pareho sa una nga pagrebelde, huo, suno sa iya pulong sa katapusan nga pagrebelde pareho man sa una, sa wala’y katubtuban nga kalaglagan sang inyo mga kalag; gani, suno sa iya pulong, padulong sa katapusan nga kamatayon, pareho man sa una.\n\n37 Kag karon, mga kauturan ko, kay nahibal-an naton ining mga butang, kag matuod ang mga ini, maghinulsol kita, kag indi pagpatig-ahon ang aton mga tagipusuon, agud indi naton mahangkat ang Ginuo nga aton Dios nga magpatupa sang iya kaakig sa aton sa sining iya ika-duha nga mga kasugoan nga iya ginhatag sa aton; kundi nga magsulod kita sa palahuwayan sang Dios, nga ginhanda suno sa iya pulong.\n\n", "alma 13": "[center][font_size=26]Kapitulo 13[/font_size][/center]\n\n[i]Ang mga lalaki ginatawag bilang mga mataas nga pari tungod sang ila tuman nga pagtuo kag maayo nga mga binuhatan—Dapat nila itudlo ang mga kasugoan—Paagi sa pagkamatarong ginapakabalaan sila kag magasulod sa palahuwayan sang Ginuo—Si Melquisedec isa sang mga ini—Ang mga anghel nagapahayag sang maayong balita sa bilog nga duta—Ipahayag nila ang tunay nga pagkari ni Cristo. Mga 82 B.C.[/i]\n\n1 Kag sa liwat, mga kauturan ko, ituon ko ang inyo mga kaisipan sa tion nga kon san-o ang Ginuong Dios naghatag sining mga kasugoan sa iya mga anak; kag luyag ko nga dumdumon ninyo nga ang Ginuong Dios nag-ordin sang mga pari, suno sa iya balaan nga paagi, nga suno sa paagi sang iya Anak, agud itudlo ining mga butang sa katawhan.\n\n2 Kag yadtong mga pari gin-ordin suno sa paagi sang iya Anak, sa isa ka pamaagi nga sa sini mahimo mahibal-an sang iya katawhan kon sa ano nga pamaagi sila magapaabot sa iya Anak agud matubos.\n\n3 Kag amo ini ang paagi kon paano sila gin-ordin—nga gintawag kag ginhanda halin pa sa pagtuga sang kalibutan suno sa nahibal-an na ngadaan sang Dios, tungod sang ila tuman nga pagtuo kag maayo nga mga binuhatan; una sa tanan nga ginpabayaan nga magpili sang maayo ukon malain; gani sila nga nagpili sang maayo, kag nagagamit sing tuman kadako nga pagtuo, ginatawag sa isa ka balaan nga tawag, huo, sa sinang balaan nga tawag nga ginhanda kaupod, kag suno sa, isa ka pagpanghanda nga pagtubos para sa amo sina sa ila.\n\n4 Kag gani gintawag sila sa sining balaan nga tawag tungod sang ila pagtuo, samtang ang iban ginasikway ang Espiritu sang Dios tungod sang katig-a sang ila mga tagipusuon kag kabulag sang ila mga kaisipan, samtang, kon indi tungod sini mahimo sila kuntani nga nakaangkon sang amo man kadako nga pribilihiyo pareho sa ila mga kauturan.\n\n5 Ukon sa malip-ot nga pulong, una sa tanan yara sila sadto sa amo man nga kahimtangan sa ila mga kauturan; gani ining balaan nga tawag nga ginhanda halin pa sa pagtuga sang kalibutan para sa amo sina sa ila nga indi magpatig-a sang ila mga tagipusuon, nga yara kag paagi sa pagbayad-sala sang Bugtong nga Anak, nga ginhanda—\n\n6 Kag gani nga gintawag paagi sa sining balaan nga tawag, kag gin-ordin sa mataas nga pagkapari sang balaan nga paagi sang Dios, nga itudlo ang iya mga kasugoan sa mga anak sang katawhan, agud makasulod man sila sa iya kapahuwayan—\n\n7 Ining mataas nga pagkapari nga suno sa paagi sang iya Anak, nga ang amo nga paagi halin pa sa pagtuga sang kalibutan; ukon sa iban nga pulong, wala sang ginsuguran sang mga adlaw ukon katapusan sang mga tinuig, nga ginhanda halin sa wala’y katapusan tubtob sa bug-os nga wala’y katapusan, suno sa iya nahibal-an na ngadaan parte sa tanan nga butang—\n\n8 Karon gin-ordin sila suno sa sini nga paagi—nga gintawag sa isa ka balaan nga tawag, kag gin-ordin sa isa ka balaan nga ordinansa, kag nagadala sa ila kaugalingon sang mataas nga pagkapari sang balaan nga paagi, nga ang amo nga tawag, kag ordinansa, kag mataas nga pagkapari, wala sing ginsuguran ukon katapusan—\n\n9 Gani sila nangin mga mataas nga pari sa wala’y katapusan, suno sa paagi sang Anak, ang Bugtong nga Anak sang Amay, nga wala sang ginsuguran sang mga adlaw ukon katapusan sang mga tinuig, nga puno sang grasya, katarongan, kag kamatuoran. Kag gani amo sini. Amen.\n\n10 Karon, pareho sang akon nasiling parte sang balaan nga paagi, ukon sining mataas nga pagkapari, may madamo nga gin-ordin kag nangin mga mataas nga pari sang Dios; kag ini tungod sang ila tuman nga pagtuo kag paghinulsol, kag sang ila pagkamatarong sa atubang sang Dios, sila nga nagapili nga maghinulsol kag maghimo sang pagkamatarong sangsa madula;\n\n11 Gani gintawag sila suno sa sining balaan nga paagi, kag ginpakabalaan, kag ang ila mga biste nahugasan nga magputi paagi sa dugo sang Kordero.\n\n12 Karon sila, pagkatapos nga ginpakabalaan sang Balaan nga Espiritu, nga ang ila mga biste nahimo nga magputi, nga matinlo kag wala’y mantsa sa atubang sang Dios, indi makatulok sa sala luwas lang nga may kangil-ad; kag madamo, tuman kadamo, ang nahimo nga putli kag nagsulod sa palahuwayan sang Ginuo nga ila Dios.\n\n13 Kag karon, mga kauturan ko, luyag ko nga magpaubos kamo sang inyo mga kaugalingon sa atubang sang Dios, kag magbunga nga nagakaigo sa paghinulsol, agud makasulod man kamo sa sina nga kapahuwayan.\n\n14 Huo, ipaubos ang inyo mga kaugalingon bisan pareho sang katawhan sa mga adlaw ni Melquisedec, nga isa man ka mataas nga pari suno sa sining amo man nga paagi nga akon nasambit, nga nagdala sa iya kaugalingon sang mataas nga pagkapari sa wala’y katapusan.\n\n15 Kag ini ang amo man nga Melquisedec kon kay sin-o si Abraham nagbayad sang mga ika-pulo; huo, bisan ang aton amay nga si Abraham nagbayad sang mga ika-pulo sang ika-napulo nga bahin sang tanan niya nga ginpanag-iyahan.\n\n16 Karon ining mga ordinansa ginhatag suno sa sini nga paagi, agud nga sa sini ang katawhan magpaabot sa Anak sang Dios, ini bilang isa ka simbolo sang iya paagi, ukon ini bilang iya paagi, kag ini agud magpaabot sila sa iya para sa kapatawaran sang ila mga sala, agud makasulod sila sa palahuwayan sang Ginuo.\n\n17 Karon ining Melquisedec isa ka hari sa duta sang Salem; kag ang iya katawhan nagbakod sa kalainan kag kangil-aran; huo, nagtalalang sila tanan; napuno sila sang tanan nga sari sang kalainan;\n\n18 Apang si Melquisedec nga naggamit sang dako nga pagtuo, kag nagbaton sang palangakoan sang mataas nga pagkapari suno sa balaan nga paagi sang Dios, nagwali sang paghinulsol sa iya katawhan. Kag tan-awa, naghinulsol sila; kag ginpaluntad ni Melquisedec ang paghidaet sa kadutaan sa iya mga inadlaw; gani gintawag sia nga prinsipe sang paghidaet, kay sia ang hari sang Salem; kag naggahum sia sa idalom sang iya amay.\n\n19 Karon, may madamo nga nauna sa iya, kag may madamo man pagkatapos, apang wala sing mas dungganon pa; gani, ang parte sa iya ang labi gid nila nga ginasambit.\n\n20 Karon indi ko na kinahanglan pa nga isaysay ini nga bagay; ang akon nahambal tama na. Tan-awa, ang balaan nga mga kasulatan yara sa inyo atubang; kon tikuon ninyo ang mga ini mangin sa inyo ini kaugalingon nga kalaglagan.\n\n21 Kag karon natabo ini nga sang nahambal ni Alma ining mga pulong sa ila, gin-untay niya ang iya kamot sa ila kag nagsinggit sa isa ka mabaskog nga tingug nga nagasiling: Subong ang tion sa paghinulsol, kay ang adlaw sang kaluwasan nagahilapit na;\n\n22 Huo, kag ang tingug sang Ginuo, paagi sa baba sang mga anghel, nagapahayag sini sa tanan nga nasyon; huo, nagapahayag sini, agud makaangkon sila sang maayong balita sang dako nga kalipay; huo, kag ginapatunog niya ining maayong balita sa tanan niya nga katawhan, huo, bisan sa ila nga nagalinapta sa bug-os nga ibabaw sang duta; gani nakaabot ang mga ini sa aton.\n\n23 Kag ginpahibalo ang mga ini sa aton sa maathag nga mga pulong, agud nga mahangpan naton, agud indi kita magsayop; kag ini tungod sang aton pagkadalang-dalang sa isa ka bag-o nga duta; gani, labing pinasulabi kita, kay yari sa aton ining maayong balita nga ginpahayag sa aton sa tanan nga bahin sang aton ulubasan.\n\n24 Kay tan-awa, ang mga anghel nagapahayag sini sa madamo sa sini nga tion sa aton duta; kag ini para sa katuyoan nga ihanda ang mga tagipusuon sang mga anak sang katawhan nga batonon ang iya pulong sa tion sang iya pagkari sa iya himaya.\n\n25 Kag karon nagahulat lamang kita nga mabatian ang malipayon nga balita nga ipahayag sa aton sang baba sang mga anghel sang iya pagkari; kay ang tion magaabot, indi naton mahibal-an kon san-o. Ginapangayo ko sa Dios nga kabay nga ini mangin sa akon adlaw; apang kon sa madali man ini ukon sa madugay, sa sini ako magakasadya.\n\n26 Kag ipahibalo ini sa mga matarong kag balaan nga mga tawo, paagi sa baba sang mga anghel, sa tion sang iya pagkari, agud ang mga pulong sang aton mga amay matuman, suno sa sinang ila ginpanghambal parte sa iya, nga suno sa espiritu sang propesiya nga yara sa ila.\n\n27 Kag karon, mga kauturan ko, ginahandum ko halin sa kaibuturan sang akon tagipusuon, huo, upod ang dako nga kabalaka bisan tubtob sa kasakit, nga mamati kamo sa akon mga pulong, kag isikway ang inyo mga sala, kag indi pagpabuyanbuyanan ang adlaw sang inyo paghinulsol;\n\n28 Kundi nga magpaubos kamo sang inyo mga kaugalingon sa atubang sang Ginuo, kag manawag sa iya balaan nga ngalan, kag magbantay kag magpangamuyo sing dalayon, nga indi kamo masulay sing labaw pa sa sinang inyo masarangan, kag gani magiyahan sang Balaan nga Espiritu, nga mangin mapainubuson, malulo, masinulundon, mapainumuron, puno sang gugma kag bug-os nga pagkamainantuson;\n\n29 Nga may pagtuo sa Ginuo; nga may paglaum nga magabaton kamo sang kabuhi nga wala’y katapusan; nga may gugma sang Dios sing dalayon sa inyo mga tagipusuon, agud mabayaw kamo sa katapusan nga adlaw kag magsulod sa iya kapahuwayan.\n\n30 Kag kabay nga itugot sa inyo sang Ginuo ang paghinulsol, agud indi ninyo mapatupa ang iya kaakig sa inyo, agud indi kamo magapos sang mga kadena sang impiyerno, agud indi kamo mag-antos sang ika-duha nga kamatayon.\n\n31 Kag si Alma naghambal sing madamo pa gid nga mga pulong sa katawhan, nga wala nasulat sa sini nga libro.\n\n", "alma 14": "[center][font_size=26]Kapitulo 14[/font_size][/center]\n\n[i]Sanday Alma kag Amulek ginbilanggo kag ginsakit—Ang mga nagapati kag ang ila balaan nga mga kasulatan ginpangsunog paagi sa kalayo—Ining mga martir ginbaton sang Ginuo sa himaya—Ang mga pader sang bilanggoan nagkalawasak kag nagkalarumpag—Sanday Alma kag Amulek naluwas, kag ang mga nagpaantos sa ila nagkalamatay. Mga 82–81 B.C.[/i]\n\n1 Kag natabo ini nga pagkatapos nga nakahambal sia sa katawhan madamo sa ila ang nagpati sa iya mga pulong, kag nagsugod sa paghinulsol, kag sa pagtuon sang balaan nga mga kasulatan.\n\n2 Apang ang kalabanan sa ila nagahandum nga mapatay nila sanday Alma kag Amulek; kay naakig sila kay Alma, tungod sang kaathag sang iya mga pulong kay Zisrom; kag nagsiling man sila nga si Amulek nagbinutig sa ila, kag nagpasipala batok sa ila layi kag batok man sa ila mga mananabang kag mga hukom.\n\n3 Kag naakig man sila kanday Alma kag Amulek; kag tungod nagpamatuod sila sing tuman kaathag batok sa ila mga kalainan, nagtinguha sila sa pagpatay sa ila sing sekreto.\n\n4 Apang natabo ini nga wala nila ini nahimo; kundi nga gindakop nila sila kag gingapos sila sang mabakod nga mga higot, kag gindala sila sa atubang sang puno nga hukom sang duta.\n\n5 Kag ang katawhan nagkadto kag nagsaksi batok sa ila—nga nagapamatuod nga nagpasipala sila batok sa layi, kag sa ila mga mananabang kag mga hukom sang duta, kag sa tanan man nga katawhan nga yara sa duta; kag nagpamatuod man nga may isa lamang ka Dios, kag magapadala sia sang iya Anak sa katawhan, apang indi sia magluwas sa ila; kag madamo sang amo nga mga butang ang ginpamatuod sang katawhan batok kanday Alma kag Amulek. Karon ginhimo ini sa atubang sang puno nga hukom sang duta.\n\n6 Kag natabo ini nga si Zisrom nakibot sa mga pulong nga ginpanghambal; kag nakahibalo man sia parte sa kabulag sang mga kaisipan, nga ginpahanabo niya sa katawhan paagi sa iya mga pulong sang kabutigan; kag ang iya kalag nagsugod nga matublag sa idalom sing ihibalo sang iya kaugalingon nga kabasulanan; huo, nagsugod sia nga malikupan sang mga kasakit sang impiyerno.\n\n7 Kag natabo ini nga nagsugod sia sa pagsinggit sa katawhan nga nagasiling: Tan-awa, ako ang may sala, kag ining mga tawo wala’y mantsa sa atubang sang Dios. Kag nagsugod sia sa pagpakitluoy para sa ila sumugod sa sina nga tion; apang ginpasipalahan nila sia nga nagasiling: Ginsudlan ka man bala sang yawa? Kag ginduplaan nila sia, kag ginpalayas nila sia halin sa ila, kag amo man ang tanan nga nagpati sa mga pulong nga ginpanghambal nanday Alma kag Amulek; kag ginpalayas nila sila, kag nagsugo sang mga tawo nga paantoson sila.\n\n8 Kag ginpangdakop nila ang ila mga asawa kag mga kabataan, kag kon sin-o man ang nagpati ukon natudloan nga magpati sa pulong sang Dios ginpadap-ong nila sa kalayo; kag ginpangdala man nila ang ila mga kasulatan nga nagaunod sang balaan nga mga kasulatan, kag ginpangdap-ong man ang mga ini sa kalayo, agud masunog ang mga ini kag maupos sang kalayo.\n\n9 Kag natabo ini nga gindakop nila sanday Alma kag Amulek, kag gindala sila sa lugar sang pagkamartir, agud masaksihan nila ang kalaglagan sinang mga ginalamon sang kalayo.\n\n10 Kag sang nakita ni Amulek ang mga kasakit sang mga babayi kag mga kabataan nga ginalamon sang kalayo, nasakitan man sia; kag nagsiling sia kay Alma: Paano nga ginasaksihan naton ining kalain kaayo nga hitabo? Gani iuntay naton ang aton mga kamot, kag gamiton ang gahum sang Dios nga yari sa aton, kag luwason sila halin sa mga dabadaba sang kalayo.\n\n11 Apang si Alma nagsiling sa iya: Ginapunggan ako sang Espiritu nga indi ko dapat iuntay ang akon kamot; kay tan-awa ginabaton sila sang Ginuo sa iya kaugalingon, sa himaya; kag ginatugotan niya nga himuon nila ini nga butang, ukon nga himuon sang katawhan ini nga butang sa ila, suno sa katig-a sang ila mga tagipusuon, agud ang mga paghukom nga ipatuman niya sa ila sa iya kaakig mangin matarong; kag ang dugo sang inosente magatindog bilang saksi batok sa ila, huo, kag magasinggit sing mabaskog batok sa ila sa katapusan nga adlaw.\n\n12 Karon si Amulek nagsiling kay Alma: Tan-awa, ayhan sunogon man nila kita.\n\n13 Kag si Alma nagsiling: Ini mangin suno sa kabubut-on sang Ginuo. Apang, tan-awa, ang aton buluhaton wala pa natapos; gani indi nila kita pagsunogon.\n\n14 Karon natabo ini nga sang maupos ang mga lawas sadtong mga ginpangdap-ong sa kalayo, kag amo man ang mga kasulatan nga ginpangdap-ong upod sa ila, ang puno nga hukom sang duta nagpalapit kag nagtindog sa atubang nanday Alma kag Amulek, samtang ginagapos sila; kag gintampa niya ang ila mga guya nga gamit ang iya kamot, kag nagsiling sa ila: Pagkatapos sang inyo nakita, magawali pa bala kamo liwat sa sining katawhan, agud idap-ong sila sa linaw nga kalayo kag asupre?\n\n15 Tan-awa, nakita ninyo nga wala kamo sing gahum sa pagluwas sadtong mga ginpangdap-ong sa kalayo; kag wala man sila ginluwas sang Dios bisan pa nga yara sila sa inyo pagtuluohan. Kag gintampa liwat sang hukom ang ila mga guya, kag nagpamangkot: Ano ang inyo masiling para sa inyo mga kaugalingon?\n\n16 Karon ini nga hukom nagasunod sa paagi kag pagtuluohan ni Nehor, nga amo ang nagpatay kay Gideon.\n\n17 Kag natabo ini nga sanday Alma kag Amulek wala nagsabat sa iya; kag gintampa niya sila liwat, kag gintugyan sila sa mga opisyales agud ihunong sa bilanggoan.\n\n18 Kag sang nahunong sila sa bilanggoan sing tatlo ka adlaw, may nag-abot nga madamo nga mananabang, kag mga hukom, kag mga pari, kag mga manunudlo, nga iya sang pagtuluohan ni Nehor; kag nagsulod sila sa bilanggoan agud makita sila, kag ginpamangkot nila sila parte sa madamo nga pulong; apang wala nila sila pagsabta.\n\n19 Kag natabo ini nga ang hukom nagtindog sa ila atubang, kag nagsiling: Ngaa wala ninyo ginasabat ang mga pulong sining katawhan? Wala bala kamo nakahibalo nga may gahum ako sa pagtugyan sa inyo sa mga dabadaba sang kalayo? Kag ginsugo niya sila nga maghambal; apang wala sila nagsabat sing bisan ano.\n\n20 Kag natabo ini nga naglakat sila kag nagpadayon sa ila mga hilikuton, apang nagbalik sila liwat pagkaaga; kag gintampa naman liwat sang hukom ang ila mga guya. Kag madamo man ang nagpalapit, kag nagtampa sa ila nga nagasiling: Magatindog pa bala kamo liwat kag hukman ining katawhan, kag pakalainon ang amon layi? Kon may amo kamo sina kadako nga gahum ngaa indi ninyo pagluwason ang inyo mga kaugalingon?\n\n21 Kag madamo sang amo sina nga mga butang ang ila ginsiling sa ila, nga nagapabagrot sang ila mga ngipon sa ila, kag nagadupla sa ila, kag nagasiling: Ano bala ang amon mangin hitsura kon pagasilotan kami?\n\n22 Kag madamo sang amo sina nga mga butang, huo, tanan nga sari sang amo sina nga mga butang ang ila ginsiling sa ila; kag gani ginyaguta nila sila sa sulod sang madamo nga inadlaw. Kag gindumili nila ang pagkaon sa ila agud nga gutumon sila, kag tubig agud nga uhawon sila; kag ginkuha man nila halin sa ila ang ila mga panapton agud nga mangin hublas sila; kag gani gingapos sila sa mabakod nga mga higot, kag ginhunong sa bilanggoan.\n\n23 Kag natabo ini nga pagkatapos nga nag-antos sila sing amo sini sa sulod sang madamo nga inadlaw, (kag sa ika-dose nga adlaw yadto, sa ika-napulo nga bulan, sa ika-napulo nga tuig sang pagginahum sang mga hukom sa katawhan ni Nefi) nga ang puno nga hukom sa duta sang Amonihas kag madamo sang ila mga manunudlo kag ila mga mananabang nagsulod sa bilanggoan nga sa diin sanday Alma kag Amulek nagapos sang mga higot.\n\n24 Kag ang puno nga hukom nagtindog sa ila atubang, kag gintampa sila liwat, kag nagsiling sa ila: Kon yara sa inyo ang gahum sang Dios hilwaya ang inyo mga kaugalingon halin sa sining mga higot, kag dayon mapati kami nga pagalaglagon sang Ginuo ining katawhan suno sa inyo mga pulong.\n\n25 Kag natabo ini nga sila tanan nagpalapit kag gintampa sila, nga nagasiling sang amo man nga mga pulong, bisan tubtob sa katapusan; kag sang ang katapusan nakahambal na sa ila, ang gahum sang Dios nangin yara kay Alma kag kay Amulek, kag nagbangon sila kag nagtindog sa ila mga tiil.\n\n26 Kag si Alma nagpakitluoy nga nagasiling: Ano pa kalawig nga batason namon ining tuman nga mga pag-antos, O Ginuo? O Ginuo, hatagi kami sing kusog suno sa amon pagtuo nga yara kay Cristo, bisan tuhoy sa pagkahilway. Kag ginbugto nila ang mga higot nga nagagapos sa ila; kag sang makita ini sang katawhan, nagsugod sila sa pagpalagyo, kay ang kahadlok sa pagkalaglag nagpangibabaw sa ila.\n\n27 Kag natabo ini nga sa pagkadako sang ila kahadlok sa bagay nga nagkalatumba sila sa duta, kag wala nakalab-ot sa guluwaan sang bilanggoan; kag ang duta nag-uyog sing mabaskog, kag ang mga pader sang bilanggoan nagkalapihak, sa bagay nga nagkalarumpag ang mga ini sa duta; kag ang puno nga hukom, kag mga mananabang, kag mga pari, kag mga manunudlo, nga nagtampa kanday Alma kag Amulek, nagkalamatay tungod sang pagkarumpag sini.\n\n28 Kag sanday Alma kag Amulek naggwa halin sa bilanggoan, kag wala sila nasamad; kay ang Ginuo naghatag sa ila sing gahum, suno sa ila pagtuo nga yara kay Cristo. Kag gilayon sila nga nakagwa halin sa bilanggoan; kag nahubaran sila halin sa ila pagkagapos; kag ang bilanggoan nagkalarumpag sa duta, kag ang tagsa ka tawo sa sulod sang mga dingding sini, luwas kanday Alma kag Amulek, nagkalamatay; kag gilayon sila nga naggwa padulong sa siyudad.\n\n29 Karon sang nabatian sang katawhan ang tuman nga gahod nagdinalagan ang kadam-an agud hibaluon ang kabangdanan sini; kag sang nakita nila sanday Alma kag Amulek nga nagagwa halin sa bilanggoan, kag ang mga pader sini nagkalarumpag sa duta, nakabatyag sila sang dako nga kahadlok, kag nagpinalagyo halin sa atubang nanday Alma kag Amulek pareho sa isa ka kanding nga nagapalagyo upod sa iya tinday halin sa duha ka leon; kag gani nalagyo sila halin sa presensya nanday Alma kag Amulek.\n\n", "alma 15": "[center][font_size=26]Kapitulo 15[/font_size][/center]\n\n[i]Sanday Alma kag Amulek nagkadto sa Sidom kag nagpahamtang sing isa ka simbahan—Gin-ayo ni Alma si Zisrom, nga nagbuylog sa Simbahan—Madamo ang ginbunyagan, kag ang Simbahan nag-uswag—Sanday Alma kag Amulek nagkadto sa Zarahemla. Mga 81 B.C.[/i]\n\n1 Kag natabo ini nga sanday Alma kag Amulek ginsugo nga maghalin sa sina nga siyudad; kag naghalin sila, kag nagkadto sa duta sang Sidom; kag tan-awa, didto nasalapoan nila ang tanan nga katawhan nga naghalin sa duta sang Amonihas, nga ginpanabog kag ginpamato, tungod nagpati sila sa mga pulong ni Alma.\n\n2 Kag ginsaysay nila sa ila ang tanan nga natabo sa ila mga asawa kag mga kabataan, kag parte man sa ila mga kaugalingon, kag ang gahum sang ila pagkahilway.\n\n3 Kag amo man si Zisrom nagamasakit sa Sidom, nga may mataas nga hilanat, nga gintuga sang dako nga mga pag-antos sang iya kaisipan tungod sang iya kalainan, kay naghunahuna sia nga sanday Alma kag Amulek wala na; kag naghunahuna sia nga ginpamatay sila tungod sang iya kalainan. Kag ining dako nga sala, kag madamo sang iban pa niya nga mga sala, nagtublag gid sang iya kaisipan tubtob nga ini nangin tuman ka masinulub-on, nga wala sing makatabang; gani nagsugod sia nga mapaso sang nagabaga nga kainit.\n\n4 Karon, sang nabatian niya nga sanday Alma kag Amulek yara sa duta sang Sidom, ang iya tagipusuon nagsugod nga magpakaisog; kag nagpadala sia sing isa ka mensahe gilayon sa ila nga nagapangabay sa ila nga magkadto sa iya.\n\n5 Kag natabo ini nga nagkadto sila gilayon, nga nagatuman sang mensahe nga ginpadala niya sa ila, kag nagsulod sila sa balay sa kay Zisrom; kag nakita nila sia sa iya hiligdaan, nga nagamasakit, nga tuman kaluya nga may mataas nga hilanat; kag ang iya man kaisipan nangin tuman ka masinulub-on tungod sang iya mga kalainan; kag sang nakita niya sila gin-untay niya ang iya kamot, kag nagpakitluoy sa ila nga paayohon nila sia.\n\n6 Kag natabo ini nga si Alma nagsiling sa iya nga ginauyatan sia sa kamot: Nagapati ka bala sa gahum ni Cristo tuhoy sa kaluwasan?\n\n7 Kag nagsabat sia kag nagsiling: Huo, nagapati ako sa tanan nga pulong nga imo ginpanudlo.\n\n8 Kag si Alma nagsiling: Kon nagapati ka sa pagtubos ni Cristo mahimo ka nga mag-ayo.\n\n9 Kag nagsiling sia: Huo, nagapati ako suno sa imo mga pulong.\n\n10 Kag dayon si Alma matunog nga nagpangamuyo sing hugot sa Ginuo nga nagasiling: O Ginuo nga amon Dios, maluoy ka sa sini nga tawo, kag paayoha sia suno sa iya pagtuo nga yara kay Cristo.\n\n11 Kag sang nasiling ni Alma ining mga pulong, si Zisrom gilayon nga nagtumbo sa iya mga tiil, kag nagsugod sa paglakat; kag ini nahimo sa dako nga kakibot sang tanan nga katawhan; kag naglapnag ang istorya parte sini sa bilog nga duta sang Sidom.\n\n12 Kag ginbunyagan ni Alma si Zisrom sa Ginuo; kag nagsugod sia nga magwali sa katawhan sa sina nga tion.\n\n13 Kag si Alma nagpahamtang sing isa ka simbahan sa duta sang Sidom, kag nagkonsagrar sang mga pari kag mga manunudlo sa duta, agud magbunyag sang kon sin-o man ang maluyag nga mabunyagan sa Ginuo.\n\n14 Kag natabo ini nga madamo sila; kay nagpanong sila halin sa tanan nga rehiyon sa palibot sang Sidom, kag ginbunyagan.\n\n15 Apang parte sa katawhan nga yara sa duta sang Amonihas, nagpabilin sila gihapon nga matig-a sing tagipusuon kag batinggilan nga katawhan; kag wala sila naghinulsol sang ila mga sala, nga ginapatungod ang tanan nga gahum nanday Alma kag Amulek sa yawa; kay iya sila sang pagtuluohan ni Nehor, kag wala nagapati sa paghinulsol sang ila mga sala.\n\n16 Kag natabo ini nga sanday Alma kag Amulek, si Amulek nga gintalikdan ang tanan niya nga bulawan, kag mga pilak, kag ang iya malahalon nga mga butang, nga yara sa duta sang Amonihas, para sa pulong sang Dios, sia nga ginsikway sadtong iya anay mga abyan kag sang iya man amay kag sang iya mga paryente;\n\n17 Gani, pagkatapos nga si Alma nagpahamtang sang simbahan sa Sidom, nga nakita ang dako nga pagpaumod, huo, nga nakita nga ang katawhan nagpaumod parte sa bugal sang ila mga tagipusuon, kag nagsugod nga magpaubos sang ila mga kaugalingon sa atubang sang Dios, kag nagsugod nga magtipon sang ila mga kaugalingon sa ila mga santuaryo agud magsimba sa Dios sa atubang sang altar, nga nagabantay kag nagapangamuyo sing dalayon, agud maluwas sila halin kay Satanas, kag halin sa kamatayon, kag halin sa kalaglagan—\n\n18 Karon pareho sang akon nasiling, si Alma nga nakita ining tanan nga butang, gani gindala niya si Amulek kag nagkadto sa duta sang Zarahemla, kag gindala sia sa iya kaugalingon nga puluy-an, kag ginbuligan sia sa iya mga pag-antos, kag ginpabakod sia sa Ginuo.\n\n19 Kag gani natapos ang ika-napulo nga tuig sang pagginahum sang mga hukom sa katawhan ni Nefi.\n\n", "alma 16": "[center][font_size=26]Kapitulo 16[/font_size][/center]\n\n[i]Ginlaglag sang mga Lamanhon ang katawhan sang Amonihas—Ginpangunahan ni Zoram ang mga Nefinhon padulong sa kadalag-an batok sa mga Lamanhon—Sanday Alma kag Amulek kag madamo nga iban pa nagwali sang pulong—Ginpanudlo nila nga pagkatapos sang Iya Pagkabanhaw si Cristo magapakita sa mga Nefinhon. Mga 81–77 B.C.[/i]\n\n1 Kag natabo ini, sa ika-onse nga tuig sang pagginahum sang mga hukom sa katawhan ni Nefi, sa ika-lima nga adlaw sang ika-duha nga bulan, pagkatapos nga may nangin dako nga paghidaet sa duta sang Zarahemla, nga wala sing nangin mga giyera ukon mga pag-ilinaway sa sulod sing pila ka tuig, bisan tubtob sa ika-lima nga adlaw sang ika-duha nga bulan sa ika-onse nga tuig, may sininggit sang inaway nga nabatian sa bug-os nga kadutaan.\n\n2 Kay tan-awa, ang mga kasoldadohan sang mga Lamanhon nakasulod sa bahin sang duta ayon sa kamingawan, padulong sa mga dulonan sang duta, bisan padulong sa siyudad sang Amonihas, kag nagsugod sa pagpamatay sang katawhan kag paglaglag sang siyudad.\n\n3 Kag karon natabo ini, antes pa makatipon ang mga Nefinhon sing bastante nga kasoldadohan agud tabugon sila pagwa sa duta, nalaglag na nila ang katawhan nga yara sa siyudad sang Amonihas, kag ang pila man nga yara sa palibot sang mga dulonan sang Noe, kag gindala nga bihag ang iban sa kamingawan.\n\n4 Karon natabo ini nga ang mga Nefinhon nagahandum nga mabawi inang mga gindala nga bihag sa kamingawan.\n\n5 Gani, sia nga ginpili nga puno nga kapitan sa mga kasoldadohan sang mga Nefinhon, (kag ang iya ngalan amo si Zoram, kag may duha sia ka anak nga lalaki nga sanday Lehi kag Aca)—karon si Zoram kag ang iya duha ka anak nga lalaki, nga nakahibalo nga si Alma isa ka mataas nga pari sang simbahan, kag bangod nakabati nga may espiritu sia sang propesiya, gani nagkadto sila sa iya kag nagpangabay sa iya nga hibaluon kon diin luyag sang Ginuo nga ila kadtoan sa kamingawan agud pangitaon ang ila mga kauturan, nga ginpangdala nga bihag sang mga Lamanhon.\n\n6 Kag natabo ini nga si Alma namangkot sa Ginuo parte sini nga bagay. Kag si Alma nagbalik kag nagsiling sa ila: Tan-awa, magatabok ang mga Lamanhon sa suba sang Sidon sa sur sang kamingawan, paibabaw sa unhan sang mga dulonan sang duta sang Manti. Kag tan-awa didto masugat-an ninyo sila, sa este sang suba sang Sidon, kag didto ihatag sa imo sang Ginuo ang imo mga kauturan nga ginpangdala nga bihag sang mga Lamanhon.\n\n7 Kag natabo ini nga si Zoram kag ang iya mga anak nga lalaki nagtabok sa suba sang Sidon, upod ang ila mga kasoldadohan, kag nagpanglakaton sa unhan sang mga dulonan sang Manti sa sur sang kamingawan nga yara sa este nga bahin sang suba sang Sidon.\n\n8 Kag ginsalakay nila ang mga kasoldadohan sang mga Lamanhon, kag ang mga Lamanhon napalapta kag napanabog padulong sa kamingawan; kag nabawi nila ang ila mga kauturan nga ginpangdala nga bihag sang mga Lamanhon, kag wala ni isa sa ila nga ginpangdala nga bihag ang nadula. Kag gindala sila sang ila mga kauturan agud panag-iyahan ang ila kaugalingon nga mga duta.\n\n9 Kag gani natapos ang ika-onse nga tuig sang mga hukom, ang mga Lamanhon nga napanabog pagwa sa duta, kag ang katawhan sang Amonihas nalaglag; huo, ang tagsa ka buhi nga kalag sang mga Amonihasnon nalaglag, kag amo man ang ila dako nga siyudad nga ila ginasiling nga indi maguba sang Dios tungod sang iya sini pagkagamhanan.\n\n10 Apang tan-awa, sa isa ka adlaw ginbayaan ini nga mamingaw; kag ang mga bangkay ginpanggusnit sang mga ido kag mabangis nga mga sapat sang kamingawan.\n\n11 Apang, pagkatapos sang madamo nga inadlaw ang ila patay nga mga lawas napanumpok sa ibabaw sang duta, kag natabunan ang mga ini sing manabaw nga pagkatabon. Kag karon sa pagkaisog sang baho sini amo gani nga ang katawhan wala nagpadayon agud panag-iyahan ang duta sang Amonihas sa sulod sing madamo nga tinuig. Kag gintawag ini nga Kahalitan sang mga Nehor; kay iya sila sang pagtuluohan ni Nehor, nga mga nagkalamatay; kag ang ila mga duta nagpabilin nga mamingaw.\n\n12 Kag ang mga Lamanhon wala na nagsalakay liwat sa pagpakig-away batok sa mga Nefinhon tubtob sa ika-katorse nga tuig sang pagginahum sang mga hukom sa katawhan ni Nefi. Kag gani sa sulod sang tatlo ka tuig ang katawhan ni Nefi nakaangkon sing dalayon nga paghidaet sa bug-os nga kadutaan.\n\n13 Kag sanday Alma kag Amulek naglibot nga nagawali sang paghinulsol sa katawhan sa ila mga templo, kag sa ila mga santuaryo, kag amo man sa ila mga sinagoga, nga ginpatindog suno sa paagi sang mga Judio.\n\n14 Kag sa tanan nga magpamati sa ila mga pulong, sa ila padayon sila nga nagpahayag sang pulong sang Dios nga wala sing ginapasulabi nga mga tawo.\n\n15 Kag gani sanday Alma kag Amulek naglibot, kag amo man ang madamo pa gid nga ginpamili para sa buluhaton agud magwali sang pulong sa bug-os nga kadutaan. Kag ang pagpahamtang sang simbahan nangin malapnagon sa bug-os nga kadutaan, sa tanan nga rehiyon sa palibot, sa tanan nga katawhan sang mga Nefinhon.\n\n16 Kag wala sing indi pagpalareho sa ila; ang Ginuo nagbubo sang iya Espiritu sa bug-os nga ibabaw sang duta agud ihanda ang mga kaisipan sang mga anak sang katawhan, ukon agud ihanda ang ila mga tagipusuon sa pagbaton sang pulong nga dapat itudlo sa ila sa tion sang iya pagkari—\n\n17 Agud nga indi sila magpatig-a batok sa pulong, agud indi sila mangin wala’y pagtuo, kag magpadayon sa kalaglagan, kundi agud makabaton sila sang pulong sing may kalipay, kag bilang isa ka sanga masugpon sa matuod nga puno sang ubas, agud makasulod sila sa palahuwayan sang Ginuo nga ila Dios.\n\n18 Karon yadtong mga pari nga naglibot sa katawhan nagwali batok sa tanan nga pagbinutig, kag mga pagpatalang, kag mga paghinisaay, kag mga pag-ilinaway, kag pagtuyo sing malain, kag mga pagpasipala, kag mga pagpangawat, pagpangagaw, pagpamatay, pagpanglahi, kag tanan nga sari sang imoralidad, nga nagabantala nga ining mga butang indi dapat himuon—\n\n19 Nga nagawali sang mga butang nga pat-od gid nga madali na lang mag-abot; huo, nga nagawali sang pagkari sang Anak sang Dios, sang iya mga pag-antos kag kamatayon, kag amo man sang pagkabanhaw sang mga minatay.\n\n20 Kag madamo sang katawhan ang nagpamangkot parte sa lugar nga sa diin ang Anak sang Dios magakari; kag gintudloan sila nga magapakita sia sa ila pagkatapos sang iya pagkabanhaw; kag ini ginpamatian sang katawhan sing may dako nga kalipay kag kasadya.\n\n21 Kag karon pagkatapos nga mapahamtang ang simbahan sa bug-os nga kadutaan—nga nakaangkon sing kadalag-an batok sa yawa, kag ang pulong sang Dios nga nawali sa iya sini kaputli sa bug-os nga kadutaan, kag ang Ginuo nga nagabubo sang iya mga pagpakamaayo sa katawhan—gani natapos ang ika-katorse nga tuig sang pagginahum sang mga hukom sa katawhan ni Nefi.\n\n", "alma 17": "Ang kasaysayan sang mga anak nga lalaki ni Mosias, nga nagsikway sang ila mga kinamatarong sa ginharian tungod sang pulong sang Dios, kag nagtaklad sa duta sang Nefi agud magwali sa mga Lamanhon; ang ila mga pag-antos kag pagkahilway—suno sa kasulatan ni Alma.\n\nNagalakip sang mga kapitulo 17 tubtob 27.\n\n[center][font_size=26]Kapitulo 17[/font_size][/center]\n\n[i]Ang mga anak nga lalaki ni Mosias may espiritu sang propesiya kag sang rebelasyon—Naglakat sila sa ila lain-lain nga mga dalanon agud ipahayag ang pulong sa mga Lamanhon—Si Amon nagkadto sa duta sang Ismael kag nangin alagad ni Haring Lamoni—Ginluwas ni Amon ang panong sang hari kag ginpamatay ang iya mga kaaway sa mga tubig sang Sebus. Mga bersikulo 1–3, mga 77 B.C.; bersikulo  4, mga 91–77 B.C.; kag mga bersikulo  5–39, mga 91 B.C.[/i]\n\n1 Kag karon natabo ini nga samtang nagapanglakaton si Alma halin sa duta sang Gideon pa-sur, padulong sa duta sang Manti, tan-awa, sa iya kakibot, nasugat-an niya ang mga anak nga lalaki ni Mosias nga nagapanglakaton padulong sa duta sang Zarahemla.\n\n2 Karon ining mga anak ni Mosias nakaupod kay Alma sa tion nga una nga nagpakita ang anghel sa iya; gani si Alma nagkasadya sing tuman nga makita ang iya mga kauturan; kag ang nagdugang pa sa iya kalipay, mga kauturan pa gihapon niya sila sa Ginuo; huo, kag nagbakod sila sa ihibalo parte sa kamatuoran; kay mga lalaki sila nga may sibo nga paghangop kag gintun-an nila sing matutum ang balaan nga mga kasulatan agud mahibal-an nila ang pulong sang Dios.\n\n3 Apang indi lamang ini; gindedikar nila ang ila mga kaugalingon sa madamo nga pangamuyo, kag pagpuasa; gani may yara sila sang espiritu sang propesiya, kag sang espiritu sang rebelasyon, kag kon sila magtudlo, nagatudlo sila upod ang gahum kag awtoridad halin sa Dios.\n\n4 Kag nagapanudlo sila sang pulong sang Dios sa sulod sang katorse ka tuig sa mga Lamanhon, nga nagmadinalag-on sa pagdala sang madamo sa ihibalo parte sa kamatuoran; huo, paagi sa gahum sang ila mga pulong madamo ang nadala sa atubang sang altar sang Dios, agud magtawag sa iya ngalan kag magkumpisar sang ila mga sala sa iya atubang.\n\n5 Karon amo ini ang mga sirkumstansya nga ila gin-atubang sa ila mga pagpanglakaton, kay nag-angkon sila sing madamo nga pag-antos; nag-antos sila sing tuman, sa lawas kag sa kaisipan, pareho sang kagutom, kauhaw kag kakapoy, kag amo man tuman nga pagpangabudlay man sa espiritu.\n\n6 Karon amo ini ang ila mga pagpanglakaton: Pagkatapos nga nagpaalam sila sa ila amay, kay Mosias, sa una nga tuig sang mga hukom; pagkatapos nga ginbalibaran nila ang ginharian nga luyag ihatag sang ila amay sa ila, kag amo man ini ang luyag sang katawhan;\n\n7 Apang naghalin sila sa duta sang Zarahemla, kag gindala ang ila mga espada, kag ang ila mga bangkaw, kag ang ila mga pana, kag ang ila mga baslay, kag ang ila mga tirador; kag ini ila ginhimo agud mapanigan-an nila sing pagkaon ang ila mga kaugalingon samtang yara sa kamingawan.\n\n8 Kag gani naghalin sila padulong sa kamingawan upod ang pila nila ka tawo nga ila ginpili, agud magtaklad sa duta sang Nefi, agud magwali sang pulong sang Dios sa mga Lamanhon.\n\n9 Kag natabo ini nga nagpanglakaton sila sa madamo nga inadlaw sa kamingawan, kag nagpuasa sila sing tuman kag nagpangamuyo sing tuman agud hatagan sila sang Ginuo sing isa ka bahin sang iya Espiritu nga mag-upod sa ila, kag magpabilin upod sa ila, nga sila mangin isa ka instrumento sa mga kamot sang Dios sa pagdala, kon mahimo, sang ila mga kauturan, ang mga Lamanhon, sa ihibalo parte sa kamatuoran, sa ihibalo parte sa kalainan sang mga tradisyon sang ila mga amay, nga indi husto.\n\n10 Kag natabo ini nga ginbisita sila sang Ginuo paagi sa iya Espiritu, kag nagsiling sa ila: Magkalipay. Kag nalipay sila.\n\n11 Kag ang Ginuo nagsiling man sa ila: Maglakat kamo upod sa mga Lamanhon, nga inyo mga kauturan, kag palig-ona ang akon pulong; apang mangin mapainumuron kamo sa malawig nga mga pag-antos kag mga kabudlayan, agud nga makapakita kamo sa ila sang maayo nga mga ehemplo sa akon, kag himuon ko kamo nga instrumento sa akon mga kamot tuhoy sa kaluwasan sang madamo nga kalag.\n\n12 Kag natabo ini nga ang mga tagipusuon sang mga anak ni Mosias, kag inang mga kaupod man nila, nagpakaisog nga maglakat sa mga Lamanhon agud ipahayag sa ila ang pulong sang Dios.\n\n13 Kag natabo ini, sang nag-abot sila sa mga dulonan sang duta sang mga Lamanhon, nagbinulagay sila kag naglinakat ang kada isa, nga nagasalig sa Ginuo nga magakitaay sila liwat sa katapusan sang ila pag-ani; kay nagapati sila nga dako ang buluhaton nga ila pagahimuon.\n\n14 Kag wala’y duhaduha nga dako ini, kay pagahimuon nila ang pagwali sang pulong sang Dios sa isa ka mabangis kag matig-a kag mapintas nga katawhan; isa ka katawhan nga nagakalipay sa pagpamatay sang mga Nefinhon, kag pagpangawat kag pagpangagaw sa ila; kag ang ila mga tagipusuon napahamtang sa mga manggad, ukon sa mga bulawan kag mga pilak, kag malahalon nga mga bato; apang nagatinguha sila sa pag-angkon sining mga butang paagi sa pagpamatay kag pagpangagaw, agud indi na sila magpangabudlay pa para sa mga ini sa ila kaugalingon nga mga kamot.\n\n15 Gani tuman sila katamad nga katawhan, nga ang madamo sa ila nagasimba sa mga dios-dios, kag ang sumpa sang Dios nagtupa sa ila tungod sang mga tradisyon sang ila mga amay; bisan pa nga gintanyag sa ila ang mga promisa sang Ginuo sa kondisyon sang paghinulsol.\n\n16 Gani, amo ini ang kabangdanan nga himuon sang mga anak ni Mosias ang buluhaton, agud basi pa lang madala nila sila sa paghinulsol; agud basi pa lang madala nila sila nga mahibal-an ang plano sang pagtubos.\n\n17 Gani nagbinulagay sila, kag naglakat sa tunga nila, ang tagsa ka tawo nga nagaisahanon, suno sa pulong kag gahum sang Dios nga ginhatag sa iya.\n\n18 Karon si Amon nga amo ang puno sa ila, ukon sa mas maathag, nagbulig sia sa ila, kag nagbiya sia sa ila, pagkatapos nga ginpakamaayo sila suno sa ila lain-lain nga mga palangakoan, nga nagpaambit sang pulong sang Dios sa ila, ukon nagbulig sa ila antes sia naghalin; kag gani nagpanglakaton sila sa lain-lain nga mga lugar sa bug-os nga kadutaan.\n\n19 Kag si Amon nagkadto sa duta sang Ismael, ang duta nga ginatawag sunod sa mga anak nga lalaki ni Ismael, nga nangin mga Lamanhon man.\n\n20 Kag sang nagsulod si Amon sa duta sang Ismael, gindakop sia kag gingapos sang mga Lamanhon, suno sa ila gawi nga gapuson ang tanan nga Nefinhon nga mahulog sa ila mga kamot, kag dal-on sila sa atubang sang hari; kag gani ginabilin sa ikalipay sang hari nga patyon sila, ukon ipabilin sila sa pagkabihag, ukon ihunong sila sa bilanggoan, ukon tabugon sila pagwa sa iya duta, suno sa iya kabubut-on kag ikalipay.\n\n21 Kag gani si Amon gindala sa atubang sang hari nga yara sa duta sang Ismael; kag ang iya ngalan amo si Lamoni; kag isa sia ka kaliwat ni Ismael.\n\n22 Kag ang hari namangkot kay Amon kon luyag niya magpuyo sa duta upod sa mga Lamanhon, ukon upod sa iya katawhan.\n\n23 Kag si Amon nagsiling sa iya: Huo, luyag ko magpuyo upod sa sining katawhan sa malip-ot nga tion; huo, kag ayhan tubtob sa adlaw nga mapatay ako.\n\n24 Kag natabo ini nga si haring Lamoni nalipay gid kay Amon, kag nagsugo nga hubaron ang iya mga gapos; kag luyag niya nga pangasaw-on ni Amon ang isa sang iya mga anak nga babayi.\n\n25 Apang si Amon nagsiling sa iya: Indi, kundi mangin alagad mo ako. Gani si Amon nangin isa ka alagad ni haring Lamoni. Kag natabo ini nga ginbutang sia upod sa iban pa nga mga alagad agud bantayan ang mga panong ni Lamoni, suno sa gawi sang mga Lamanhon.\n\n26 Kag pagkatapos sang tatlo ka adlaw nga yara sia sa pag-alagad sa hari, samtang nagaupod sia sa mga alagad nga Lamanhon nga nagadala sang ila mga panong sa lugar nga may tubig, nga ginatawag ang tubig sang Sebus, kag ang tanan nga Lamanhon nagatabog sang ila mga panong pakadto sa sini nga lugar, agud makainom ang mga ini sang tubig—\n\n27 Gani, samtang ginatabog nanday Amon kag sang mga alagad sang hari ang ila mga panong pakadto sa sini nga lugar nga may tubig, tan-awa, may pila ka mga Lamanhon, nga nauna na upod sa ila mga panong sa tubig, ang nagtilindog kag ginpalapta ang mga panong nanday Amon kag sang mga alagad sang hari, kag ginpalapta nila ang mga ini sa bagay nga nagpalalagyo ang mga ini sa bisan diin.\n\n28 Karon ang mga alagad sang hari nagsugod nga magkumod nga nagasiling: Karon pamatyon kita sang hari, pareho sang aton mga kauturan kay naglinapta ang ila mga panong tungod sang kalainan sining mga lalaki. Kag nagsugod sila sa paghinibi sing tuman nga nagasiling: Tan-awa, ang aton mga panong naglinapta na.\n\n29 Karon naghilibion sila tungod sang kahadlok nga pamatyon. Karon sang nakita ini ni Amon napuno ang iya tagipusuon sa sulod niya tungod sa kalipay; kay, siling niya, ipakita ko ang akon gahum sa sining kapareho ko nga mga alagad, ukon ang gahum nga yari sa akon, sa pagpapanumbalik sining mga panong sa hari, agud mabihag ko ang mga tagipusuon sining kapareho ko nga mga alagad, agud madala ko sila sa pagpati sa akon mga pulong.\n\n30 Kag karon, amo ini ang mga ginahunahuna ni Amon sang nakita niya ang mga pag-antos sinang iya ginatawag nga iya mga kauturan.\n\n31 Kag natabo ini nga ginpaisog niya sila paagi sa iya mga pulong nga nagasiling: Mga kauturan ko, magpakalig-on kamo kag aton pangitaon ang mga panong, kag panipunon naton sila kag dal-on sila pabalik sa lugar nga may tubig; kag sa sini nga paagi maamligan naton ang mga panong para sa hari kag indi niya kita pagpamatyon.\n\n32 Kag natabo ini nga ginpangita nila ang mga panong, kag nagsunod sila kay Amon, kag nagdali-dali sila sa tuman nga kaabtik kag naunahan ang mga panong sang hari, kag ginpanipon ang mga ini liwat sa lugar nga may tubig.\n\n33 Kag yadtong mga lalaki nagtindog liwat agud laptahon ang ila mga panong; apang si Amon nagsiling sa iya mga kauturan: Palibutan ninyo ang mga panong agud indi sila makapalagyo; kag makig-away ako sa sining mga lalaki nga nagapalapta sang aton mga panong.\n\n34 Gani, ginhimo nila ang ginsugo ni Amon sa ila, kag nagtindog sia agud magpakig-away sinang mga nagatindog malapit sa mga tubig sang Sebus; kag indi sila diutay lang.\n\n35 Gani wala sila nahadlok kay Amon, kay naghunahuna sila nga ang isa sang ila mga tawo makasarang sa pagpatay sa iya suno sa ila luyag, kay wala sila nakahibalo nga ang Ginuo nagpromisa kay Mosias nga luwason niya ang iya mga anak halin sa ila mga kamot; kag wala man sila sing nahibal-an nga bisan ano parte sa Ginuo; gani nagkalipay sila sa kalaglagan sang ila mga kauturan; kag sa sini nga kabangdanan nagtindog sila agud laptahon ang mga panong sang hari.\n\n36 Apang si Amon nagtindog kag nagsugod sa pagbato sa ila paagi sa iya tirador; huo, nga may dako nga gahum gintirador niya sila; kag sa sini nga paagi ginpatay niya ang pila sa ila sa bagay nga nagsugod sila nga matingala sa iya gahum; apang naakig sila tungod sa pagpatay sa ila mga kauturan, kag determinado sila nga dapat sia mapatay; gani, bangod nakita nila nga indi nila sia sarang nga maigo sang ila mga bato, nagsalakay sila nga may mga inuglampos agud patyon sia.\n\n37 Apang tan-awa, ang tagsa ka lalaki nga nag-alsa sang iya inuglampos agud lampusan si Amon, gin-utdan niya sang ila mga butkon paagi sa iya espada; kay nasagang niya ang ila mga lampos paagi sa paglabo sang ila mga butkon sa sulab sang iya espada, sa bagay nga nagsugod sila nga matingala, kag nagsugod sa pagpalagyo sa iya atubang; huo, kag indi sila diutay lang; kag ginpapalagyo niya sila paagi sa kusog sang iya butkon.\n\n38 Karon anum sa ila ang nagkalatumba paagi sa tirador, apang wala sia sing ginpatay luwas sa ila lider paagi sa iya espada; kag ginpang-utod niya ang mga butkon sang tanan nga nag-alsa batok sa iya, kag indi ini diutay.\n\n39 Kag sang mapanabog niya sila sa malayo, nagbalik sia kag ginpainom nila ang ila mga panong kag ginbalik ang mga ini sa halalban sang hari, kag dayon nagkadto sa hari, nga ginadala ang mga butkon nga ginpang-utod paagi sa espada ni Amon, nga iya sadtong mga nagtinguha nga patyon sia; kag gindala ang mga ini sa hari bilang testimonya sang mga butang nga ila ginhimo.\n\n", "alma 18": "[center][font_size=26]Kapitulo 18[/font_size][/center]\n\n[i]Si haring Lamoni naghunahuna nga si Amon amo ang Dako nga Espiritu—Gintudloan ni Amon ang hari parte sang Pagtuga, pagpakigbagay sang Dios sa mga tawo, kag pagtubos nga magaabot paagi kay Cristo—Si Lamoni nagpati kag natumba sa duta nga daw patay. Mga 90 B.C.[/i]\n\n1 Kag natabo ini nga si haring Lamoni nagsugo nga ang iya mga alagad magtindog kag magpamatuod sang tanan nga butang nga ila nakita parte sa natabo.\n\n2 Kag sang nagpamatuod sila tanan sa mga butang nga ila nakita, kag nabal-an niya ang pagkatampad ni Amon sa pag-amlig sang iya mga panong, kag ang iya man dako nga gahum sa pagpakig-away batok sadtong mga nagtinguha nga patyon sia, naurungan sia sing tuman, kag nagsiling: Pat-od gid, labaw pa ini sangsa isa ka tawo. Tan-awa, indi bala ini ang Dako nga Espiritu nga nagapadala sang amo kadako nga mga silot sa sining katawhan tungod sang ila mga pagpamatay?\n\n3 Kag ginsabat nila ang hari, kag nagsiling: Kon sia man ang Dako nga Espiritu ukon isa ka tawo, wala kami nakahibalo; apang ini lamang ang amon nahibal-an, nga indi sia mapatay sang mga kaaway sang hari; kag indi man nila mapalapta ang mga panong sang hari kon kaupod namon sia, tungod sang iya abilidad kag dako nga kusog; gani, nahibal-an namon nga abyan sia sang hari. Kag karon, O hari, wala kami nagapati nga ang isa ka tawo may amo sina kadako nga gahum kay nahibal-an namon nga indi sia mapatay.\n\n4 Kag karon, sang nabatian sang hari ining mga pulong, nagsiling sia sa ila: Nahibaloan ko na karon nga ini ang Dako nga Espiritu; kag nagpanaog sia sa sini nga tion agud amligan ang inyo mga kabuhi, agud nga indi ko kamo pag-ipapatay pareho sang akon ginhimo sa inyo mga kauturan. Karon ini ang Dako nga Espiritu nga ginasiling sang aton mga amay.\n\n5 Karon amo ini ang ginapatihan ni Lamoni, nga nabaton niya halin sa iya amay, nga may Dako nga Espiritu. Bisan pa nga nagapati sila sa Dako nga Espiritu, naghunahuna sila nga husto ang bisan ano man nga ila himuon; apang, si Lamoni nagsugod nga mahadlok sing tuman, sang kahadlok nga basi nakasala sia sa pagpatay sang iya mga alagad;\n\n6 Kay madamo sia sing ginpamatay sa ila tungod ginpalapta sang ila mga kauturan ang ila mga panong sa lugar sang tubig; kag gani, tungod napalapta nila ang ila mga panong ginpamatay sila.\n\n7 Karon gawi sining mga Lamanhon nga maghulat malapit sa mga tubig sang Sebus agud laptahon ang mga panong sang katawhan, agud nga sa sini nga paagi mapanabog nila ang madamo nga panong nga naglinapta sa ila kaugalingon nga duta, kay ini gawi sang pagpangagaw sa ila.\n\n8 Kag natabo ini nga si haring Lamoni nagpamangkot sa iya mga alagad nga nagasiling: Diin ining lalaki nga may amo sina kadako nga gahum?\n\n9 Kag nagsiling sila sa iya: Tan-awa, nagapakaon sia sang imo mga kabayo. Karon ang hari nagsugo sa iya mga alagad, antes sang tion sang pagpainom sang ila mga panong, nga ihanda nila ang iya mga kabayo kag mga karwahe, kag idul-ong sia sa duta sang Nefi; kay may dako nga piyesta nga gintalana sa duta sang Nefi, sang amay ni Lamoni, nga amo ang hari sa bug-os nga kadutaan.\n\n10 Karon sang nabatian ni haring Lamoni nga si Amon nagahanda sang iya mga kabayo kag sang iya mga karwahe labi sia nga nagdayaw, tungod sang pagkatampad ni Amon nga nagasiling: Pat-od gid nga wala sing bisan sin-o nga alagad sa tanan nga alagad ko nga nangin tuman katutum pareho sini nga tawo; kay bisan iya pa gani ginadumdum ang tanan ko nga sugo nga tumanon ang mga ini.\n\n11 Karon nahibal-an ko gid nga amo ini ang Dako nga Espiritu, kag luyag ko nga magkadto sia sa akon, apang indi ako mangisog.\n\n12 Kag natabo ini nga sang nahanda na ni Amon ang mga kabayo kag ang mga karwahe para sa hari kag sa iya mga alagad, nagkadto sia sa hari, kag nakita niya nga nagliwat ang nawong sang hari; gani nagahana na sia nga magbalik halin sa iya atubang.\n\n13 Kag isa sang mga alagad sang hari ang nagsiling sa iya, Rabana, nga, kon sayuron, gamhanan ukon dako nga hari, nga nagakabig sang ila mga hari nga gamhanan; kag gani nagsiling sia sa iya: Rabana, luyag sang hari nga magpabilin ka.\n\n14 Gani nag-atubang si Amon sa hari, kag nagsiling sa iya: Ano ang luyag mo nga himuon ko para sa imo, O hari? Kag ang hari wala nagsabat sa iya sa sulod sing isa ka oras, suno sa ila tion, kay wala sia makahibalo kon ano ang dapat niya nga ihambal sa iya.\n\n15 Kag natabo ini nga si Amon nagsiling sa iya liwat: Ano ang kinahanglan mo sa akon? Apang ang hari wala nagsabat sa iya.\n\n16 Kag natabo ini nga si Amon, nga napuno sang Espiritu sang Dios, gani nahibal-an niya ang mga panghunahuna sang hari. Kag nagsiling sia sa iya: Tungod bala nga nabatian mo nga ginpangapinan ko ang imo mga alagad kag ang imo mga panong, kag ginpatay ang pito sang ila mga kauturan paagi sa tirador kag paagi sa espada, kag ginpang-utod ang mga butkon sang iban, agud pangapinan ang imo mga panong kag ang imo mga alagad; tan-awa, amo bala ini ang kabangdanan sang imo pagkatingala?\n\n17 Ginasiling ko sa imo, ngaa, nga tuman gid ang imo pagkatingala? Tan-awa, isa ako ka tawo, kag alagad mo ako; gani, ang bisan ano nga imo pangayuon nga husto, ina pagahimuon ko.\n\n18 Karon sang nabatian sang hari ining mga pulong, naurungan sia liwat, kay nakita niya nga mahibal-an ni Amon ang iya mga panghunahuna; apang bisan pa amo sini, si haring Lamoni nagtikab sang iya baba, kag nagsiling sa iya: Sin-o ka? Ikaw bala inang Dako nga Espiritu nga nakahibalo sang tanan nga butang?\n\n19 Si Amon nagsabat kag nagsiling sa iya: Indi.\n\n20 Kag ang hari nagsiling: Paano mo nahibal-an ang mga panghunahuna sang akon tagipusuon? Mahimo ka nga maghambal sing wala’y kahadlok, kag sugiri ako parte sining mga butang; kag sugiri man ako kon sa ano nga gahum mo ginpamatay kag ginpang-utod ang mga butkon sang akon mga kauturan nga nagpalapta sang akon mga panong—\n\n21 Kag karon, kon sugiran mo ako parte sining mga butang, bisan ano ang imo pangayuon ihatag ko sa imo; kag kon kinahanglanon, pabantayan ko ikaw sa akon mga kasoldadohan; apang nahibal-an ko nga mas gamhanan ka pa sangsa ila tanan; apang, bisan ano ang imo pangayuon sa akon ihatag ko sa imo.\n\n22 Karon si Amon nga maalam, apang indi makahalalit, nagsiling kay Lamoni: Mamati ka bala sa akon mga pulong kon sugiran ko ikaw kon sa ano nga gahum ko ginahimo ining mga butang? Kag amo ini ang butang nga ginapangayo ko sa imo.\n\n23 Kag ang hari nagsabat sa iya, kag nagsiling: Huo, magapati ako sa tanan mo nga pulong. Kag gani nakuha sia paagi sa taktika.\n\n24 Kag si Amon nagsugod sa paghambal sa iya sing may kaisog, kag nagsiling sa iya: Nagapati ka bala nga may Dios?\n\n25 Kag nagsabat sia, kag nagsiling sa iya: Wala ako makahibalo kon ano ang buot silingon sina.\n\n26 Kag dayon si Amon nagsiling: Nagapati ka bala nga may Dako nga Espiritu?\n\n27 Kag nagsiling sia, Huo.\n\n28 Kag si Amon nagsiling: Amo ini ang Dios. Kag si Amon nagsiling sa iya liwat: Nagapati ka bala nga ining Dako nga Espiritu, nga amo ang Dios, nagtuga sang tanan nga butang nga yara sa langit kag sa duta?\n\n29 Kag nagsiling sia: Huo, nagapati ako nga gintuga niya ang tanan nga butang nga yara sa duta; apang wala ako makahibalo sang mga langit.\n\n30 Kag si Amon nagsiling sa iya: Ang kalangitan isa ka lugar nga sa diin nagapuyo ang Dios kag ang tanan niya nga balaan nga mga anghel.\n\n31 Kag si haring Lamoni nagsiling: Sa ibabaw bala ini sang duta?\n\n32 Kag si Amon nagsiling: Huo, kag ginatan-aw niya ang tanan nga anak sang katawhan; kag nahibal-an niya ang tanan nga panghunahuna kag mga tinutuyo sang tagipusuon; kay sa iya kamot sila tanan gintuga halin pa sa ginsuguran.\n\n33 Kag si haring Lamoni nagsiling: Nagapati ako sa tanan nga butang nga imo ginhambal. Ginpadala ka bala halin sa Dios?\n\n34 Si Amon nagsiling sa iya: Isa ako ka tawo; kag ang tawo sa ginsuguran gintuga suno sa dagway sang Dios, kag gintawag ako sang iya Balaan nga Espiritu nga itudlo ining mga butang sa iya katawhan, agud madala sila sa ihibalo sinang matarong kag matuod;\n\n35 Kag isa ka bahin sinang Espiritu nagapuyo sa akon nga nagahatag sa akon sang ihibalo, kag amo man sang gahum suno sa akon pagtuo kag mga handum nga yara sa Dios.\n\n36 Karon sang nahambal ni Amon ining mga pulong, nagsugod sia halin sa pagtuga sang kalibutan, kag sa pagtuga man kay Adan, kag ginsugiran sia sang tanan nga butang parte sa pagkahulog sang tawo, kag ginsaysay kag ginhumlad sa iya atubang ang mga kasulatan kag ang balaan nga mga kasulatan sang katawhan, nga ginhambal sang mga propeta, bisan tubtob sa tion nga ang ila amay nga si Lehi nagbiya sa Jerusalem.\n\n37 Kag ginsaysay man niya sa ila (kay ini tuhoy sa hari kag sa iya mga alagad) ang tanan nga pagpanglakaton sang ila mga amay sa kamingawan, kag ang tanan nila nga pag-antos upod ang kagutom kag kauhaw, kag ang ila mga pagpangabudlay, kag iban pa.\n\n38 Kag ginsaysay man niya sa ila ang parte sa mga pagrebelde nanday Laman kag Lemuel, kag sang mga anak nga lalaki ni Ismael, huo, ang tanan nila nga mga pagrebelde ginsaysay niya sa ila; kag ginpaathag niya sa ila ang tanan nga kasulatan kag balaan nga mga kasulatan halin sa tion nga si Lehi nagbiya sa Jerusalem tubtob sa sining panahon.\n\n39 Apang indi lamang ini; kay ginpaathag niya sa ila ang plano sang pagtubos, nga ginhanda halin pa sa pagtuga sang kalibutan; kag ginpahibalo man niya sa ila ang parte sa pagkari ni Cristo, kag ang tanan nga buluhaton sang Ginuo ginpahibalo niya sa ila.\n\n40 Kag natabo ini nga pagkatapos nga nasiling niya ining tanan nga butang, kag napaathag ang mga ini sa hari, nga ang hari nagpati sa tanan niya nga mga pulong.\n\n41 Kag nagsugod sia sa pagpakitluoy sa Ginuo nga nagasiling: O Ginuo, maluoy ka; suno sa imo bugana nga kaluoy nga may yara ka sa katawhan ni Nefi, kaluoyi ako kag ang akon katawhan.\n\n42 Kag karon, sang nasiling niya ini, natumba sia sa duta nga daw patay na sia.\n\n43 Kag natabo ini nga ginhakwat sia sang iya mga alagad kag gindala sa iya asawa, kag ginpahigda sia sa isa ka hiligdaan; kag naghigda sia nga daw patay na sia sa sulod sang duha ka adlaw kag duha ka gab-i; kag ang iya asawa, kag ang iya mga anak nga lalaki, kag ang iya mga anak nga babayi nagpangalisud sa iya, suno sa paagi sang mga Lamanhon, nga nagapanalambiton sing tuman sa iya pagkadula.\n\n", "alma 19": "[center][font_size=26]Kapitulo 19[/font_size][/center]\n\n[i]Si Lamoni nagbaton sang kasanag sang kabuhi nga wala’y katubtuban kag nakita ang Manunubos—Ang iya panimalay nakakita sang panan-awon, kag madamo ang nakakita sang mga anghel—Si Amon milagroso nga gin-amligan—Ginbunyagan niya ang madamo kag nagpahamtang sing isa ka simbahan sa ila. Mga 90 B.C.[/i]\n\n1 Kag natabo ini nga pagkatapos sang duha ka adlaw kag duha ka gab-i buot na kuntani nila nga dal-on ang iya lawas kag ihamyang sa isa ka pantyon nga ila ginhimo para sa katuyoan sang paglubong sang ila mga minatay.\n\n2 Karon ang reyna nga nakabati sang kabantugan ni Amon, gani nagpadala sia sang mga mensahero kay Amon kag nagpangabay nga magkadto sia sa iya.\n\n3 Kag natabo ini nga ginhimo ni Amon ang suno sa ginsugo sa iya, kag ginkadtoan ang reyna, kag namangkot agud mahibal-an kon ano ang luyag niya nga iya himuon.\n\n4 Kag nagsiling sia sa iya: Ang mga alagad sang akon bana nagpahibalo sa akon nga isa ikaw ka propeta sing isa ka balaan nga Dios, kag may gahum ka sa paghimo sing madamo nga gamhanan nga mga buhat sa iya ngalan;\n\n5 Gani, kon amo sina, luyag ko nga kadtoan mo kag tan-awon ang akon bana, kay nagahigda sia sa iya hiligdaan sa sulod sang duha ka adlaw kag duha ka gab-i; kag may pila nga nagasiling nga indi sia patay, apang may iban nga nagasiling nga patay na sia kag nagapanimaho na sia, kag dapat sia nga ibutang sa pantyon; apang para sa akon, wala sia nagapanimaho.\n\n6 Karon, amo ini ang luyag ni Amon, kay nahibal-an niya nga si haring Lamoni yara sa idalom sang gahum sang Dios; kay nahibal-an niya nga ang madulom nga belo sang pagkawala’y pagtuo ginawahig halin sa iya kaisipan, kag ang kasanag nga nag-iwag sa iya kaisipan, nga amo ang kasanag sang himaya sang Dios, nga isa ka dalayawon nga kasanag sang iya kaayo—huo, ini nga kasanag nagdala sing tuman nga kalipay sa iya kalag, nga ang panganod sang kadudulman nadula, kag ang kasanag sang kabuhi nga wala’y katubtuban napasiga sa iya kalag, huo, nahibal-an niya nga nadaug sini ang iya pisikal nga lawas, kag gindala sia sa Dios—\n\n7 Gani, ang ginpangayo sa iya sang reyna amo lamang ang iya luyag. Gani nagkadto sia agud makita ang hari suno sa ginpangayo sang reyna sa iya; kag nakita niya ang hari, kag nahibal-an niya nga indi sia patay.\n\n8 Kag nagsiling sia sa reyna: Indi sia patay, kundi nagakatulog sia sa Dios, kag sa buwas magabangon sia liwat; gani indi sia pag-ilubong.\n\n9 Kag si Amon nagsiling sa iya: Nagapati ka bala sini? Kag nagsiling sia sa iya: Wala ako sing saksi luwas sa imo pulong, kag sa pulong sang amon mga alagad; apang nagapati ako nga mangin amo ini suno sa imo ginsiling.\n\n10 Kag si Amon nagsiling sa iya: Bulahan ka tungod sang imo tuman nga pagtuo; ginasiling ko sa imo, babayi, wala sing pareho sina kadako nga pagtuo sa tanan nga katawhan sang mga Nefinhon.\n\n11 Kag natabo ini nga nagbantay sia sa hiligdaan sang iya bana halin sa sina nga tion bisan tubtob sa pagkadason nga adlaw nga gintalana ni Amon nga magabangon sia.\n\n12 Kag natabo ini nga nagbangon sia suno sa mga pulong ni Amon; kag samtang nagabangon sia, gin-untay niya ang iya kamot sa babayi, kag nagsiling: Bulahan ang ngalan sang Dios, kag bulahan ka.\n\n13 Kay pareho nga nagakabuhi ka, tan-awa, nakita ko ang akon Manunubos; kag magakari sia, kag ibun-ag sing isa ka babayi, kag pagatuboson niya ang tanan nga tawo nga nagapati sa iya ngalan. Karon, sang nasiling niya ining mga pulong, napuno ang iya tagipusuon, kag natumba sia liwat sa kalipay; kag ang reyna natumba man nga gindaug sang Espiritu.\n\n14 Karon si Amon nga nakita nga ang Espiritu sang Ginuo ginbubo suno sa iya mga pangamuyo sa mga Lamanhon nga iya mga kauturan, nga amo ang nangin kabangdanan sing tuman nga pagpangalisud sang mga Nefinhon, ukon sang tanan nga katawhan sang Dios tungod sang ila mga kalainan kag sang ila mga tradisyon, nagluhod sia, kag nagsugod sa pagbubo sang iya kalag sa pangamuyo kag pagpasalamat sa Dios tungod sang iya ginhimo para sa iya mga kauturan; kag gindaug man sia sang kalipay; kag tungod sini sila tanan nga tatlo nagkalatumba sa duta.\n\n15 Karon, sang nakita sang mga alagad sang hari nga nagkalatumba sila, nagsugod man sila sa pagpakitluoy sa Dios, kay ang kahadlok sa Ginuo nag-abot man sa ila, kay amo ini sila nga nagtindog sa atubang sang hari kag nagpamatuod sa iya parte sa dako nga gahum ni Amon.\n\n16 Kag natabo ini nga nagpanawag sila sa ngalan sang Ginuo, sa ila kusog, bisan tubtob nga nagkalatumba sila sa duta, luwas sa isa sang mga Lamanhon nga babayi, nga ang ngalan amo si Abis, sia nga nahaylo sa Ginuo sa sulod sing madamo na nga tinuig, tungod sing isa ka talalupangdon nga panan-awon sang iya amay—\n\n17 Gani, kay nahaylo sa Ginuo, kag wala gid ini pag-ipahibalo, sa amo nga rason, sang nakita niya nga ang tanan nga alagad ni Lamoni nagkalatumba sa duta, kag amo man ang iya ama, ang reyna, kag ang hari, kag si Amon nga nagahapa sa duta, nahibal-an niya nga gahum ini sang Dios; kag sa pagpati nga ini nga oportunidad, paagi sa pagpahibalo sa katawhan sang kon ano ang nagkalatabo sa ila, nga paagi sa pagtan-aw sining hitabo mangin rason ini agud magpati sila sa gahum sang Dios, gani nagdalagan sia sa tagsa ka balay, nga ginapahibalo ini sa katawhan.\n\n18 Kag nagsugod sila sa pagtipon sang ila mga kaugalingon sa balay sang hari. Kag may nag-abot nga kadam-an, kag sa ila kakibot, nakita nila ang hari, kag ang reyna, kag ang ila mga alagad nga nagahapa sa duta, kag nagahigda sila didto nga daw mga patay sila; kag nakita man nila si Amon, kag tan-awa, isa sia ka Nefinhon.\n\n19 Kag karon ang katawhan nagsugod sa pagkinumod sa ila mga kaugalingon; may pila nga nagasiling nga isa ka dako nga kalainan ang natabo sa ila, ukon sa hari kag sa iya panimalay, tungod gintugotan niya nga ang Nefinhon magpabilin sa duta.\n\n20 Apang ginsaway sila sing iban nga nagasiling: Ang hari ang nagdala sining kalainan sa iya panimalay tungod ginpamatay niya ang iya mga alagad nga ang ila mga panong ginpalapta sa mga tubig sang Sebus.\n\n21 Kag ginsaway man sila sang mga lalaki nga nagtilindog sa mga tubig sang Sebus kag nagpalapta sang mga panong nga iya sang hari, kay naakig sila kay Amon tungod sang kadamuon sang iya ginpamatay sa ila mga kauturan sa mga tubig sang Sebus samtang nagapangapin sang mga panong sang hari.\n\n22 Karon, ang isa sa ila, nga ang utod nga lalaki ginpatay sang espada ni Amon, nga naakig sing tuman kay Amon, naggabot sang iya espada kag nagpalapit agud nga iya ini ipatupa kay Amon, agud patyon sia; kag samtang ginaalsa niya ang espada agud labuon sia, tan-awa, natumba sia nga patay.\n\n23 Karon makita naton nga si Amon indi mahimo patyon kay ang Ginuo nagsiling kay Mosias nga iya amay: Amligan ko sia, kag mangin sa iya ang suno sa imo pagtuo—gani, gintugyan sia ni Mosias sa Ginuo.\n\n24 Kag natabo ini nga sang nakita sang kadam-an nga natumba nga patay ang lalaki nga nag-alsa sang espada agud patyon si Amon, ang kahadlok nag-abot sa ila tanan, kag wala sila nangisog nga iuntay ang ila mga kamot agud tandugon sia ukon sa bisan sin-o sadtong nagkalatumba; kag nagsugod sila sa pagkatingala liwat sa ila mga kaugalingon kon ano ang kabangdanan sining dako nga gahum, ukon ano ang buot silingon sining tanan nga butang.\n\n25 Kag natabo ini nga madamo sa ila ang nagsiling nga si Amon amo ang Dakong Espiritu, kag ang iban nagsiling nga ginpadala sia sang Dakong Espiritu;\n\n26 Apang ginsaway sila tanan sang iban, nga nagasiling nga isa sia ka halimaw, nga ginpadala halin sa mga Nefinhon agud paantoson sila.\n\n27 Kag may pila nga nagsiling nga si Amon ginpadala sang Dakong Espiritu agud sakiton sila tungod sang ila mga kalainan; kag ang Dakong Espiritu amo ang nangin dalayon nga nagabantay sa mga Nefinhon, nga amo na sadto pa ang nagluwas sa ila halin sa ila mga kamot; kag nagsiling sila nga amo ini nga Dakong Espiritu ang naglaglag sang madamo kaayo sang ila mga kauturan, ang mga Lamanhon.\n\n28 Kag gani ang pagbinaisay nangin tuman kainit sa tunga nila. Kag samtang yara sila sa amo nga pagbinaisay, nag-abot ang babayi nga alagad nga nagpatipon sang kadam-an, kag sang nakita niya ang pagbinaisay nga yara sa tunga sang kadam-an nangin tuman sia kamasinulub-on, bisan tubtob nga nakahibi.\n\n29 Kag natabo ini nga ginpalapitan niya kag ginkaptan ang reyna sa kamot, agud nga basi pa lang mapabangon niya sia halin sa duta; kag sa gilayon nga natandog niya ang iya kamot nagbangon sia kag nagtindog sa iya mga tiil, kag nagsinggit sa isa ka mabaskog nga tingug nga nagasiling: O bulahan nga Jesus, nga nagluwas sa akon halin sa makahaladlok nga impiyerno! O bulahan nga Dios, maluoy ka sa sining katawhan!\n\n30 Kag sang nasiling niya ini, gintakop niya ang iya mga kamot, nga napuno sang kalipay, nga nagahambal sing madamo nga pulong nga indi mahangpan; kag sang nahimo niya ini, ginkaptan niya ang hari, si Lamoni, sa kamot, kag tan-awa nagbangon sia kag nagtindog sa iya mga tiil.\n\n31 Kag sia, sa gilayon, nga nakita ang pagbinaisay sang iya katawhan, naggwa kag nagsugod sa pagsaway sa ila, kag sa pagtudlo sa ila sang mga pulong nga iya nabatian halin sa baba ni Amon; kag madamo nga nakabati sang iya mga pulong ang nagpati, kag nahaylo sa Ginuo.\n\n32 Apang may madamo sa ila nga indi mamati sa iya mga pulong; gani naglakat sila sa ila mga dalanon.\n\n33 Kag natabo ini nga sang nagbangon si Amon ginbuligan man niya sila, kag amo man ang ginhimo sang tanan nga alagad ni Lamoni; kag sila tanan nagpahayag sa katawhan sang amo man nga butang—nga ang ila mga tagipusuon nagbag-o; nga indi na sila luyag pa nga maghimo sang malain.\n\n34 Kag tan-awa, madamo ang nagpahayag sa katawhan nga nakakita sila sang mga anghel kag nakapakighambal sa ila; kag gani ginsugiran nila sila sang mga butang parte sa Dios, kag parte sa iya pagkamatarong.\n\n35 Kag natabo ini nga may madamo nga nagpati sa ila mga pulong; kag ang tanan nga nagpati ginbunyagan; kag nangin isa sila ka matarong nga katawhan, kag nagpahamtang sila sing isa ka simbahan sa ila.\n\n36 Kag gani ang buluhaton sang Ginuo nagsugod sa mga Lamanhon; gani ang Ginuo nagsugod sa pagbubo sang iya Espiritu sa ila; kag makita naton nga ang iya butkon ginauntay sa tanan nga katawhan nga magahinulsol kag magapati sa iya ngalan.\n\n", "alma 20": "[center][font_size=26]Kapitulo 20[/font_size][/center]\n\n[i]Ginpadala sang Ginuo si Amon sa Midoni agud hilwayon ang iya nabilanggo nga mga kauturan—Nasugat-an nanday Amon kag Lamoni ang amay ni Lamoni, nga amo ang hari sa bug-os nga kadutaan—Ginpilit ni Amon ang tigulang nga hari nga tugotan ang paghilway sang iya mga kauturan. Mga 90 B.C.[/i]\n\n1 Kag natabo ini nga sang napahamtang nila ang isa ka simbahan sa sina nga duta, nga si haring Lamoni nangabay nga si Amon mag-upod sa iya sa duta sang Nefi agud mapakilala sia sa iya amay.\n\n2 Kag nabatian ni Amon ang tingug sang Ginuo nga nagasiling: Indi ka magkadto sa duta sang Nefi, kay tan-awa, pagatinguhaon sang hari nga patyon ka; kundi nga magkadto ka sa duta sang Midoni; kay tan-awa, ang imo utod nga si Aaron, kag amo man sanday Muloki kag Ama yara sa bilanggoan.\n\n3 Karon natabo ini nga sang nabatian ini ni Amon, nagsiling sia kay Lamoni: Tan-awa, ang akon utod kag mga kauturan yara sa bilanggoan sa Midoni, kag malakat ako agud mahilway ko sila.\n\n4 Karon si Lamoni nagsiling kay Amon: Nahibal-an ko, sa kusog sang Ginuo mahimo mo ang tanan nga butang. Apang tan-awa, maupod ako sa imo sa duta sang Midoni; kay ang hari sang duta sang Midoni, nga ang ngalan amo si Antiomno, akon abyan; gani makadto ako sa duta sang Midoni, agud maulo-ulohan ko ang hari sang duta, kag pagwaon niya ang imo mga kauturan halin sa bilanggoan. Karon si Lamoni nagsiling sa iya: Sin-o ang nagsugid sa imo nga ang imo mga kauturan yara sa bilanggoan?\n\n5 Kag si Amon nagsiling sa iya: Wala sing bisan sin-o nga nagsugid sa akon, luwas lang nga ini amo ang Dios; kag nagsiling sia sa akon—Lakat kag hilwaya ang imo mga kauturan kay yara sila sa bilanggoan sa duta sang Midoni.\n\n6 Karon sang nabatian ini ni Lamoni nagsugo sia nga ang iya mga alagad maghanda sang iya mga kabayo kag sang iya mga karwahe.\n\n7 Kag nagsiling sia kay Amon: Dali, maupod ako sa imo sa pagdulhog sa duta sang Midoni, kag didto magapakitluoy ako sa hari nga pagwaon niya ang imo mga kauturan halin sa bilanggoan.\n\n8 Kag natabo ini nga samtang nagapanglakaton sanday Amon kag Lamoni padulong didto, nasugat-an nila ang amay ni Lamoni nga amo ang hari sa bug-os nga kadutaan.\n\n9 Kag tan-awa, ang amay ni Lamoni nagsiling sa iya: Ngaa wala ka nagkadto sa piyesta sa sinang dako nga adlaw sang nagpapiyesta ako para sa akon mga anak nga lalaki, kag sa akon katawhan?\n\n10 Kag nagsiling man sia: Diin ka makadto upod sa sining Nefinhon nga isa sang mga anak sang butigon?\n\n11 Kag natabo ini nga ginsaysay ni Lamoni sa iya kon diin sia makadto kay nahadlok sia nga masaklaw sia.\n\n12 Kag ginsugiran man niya sia sang tanan nga kabangdanan sang iya pagpabilin sa iya kaugalingon nga ginharian, nga wala sia makakadto sa iya amay sa piyesta nga iya ginhanda.\n\n13 Kag karon sang nasaysay ni Lamoni sa iya ining tanan nga butang, tan-awa, sa iya kakibot, ang iya amay naakig sa iya, kag nagsiling: Lamoni, pagahilwayon mo ining mga Nefinhon nga mga anak sang butigon. Tan-awa, ginkawatan niya ang aton mga amay; kag karon ang iya mga kaanakan nakig-upod man sa aton agud mahimo nila, paagi sa ila katusohan kag sa ila mga pagbinutig, nga patalangon kita agud nga makawatan nila kita liwat sang aton pagkabutang.\n\n14 Karon ang amay ni Lamoni nagsugo sa iya nga dapat niya patyon si Amon paagi sa espada. Kag ginsugo man niya sia nga indi sia dapat magkadto sa duta sang Midoni, kundi nga dapat sia magbalik upod sa iya sa duta sang Ismael.\n\n15 Apang si Lamoni nagsiling sa iya: Indi ko pagpatyon si Amon, ni magbalik sa duta sang Ismael, kundi nga makadto ako sa duta sang Midoni agud nga mapahilway ko ang mga kauturan ni Amon kay nahibal-an ko nga matarong sila nga mga tawo kag balaan nga mga propeta sang matuod nga Dios.\n\n16 Karon sang nabatian sang iya amay ining mga pulong, naakig sia sa iya, kag gingabot niya ang iya espada agud labuon sia nga matumba sia sa duta.\n\n17 Apang si Amon nagtindog kag nagsiling sa iya: Tan-awa, indi mo pagpatyon ang imo anak; apang, mangin mas maayo pa nga sia ang mapatay sangsa ikaw, kay tan-awa, nakahinulsol na sia sang iya mga sala; apang kon ikaw ang mapatay sa sini nga tion, sa imo kaakig, ang imo kalag indi maluwas.\n\n18 Kag sa liwat, ginakinahanglan nga magpugong ka; kay kon patyon mo ang imo anak, sia nga isa ka inosente nga tawo, ang iya dugo magasinggit halin sa duta sa Ginuo nga iya Dios, agud ang pagtimalus magatupa sa imo; kag basi madula mo ang imo kalag.\n\n19 Karon sang nasiling ni Amon ining mga pulong sa iya, nagsabat sia sa iya nga nagasiling: Nahibal-an ko nga kon patyon ko ang akon anak, nga magapaagay ako sang inosente nga dugo; kay ikaw amo ang naghandum nga patyon sia.\n\n20 Kag gin-untay niya ang iya kamot agud patyon si Amon. Apang ginsagang ni Amon ang iya mga labo, kag ginpilas man ang iya butkon sa bagay nga indi niya magamit ini.\n\n21 Karon sang nakita sang hari nga sarang sia nga patyon ni Amon, nagsugod sia sa pagpakitluoy kay Amon nga indi sia pagpatyon.\n\n22 Apang gin-alsa ni Amon ang iya espada, kag nagsiling sa iya: Tan-awa, labuon ko ikaw luwas lang nga itugot mo sa akon nga ang akon mga kauturan mapagwa sa bilanggoan.\n\n23 Karon ang hari, nga nagakahadlok nga madulaan sia sang iya kabuhi, nagsiling: Kon kaluoyan mo ako itugot ko sa imo ang bisan ano nga imo pangayuon, bisan ang katunga sang ginharian.\n\n24 Karon sang nakita ni Amon nga nahimo niya sa tigulang nga hari ang suno sa iya luyag, nagsiling sia sa iya: Kon itugot mo nga ang akon mga kauturan mapagwa sa bilanggoan, kag amo man nga magapabilin kay Lamoni ang iya ginharian, kag indi ka maakig sa iya, kundi nga itugot nga mahimo niya ang suno sa iya kaugalingon nga mga luyag sa bisan ano nga butang nga iya ginahunahuna, kon amo sini kaluoyan ko ikaw; indi gani labuon ko ikaw agud matumba ka sa duta.\n\n25 Karon sang nasiling ni Amon ining mga pulong, ang hari nagsugod nga magkasadya tungod sang iya kabuhi.\n\n26 Kag sang nakita niya nga si Amon wala sing handum sa pagpatay sa iya, kag sang nakita man niya ang iya dako nga gugma para sa iya anak nga si Lamoni, natingala sia sing tuman, kag nagsiling: Tungod amo lamang ini tanan ang imo luyag, nga hilwayon ko ang imo mga kauturan, kag itugot nga magapabilin sa akon anak nga si Lamoni ang iya ginharian, tan-awa, itugot ko sa imo nga magapabilin sa akon anak ang iya ginharian halin sa sini nga tion kag sa wala’y katapusan; kag indi ko na sia pagdumalahan pa—\n\n27 Kag itugot ko man sa imo nga ang imo mga kauturan mapagwa sa bilanggoan, kag ikaw kag ang imo mga kauturan makakadto sa akon, sa akon ginharian; kay luyag ko gid nga makita ka. Kay ang hari tuman nga natingala sa mga pulong nga iya ginpanghambal, kag amo man sa mga pulong nga ginpanghambal sang iya anak nga si Lamoni, gani luyag niya nga mahibal-an ang mga ini.\n\n28 Kag natabo ini nga sanday Amon kag Lamoni nagpadayon sa ila pagpanglakaton padulong sa duta sang Midoni. Kag naangkon ni Lamoni ang kahamuot sa mga mata sang hari sang duta; gani ang mga kauturan ni Amon ginpagwa sa bilanggoan.\n\n29 Kag sang nakita sila ni Amon nangin tuman sia kamasinulub-on, kay tan-awa hublas sila, kag ang ila mga panit nagkalapal-ak sing tuman tungod nga gingapos sang mabakod nga mga pisi. Kag nag-antos man sila sang kagutom, kauhaw, kag tanan nga sahi sang pag-antos; apang nangin mapainumuron sila sa tanan nila nga pag-antos.\n\n30 Kag, suno sa natabo, nangin kapalaran nila nga mahulog sa mga kamot sing mas matig-a kag mas batinggilan nga katawhan; gani indi sila magpamati sa ila mga pulong, kag ginpalayas nila sila, kag ginsakit sila, kag ginpanabog sila halin sa tagsa ka balay, kag halin sa tagsa ka lugar, bisan tubtob nga nakaabot sila sa duta sang Midoni; kag didto ginpangdakop sila kag ginhunong sa bilanggoan, kag ginpanggapos sang mabakod nga mga pisi, kag ginbukot sa bilanggoan sa sulod sing madamo nga inadlaw, kag ginhilway nanday Lamoni kag Amon.\n\n", "alma 21": "Ang kasaysayan sang pagpangwali ni Aaron, kag ni Muloki, kag sang ila mga kauturan, sa mga Lamanhon.\n\nNagalakip sang mga kapitulo 21 tubtob 25.\n\n[center][font_size=26]Kapitulo 21[/font_size][/center]\n\n[i]Si Aaron nagpanudlo sa mga Amaleknon parte kay Cristo kag sang Iya Pagbayad-sala—Sanday Aaron kag ang iya mga kauturan ginbilanggo sa Midoni—Pagkatapos sang ila pagkahilway, nagpanudlo sila sa mga sinagoga kag nakahaylo sing madamo—Si Lamoni nagtugot sang kahilwayan nga pang-relihiyon sa katawhan sa duta sang Ismael. Mga 90–77 B.C.[/i]\n\n1 Karon sang magbinulagay sanday Amon kag ang iya mga kauturan sa mga dulonan sang duta sang mga Lamanhon, tan-awa si Aaron nagsugod sang iya pagpanglakaton padulong sa duta nga ginatawag sang mga Lamanhon nga Jerusalem, nga ginatawag ini sunod sa duta nga natawhan sang ila mga amay; kag didto ini sa malayo nga nagasugpon sa mga dulonan sang Mormon.\n\n2 Karon ang mga Lamanhon kag ang mga Amaleknon kag ang katawhan ni Amulon nagtukod sing isa ka dako nga siyudad nga ginatawag nga Jerusalem.\n\n3 Karon ang mga Lamanhon sa ila mismo mga kaugalingon tuman na katig-a, apang ang mga Amaleknon kag ang mga Amulonhon labi pa gid nga matig-a; gani ginpatig-a nila ang mga Lamanhon sang ila mga tagipusuon, nga magdugang sila sa kalainan kag sa ila mga kangil-aran.\n\n4 Kag natabo ini nga si Aaron nag-abot sa siyudad sang Jerusalem, kag nagsugod sa pagwali sa mga Amaleknon. Kag nagsugod sia sa pagwali sa ila sa ila mga sinagoga, kay nagpatindog sila sang mga sinagoga suno sa paagi sang mga Nehor; kay madamo sa mga Amaleknon kag sa mga Amulonhon ang nagasunod sa paagi sang mga Nehor.\n\n5 Gani, sang nagsulod si Aaron sa isa sang ila mga sinagoga agud magwali sa katawhan, kag sang nagahambal sia sa ila, tan-awa may nagtindog nga isa ka Amaleknon kag nagsugod sa pagpakigbais sa iya nga nagasiling: Ano ining imo ginapamatuod? Nakakita ka bala sang anghel? Ngaa wala nagapakita ang mga anghel sa amon? Tan-awa indi bala ining katawhan pareho kaayo sa imo katawhan?\n\n6 Nagsiling ka man, luwas lang nga maghinulsol kami madula kami. Paano mo nahibal-an ang mga panghunahuna kag tinutuyo sang amon mga tagipusuon? Paano mo nahibal-an nga may kabangdanan kami sa paghinulsol? Paano mo nahibal-an nga indi kami matarong nga katawhan? Tan-awa, nagpatindog kami sang mga santuaryo, kag nagatipon kami sang amon mga kaugalingon agud magsimba sa Dios. Nagapati kami nga ang Dios magaluwas sang tanan nga tawo.\n\n7 Karon si Aaron nagsiling sa iya: Nagapati ka bala nga ang Anak sang Dios magakari agud tuboson ang katawhan halin sa ila mga sala?\n\n8 Kag ang lalaki nagsiling sa iya: Wala kami nagapati nga nahibal-an mo ang pareho sina nga butang. Wala kami nagapati sa sining binuang nga mga tradisyon. Wala kami nagapati nga nahibal-an mo ang mga butang nga magaabot, kag wala man kami nagapati nga ang imo mga amay kag amo man nga ang amon mga amay nakahibalo parte sa mga butang nga ila ginpanghambal, parte sinang magaabot.\n\n9 Karon si Aaron nagsugod sa pagbukas sang balaan nga mga kasulatan sa ila parte sa pagkari ni Cristo, kag parte man sa pagkabanhaw sang mga minatay, kag nga mangin wala sing pagtubos para sa katawhan luwas lang nga ini paagi sa kamatayon kag mga pag-antos ni Cristo, kag sa pagbayad-sala paagi sa iya dugo.\n\n10 Kag natabo ini, sang nagsugod sia sa pagpaathag sining mga butang sa ila naakig sila sa iya, kag nagsugod sa pagyaguta sa iya; kag indi sila mamati sa mga pulong nga iya ginpanghambal.\n\n11 Gani, sang nakita niya nga indi sila mamati sa iya mga pulong, naggwa sia sa ila sinagoga, kag nagkadto sa isa ka baryo nga ginatawag nga Ani-Anti, kag didto nasalapoan niya si Muloki nga nagawali sang pulong sa ila; kag amo man si Ama kag ang iya mga kauturan. Kag nakigbais sila sa madamo parte sa pulong.\n\n12 Kag natabo ini nga nakita nila nga ang katawhan magapatig-a sang ila mga tagipusuon, gani naghalin sila kag nagkadto sa duta sang Midoni. Kag nagwali sila sang pulong sa madamo, kag diutay ang nagpati sa mga pulong nga ila ginpanudlo.\n\n13 Apang, si Aaron kag pila sang iya mga kauturan ginpangdakop kag ginhunong sa bilanggoan, kag ang nabilin sa ila nagpinalagyo halin sa duta sang Midoni padulong sa mga rehiyon sa palibot.\n\n14 Kag yadtong mga ginpanghunong sa bilanggoan nag-antos sang madamo nga butang, kag ginhilway sila sang kamot nanday Lamoni kag Amon, kag ginpakaon sila kag ginpabayoan.\n\n15 Kag naglakat sila liwat agud ipahayag ang pulong, kag gani ginhilway sila sa una nga tion halin sa bilanggoan; kag gani nag-antos sila.\n\n16 Kag naglakat sila bisan diin man sila gintuytuyan sang Espiritu sang Ginuo, nga nagawali sang pulong sang Dios sa tagsa ka sinagoga sang mga Amaleknon, ukon sa tagsa ka pagtililipon sang mga Lamanhon kon diin sila mahimo nga batonon.\n\n17 Kag natabo ini nga ang Ginuo nagsugod sa pagpakamaayo sa ila, sa bagay nga nadala nila ang madamo sa ihibalo parte sa kamatuoran; huo, napapati nila ang madamo parte sa ila mga sala, kag sa mga tradisyon sang ila mga amay nga indi husto.\n\n18 Kag natabo ini nga sanday Amon kag Lamoni nagbalik halin sa duta sang Midoni padulong sa duta sang Ismael, nga amo ang duta nga ila palanublion.\n\n19 Kag si haring Lamoni indi magtugot nga si Amon mag-alagad sa iya, ukon mangin iya alagad.\n\n20 Kundi nagsugo sia nga magpatindog sang mga sinagoga sa duta sang Ismael; kag nagsugo sia nga ang iya katawhan, ukon ang katawhan nga yara sa idalom sang iya pagginahum, magtililipon sang ila mga kaugalingon.\n\n21 Kag nagkasadya sia tungod sa ila, kag gintudloan niya sila sang madamo nga butang. Kag nagpahayag man sia sa ila nga isa sila ka katawhan nga yara sa idalom niya, kag isa sila ka hilway nga katawhan, nga hilway sila halin sa mga pagpamigos sang hari, sang iya amay; kay ang iya amay nagtugot sa iya nga maggahum sia sa katawhan nga yara sa duta sang Ismael, kag sa bug-os nga kadutaan sa palibot.\n\n22 Kag nagpahayag man sia sa ila nga may kahilwayan sila sa pagsimba sa Ginuo nga ila Dios suno sa ila mga kagustohan, sa bisan diin man sila nga lugar, kon yara ini sa duta nga yara sa idalom sang pagginahum ni haring Lamoni.\n\n23 Kag si Amon nagwali sa katawhan ni haring Lamoni; kag natabo ini nga gintudloan niya sila sang tanan nga butang parte sa mga butang nga angot sa pagkamatarong. Kag ginlaygayan niya sila adlaw-adlaw, sa bug-os nga katutum; kag namati sila sa iya mga pulong, kag nangin matutum gid sila sa pagtuman sang mga kasugoan sang Dios.\n\n", "alma 22": "[center][font_size=26]Kapitulo 22[/font_size][/center]\n\n[i]Gintudloan ni Aaron ang amay ni Lamoni parte sa Pagtuga, sang Pagkahulog ni Adan, kag sang plano sang pagtubos paagi kay Cristo—Ang hari kag ang bug-os niya nga panimalay nahaylo—Ang pagtunga sang duta sa mga Nefinhon kag sa mga Lamanhon ginpaathag. Mga 90–77 B.C.[/i]\n\n1 Karon, samtang si Amon nagapanudlo sing dalayon sa katawhan ni Lamoni sa amo nga paagi, magabalik kita sa kasaysayan ni Aaron kag sang iya mga kauturan; kay pagkatapos nga naghalin sia sa duta sang Midoni gintuytuyan sia sang Espiritu pakadto sa duta sang Nefi, bisan sa balay sang hari sang bug-os nga kadutaan luwas lamang nga ini duta sang Ismael; kag sia ang amay ni Lamoni.\n\n2 Kag natabo ini nga nagkadto sia sa iya sa sulod sang palasyo sang hari, upod ang iya mga kauturan, kag nagduko sia sa atubang sang hari, kag nagsiling sa iya: Tan-awa, O hari, mga kauturan kami ni Amon, nga imo ginhilway halin sa bilanggoan.\n\n3 Kag karon, O hari, kon pabayaan mo nga mabuhi kami, mangin imo kami mga alagad. Kag ang hari nagsiling sa ila: Tindog, kay ihatag ko sa inyo ang inyo mga kabuhi, kag indi ko pag-itugot nga mangin mga alagad ko kamo; kundi nga ipamilit ko nga tudloan ninyo ako; kay natublag ako sa kaisipan tungod sang kaalwan kag sang pagkaimportante sang mga pulong sang inyo utod nga si Amon; kag luyag ko nga mahibal-an ang kabangdanan kon ngaa wala sia naghalin sa Midoni upod sa inyo.\n\n4 Kag si Aaron nagsiling sa hari: Tan-awa, ang Espiritu sang Ginuo nagtawag sa iya sa iban nga lugar; nagkadto sia sa duta sang Ismael agud tudloan ang katawhan ni Lamoni.\n\n5 Karon ang hari nagsiling sa ila: Ano ining inyo ginsiling parte sa Espiritu sang Ginuo? Tan-awa, amo ini ang butang nga nagatublag sa akon.\n\n6 Kag, ano ining ginsiling ni Amon—Kon maghinulsol kamo maluwas kamo, kag kon indi kamo maghinulsol, isikway kamo sa katapusan nga adlaw?\n\n7 Kag si Aaron nagsabat sa iya kag nagsiling sa iya: Nagapati ka bala nga may Dios? Kag ang hari nagsiling: Nahibal-an ko nga ang mga Amaleknon nagasiling nga may Dios, kag gintugotan ko sila nga magpatindog sila sang mga santuaryo agud matipon nila ang ila mga kaugalingon agud simbahon sia. Kag kon karon masiling kamo nga may Dios, tan-awa magapati ako.\n\n8 Kag karon sang nabatian ini ni Aaron, nagsugod sa pagkasadya ang iya tagipusuon, kag nagsiling sia: Tan-awa, pat-od gid nga pareho nga nagakabuhi ka, O hari, may yara sang Dios.\n\n9 Kag ang hari nagsiling: Ang Dios bala amo inang Dakong Espiritu nga nagdala sang aton mga amay halin sa duta sang Jerusalem?\n\n10 Kag si Aaron nagsiling sa iya: Huo, sia inang Dakong Espiritu, kag gintuga niya ang tanan nga butang sa langit kag sa duta. Nagapati ka bala sini?\n\n11 Kag nagsiling sia: Huo, nagapati ako nga gintuga sang Dako nga Espiritu ang tanan nga butang, kag ginapangabay ko nga sugiran mo ako parte sining tanan nga butang, kag magapati ako sa imo mga pulong.\n\n12 Kag natabo ini nga sang nakita ni Aaron nga ang hari magapati sa iya mga pulong, nagsugod sia halin sa pagtuga kay Adan, nga ginabasa ang balaan nga mga kasulatan sa hari—kon paano gintuga sang Dios ang tawo sa iya kaugalingon nga dagway, nga ginhatagan sia sang Dios sang mga kasugoan, kag tungod sang paglapas, ang tawo nahulog.\n\n13 Kag ginpaathag ni Aaron sa iya ang balaan nga mga kasulatan halin sa pagtuga kay Adan, nga ginapaathag ang pagkahulog sang tawo sa iya atubang, kag ang ila dutan-on nga kahimtangan kag amo man ang plano sang pagtubos, nga ginhanda halin pa sa pagtuga sang kalibutan, paagi kay Cristo, para sa tanan nga sin-o man nga magpati sa iya ngalan.\n\n14 Kag tungod ang tawo nahulog indi sia makaagom sang merito sa bisan ano nga butang nga sia lang sa iya kaugalingon; apang ang mga pag-antos kag kamatayon ni Cristo nagabayad para sa ila mga sala, paagi sa pagtuo kag paghinulsol, kag iban pa; kag ginabugto niya ang mga gapos sang kamatayon, agud ang lulubngan mangin wala sing kadalag-an, kag ang kasakit sang kamatayon pagadaugon paagi sa mga paglaum sa himaya; kag ginpaathag ni Aaron ining tanan nga butang sa hari.\n\n15 Kag natabo ini nga pagkatapos nga mapaathag ni Aaron ining mga butang sa iya, ang hari nagsiling: Ano ang akon himuon agud maangkon ko ining kabuhi nga wala’y katapusan nga imo ginahambal? Huo, ano ang akon himuon agud mabun-ag ako sa Dios, nga ining malain nga espiritu magabot halin sa akon dughan, kag mabaton ang iya Espiritu, agud mapuno ako sang kalipay, agud indi ako pag-isikway sa katapusan nga adlaw? Tan-awa, siling niya, ihatag ko ang tanan nga yari sa akon, huo, talikdan ko ang akon ginharian agud mabaton ko ining dako nga kalipay.\n\n16 Apang si Aaron nagsiling sa iya: Kon ginahandum mo ini nga butang, kon magduko ka sa atubang sang Dios, huo, kon hinulsulan mo ang tanan mo nga sala, kag magduko sa atubang sang Dios, kag manawag sa iya ngalan sa pagtuo, nga nagapati nga makabaton ka, gani mabaton mo ang paglaum nga imo ginahandum.\n\n17 Kag natabo ini nga sang nahambal ni Aaron ining mga pulong, ang hari nagduko sa atubang sang Ginuo, sa iya mga tuhod; huo, bisan nga naghapa sia mismo sa duta, kag nagsinggit sing mabaskog nga nagasiling:\n\n18 O Dios, ginhambalan ako ni Aaron nga may Dios; kag kon may Dios, kag kon ikaw ang Dios, mahimo bala nga ipakilala mo ang imo kaugalingon sa akon, kag talikdan ko ang tanan ko nga sala agud makilala ka, kag agud magbangon ako halin sa kamatayon, kag maluwas sa katapusan nga adlaw. Kag karon sang nasiling sang hari ining mga pulong, natumba sia nga daw patay na sia.\n\n19 Kag natabo ini nga ang iya mga alagad nagdinalagan kag ginsugiran ang reyna sang tanan nga natabo sa hari. Kag ginkadtoan niya ang hari; kag sang nakita niya sia nga nagahigda nga daw patay na sia, kag amo man si Aaron kag ang iya mga kauturan nga nagatindog nga daw sila ang kabangdanan sang iya pagkatumba, naakig sia sa ila, kag nagsugo nga pangdakpon sila sang iya mga alagad, ukon sang mga alagad sang hari, kag pamatyon sila.\n\n20 Karon nakita sang mga alagad ang kabangdanan sang pagkatumba sang hari, gani wala sila nangisog nga ipadapat ang ila mga kamot kanday Aaron kag sa iya mga kauturan; kag nagpakitluoy sila sa reyna nga nagasiling: Ngaa nagasugo ka nga pamatyon namon ining mga tawo, samtang tan-awa ang isa sa ila mas makusog pa sangsa amon tanan? Gani makalatumba kami sa ila atubang.\n\n21 Karon sang nakita sang reyna ang kahadlok sang mga alagad nagsugod man sia nga mahadlok sing tuman kay basi may malain nga matabo sa iya. Kag ginsugo niya ang iya mga alagad nga maglakat sila kag panawgon ang katawhan agud pamatyon nila sanday Aaron kag ang iya mga kauturan.\n\n22 Karon sang nakita ni Aaron ang determinasyon sang reyna, sia, nga nakahibalo man sang katig-a sang mga tagipusuon sang katawhan, nagkahadlok nga basi ang kadam-an magtililipon sang ila mga kaugalingon, kag may matabo nga isa ka dako nga pagbinaisay kag kinagamo sa tunga nila; gani gin-untay niya ang iya kamot kag ginpabangon ang hari halin sa duta, kag nagsiling sa iya: Tindog. Kag nagtindog sia sa iya mga tiil nga nagabaton sang iya kusog.\n\n23 Karon nahimo ini sa atubang sang reyna kag sang madamo nga alagad. Kag sang nakita nila ini natingala gid sila, kag nagsugod nga mahadlok. Kag ang hari nagtindog, kag nagsugod nga magtudlo sa ila. Kag gintudloan niya sila sa bagay nga ang iya bug-os nga panimalay nahaylo sa Ginuo.\n\n24 Karon may kadam-an nga nagtililipon tungod sang sugo sang reyna, kag may nagsugod nga dako nga mga pagkumod sa tunga nila tungod kay Aaron kag sa iya mga kauturan.\n\n25 Apang nagtindog ang hari sa tunga nila kag nagtudlo sa ila. Kag napakalma sila tuhoy kay Aaron kag sa mga kaupod niya.\n\n26 Kag natabo ini nga sang nakita sang hari nga ang katawhan napakalma, ginpatindog niya sanday Aaron kag ang iya mga kauturan sa tunga sang kadam-an, kag agud nga iwali nila ang pulong sa ila.\n\n27 Kag natabo ini nga ang hari nagpadala sing pabantala sa bug-os nga kadutaan, sa tanan niya nga katawhan nga yara sa tanan niya nga kadutaan, nga yara sa tanan nga rehiyon sa palibot, nga ang dulonan nagalab-ot bisan pa sa dagat, sa este kag sa weste, kag napain halin sa duta sang Zarahemla sing isa ka makitid nga kamingawan, nga nagalab-ot halin sa dagat sa este bisan tubtob sa dagat sa weste, kag palibot sa mga dulonan sang baybayon, kag sa mga dulonan sang kamingawan nga yara sa norte sa tupad sang duta sang Zarahemla, lapos sa mga dulonan sang Manti, sa tupad sang ulo sang suba sang Sidon, nga nagailig halin sa este padulong sa weste—kag gani ang mga Lamanhon kag ang mga Nefinhon napain.\n\n28 Karon, ang mas matamad nga bahin sang mga Lamanhon nagpuyo sa kamingawan, kag nag-istar sa mga tolda; kag naglinapta sila sa bug-os nga kamingawan sa weste, sa duta sang Nefi; huo, kag amo man sa weste sang duta sang Zarahemla, sa mga dulonan sa tupad sang baybayon, kag sa weste sa duta sang Nefi, sa lugar sang una nga ginpanubli sang ila mga amay, kag gani nagatambi sa tupad sang baybayon.\n\n29 Kag amo man may madamo nga Lamanhon sa este sa tupad sang baybayon nga sa diin sila ginpanabog sang mga Nefinhon. Kag gani ang mga Nefinhon halos nalibutan sang mga Lamanhon; apang ang mga Nefinhon nagpanag-iya na sang tanan nga norte nga bahin sang kadutaan tubtob sa dulonan sang kamingawan, sa ulo sang suba sang Sidon, halin sa este padulong sa weste, palibot sa kilid sang kamingawan; sa norte, bisan tubtob nga nakaabot sila sa duta nga ila ginatawag nga Bugana.\n\n30 Kag nagatambi ini sa duta nga ila ginatawag nga Kamingaw, tungod malayo ini katama pa-norte nga nagalab-ot ini sa duta nga may mga tawo sadto kag nalaglag, nga ang ila mga tul-an amo ang amon ginasiling, nga nasalapoan sang katawhan ni Zarahemla, tungod ini amo ang lugar nga una nila nga gindungkaan.\n\n31 Kag nag-abot sila halin didto padulong sa kamingawan sa sur. Gani ang duta pa-norte ginatawag nga Kamingaw, kag ang duta pa-sur ginatawag nga Bugana, ini nga isa ka kamingawan nga napuno sang tanan nga sari sang maila nga sapat sang tagsa ka sahi, isa ka bahin sini naghalin sa duta pa-norte para sa pagkaon.\n\n32 Kag karon, ang kalayuon sini isa lamang ka adlaw kag tunga nga pagpanglakaton para sa isa ka Nefinhon, sa dulonan sang Bugana kag sang duta nga Kamingaw, halin sa este padulong sa dagat sa weste; kag gani ang duta sang Nefi kag ang duta sang Zarahemla halos nalibutan sang tubig, nga didto may isa ka gamay nga makitid nga duta sa ulot sang duta pa-norte kag sa duta pa-sur.\n\n33 Kag natabo ini nga ang mga Nefinhon nagpuyo sa duta nga Bugana, bisan halin sa este padulong sa weste nga dagat, kag gani ang mga Nefinhon sa ila kaalam, upod ang ila mga bantay kag ang ila mga kasoldadohan, nagbalabag sa mga Lamanhon sa sur, agud sa sini nga paagi wala na sila sing maangkon pa sa norte, agud indi nila masalakay ang duta pa-norte.\n\n34 Gani ang mga Lamanhon wala na sing maangkon pa luwas sa duta sang Nefi, kag ang kamingawan sa palibot. Karon kaalam ini sa mga Nefinhon—tungod ang mga Lamanhon ila mga kaaway, indi nila pag-itugot nga mag-antos sila sa tagsa ka bahin, kag amo man agud makaangkon sila sing isa ka pungsod nga sa diin sila makapalagyo, suno sa ila luyag.\n\n35 Kag karon ako, pagkatapos nga nasiling ini, magabalik liwat sa kasaysayan nanday Amon kag Aaron, Omner kag Himni, kag sang ila mga kauturan.\n\n", "alma 23": "[center][font_size=26]Kapitulo 23[/font_size][/center]\n\n[i]Ang kahilwayan nga pang-relihiyon ginbantala—Ang mga Lamanhon sa pito ka kadutaan kag mga siyudad nahaylo—Gintawag nila ang ila mga kaugalingon nga mga Anti-Nefi-Lehi kag nahilway halin sa sumpa—Ang mga Amaleknon kag ang mga Amulonhon nagsikway sang kamatuoran. Mga 90–77 B.C.[/i]\n\n1 Tan-awa, natabo ini nga ang hari sang mga Lamanhon nagpadala sing isa ka pabantala sa tanan niya nga katawhan, nga indi nila pagpadapatan sang ila mga kamot si Amon, ukon si Aaron, ukon si Omner, ukon si Himni, ukon bisan sin-o sa ila mga kauturan nga magwali sang pulong sang Dios, sa kon diin nga lugar nga ila kadtoan, sa bisan diin nga bahin sang ila duta.\n\n2 Huo, nagpadala sia sing isa ka mando sa ila, nga indi nila sila pagpadapatan sang ila mga kamot agud gapuson sila, ukon agud ihunong sila sa bilanggoan; kag indi man nila sila pagduplaan, ukon pagsakiton, ukon pagtabugon pagwa sa ila mga sinagoga, ukon pagsilotan; kag indi man nila sila pagbatuhon, kundi nga mangin hilway sila nga makasulod sa ila mga balay, kag amo man sa ila mga templo, kag sa ila mga santuaryo.\n\n3 Kag gani makawali sila sang pulong suno sa ila mga luyag, kay ang hari nahaylo sa Ginuo, kag ang tanan niya nga panimalay; gani nagpadala sia sang iya pabantala sa bug-os nga kadutaan sa iya katawhan, agud ang pulong sang Dios indi mapunggan, kundi nga magalapnag ini sa bug-os nga kadutaan, agud ang iya katawhan makumbinse parte sa malain nga mga tradisyon sang ila mga amay, kag makumbinse sila nga mag-ulolutod sila tanan, kag indi sila dapat magpamatay, kag magpangagaw, kag magpangawat, kag magpanglahi, kag maghimo sing bisan ano nga sari sang kalainan.\n\n4 Kag karon natabo ini nga sang napadala sang hari ini nga pabantala, nga si Aaron kag ang iya mga kauturan naglakat sa tagsa ka siyudad, kag sa tagsa ka balay sang pagsimba, nga nagapahamtang sang mga simbahan, kag nagakonsagrar sang mga pari kag mga manunudlo sa bug-os nga kadutaan sa mga Lamanhon, agud magwali kag magtudlo sang pulong sang Dios sa ila; kag gani nagsugod sila nga mangin madinalag-on.\n\n5 Kag linibo ang nadala sa ihibalo parte sa Ginuo, huo, linibo ang nadala sa pagpati sa mga tradisyon sang mga Nefinhon; kag gintudloan sila sang mga kasulatan kag mga propesiya nga ginpasa-pasa bisan tubtob sa sini nga panahon.\n\n6 Kag pareho kasigurado nga buhi ang Ginuo, gani sigurado nga ang tanan nga nagpati, ukon ang tanan nga nadala sa ihibalo parte sa kamatuoran, paagi sa pagpangwali nanday Amon kag sang iya mga kauturan, suno sa espiritu sang rebelasyon kag sang propesiya, kag sang gahum sang Dios nga nagahikot sang mga milagro sa ila—huo, ginasiling ko sa inyo, pareho nga buhi ang Ginuo, ang tanan nga Lamanhon nga nagpati sa ila pagpangwali, kag nahaylo sa Ginuo, wala gid nagtalikod.\n\n7 Kay nangin isa sila ka matarong nga katawhan; ginbuy-an nila ang mga armas sang ila pagrebelde, nga wala na sila magpakig-away batok sa Dios, kag wala man batok sa bisan sin-o sang ila mga kauturan.\n\n8 Karon, amo ini sila ang nahaylo sa Ginuo:\n\n9 Ang katawhan sang mga Lamanhon nga yara sa duta sang Ismael;\n\n10 Kag amo man sang katawhan sang mga Lamanhon nga yara sa duta sang Midoni;\n\n11 Kag amo man sang katawhan sang mga Lamanhon nga yara sa siyudad sang Nefi;\n\n12 Kag amo man sang katawhan sang mga Lamanhon nga yara sa duta sang Silom, kag yara sa duta sang Semlon, kag sa siyudad sang Lemuel, kag sa siyudad sang Simnilom.\n\n13 Kag amo ini ang mga ngalan sang mga siyudad sang mga Lamanhon nga nahaylo sa Ginuo; kag amo ini sila ang nagbuya sang mga armas sang ila pagrebelde, huo, ang tanan nila nga armas sa giyera; kag tanan sila mga Lamanhon.\n\n14 Kag ang mga Amaleknon wala nahaylo, luwas sa isa lamang; wala man sing bisan isa sang mga Amulonhon; kundi nga ginpatig-a nila ang ila mga tagipusuon, kag amo man ang mga tagipusuon sang mga Lamanhon sa sina nga bahin sang duta nga kon sa diin sila nagapuyo, huo, kag ang tanan nila nga baryo kag ang tanan nila nga siyudad.\n\n15 Gani, ginsambit namon ang tanan nga siyudad sang mga Lamanhon nga sa diin sila naghinulsol kag nakahibalo parte sa kamatuoran, kag nahaylo.\n\n16 Kag karon natabo ini nga ang hari kag yadtong mga nahaylo maluyag nga makaangkon sila sang ngalan agud paagi sa sini makilal-an sila halin sa ila mga kauturan; gani ang hari nagpalaygay kay Aaron kag sa madamo nila nga pari, parte sa ngalan nga dapat nila dal-on sa ila mga kaugalingon, agud makilal-an sila.\n\n17 Kag natabo ini nga gintawag nila ang ila mga ngalan nga mga Anti-Nefi-Lehi; kag gintawag sila sa sini nga ngalan kag wala na gintawag nga mga Lamanhon.\n\n18 Kag nagsugod sila nga mangin isa ka tuman kapisan nga katawhan; huo, kag mainabyanon sila sa mga Nefinhon; gani, ginsugdan nila ang pagpakig-angot sa ila, kag ang sumpa sang Dios wala na nagsunod pa sa ila.\n\n", "alma 24": "[center][font_size=26]Kapitulo 24[/font_size][/center]\n\n[i]Ang mga Lamanhon nagsalakay batok sa katawhan sang Dios—Ang mga Anti-Nefi-Lehi nagkasadya kay Cristo kag ginbisita sang mga anghel—Ginpili nila ang mag-antos sang kamatayon sangsa pangapinan ang ila mga kaugalingon—Dugang pa nga mga Lamanhon ang nahaylo. Mga 90–77 B.C.[/i]\n\n1 Kag natabo ini nga ang mga Amaleknon kag ang mga Amulonhon kag ang mga Lamanhon nga yara sa duta sang Amulon, kag amo man sa duta sang Helam, kag yara sa duta sang Jerusalem, kag sa malip-ot nga pulong, sa bug-os nga kadutaan sa palibot, nga wala nahaylo kag wala nagdala sa ila mga kaugalingon sang ngalan nga Anti-Nefi-Lehi, ginsugyot sang mga Amaleknon kag sang mga Amulonhon nga maakig batok sa ila mga kauturan.\n\n2 Kag ang ila dumot nangin tuman kadako batok sa ila, bisan tubtob nga nagsugod sila sa pagrebelde batok sa ila hari, sa bagay nga indi na nila luyag nga mangin hari pa nila sia; gani, nagkapot sila sang mga armas batok sa katawhan sang Anti-Nefi-Lehi.\n\n3 Karon ginhatag sang hari ang ginharian sa iya anak, kag gintawag niya ang iya ngalan nga Anti-Nefi-Lehi.\n\n4 Kag ang hari napatay sa sinang amo man nga tuig nga ang mga Lamanhon nagsugod sa paghimo sang mga pagpanghanda para sa giyera batok sa katawhan sang Dios.\n\n5 Karon sang nakita nanday Amon kag sang iya mga kauturan kag sang tanan sadtong mga nag-upod sa iya ang mga pagpanghanda sang mga Lamanhon sa pagpamatay sang ila mga kauturan, nagkadto sila sa duta sang Midian, kag didto nakigkita si Amon sa tanan niya nga mga kauturan; kag halin didto nagkadto sila sa duta sang Ismael agud makahiwat sila sing isa ka konseho upod kay Lamoni kag amo man sa iya utod nga si Anti-Nefi-Lehi, kon ano ang ila himuon agud pangapinan ang ila mga kaugalingon batok sa mga Lamanhon.\n\n6 Karon wala sing bisan isa ka tawo sa tanan nga katawhan nga nahaylo sa Ginuo nga maluyag magkapot sang mga armas batok sa ila mga kauturan; indi, indi gani sila bisan maghimo sang kon ano nga pagpanghanda para sa giyera; huo, kag amo man, ang ila hari nagsugo sa ila nga indi nila ini dapat himuon.\n\n7 Karon, amo ini ang mga pulong nga iya ginsiling sa katawhan parte sa amo nga bagay: Ginapasalamatan ko ang akon Dios, pinalangga kong katawhan, nga ang aton dakong Dios sa kaayo nagpadala sining aton mga kauturan, ang mga Nefinhon, sa aton agud magwali sa aton, kag agud magkumbinse sa aton sang mga tradisyon sang aton malain nga mga amay.\n\n8 Kag tan-awa, ginapasalamatan ko ang akon dakong Dios nga ginhatagan niya kita sing isa ka bahin sang iya Espiritu agud pahumokon ang aton mga tagipusuon, nga nasugdan naton ang pagpakig-angot sa sining mga kauturan, ang mga Nefinhon.\n\n9 Kag tan-awa, ginapasalamatan ko man ang akon Dios, nga paagi sa pagpasugod sining pagpakig-angot nakumbinse kita sang aton mga sala, kag sang madamo nga pagpamatay nga aton nahimo.\n\n10 Kag ginapasalamatan ko man ang akon Dios, huo, ang akon dakong Dios, nga gintugotan niya kita nga hinulsulan ining mga butang, kag ginpatawad man niya kita sang madamo naton nga sala kag mga pagpamatay nga aton nahimo, kag ginkakas ang kabasulanan halin sa aton mga tagipusuon, paagi sa mga merito sang iya Anak.\n\n11 Kag karon tan-awa, mga kauturan ko, tungod amo lamang ini ang aton mahimo (bangod kita ang labing nagtalang sa tanan nga katawhan) sa paghinulsol sang tanan naton nga sala kag sang madamo nga pagpamatay nga aton nahimo, kag sa pagkumbinse sa Dios nga kakason ang mga ini halin sa aton mga tagipusuon, kay amo lamang ini ang aton mahimo nga maghinulsol sing tuman sa atubang sang Dios agud kakason niya ang aton mantsa—\n\n12 Karon, labing pinalangga kong mga kauturan, tungod ginkakas na sang Dios ang aton mga mantsa, kag ang aton mga espada nagaidlak na, gani indi na naton pagmantsahan pa ang aton mga espada sang dugo sang aton mga kauturan.\n\n13 Tan-awa, ginasiling ko sa inyo, Indi, ipahigad naton ang aton mga espada agud nga indi mamantsahan ang mga ini sang dugo sang aton mga kauturan; kay basi, kon mantsahan naton liwat ang aton mga espada indi na mahugasan ang mga ini nga mag-idlak paagi sa dugo sang Anak sang aton dakong Dios, nga ipaagay para sa pagbayad sang aton mga sala.\n\n14 Kag ang dakong Dios nangin maluluy-on sa aton, kag ginpahibalo ining mga butang sa aton agud nga indi kita madula; huo, kag ginpahibalo na niya ngadaan ining mga butang sa aton, tungod palangga niya ang aton mga kalag pareho sang iya pagpalangga sa aton mga anak; gani, sa iya kaluoy ginabisitahan niya kita paagi sa iya mga anghel, agud ang plano sang kaluwasan mapahibalo sa aton kag sa palaabuton nga mga henerasyon.\n\n15 O, daw ano kamaluluy-on sang aton Dios! Kag karon tan-awa, tungod amo lamang ini ang aton mahimo agud makakas ang aton mga mantsa halin sa aton, kag ang aton mga espada ginpaidlak, taguon naton ang mga ini agud matipigan ang mga ini nga nagaidlak, bilang testimonya sa aton Dios sa katapusan nga adlaw, ukon sa adlaw nga dal-on na kita nga magtindog sa iya atubang agud hukman, nga wala naton mamantsahi ang aton mga espada sa dugo sang aton mga kauturan sugod sang ginpahayag niya ang iya pulong sa aton kag ginhimo kita nga matinlo paagi sa sini.\n\n16 Kag karon, mga kauturan ko, kon ang aton mga kauturan magtinguha nga pamatyon kita, tan-awa, taguon naton ang aton mga espada, huo, bisan pa nga ilubong naton ang mga ini sing madalom sa duta, agud matipigan ang mga ini nga nagaidlak, bilang testimonya nga wala gid naton paggamita ang mga ini, sa katapusan nga adlaw; kag kon pamatyon kita sang aton mga kauturan, tan-awa, magakadto kita sa aton Dios kag maluwas.\n\n17 Kag karon natabo ini nga sang nakatapos ang hari sining mga hambalanon, kag ang tanan nga katawhan nagatililipon, ginpanguha nila ang ila mga espada, kag ang tanan nga mga armas nga gingamit para sa pagpaagay sang dugo sang tawo, kag ginpanglubong nila ang mga ini sing madalom sa duta.\n\n18 Kag ini ila ginhimo, tungod ini sa ila panan-aw isa ka testimonya sa Dios, kag amo man sa mga tawo, nga indi na gid sila maggamit liwat sang mga armas sa pagpaagay sang dugo sang tawo; kag ini ila ginhimo, nga nagapamatuod kag nagapakighisugot sa Dios, nga imbes nga magpaagay sang dugo sang ila mga kauturan itugyan nila ang ila mga kabuhi; kag imbes nga kuhaan nila ang isa ka utod hatagan nila sia; kag imbes nga maghinguyang sang ila mga inadlaw sa katamaron magapangabudlay sila sing todo paagi sa ila mga kamot.\n\n19 Kag gani makita naton nga, sang nadala ang mga Lamanhon sa pagpati kag sa paghibalo sang kamatuoran, nangin malig-on sila, kag handa nga mag-antos bisan tubtob sa kamatayon imbes nga maghimo sang sala; kag gani makita naton nga ginpanglubong nila ang ila mga armas sang paghidaet, ukon ginpanglubong nila ang mga armas sa giyera, para sa paghidaet.\n\n20 Kag natabo ini nga ang ila mga kauturan, ang mga Lamanhon, naghimo sang mga pagpanghanda para sa giyera, kag nagtaklad sa duta sang Nefi para sa katuyoan nga patyon ang hari, kag magbutang sang lain nga magbulos sa iya, kag pamatyon man ang katawhan sang Anti-Nefi-Lehi sa kadutaan.\n\n21 Karon sang nakita sang katawhan nga nagapadulong sila batok sa ila nagguluwa sila agud sugataon sila, kag naghalapa mismo sa duta sa ila atubang, kag nagsugod sa pagtawag sang ngalan sang Ginuo; kag gani yara sila sa amo nga kahimtangan sang nagsugod ang mga Lamanhon sa pagsalakay sa ila, kag nagsugod sa pagpamatay sa ila paagi sa espada.\n\n22 Kag gani nga wala sing may nagbato, ginpamatay nila ang isa ka libo kag lima sa ila; kag nahibal-an naton nga bulahan sila kay nagtaliwan sila agud magpuyo upod sa ila Dios.\n\n23 Karon sang nakita sang mga Lamanhon nga ang ila mga kauturan indi magpalagyo sa espada, kag indi man sila maglikaw sa tuo nayon ukon sa wala, kundi nga mahigda sila kag mapatay, kag gindayaw ang Dios bisan sa mismo nga pagkapatay sa idalom sang espada—\n\n24 Karon sang nakita ini sang mga Lamanhon nagpugong sila sa pagpamatay sa ila; kag may madamo nga ang ila mga tagipusuon napuno sang balatyagon para sinang ila mga kauturan nga nagkalamatay sa idalom sang espada, kay naghinulsol sila sang mga butang nga ila nahimo.\n\n25 Kag natabo ini nga ginpanghaboy nila ang ila mga armas sa giyera, kag indi na sila maluyag nga kuhaon pa ang mga ini liwat, kay nasakitan sila tungod sang mga pagpamatay nga ila nahimo; kag naghalapa sila pareho sang ila mga kauturan, nga nagasalig sa mga kaluoy sinang ang mga butkon naalsa agud patyon sila.\n\n26 Kag natabo ini nga ang katawhan sang Dios ginbuylogan sa sina nga adlaw sing masobra pa sa kadamuon sang nagkalamatay; kag yadtong mga nagkalamatay mga matarong nga katawhan, gani wala kita sing rason sa pagduhaduha nga naluwas sila.\n\n27 Kag wala sing malain nga tawo nga napatay sa ila; apang may masobra sa isa ka libo nga nadala sa ihibalo parte sa kamatuoran; gani makita naton nga ang Ginuo nagahikot sa madamo nga paagi tuhoy sa kaluwasan sang iya katawhan.\n\n28 Karon ang pinakadako nga kadamuon sadtong mga Lamanhon nga nagpamatay sing madamo kaayo sang ila mga kauturan amo ang mga Amaleknon kag mga Amulonhon, ang pinakadako nga kadamuon sa ila nagasunod sa paagi sang mga Nehor.\n\n29 Karon, sa sadtong mga nagbuylog sa katawhan sang Ginuo, wala sing mga Amaleknon ukon mga Amulonhon, ukon mga nagasunod sa paagi ni Nehor, kundi nga sila amo ang tunay nga mga kaliwat nanday Laman kag Lemuel.\n\n30 Kag gani maathag naton nga makita, nga pagkatapos nga ang isa ka katawhan sadto nga nasanagan sang Espiritu sang Dios, kag nakaangkon sing dako nga ihibalo sang mga butang nga naangot sa pagkamatarong, kag dayon nahulog sa sala kag kalapasan, labi sila nga magpatig-a, kag gani ang ila kahimtangan mangin mas malain pa sangsa kon wala sila makahibalo sining mga butang.\n\n", "alma 25": "[center][font_size=26]Kapitulo 25[/font_size][/center]\n\n[i]Naglapnag ang pagpanalakay sang mga Lamanhon—Ang mga kaliwatan sang mga pari ni Noe nagkalamatay suno sa ginpropesiya ni Abinadi—Madamo nga mga Lamanhon ang nahaylo kag nagbuylog sa katawhan sang Anti-Nefi-Lehi—Nagpati sila kay Cristo kag nagtuman sang layi ni Moises. Mga 90–77 B.C.[/i]\n\n1 Kag tan-awa, karon natabo ini nga yadtong mga Lamanhon labi nga naakig tungod napatay nila ang ila mga kauturan; gani nanumpa sila nga magtimalus sa mga Nefinhon; kag wala na sila nagtinguha pa sa pagpamatay sang katawhan sang Anti-Nefi-Lehi sa sina nga tion.\n\n2 Kundi nga gindala nila ang ila mga kasoldadohan kag nagtabok sa mga dulonan sang duta sang Zarahemla, kag ginsalakay ang katawhan nga yara sa duta sang Amonihas kag ginpamatay sila.\n\n3 Kag pagkatapos sina, madamo sila sang mga nangin inaway batok sa mga Nefinhon nga sa diin napanabog sila kag napamatay.\n\n4 Kag sa mga Lamanhon nga nagkalamatay amo ang halos tanan nga kaliwatan ni Amulon kag sang iya mga kauturan, nga mga pari ni Noe, kag nagkalamatay sila paagi sa mga kamot sang mga Nefinhon;\n\n5 Kag ang nagkalabilin, nga nakapalagyo padulong sa este nga bahin sang kamingawan, kag nakaagaw sang gahum kag awtoridad batok sa mga Lamanhon, nagpahanabo nga madamo sang mga Lamanhon ang magkalamatay paagi sa kalayo tungod sang ila pagpati—\n\n6 Kay madamo sa ila, pagkatapos nga nagbatas sing dako nga kapierdihan kag tuman nga pag-antos, nagsugod nga mapukaw sa pagdumdum sang mga pulong nga ginwali sa ila nanday Aaron kag sang iya mga kauturan sa ila duta; gani nagsugod sila nga indi na magpati sa mga tradisyon sang ila mga amay, kag magpati sa Ginuo, kag nga naghatag sia sing dako nga gahum sa mga Nefinhon; kag gani madamo sa ila ang nahaylo sa kamingawan.\n\n7 Kag natabo ini nga ang mga tagdumala nga mga nagkalabilin sang mga anak ni Amulon nagpahanabo nga pamatyon sila, huo, ang tanan nga nagpati sa sining mga butang.\n\n8 Karon ini nga pagkamartir amo ang rason nga madamo sang ila mga kauturan ang mapukaw sa kaakig; kag didto nagsugod nga may pagbinaisay sa kamingawan; kag ang mga Lamanhon nagsugod sa pagpangita sang kaliwatan ni Amulon kag sang iya mga kauturan kag nagsugod sa pagpamatay sa ila; kag nagpalagyo sila padulong sa este nga bahin sang kamingawan.\n\n9 Kag tan-awa ginapangita sila sa sini nga adlaw sang mga Lamanhon. Gani natuman ang mga pulong ni Abinadi, nga iya ginsiling parte sa kaliwatan sang mga pari nga nagpapatay sa iya paagi sa kalayo.\n\n10 Kay nagsiling sia sa ila: Kon ano ang inyo himuon sa akon mangin sulundan sang mga butang nga magaabot.\n\n11 Kag karon si Abinadi amo ang una nga nag-antos sang kamatayon paagi sa kalayo tungod sang iya pagpati sa Dios; karon amo ini ang buot niya silingon, nga madamo ang magaantos sang kamatayon paagi sa kalayo, pareho sang iya naagyan.\n\n12 Kag nagsiling sia sa mga pari ni Noe nga ang ila kaliwatan mangin rason nga madamo ang pamatyon, sa amo man nga paagi nga ginhimo sa iya, kag palaptahon sila sa gwa kag pamatyon, bisan pareho nga ang isa ka carnero nga wala sing manugpahalab ginatabog kag ginapatay sang mabangis nga mga sapat; kag karon tan-awa, ining mga pulong napamatud-an, kay ginpanabog sila sang mga Lamanhon, kag ginpangita sila, kag ginpangsakit sila.\n\n13 Kag natabo ini nga sang nakita sang mga Lamanhon nga indi nila madaug ang mga Nefinhon nagbalik sila liwat sa ila kaugalingon nga duta; kag madamo sa ila ang nagkadto agud magpuyo sa duta sang Ismael kag sa duta sang Nefi, kag nagbuylog sila sa katawhan sang Dios, nga amo ang katawhan sang Anti-Nefi-Lehi.\n\n14 Kag ginpanglubong man nila ang ila mga armas sa giyera, pareho sang ginhimo sang ila mga kauturan, kag nagsugod sila nga mangin isa ka matarong nga katawhan; kag naglakat sila sa mga dalanon sang Ginuo, kag nagbantay sa pagtuman sang iya mga kasugoan kag sang iya mga pagsulundan.\n\n15 Huo, kag nagtuman sila sang layi ni Moises; kay ginakinahanglan nga magtuman pa sila sang layi ni Moises kay wala pa ini tanan natuman. Apang sa pihak sang layi ni Moises, nagpaabot sila sa pagkari ni Cristo, nga ginakabig nga ang layi ni Moises isa ka simbolo sang iya pagkari, kag nagapati nga kinahanglan gid sila magtuman sang panggwa nga mga hilikuton tubtob sa tion nga ipakita sia sa ila.\n\n16 Karon wala sila naghunahuna nga ang kaluwasan nagaabot paagi sa layi ni Moises; kundi nga ang layi ni Moises nagbulig sa pagpabakod sang ila pagtuo kay Cristo; kag gani napadayon nila ang paglaum paagi sa pagtuo, tuhoy sa wala’y katapusan nga kaluwasan, nga nagasandig sa espiritu sang propesiya, nga naghambal sinang mga butang nga magaabot.\n\n17 Kag karon tan-awa, sanday Amon, kag Aaron, kag Omner, kag Himni, kag ang ila mga kauturan nagkasadya sing tuman, tungod sang kadalag-an nga naagom nila sa mga Lamanhon, sang nakita nila nga ang Ginuo nagtugot sa ila suno sa ila mga pangamuyo, kag napamatud-an man niya ang iya pulong sa ila sa tagsa ka punto.\n\n", "alma 26": "[center][font_size=26]Kapitulo 26[/font_size][/center]\n\n[i]Si Amon nagkasadya sa Ginuo—Ang mga matutum ginapabakod sang Ginuo kag ginahatagan sang kaalam—Paagi sa pagtuo ang mga tawo makadala sang linibo ka mga kalag padulong sa paghinulsol—Ang Dios may tanan nga gahum kag nakahangop sang tanan nga butang. Mga 90–77 B.C.[/i]\n\n1 Kag karon, amo ini ang mga pulong ni Amon sa iya mga kauturan nga nagasiling sang amo sini: Mga utod ko kag mga kaupdanan ko, tan-awa ginasiling ko sa inyo, daw ano kadako nga kabangdanan agud magkasadya kita; kay napanghunahuna bala naton sang nagsugod kita halin sa duta sang Zarahemla nga ang Dios magahatag sa aton sang amo kadako nga mga bugay?\n\n2 Kag karon, nagapamangkot ako, ano nga dalagko nga mga bugay ang iya ginhatag sa aton? Makasugid bala kamo?\n\n3 Tan-awa, ako ang magasabat para sa inyo; kay ang aton mga kauturan, ang mga Lamanhon, yara sa kadudulman, huo, bisan sa pinakamadulom nga kadadalman, apang tan-awa, daw ano kadamo sa ila ang nadala nga makita ang dalayawon nga kasanag sang Dios! Kag amo ini ang bugay nga ginhatag sa aton, nga ginhimo kita nga mga instrumento sa mga kamot sang Dios nga ipahanabo ining dako nga buluhaton.\n\n4 Tan-awa, linibo sa ila ang nagakasadya, kag nadala sa panong sang Dios.\n\n5 Tan-awa, ang uma gulang na, kag bulahan kamo, kay ginduso ninyo ang garab, kag nag-ani sa inyo ikasarang, huo, sa bug-os nga adlaw kamo nagpangabudlay; kag tan-awa ang kadamuon sang inyo mga binugkos! Kag panipunon ang mga ini pasulod sa mga balay-talagoan agud indi mausik ang mga ini.\n\n6 Huo, indi sila paghapayon sang unos sa katapusan nga adlaw; huo, indi man sila pagbati-batihon sang mga buhawi; kundi nga kon mag-abot ang unos pagatiponon sila sa ila lugar, nga indi sila maabtan sang unos; huo, indi man sila mapalid sang mabaskog nga hangin kon sa diin man sila luyag dal-on sang kaaway.\n\n7 Apang tan-awa, yara sila sa mga kamot sang Ginuo sang ani, kag iya sila; kag bangonon niya sila sa katapusan nga adlaw.\n\n8 Bulahan ang ngalan sang aton Dios; magkanta kita sang pagdayaw sa iya, huo, maghatag kita sing pagpasalamat sa iya balaan nga ngalan, kay nagahimo sia sang pagkamatarong sa wala’y katapusan.\n\n9 Kay kon wala kita nagtaklad halin sa duta sang Zarahemla, ining aton labing pinalangga nga mga kauturan, nga labi nga nagpalangga sa aton, ginasakit pa kuntani gihapon sang pagdumot batok sa aton, huo, kag nangin mga estranghero man sila kuntani sa Dios.\n\n10 Kag natabo ini nga sang nasiling ni Amon ining mga pulong, ginsaway sia sang iya utod nga si Aaron nga nagasiling: Amon, nagaduda ako nga ang imo kalipay nagadala sa imo sa pagpabugal.\n\n11 Apang si Amon nagsiling sa iya: Wala ako nagapabugal sa akon kaugalingon nga kusog, kag sa akon kaugalingon nga kaalam; apang tan-awa, lubos ang akon kalipay, huo, ang akon tagipusuon nagalumapaw sa kalipay, kag magakasadya ako sa akon Dios.\n\n12 Huo, nahibal-an ko nga wala ako sing kapuslanan; kon sa akon lamang kusog maluya ako; gani indi ako magpabugal sang akon kaugalingon, kundi nga magapabugal ako sang akon Dios, kay sa iya kusog mahimo ko ang tanan nga butang; huo, tan-awa, madamo nga gamhanan nga mga milagro ang aton nahikot sa sini nga duta, nga sa sini dayawon naton ang iya ngalan sa wala’y katapusan.\n\n13 Tan-awa, pila ka libo sang aton mga kauturan ang iya nahilway halin sa mga kasakit sang impiyerno; kag gindala sila sa pagkanta sang nagatubos nga gugma, kag ini tungod sang gahum sang iya pulong nga yari sa aton, gani wala bala kita sing dako nga kabangdanan sa pagkasadya?\n\n14 Huo, may kabangdanan kita sa pagdayaw sa iya sa wala’y katapusan, kay sia ang Labing Mataas nga Dios, kag naghilway sa aton mga kauturan halin sa mga kadena sang impiyerno.\n\n15 Huo, nalikupan sila sang wala’y katubtuban nga kadudulman kag kalaglagan; apang tan-awa, gindala niya sila sa iya wala’y katubtuban nga kasanag, huo, sa wala’y katubtuban nga kaluwasan; kag nalikupan sila sang wala’y tupong nga kabugana sang iya gugma; huo, kag nangin mga instrumento kita sa iya mga kamot sa paghimo sining dako kag dalayawon nga buluhaton.\n\n16 Gani, magkasadya kita, huo, magkasadya kita sa Ginuo; huo, magkasadya kita kay lubos ang aton kalipay; huo, dayawon naton ang aton Dios sa wala’y katapusan. Tan-awa, sin-o ang mahimo nga magkasadya sing tuman sa Ginuo? Huo, sin-o ang makahambal sing tuman parte sa iya dako nga gahum, kag sa iya kaluoy, kag sa iya pagkamainantuson tuhoy sa mga anak sang katawhan? Tan-awa, ginasiling ko sa inyo, indi ko masiling ang pinakadiutay nga bahin nga akon ginabatyag.\n\n17 Sin-o ang nakapanghunahuna nga ang aton Dios nangin tuman kamaluluy-on agud nga makasabnit sa aton halin sa aton makahaladlok, makasasala, kag mahigko nga kahimtangan?\n\n18 Tan-awa, naglakat kita bisan sa kaakig upod ang tuman nga pagpamahog nga gub-on ang iya simbahan.\n\n19 O gani, ngaa wala niya kita pag-itugyan sa isa ka makahaladlok nga kalaglagan, huo, ngaa wala niya pag-itugot ang espada sang iya hustisya nga magtupa sa aton, kag itugyan kita sa wala’y katapusan nga kawala’y paglaum?\n\n20 O, ang akon kalag, halos nga ini, daw malagyo sa pagpanghunahuna. Tan-awa, wala niya pag-ipatuman ang iya hustisya sa aton, kundi nga sa iya dako nga kaluoy gindala kita patabok sinang wala’y katubtuban nga kadadalman sang kamatayon kag kalisud, bisan sa kaluwasan sang aton mga kalag.\n\n21 Kag karon tan-awa, mga kauturan ko, sin-o nga kinaandan nga tawo ang nakahibalo sining mga butang? Ginasiling ko sa inyo, wala sing isa nga nakahibalo sining mga butang luwas sa mahinulsulon.\n\n22 Huo, sia nga nagahinulsol kag nagagamit sang pagtuo, kag nagahimo sang maayo nga mga binuhatan, kag nagapangamuyo sing dalayon nga wala’y untat—sa iya ginahatag nga mahibal-an ang mga misteryo sang Dios; huo, sa iya igahatag nga ipahayag ang mga butang nga wala pa gid napahayag; huo, kag ihatag sa iya nga dal-on ang linibo ka mga kalag sa paghinulsol, bisan pareho nga ginhatag sa aton nga dal-on ining aton mga kauturan sa paghinulsol.\n\n23 Karon nadumduman bala ninyo, mga kauturan ko, nga nagsiling kita sa aton mga kauturan sa duta sang Zarahemla, magataklad kita sa duta sang Nefi, agud magwali sa aton mga kauturan, ang mga Lamanhon, kag ginkadlawan nila kita?\n\n24 Kay nagsiling sila sa aton: Nagahunahuna bala kamo nga madala ninyo ang mga Lamanhon sa ihibalo parte sa kamatuoran? Nagahunahuna bala kamo nga mapapati ninyo ang mga Lamanhon nga indi husto ang mga tradisyon sang ila mga amay, sila nga isa ka batinggilan nga katawhan; nga ang ila mga tagipusuon nagakalipay sa pagpaagay sang dugo; nga ang ila mga inadlaw ginahinguyang sa pinakagrabe nga kalainan; nga ang mga dalanon nangin mga dalanon sing isa ka makasasala halin sa ginsuguran? Karon mga kauturan ko, nadumduman ninyo nga amo ini ang ila ginhambal.\n\n25 Kag dugang pa sina nagsiling sila: Magkapot kita sang mga armas batok sa ila, agud malaglag naton sila kag ang ila kalainan pagwa sa duta, kay basi daugon nila kita kag laglagon kita.\n\n26 Apang tan-awa, pinalangga kong mga kauturan, nagkadto kita sa kamingawan indi sa tuyo nga laglagon ang aton mga kauturan, kundi sa tuyo nga basi pa lang maluwas naton ang pila sang ila mga kalag.\n\n27 Karon sang ang aton mga tagipusuon nangasubo, kag naghana na kita nga magbalik, tan-awa, ginpaumpawan kita sang Ginuo, kag nagsiling: Lakat sa inyo mga kauturan, ang mga Lamanhon, kag batasa sing may pagpaumod ang inyo mga pag-antos, kag ihatag ko sa inyo ang kadalag-an.\n\n28 Kag karon tan-awa, nag-abot kita, kag nakigsimpon sa ila; kag nangin mapainumuron kita sa aton mga pag-antos, kag nag-antos kita sang tagsa ka kinawala; huo, nagkadto kita sa tagsa ka balay, nga nagasandig sa mga kaluoy sang kalibutan—indi sa mga kaluoy sang kalibutan lamang kundi sa mga kaluoy sang Dios.\n\n29 Kag nagsulod kita sa ila mga balay kag gintudloan sila, kag gintudloan naton sila sa ila mga dalanon; huo, kag gintudloan naton sila sa ila mga bungyod; kag nagsulod man kita sa ila mga templo kag sa ila mga sinagoga kag gintudloan sila; kag ginpanabog kita, kag ginyaguta, kag ginduplaan, kag gintampa ang aton mga guya; kag ginbato kita, kag ginpangdakop kag ginpanggapos sang mabakod nga mga higot, kag ginhunong sa bilanggoan; kag paagi sa gahum kag kaalam sang Dios nahilway kita liwat.\n\n30 Kag nag-antos kita sang tanan nga sari sang pag-antos, kag ini tanan, agud basi pa lang nga mangin mga paagi kita sa pagluwas sang pila ka kalag; kag naghunahuna kita nga ang aton kalipay mangin lubos kon basi pa lang nga mangin paagi kita sa pagluwas sang pila.\n\n31 Karon tan-awa, makatulok kita kag makita ang mga bunga sang aton mga pagpangabudlay; kag diutay bala ang mga ini? Ginasiling ko sa inyo, Indi, madamo ang mga ini; huo, kag masaksihan naton ang ila pagkasinsero tungod sang ila gugma sa ila mga kauturan kag amo man sa aton.\n\n32 Kay tan-awa, mas ginpasulabi pa nila nga itugyan ang ila mga kabuhi sangsa kuhaon ang kabuhi sang ila kaaway; kag ginpanglubong nila ang ila mga armas sa inaway sing madalom sa duta, tungod sang ila gugma sa ila mga kauturan.\n\n33 Kag karon tan-awa ginasiling ko sa inyo, may nangin amo na bala sina kadako nga gugma sa bug-os nga kadutaan? Tan-awa, ginasiling ko sa inyo, Wala, wala pa, bisan sa mga Nefinhon.\n\n34 Kay tan-awa, magakapot sila sing armas batok sa ila mga kauturan; indi nila pagtugtan ang ila mga kaugalingon nga pamatyon. Apang tan-awa daw ano kadamo sang mga ini ang nagtugyan sang ila mga kabuhi; kag nahibal-an naton nga nagkadto na sila sa ila Dios tungod sang ila gugma kag sang ila pagdumot sa sala.\n\n35 Karon wala bala kita sing kabangdanan sa pagkasadya? Huo, ginasiling ko sa inyo, wala pa gid halin sadto sang mga tawo nga may amo kadako nga kabangdanan sa pagkasadya pareho sa aton, halin sa ginsuguran sang kalibutan; huo, kag ang akon kalipay nagasulobra, bisan tuhoy sa pagpabugal sa akon Dios; kay may tanan sia nga gahum, tanan nga kaalam, kag tanan nga paghangop; nahangpan niya ang tanan nga butang, kag isa sia ka maluluy-on nga Persona, bisan tubtob sa kaluwasan, sa sinang mga magahinulsol kag magapati sa iya ngalan.\n\n36 Karon kon pagpabugal ini, sa gihapon, magapabugal ako; kay amo ini ang akon kabuhi kag ang akon kasanag, ang akon kalipay kag ang akon kaluwasan, kag ang akon pagtubos halin sa wala’y katubtuban nga kasubo. Huo, bulahan ang ngalan sang akon Dios, nga nangin madinumdumon sa sining katawhan, nga isa ka sanga sang kahoy sang Israel, kag nadula halin sa iya sini lawas sa isa ka bag-o nga duta; huo, ginasiling ko, bulahan ang ngalan sang akon Dios, nga nangin madinumdumon sa aton, nga mga dalang-dalang sa isa ka bag-o nga duta.\n\n37 Karon mga kauturan ko, makita naton nga ang Dios madinumdumon sang tagsa ka katawhan, sa bisan diin man nga duta nga yara sila; huo, ginaisip niya ang iya katawhan, kag ang iya tagipusuon sang kaluoy nagalikop sang bug-os nga duta. Karon amo ini ang akon kalipay, kag ang akon dako nga kapasalamatan; huo, kag magahatag ako sang pagpasalamat sa akon Dios sa wala’y katapusan. Amen.\n\n", "alma 27": "[center][font_size=26]Kapitulo 27[/font_size][/center]\n\n[i]Ang Ginuo nagsugo kay Amon nga pangunahan ang katawhan sang Anti-Nefi-Lehi sa kaluwasan batok sa peligro—Pagkakita kay Alma, ang kalipay ni Amon nag-urot sang iya kusog—Ginhatag sang mga Nefinhon sa mga Anti-Nefi-Lehi ang duta sang Jerson—Gintawag sila nga katawhan ni Amon. Mga 90–77 B.C.[/i]\n\n1 Karon natabo ini nga sang ang mga Lamanhon nga nakig-away batok sa mga Nefinhon nakakita, pagkatapos sang ila madamo nga pagtinguha sa paglaglag sa ila, nga wala’y pulos ang maghandum sang ila kalaglagan, nagbalik sila liwat sa duta sang Nefi.\n\n2 Kag natabo ini nga ang mga Amaleknon, tungod sang ila kapierdihan, tuman nga naakig. Kag sang nakita nila nga indi sila makatimalus sa mga Nefinhon, nagsugod sila sa pagsugyot sang katawhan sa kaakig batok sa ila mga kauturan, ang katawhan sang Anti-Nefi-Lehi; gani nagsugod sila liwat sa pagpamatay sa ila.\n\n3 Karon ining katawhan liwat nga nagpangindi sa pagkapot sang ila mga armas, kag gintugotan nila ang ila mga kaugalingon nga magkalamatay suno sa mga kaluyag sang ila mga kaaway.\n\n4 Karon sang nakita ni Amon kag sang iya mga kauturan ining buhat sang kalaglagan sa sinang ila mga labing pinalangga, kag sa sinang mga labi nga nagapalangga sa ila—kay ginkabig sila nga daw mga anghel sila nga ginpadala halin sa Dios agud luwason sila halin sa wala’y katubtuban nga kalaglagan—gani, sang nakita ni Amon kag sang iya mga kauturan ining dako nga buhat sang kalaglagan, natandog sila sang kaluoy, kag nagsiling sila sa hari:\n\n5 Tiponon naton ining katawhan sang Ginuo, kag magdulhog kita sa duta sang Zarahemla sa aton mga kauturan nga mga Nefinhon, kag magpalagyo halin sa mga kamot sang aton mga kaaway agud indi kita mapatay.\n\n6 Apang ang hari nagsiling sa ila: Tan-awa, pamatyon kami sang mga Nefinhon tungod sang madamo nga mga pagpamatay kag mga sala nga amon nahimo batok sa ila.\n\n7 Kag si Amon nagsiling: Malakat ako kag mamangkot sa Ginuo, kag kon magsiling sia sa aton, magdulhog sa aton mga kauturan, magalakat bala kamo?\n\n8 Kag ang hari nagsiling sa iya: Huo, kon ang Ginuo magsiling sa aton nga maglakat, magadulhog kami sa aton mga kauturan, kag mangin mga ulipon nila kami tubtob nga mabayaran namon sa ila ang madamo nga mga pagpamatay kag mga sala nga amon nahimo batok sa ila.\n\n9 Apang si Amon nagsiling sa iya: Batok sa layi sang aton mga kauturan, nga ginpahamtang sang akon amay, nga may yara sing bisan sin-o nga mga ulipon sa ila; gani madulhog kita kag magsalig sa mga kaluoy sang aton mga kauturan.\n\n10 Apang ang hari nagsiling sa iya: Magpamangkot sa Ginuo, kag kon magsiling sia sa aton lakat, malakat kami; kon indi magakalamatay kami sa duta.\n\n11 Kag natabo ini nga si Amon naglakat kag namangkot sa Ginuo, kag ang Ginuo nagsiling sa iya:\n\n12 Pagwaa ining katawhan halin sa sini nga duta, agud indi sila magkalamatay; kay si Satanas may dako nga kapyot sa mga tagipusuon sang mga Amaleknon, nga nagasugyot sa mga Lamanhon sa kaakig batok sa ila mga kauturan agud pamatyon sila; gani gwa kamo sa sini nga duta; kag bulahan ining katawhan sa sini nga henerasyon, kay amligan ko sila.\n\n13 Kag karon natabo ini nga si Amon naglakat kag ginsugiran ang hari sang tanan nga pulong nga ginhambal sang Ginuo sa iya.\n\n14 Kag gintipon nila ang tanan nila nga katawhan, huo, ang tanan nga katawhan sang Ginuo, kag ginpanipon ang tanan nila nga mga panong kag mga baka, kag naghalin sa duta, kag nag-abot sa kamingawan nga nagatunga sang duta sang Nefi sa duta sang Zarahemla, kag nag-abot sa malapit sa mga dulonan sang duta.\n\n15 Kag natabo ini nga si Amon nagsiling sa ila: Tan-awa, ako kag ang akon mga kauturan magakadto sa duta sang Zarahemla, kag magapabilin kamo diri tubtob nga magbalik kami; kag pagatilawan namon ang mga tagipusuon sang aton mga kauturan kon pasudlon nila kamo sa ila duta.\n\n16 Kag natabo ini nga samtang nagalakat si Amon pasulod sa duta, nasugat-an niya kag sang iya mga kauturan si Alma, sa lugar nga nasambit; kag tan-awa, isa ini ka malipayon nga pagkilitaay.\n\n17 Karon tuman kadako ang kalipay ni Amon sa bagay nga napuno sia sini; huo, nadaug sia sang kalipay sa iya Dios, bisan tubtob sa pagkaubos sang iya kusog; kag natumba sia liwat sa duta.\n\n18 Karon indi bala ini tuman nga kalipay? Tan-awa, ini ang kalipay nga wala sing makabaton luwas sa matuod-tuod nga mahinulsulon kag mapainubuson nga nagapangita sang kalipayan.\n\n19 Karon ang kalipay ni Alma sa pagkakita sang iya mga kauturan matuod-tuod nga dako gid, kag amo man ang kalipay ni Aaron, kag ni Omner, kag ni Himni; apang tan-awa ang ila kalipay indi amo sina nga makalabaw sa ila kusog.\n\n20 Kag karon natabo ini nga gindala ni Alma ang iya mga kauturan pabalik sa duta sang Zarahemla; bisan sa iya kaugalingon nga balay. Kag nagkadto sila kag ginsugiran ang puno nga hukom sang tanan nga butang nga nagkalatabo sa ila sa duta sang Nefi, sa ila mga kauturan, ang mga Lamanhon.\n\n21 Kag natabo ini nga ang puno nga hukom nagpadala sing isa ka pabantala sa bug-os nga kadutaan, nga ginapangayo ang tingug sang katawhan parte sa pagbaton sang ila mga kauturan, nga mga katawhan sang Anti-Nefi-Lehi.\n\n22 Kag natabo ini nga ang tingug sang katawhan nagpahayag nga nagasiling: Tan-awa, ihatag namon ang duta sang Jerson, nga yara sa este sa tupad sang dagat, nga nagatambi sa duta nga Bugana, nga yara sa sur sang duta nga Bugana; kag ining duta nga Jerson amo ang duta nga ihatag namon sa aton mga kauturan bilang isa ka palanublion.\n\n23 Kag tan-awa, magapahamtang kami sang amon mga kasoldadohan sa tunga sang duta nga Jerson kag sa duta nga Nefi, agud maamligan naton ang aton mga kauturan sa duta nga Jerson; kag ini amon ginahimo para sa amon mga kauturan, tungod sang ila kahadlok sa pagkapot sang mga armas batok sa ila mga kauturan kay basi makahimo sila sang sala; kag ining ila dako nga kahadlok nabatyagan tungod sang ila tuman nga paghinulsol nga ginhimo, tungod sang ila madamo nga ginpamatay kag sang ila makahaladlok nga kalainan.\n\n24 Kag karon tan-awa, ini amon himuon para sa amon mga kauturan, agud nga mapanubli nila ang duta nga Jerson; kag bantayan namon sila halin sa ila mga kaaway paagi sa amon mga kasoldadohan, sa kondisyon nga maghatag sila sa amon sing isa ka bahin sang ila manggad agud buligan kami nga masakdag namon ang amon mga kasoldadohan.\n\n25 Karon, natabo ini nga sang nabatian ini ni Amon, nagbalik sia sa katawhan sang Anti-Nefi-Lehi, kag si Alma upod man sa iya, padulong sa kamingawan, kon sa diin nagpatindog sila sang ila mga tolda, kag ginpahibalo sa ila ining tanan nga butang. Kag ginsaysay man ni Alma sa ila ang iya pagkahaylo, upod kanday Amon kag Aaron, kag sang iya mga kauturan.\n\n26 Kag natabo ini nga nagtuga ini sing dako nga kalipay sa ila. Kag nagdulhog sila sa duta sang Jerson, kag ginpanag-iyahan ang duta sang Jerson; kag gintawag sila sang mga Nefinhon nga katawhan ni Amon; gani ginkilala sila sa sina nga ngalan halin sadto.\n\n27 Kag nasimpon sila sa katawhan ni Nefi, kag naisip man sa katawhan nga iya sang simbahan sang Dios. Kag ginkilala man sila tungod sang ila kaukod sa Dios, kag amo man sa mga tawo; kay lubos sila nga sinsero kag matarong sa tanan nga butang; kag malig-on sila sa pagtuo kay Cristo, bisan tubtob sa katapusan.\n\n28 Kag ginkabig nila ang pagpaagay sang dugo sang ila mga kauturan sing may pinakadako nga kangil-ad; kag indi gid sila makombinse sa pagkapot sang mga armas batok sa ila mga kauturan; kag wala gid sila magkabig sang kamatayon sing may bisan ano nga kahadlok, tungod sang ila paglaum kag mga panglantaw kay Cristo kag sa pagkabanhaw; gani, ang kamatayon gindaug para sa ila sang kadalag-an ni Cristo batok sa sini.\n\n29 Gani, magaantos sila sang kamatayon sa pinakagrabe kag masakit nga paagi nga mahimo buhaton sang ila mga kauturan, antes sila magkapot sang espada ukon sundang agud labuon sila.\n\n30 Kag gani nangin isa sila ka maukod kag pinalangga nga katawhan, isa ka labing pinasulabi nga katawhan sang Ginuo.\n\n", "alma 28": "[center][font_size=26]Kapitulo 28[/font_size][/center]\n\n[i]Ang mga Lamanhon napierde sa isa ka dako kaayo nga inaway—Napulo ka linibo ang nagkalamatay—Ang mga malain ginatugyan sa isa ka kahimtangan sang nagapadayon nga kasubo; ang mga matarong makaangkon sang di-matapos nga kalipayan. Mga 77–76 B.C.[/i]\n\n1 Kag karon natabo ini nga pagkatapos nga ang katawhan ni Amon nakapuyo sa duta sang Jerson, kag isa ka simbahan ang napahamtang man sa duta sang Jerson, kag ang mga kasoldadohan sang mga Nefinhon napahamtang sa palibot sang duta sang Jerson, huo, sa tanan nga dulonan sa palibot sang duta sang Zarahemla; tan-awa ang mga kasoldadohan sang mga Lamanhon nagsunod sa ila mga kauturan padulong sa kamingawan.\n\n2 Kag gani may isa ka dako kaayo nga inaway; huo, bisan isa nga wala pa gid nakita sa tanan nga katawhan sa kadutaan halin sa tion nga si Lehi nagbiya sa Jerusalem; huo, kag napulo ka linibo sang mga Lamanhon ang nagkalamatay kag naglinapta sa iban nga lugar.\n\n3 Huo, may nangin dako nga pagpamatay sa katawhan ni Nefi; apang, ang mga Lamanhon napanabog kag naglinapta, kag ang katawhan ni Nefi nagbalik liwat sa ila duta.\n\n4 Kag karon tion ini nga may dako nga pagkalisud kag panalambiton nga mabatian sa bug-os nga kadutaan, sa tanan nga katawhan ni Nefi—\n\n5 Huo, ang paghilibion sang mga balo nga babayi nga nagakalisud tungod sa ila mga bana, kag amo man sang mga amay nga nagakalisud tungod sa ila mga anak nga lalaki, kag ang mga anak nga babayi tungod sa utod nga lalaki, huo, ang utod nga lalaki tungod sa amay; kag gani ang paghilibion mabatian sa ila tanan nga nagakalisud tungod sang ila mga paryente nga nagkalamatay.\n\n6 Kag karon pat-od nga isa ini ka masubo nga adlaw; huo, isa ka tion sang kamingaw, kag isa ka tion sing tuman nga pagpuasa kag pangamuyo.\n\n7 Kag gani natapos ang ika-kinse nga tuig sang pagginahum sang mga hukom sa katawhan ni Nefi;\n\n8 Kag amo ini ang kasaysayan ni Amon kag sang iya mga kauturan, ang ila mga pagpanglakaton sa duta sang Nefi, ang ila mga pag-antos sa duta, ang ila mga kasubo, kag ang ila mga kabudlayan, kag ang ila di-matungkad nga kalipay, kag ang pagbaton kag kasigurohan sang mga kauturan sa duta sang Jerson. Kag karon kabay nga ang Ginuo, ang Manunubos sang tanan nga tawo, magpakamaayo sang ila mga kalag sa wala’y katapusan.\n\n9 Kag amo ini ang kasaysayan sang mga giyera kag mga pagbinaisay sa tunga sang mga Nefinhon, kag sang mga giyera man sa tunga sang mga Nefinhon kag mga Lamanhon; kag natapos ang ika-kinse nga tuig sang pagginahum sang mga hukom.\n\n10 Kag halin sa una nga tuig tubtob sa ika-kinse nagpahanabo sang kalaglagan sang madamo nga linibo ka kabuhi; huo, nagpahanabo ini sing makahaladlok nga talan-awon sang pagpaagay sang dugo.\n\n11 Kag ang mga lawas sang madamo nga linibo napanglubong sa duta, samtang ang mga lawas sang madamo nga linibo nagakaladunot sa tinumpokan sa ibabaw sang duta; huo, kag madamo nga linibo ang nagakalisud tungod sang pagkadula sang ila mga paryente, tungod may kabangdanan sila sa pagkahadlok, suno sa mga promisa sang Ginuo, nga natugyan sila sa kahimtangan sang nagapadayon nga kasubo.\n\n12 Samtang madamo nga linibo sang iban pa ang matuod-tuod nga nagakalisud tungod sang pagkadula sang ila mga paryente, apang nagakasadya sila kag nagakalipay sa paglaum, kag nakahibalo pa gani, suno sa mga promisa sang Ginuo, nga pagabangonon sila agud magpuyo sa tuo nayon nga kamot sang Dios, sa kahimtangan sang di-matapos nga kalipayan.\n\n13 Kag sa sini makita naton kon daw ano kadako ang indi pagpalareho sang tawo tungod sang sala kag kalapasan, kag sang gahum sang yawa, nga nagaabot paagi sa tuso nga mga plano nga iya ginpadihot agud masiod ang mga tagipusuon sang mga tawo.\n\n14 Kag sa sini makita naton ang dako nga tawag sang katutum sang mga tawo sa pagpangabudlay sa mga ulubasan sang Ginuo; kag sa sini makita naton ang dako nga kabangdanan sang kasubo, kag amo man sang pagkinasadya—kasubo tungod sang kamatayon kag kalaglagan sang mga tawo, kag kalipay tungod sang kasanag ni Cristo padulong sa kabuhi.\n\n", "alma 29": "[center][font_size=26]Kapitulo 29[/font_size][/center]\n\n[i]Luyag ni Alma ang magwali sang paghinulsol nga may kaukod sang anghel—Ang Ginuo nagahatag sang mga manunudlo para sa tanan nga nasyon—Si Alma nagakasadya sa buluhaton sang Ginuo kag sa kadalag-an ni Amon kag sang iya mga kauturan. Mga 76 B.C.[/i]\n\n1 O kon isa kuntani ako ka anghel, kag maangkon ko ang handum sang akon tagipusuon, nga makahambal ako nga may trumpeta sang Dios, nga may tingug agud mag-uyog sang duta, kag magwali sang paghinulsol sa tagsa ka katawhan!\n\n2 Huo, igapahayag ko sa tagsa ka kalag, pareho sang tunog sang daguob, ang paghinulsol kag ang plano sang pagtubos, nga maghinulsol kag magpalapit sila sa aton Dios, agud nga wala na sang kasubo sa bug-os nga ibabaw sang duta.\n\n3 Apang tan-awa, isa ako ka tawo, kag nagasala sa akon handum; kay dapat nga makontento na ako sa mga butang nga ginhatag sang Ginuo sa akon.\n\n4 Indi ko dapat pagliwaton bangod sa akon mga handum ang malig-on nga mando sing isa ka matarong nga Dios, kay nakahibalo ako nga ginahatag niya sa mga tawo inang suno sa ila mga handum, kon ini mangin sa kamatayon ukon sa kabuhi; huo, nakahibalo ako nga ginahatag niya sa mga tawo, huo, ginamando sa ila ang mga mando nga di-maliwat, suno sa ila mga kabubut-on, kon ang mga ini mangin sa kaluwasan ukon sa kalaglagan.\n\n5 Huo, kag nakahibalo ako nga ang maayo kag malain nagaabot sa tanan nga tawo; sia nga wala nakahibalo sang maayo sa malain wala’y kabasulanan; apang sia nga nakahibalo sang maayo kag malain, sa iya ginahatag ang suno sa iya mga handum, kon luyag niya ang maayo ukon malain, kabuhi ukon kamatayon, kalipay ukon pagbasol sang konsiyensya.\n\n6 Karon, kay nakahibalo ako sining mga butang, ngaa maghandum pa ako sing labaw sangsa maghikot sang buluhaton nga sa diin ginatawag ako?\n\n7 Ngaa maghandum ako nga isa ako ka anghel, agud makahambal ako sa tanan nga yara sa mga punta sang kalibutan?\n\n8 Kay tan-awa, ang Ginuo nagatugot sa tanan nga nasyon, sa ila kaugalingon nga nasyon kag lengguahe, sa pagtudlo sang iya pulong, huo, sa kaalam, sang tanan nga ginatan-aw niya nga nagakabagay nga maangkon nila; gani makita naton nga ang Ginuo nagalaygay sa kaalam, suno sa sinang matarong kag matuod.\n\n9 Nahibal-an ko inang ginsugo sa akon sang Ginuo, kag nagakalipay ako sa sini. Wala ako nagapabugal sang akon kaugalingon, kundi nagakalipay ako sa sinang ginsugo sa akon sang Ginuo; huo, kag amo ini ang akon kalipay, nga basi pa lang mangin instrumento ako sa mga kamot sang Dios sa pagdala sang pila ka kalag sa paghinulsol; kag amo ini ang akon kalipay.\n\n10 Kag tan-awa, kon makita ko ang madamo sang akon mga kauturan nga matuod-tuod nga nagahinulsol, kag nagapalapit sa Ginuo nga ila Dios, gani ang akon kalag nagakapuno sang kalipay; dayon madumduman ko kon ano ang ginhimo sang Ginuo para sa akon, huo, bisan pa nga ginpamatian niya ang akon pangamuyo; huo, dayon madumduman ko ang iya maluluy-on nga butkon nga gin-untay niya sa akon.\n\n11 Huo, kag madumduman ko man ang pagkabihag sang akon mga amay; kay pat-od gid nga nahibal-an ko nga ginluwas sila sang Ginuo halin sa pagkaulipon, kag paagi sa sini ginpahamtang ang iya simbahan; huo, ang Ginuong Dios, ang Dios ni Abraham, ang Dios ni Isaac, kag ang Dios ni Jacob, nagluwas sa ila halin sa pagkaulipon.\n\n12 Huo, pirme ko madumduman ang pagkabihag sang akon mga amay; kag ang amo man nga Dios nga nagluwas sa ila halin sa mga kamot sang mga Egiptohanon ang nagluwas sa ila halin sa pagkaulipon.\n\n13 Huo, kag ang amo man nga Dios nagpahamtang sang iya simbahan sa ila; huo, kag ang amo man nga Dios nagtawag sa akon paagi sa isa ka balaan nga tawag, sa pagwali sang pulong sa sining katawhan, kag naghatag sa akon sing dako nga kadalag-an, nga sa sini lubos ang akon kalipay.\n\n14 Apang wala ako nagakalipay sa akon lamang kaugalingon nga kadalag-an, kundi labi nga lubos ang akon kalipay tungod sang kadalag-an sang akon mga kauturan, nga nagtaklad sa duta sang Nefi.\n\n15 Tan-awa, nagpangabudlay sila sing tuman, kag nagdala sing madamo nga bunga; kag daw ano kadako ang ila mangin padya!\n\n16 Karon, kon mahunahunaan ko ang kadalag-an sining akon mga kauturan ang akon kalag nagakadala, bisan tubtob sa paghamulag sini sa lawas, halos nga daw amo sini, sa pagkadako sang akon kalipay.\n\n17 Kag karon kabay nga itugot sang Dios sa mga ini, sa akon mga kauturan, nga makapungko sila sa ginharian sang Dios; huo, kag ang tanan man nga mga bunga sang ila mga pagpangabudlay agud indi na sila maggwa pa, kundi nga magdayaw sila sa iya sa wala’y katapusan. Kag kabay nga itugot sang Dios nga mahimo ini suno sa akon mga pulong, bisan pareho sa akon ginhambal. Amen.\n\n", "alma 30": "[center][font_size=26]Kapitulo 30[/font_size][/center]\n\n[i]Si Korihor, ang anti-Cristo, nagyaguta kay Cristo, sang Pagbayad-sala, kag sang espiritu sang propesiya—Nagpanudlo sia nga wala sang Dios, wala sang pagkahulog sang tawo, wala sang silot para sa sala, kag wala sang Cristo—Si Alma nagpamatuod nga si Cristo magakari kag ang tanan nga butang nagapakita nga may Dios—Si Korihor nagpangayo sing isa ka tanda kag nag-apa—Ang yawa nagpakita kay Korihor bilang isa ka anghel kag gintudloan sia kon ano ang ihambal—Si Korihor gintasak kag napatay. Mga 76–74 B.C.[/i]\n\n1 Tan-awa, karon natabo ini nga pagkatapos nga makapuyo ang katawhan ni Amon sa duta sang Jerson, huo, kag pagkatapos man nga napanabog ang mga Lamanhon pagwa sa duta, kag ang ila mga patay ginpanglubong sang katawhan sang duta—\n\n2 Karon ang ila mga patay wala naisip tungod sang tuman nila nga kadamuon; kag wala man naisip ang mga patay sang mga Nefinhon—kundi natabo ini, pagkatapos nga mapanglubong nila ang ila mga patay, kag amo man pagkatapos sang mga adlaw sang pagpuasa, kag pagpangalisud, kag pagpangamuyo, (kag sa ika-disesais ini nga tuig sang pagginahum sang mga hukom sa katawhan ni Nefi) nga nagsugod nga may dalayon nga paghidaet sa bug-os nga kadutaan.\n\n3 Huo, kag ang katawhan nagtinguha sa pagsunod sang mga kasugoan sang Ginuo; kag nangin istrikto sila sa pagtuman sang mga ordinansa sang Dios, suno sa layi ni Moises; kay gintudloan sila sa pagsunod sang layi ni Moises tubtob nga matuman ini.\n\n4 Kag gani ang katawhan wala sing kinagamo sa bug-os nga ika-disesais nga tuig sang pagginahum sang mga hukom sa katawhan ni Nefi.\n\n5 Kag natabo ini nga sa pagsugod sang ika-disesiyete nga tuig sang pagginahum sang mga hukom, may dalayon nga paghidaet.\n\n6 Apang natabo ini, sa hingapusan nga bahin sang ika-disesiyete nga tuig, may isa ka lalaki nga nag-abot sa duta sang Zarahemla, kag Anti-Cristo sia, kay nagsugod sia sa pagwali sa katawhan batok sa mga propesiya nga ginpanghambal sang mga propeta, parte sa pagkari ni Cristo.\n\n7 Karon wala sing layi batok sa pagpati sing isa ka tawo; kay lubos nga supak sa mga kasugoan sang Dios nga mangin may isa ka layi nga magabutang sang mga tawo sa di-patas nga mga tilindogan.\n\n8 Kay amo ini ang ginasiling sang balaan nga kasulatan: Pili kamo sa sini nga adlaw, kon sin-o ang inyo alagaran.\n\n9 Karon kon ang isa ka tawo maluyag mag-alagad sa Dios, iya ini pribilihiyo; ukon sa mas maathag, kon nagapati sia sa Dios iya ini pribilihiyo nga mag-alagad sa iya; apang kon wala sia nagapati sa iya wala sing layi nga silotan sia.\n\n10 Apang kon magpatay sia silotan sia sang kamatayon; kag kon manguha sia sang indi iya silotan man sia; kag kon mangawat sia silotan man sia; kag kon magpanglahi sia silotan man sia; huo, para sa tanan sining kalainan ginasilotan sila.\n\n11 Kay may isa ka layi nga ang mga tawo pagahukman suno sa ila mga krimen. Apang, wala sing layi batok sa pagpati sing isa ka tawo; gani, ang isa ka tawo ginasilotan lamang sa mga krimen nga iya nahimo; gani ang tanan nga tawo yara sa patas nga mga tilindogan.\n\n12 Kag ining Anti-Cristo, nga ang ngalan amo si Korihor, (kag ang layi indi makalagas sa iya) nagsugod sa pagwali sa katawhan nga mangin wala sang Cristo. Kag sa sini nga paagi sia nagwali nga nagasiling:\n\n13 O kamo nga nagapos sa idalom sing isa ka binuang kag isa ka wala’y pulos nga paglaum, ngaa ginagotahan ninyo ang inyo mga kaugalingon sang amo kabinuang nga mga butang? Ngaa nagapaabot kamo sa isa ka Cristo? Kay wala sing tawo nga mahimo nga makahibalo sing bisan ano nga magaabot.\n\n14 Tan-awa, ining mga butang nga inyo ginatawag nga mga propesiya, nga inyo ginasiling nga ginpasa-pasa sang balaan nga mga propeta, tan-awa, ang mga ini binuang nga mga tradisyon sang inyo mga amay.\n\n15 Paano ninyo nahibal-an ang kapat-uran sang mga ini? Tan-awa, indi mahimo nga mahibal-an ninyo ang mga butang nga indi ninyo makita; gani indi mahimo nga mahibal-an ninyo nga mangin may Cristo.\n\n16 Nagapaabot kamo kag nagasiling nga makita ninyo ang kapatawaran sang inyo mga sala. Apang tan-awa, amo ini ang epekto sing isa ka nagabuang nga kaisipan; kag ining pagkagumon sang inyo mga kaisipan natabo tungod sa mga tradisyon sang inyo mga amay, nga nagapatalang sa inyo padulong sa pagpati sang mga butang nga indi matuod.\n\n17 Kag madamo pa sang amo sina nga mga butang ang iya ginhambal sa ila, nga nagasiling sa ila nga indi mahimo nga may pagbayad-sala nga himuon para sa mga sala sang mga tawo, kundi nga ang madangatan sang tagsa ka tawo sa sini nga kabuhi suno sa pagdumala sang tinuga; gani ang tagsa ka tawo nagauswag suno sa iya duna nga kaalam, kag ang tagsa ka tawo nagamadinalag-on suno sa iya kusog; kag kon ano man ang himuon sang tawo indi krimen.\n\n18 Kag gani nagwali sia sa ila, nga ginapatalang ang mga tagipusuon sang madamo, nga nagtulod sa ila nga magpabugal sa ila mga kalainan, huo, ginapatalang ang madamo nga babayi, kag mga lalaki man, tuhoy sa paghimo sang mga pagkamakihilawason—nga nagasiling sa ila nga kon patay na ang isa ka tawo, amo na ina ang katapusan niya.\n\n19 Karon ini nga tawo nagkadto man sa duta sang Jerson, agud magwali sining mga butang sa katawhan ni Amon, nga sadto nangin katawhan sang mga Lamanhon.\n\n20 Apang tan-awa mas maalam sila sangsa madamo sang mga Nefinhon; kay gindakop nila sia, kag gingapos sia, kag gindala sia sa atubang ni Amon nga amo ang mataas nga pari sa sina nga katawhan.\n\n21 Kag natabo ini nga nagsugo sia nga dapat sia dal-on pagwa sa duta. Kag nagkadto sia sa duta sang Gideon, kag nagsugod sa pagwali man sa ila; kag diri indi sia nangin tuman kamadinalag-on, kay gindakop sia kag gingapos kag gindala sa atubang sang mataas nga pari, kag sa puno nga hukom man sang duta.\n\n22 Kag natabo ini nga ang mataas nga pari nagsiling sa iya: Ngaa nagalibot ka sa pagpatiko sang mga dalanon sang Ginuo? Ngaa ginatudloan mo ining katawhan nga mangin wala sang Cristo, agud tublagon ang ila pagkinasadya? Ngaa nagahambal ka batok sa tanan nga propesiya sang balaan nga mga propeta?\n\n23 Karon ang ngalan sang mataas nga pari amo si Gidonas. Kag si Korihor nagsiling sa iya: Bangod wala ako nagapanudlo sang binuang nga mga tradisyon sang inyo mga amay, kag bangod wala ako nagapanudlo sa sining katawhan nga gapuson ang ila mga kaugalingon sa idalom sang binuang nga mga ordinansa kag mga hilikuton nga ginpahamtang sang dumaan nga mga pari, agud mag-agaw sang gahum kag awtoridad sa ila, agud magapabilin sila sa pagkaignorante, agud indi sila makapabugal, kundi nga mabutong paidalom suno sa imo mga pulong.\n\n24 Ginasiling ninyo nga ining katawhan isa ka hilway nga katawhan. Tan-awa, ginasiling ko nga yara sila sa pagkaulipon. Ginasiling ninyo nga yadtong dumaan nga mga propesiya matuod. Tan-awa, ginasiling ko nga wala kamo nakahibalo nga matuod ang mga ini.\n\n25 Ginasiling ninyo nga ining katawhan may sala kag nalaglag nga katawhan tungod sang kalapasan sing isa ka ginikanan. Tan-awa, ginasiling ko nga ang isa ka bata wala’y sala tungod sang iya mga ginikanan.\n\n26 Kag ginasiling man ninyo nga magakari si Cristo. Apang tan-awa, ginasiling ko nga wala kamo nakahibalo nga mangin may Cristo. Kag ginasiling man ninyo nga pagapatyon sia tungod sang mga sala sang kalibutan—\n\n27 Kag gani ginapatalang ninyo ining katawhan suno sa binuang nga mga tradisyon sang inyo mga amay, kag suno sa inyo kaugalingon nga mga luyag; kag padayon ninyo sila nga ginapaidalom, bisan pareho nga daw yara sila sa pagkaulipon, agud makapaayaw kamo sang inyo mga kaugalingon sa mga pinangabudlayan sang ila mga kamot, agud nga indi sila magtangla nga may kaisog, kag agud nga indi nila pag-agomon ang ila mga kinamatarong kag mga pribilihiyo.\n\n28 Huo, wala sila nagapangisog sa paggamit sinang mga ila mismo kay basi masaklaw nila ang ila mga pari, nga nagagota sa ila suno sa ila mga luyag, kag nagdala sa ila sa pagpati, paagi sa ila mga tradisyon kag sa ila mga dalamguhanon kag sa ila mga luyag kag sa ila mga panan-awon kag sa ila mga ginpakuno-kuno nga mga misteryo, nga masaklaw nila, kon indi sila maghimo suno sa ila mga pulong, ang wala makilal-i nga persona, nga ila ginasiling nga amo ang Dios—isa ka persona nga wala pa gid makita ukon makilal-i, nga wala gid halin pa sadto ukon man sa palaabuton.\n\n29 Karon sang makita sang mataas nga pari kag sang puno nga hukom ang katig-a sang iya tagipusuon, huo, sang makita nila nga magapasipala sia bisan pa gani batok sa Dios, indi sila maghatag sing bisan ano nga sabat sa iya mga pulong; kundi nagsugo sila nga gapuson sia; kag gintugyan nila sia sa mga kamot sang mga opisyales, kag ginpadala sia sa duta sang Zarahemla, agud madala sia sa atubang ni Alma, kag sang puno nga hukom nga amo ang gobernador sa bug-os nga kadutaan.\n\n30 Kag natabo ini nga sang nadala sia sa atubang ni Alma kag sang puno nga hukom, nagpadayon sia sa amo man nga paagi pareho sang iya ginhimo sa duta sang Gideon; huo, nagpadayon sia sa pagpasipala.\n\n31 Kag naghambal sia sa mabaskog kag matinaas-taason nga mga pulong sa atubang ni Alma, kag nagpasipala batok sa mga pari kag mga manunudlo, nga ginaakusar sila sang pagpatalang sa katawhan suno sa binuang nga mga tradisyon sang ila mga amay, agud magpaayaw sa mga pinangabudlayan sang katawhan.\n\n32 Karon si Alma nagsiling sa iya: Nakahibalo ka gid nga wala kami nagapaayaw sang amon mga kaugalingon sa mga pinangabudlayan sining katawhan; kay tan-awa nagpangabudlay ako bisan halin sa pagsugod sang pagginahum sang mga hukom tubtob karon, paagi sa akon kaugalingon nga mga kamot para sa akon palangabuhian, sa pihak sang akon madamo nga pagpanglakaton sa palibot sang kadutaan agud ipahayag ang pulong sang Dios sa akon katawhan.\n\n33 Kag sa pihak sang madamo nga pagpangabudlay nga akon ginhikot sa simbahan, wala gid ako nakabaton sing bisan isa ka senine para sa akon pagpangabudlay; kag wala man ang bisan sin-o sang akon mga kauturan, luwas lang nga ini sa hukom-lingkuranan; kag dayon nagbaton lamang kami sing suno sa layi para sa amon tion.\n\n34 Kag karon, kon wala kami nagabaton sing bisan ano para sa amon mga pagpangabudlay sa simbahan, ano ang kapuslanan sa amon sa pagpangabudlay sa simbahan luwas lang nga ini amo ang pagpahayag sang kamatuoran, agud nga magkasadya kami sa kalipay sang amon mga kauturan?\n\n35 Gani ngaa ginasiling mo nga nagawali kami sa sining katawhan agud makakwarta, samtang nga ikaw, sa imo kaugalingon, nakahibalo gid nga wala kami nagabaton sang bayad? Kag karon, nagapati ka bala nga ginapatalang namon ining katawhan, nga nagatuga sang amo sina nga kalipay sa ila mga tagipusuon?\n\n36 Kag ginsabat sia ni Korihor, Huo.\n\n37 Kag dayon si Alma nagsiling sa iya: Nagapati ka bala nga may Dios?\n\n38 Kag nagsabat sia, Wala.\n\n39 Karon si Alma nagsiling sa iya: Ipanghiwala mo bala liwat nga may Dios, kag ipanghiwala man ang Cristo? Kay tan-awa, ginasiling ko sa imo, nakahibalo ako nga may Dios, kag amo man nga si Cristo magakari.\n\n40 Kag karon ano ang ebidensya mo nga wala sang Dios, ukon nga si Cristo indi magkari? Ginasiling ko sa imo nga wala, luwas lamang sa imo pulong.\n\n41 Apang, tan-awa, sa akon, ang tanan nga butang testimonya nga ining mga butang matuod; kag sa imo man, ang tanan nga butang testimonya sa imo nga matuod ang mga ini; kag imo bala ipanghiwala ang mga ini? Nagapati ka bala nga ining mga butang matuod?\n\n42 Tan-awa, nakahibalo ako nga nagapati ka, apang ginsudlan ka sing isa ka nagabinutig nga espiritu, kag ginsikway mo ang Espiritu sang Dios sa bagay nga wala na ini sang lugar sa imo; kundi nga ang yawa ang may gahum sa imo, kag ginakaptan ka niya, nga nagahikot sang mga padihot agud nga malaglag niya ang mga anak sang Dios.\n\n43 Kag karon si Korihor nagsiling kay Alma: Kon pakitaan mo ako sing isa ka tanda, agud nga mahimo ako nga makumbinse nga may Dios, huo, ipakita sa akon nga may gahum sia, kag dayon makumbinse ako sang kamatuoran sang imo mga pulong.\n\n44 Apang si Alma nagsiling sa iya: Tuman na ang nabaton mo nga mga tanda; sulayon mo bala ang imo Dios? Magasiling ka bala, Ipakita sa akon ang isa ka tanda, samtang yara sa imo ang testimonya sang tanan sining imo mga kauturan, kag amo man sang tanan nga balaan nga propeta? Ang balaan nga mga kasulatan nahumlad sa imo atubang, huo, ang tanan nga butang nagapakita nga may Dios; huo, bisan ang duta, kag ang tanan nga butang nga yara sa ibabaw sini, huo, ang iya pagtiyog, huo, kag ang tanan man nga planeta nga nagatiyog sa ila kinaandan nga alagyan nagasaksi nga may isa ka Labing Gamhanan nga Tagtuga.\n\n45 Bisan pa nagalibot ka, nga ginapatalang ang mga tagipusuon sining katawhan, nga nagasaksi sa ila nga wala sang Dios? Bisan pa magapanghiwala ka bala batok sa tanan sining mga saksi? Kag nagsiling sia: Huo, magapanghiwala ako, luwas lang nga pakitaan mo ako sing isa ka tanda.\n\n46 Kag karon natabo ini nga si Alma nagsiling sa iya: Tan-awa, nagakasubo ako tungod sang katig-a sang imo tagipusuon, huo, nga pamatokan mo gihapon ang espiritu sang kamatuoran, agud nga ang imo kalag malaglag.\n\n47 Apang tan-awa, mas maayo pa nga ang imo kalag ang madula sangsa ikaw ang mangin paagi sa pagdala sang madamo nga kalag sa kalaglagan, paagi sa imo pagbinutig kag paagi sa imo nagapanginto nga mga pulong; gani kon magpanghiwala ka liwat, tan-awa pagasakiton ka sang Dios, nga mangin apa ka, nga indi mo na gid liwat matikab pa ang imo baba, agud nga indi mo na mapatalang pa ining katawhan.\n\n48 Karon si Korihor nagsiling sa iya: Wala ako nagapanghiwala nga may Dios, kundi nga wala ako nagapati nga may Dios; kag ginasiling ko man, nga wala kamo nakahibalo nga may Dios; kag luwas lang nga pakitaan ninyo ako sing isa ka tanda, indi ako magpati.\n\n49 Karon si Alma nagsiling sa iya: Ini ang ihatag ko sa imo bilang isa ka tanda, nga magaapa ka, suno sa akon mga pulong; kag ginasiling ko, nga sa ngalan sang Dios, magaapa ka, nga indi ka na makahambal pa.\n\n50 Karon sang nasiling ni Alma ining mga pulong, nag-apa si Korihor, sa bagay nga indi na sia makahambal, suno sa mga pulong ni Alma.\n\n51 Kag karon sang nakita ini sang puno nga hukom, gin-untay niya ang iya kamot kag nagsulat kay Korihor nga nagasiling: Nagapati ka na bala sa gahum sang Dios? Sa kay sin-o mo luyag nga ipakita ni Alma ang iya tanda? Luyag mo bala nga sakiton niya ang iban agud pakitaan ka sing isa ka tanda? Tan-awa, nagpakita na sia sa imo sing isa ka tanda; kag karon mabais ka pa bala?\n\n52 Kag gin-untay ni Korihor ang iya kamot kag nagsulat nga nagasiling: Nahibal-an ko nga nag-apa ako, kay indi ako makahambal; kag nahibal-an ko nga wala sing bisan ano luwas sa gahum sang Dios ang makahimo sini sa akon; huo, kag dalayon ko gid nga nahibal-an nga may Dios.\n\n53 Apang tan-awa, ginpatalang ako sang yawa; kag nagpakita sia sa akon sa dagway sing isa ka anghel, kag nagsiling sa akon: Bawia liwat ining katawhan, kay sila tanan nagtalalang sa pagsunod sa isa ka wala makilal-i nga Dios. Kag nagsiling sia sa akon: Wala sang Dios; huo, gintudloan niya ako sang dapat ko ihambal. Kag ginpanudlo ko ang iya mga pulong; kag ginpanudlo ko ang mga ini tungod makapalipay ang mga ini sa dutan-on nga kaisipan; kag ginpanudlo ko ang mga ini, bisan tubtob nga nakaangkon ako sing dako nga kadalag-an, sa bagay nga nagpati gid ako nga matuod ang mga ini; kag sa sini nga kabangdanan ginpamatokan ko ang kamatuoran, bisan tubtob nga napatupa ko ining dako nga sumpa sa akon.\n\n54 Karon sang nasiling niya ini, nagpakitluoy sia nga si Alma magpangamuyo sa Dios agud makakas ang sumpa halin sa iya.\n\n55 Apang si Alma nagsiling sa iya: Kon ining sumpa kakason halin sa imo dal-on mo liwat palayo ang mga tagipusuon sining katawhan; gani, mangin sa imo bisan pa ang suno sa kabubut-on sang Ginuo.\n\n56 Kag natabo ini nga ang sumpa wala ginkakas kay Korihor; kundi nga gintabog sia, kag nagpamalaybalay sia nga nagapangayo-kayo para sa iya pagkaon.\n\n57 Karon ang ihibalo sa kon ano ang natabo kay Korihor gilayon nga ginbantala sa bug-os nga kadutaan; huo, ang pabantala ginpadala sang puno nga hukom sa tanan nga katawhan sa kadutaan, nga nagapahayag sa sinang mga nagpati sa mga pulong ni Korihor nga kinahanglan gid nga maghinulsol sila sing gilayon, kay basi ang amo man nga mga paghukom matabo sa ila.\n\n58 Kag natabo ini nga tanan sila nakumbinse sang kalainan ni Korihor; gani tanan sila nahaylo liwat sa Ginuo; kag ini ang nagtapos sa kalainan suno sa paagi ni Korihor. Kag si Korihor nagpamalaybalay nga nagapangayo-kayo sang pagkaon para mabuhi.\n\n59 Kag natabo ini nga samtang nagapakigsimpon sia sa katawhan, huo, sa katawhan nga nagpain sang ila mga kaugalingon sa mga Nefinhon kag nagtawag sang ila mga kaugalingon nga mga Zoramnon; nga ginapangunahan sing isa ka lalaki nga ang ngalan amo si Zoram—kag samtang nagapakigsimpon sia sa ila, tan-awa, gintapakan sia kag gintasak, bisan tubtob nga napatay sia.\n\n60 Kag gani makita naton ang katapusan niya nga nagpatiko sang mga dalanon sang Ginuo; kag gani makita naton nga ang yawa indi magsakdag sang iya mga anak sa katapusan nga adlaw, kundi nga ginabutong sila sing madasig paidalom sa impiyerno.\n\n", "alma 31": "[center][font_size=26]Kapitulo 31[/font_size][/center]\n\n[i]Ginpangunahan ni Alma ang isa ka misyon sa pagbawi liwat sang mga Zoramnon nga nagtalikod sa simbahan—Ang mga Zoramnon nagpanghiwala kay Cristo, nagpati sa isa ka sayop nga panghunahuna sang pagkapinili, kag nagsimba nga gamit ang naplastar na nga mga pangamuyo—Ang mga misyonero napuno sang Balaan nga Espiritu—Ang ila mga pag-antos gindaug sang kalipay kay Cristo. Mga 74 B.C.[/i]\n\n1 Karon natabo ini nga pagkatapos sang kamatayon ni Korihor, si Alma nga nakabaton sang balita nga ang mga Zoramnon nagapatiko sang mga dalanon sang Ginuo, kag nga si Zoram, nga amo ang ila lider, nagakumbinse sang mga tagipusuon sang katawhan nga magluhod sa apa nga mga dios-dios, nagkasubo liwat ang iya tagipusuon tungod sang kalainan sang katawhan.\n\n2 Kay nangin kabangdanan ini sang dako nga kasubo kay Alma nga mahibal-an ang kalainan sang iya katawhan; gani ang iya tagipusuon tuman nga nangin masinulub-on tungod sang pagpain sang mga Zoramnon sa mga Nefinhon.\n\n3 Karon ang mga Zoramnon nagtililipon sang ila mga kaugalingon sa isa ka duta nga gintawag nila nga Antionum, nga yara sa este sang duta sang Zarahemla, nga nahamtang halos sa dulonan sang baybayon, nga yara sa sur sang duta sang Jerson, nga yara man sa dulonan sang kamingawan sa sur, nga ang amo nga kamingawan napuno sang mga Lamanhon.\n\n4 Karon dako ang kahadlok sang mga Nefinhon nga ang mga Zoramnon magsulod sa isa ka pagpakig-angot sa mga Lamanhon, kag mangin paagi ini sang dako nga kapierdihan sa bahin sang mga Nefinhon.\n\n5 Kag karon, tungod ang pagwali sang pulong may dako nga huyog sa pagtuytuy sa katawhan sa paghimo sang matarong—huo, may mas gamhanan ini nga epekto sa mga kaisipan sang katawhan sangsa espada, ukon bisan ano pa man, nga natabo sa ila—gani nakahunahuna si Alma nga nagakaigo nga tilawan nila ang epektibo nga gahum sang pulong sang Dios.\n\n6 Gani gindala niya sanday Amon, kag Aaron, kag Omner, kag si Himni ginbilin niya sa simbahan sa Zarahemla; apang ang nauna nga tatlo gindala niya upod sa iya, kag amo man sanday Amulek kag Zisrom, nga yara sa Melek; kag gindala man niya ang duha sang iya mga anak nga lalaki.\n\n7 Karon ang kamagulangan sang iya mga anak nga lalaki wala niya pagdal-a upod sa iya, kag ang iya ngalan amo si Helaman; apang ang mga ngalan sinang iya gindala upod sa iya amo sanday Siblon kag Corianton; kag amo ini ang mga ngalan sinang mga nag-ulopod sa iya sa mga Zoramnon, agud iwali sa ila ang pulong.\n\n8 Karon ang mga Zoramnon nagsilipak sa mga Nefinhon; gani nawali na sa ila ang mga pulong sang Dios.\n\n9 Apang nahulog sila sa dalagko nga mga kasaypanan kay indi sila magtinguha sa pagtuman sang mga kasugoan sang Dios, kag sang iya mga pagsulundan, suno sa layi ni Moises.\n\n10 Kag indi man sila maghimo sang mga hilikoton sang simbahan, nga amo ang pagpadayon sa pangamuyo kag pag-ampo sa Dios adlaw-adlaw, agud indi sila magsulod sa tentasyon.\n\n11 Huo, sa malip-ot nga pulong, ginpatiko nila ang mga dalanon sang Ginuo sa madamo kaayo nga beses; gani, sa sini nga kabangdanan, si Alma kag ang iya mga kauturan nagkadto sa duta agud iwali ang pulong sa ila.\n\n12 Karon, sang nakasulod na sila sa duta, tan-awa, sa ila kakibot nakita nila nga ang mga Zoramnon nagpatindog sang mga sinagoga, kag nagatipon sila sang ila mga kaugalingon sa isa ka adlaw sang semana, nga ang amo nga adlaw ila ginatawag nga adlaw sang Ginuo; kag nagasimba sila suno sa paagi nga wala pa gid nakita ni Alma kag sang iya mga kauturan;\n\n13 Kay may isa sila ka lugar nga ginpatindog sa sentro sang ila sinagoga, isa ka lugar para sa pagtindog, nga mataas pa sa ulohan; kag isa lang ka tawo ang makasulod sa ibabaw sini.\n\n14 Gani, kon sin-o man ang maluyag nga magsimba kinahanglan gid nga magkadto didto kag magtindog sa ibabaw sini, kag mag-untay sang iya mga kamot sa langit, kag magsinggit sa isa ka mabaskog nga tingug nga nagasiling:\n\n15 Balaan, balaan nga Dios; nagapati kami nga ikaw ang Dios, kag nagapati kami nga ikaw balaan, kag isa ikaw sadto ka espiritu, kag isa ikaw karon ka espiritu, kag ikaw mangin isa ka espiritu sa wala’y katapusan.\n\n16 Balaan nga Dios, nagapati kami nga ginpain mo kami sa amon mga kauturan; kag wala kami nagapati sa tradisyon sang amon mga kauturan, nga ginpasa-pasa sa ila tungod sang pagkabinata-bata sang ila mga amay; kundi nagapati kami nga pinili mo kami nga mangin imo balaan nga mga anak; kag amo man imo ginpahibalo sa amon nga mangin wala sang Cristo.\n\n17 Kundi nga ikaw amo man gihapon kahapon, subong, kag tubtob sa wala’y katapusan; kag pinili mo kami nga kami maluwas, samtang ang tanan sa amon palibot pinili nga idap-ong paagi sa imo kaakig paidalom sa impiyerno; tungod sa amo nga pagkabalaan, O Dios, nagapasalamat kami sa imo; kag nagapasalamat man kami sa imo nga pinili mo kami, nga indi kami mapatalang suno sa binuang nga mga tradisyon sang amon mga kauturan, nga nagagapos sa ila sa pagpati kay Cristo, nga nagapatalang sa ila mga tagipusuon nga magpalayo sa imo, nga amon Dios.\n\n18 Kag sa liwat nagapasalamat kami sa imo, O Dios, nga kami pinili kag balaan nga katawhan. Amen.\n\n19 Karon natabo ini nga pagkatapos nga mabatian ni Alma kag sang iya mga kauturan kag sang iya mga anak nga lalaki ining mga pangamuyo, tuman gid ang ila kakibot.\n\n20 Kay tan-awa, ang tagsa ka tawo nagkadto kag naghalad sining amo man nga mga pangamuyo.\n\n21 Karon ang lugar ginatawag nila nga Rameumptom, nga, kon sayuron, ang balaan nga tilindugan.\n\n22 Karon, halin sa sini nga tilindugan nagahalad sila, ang tagsa ka tawo, sang amo man nga pangamuyo sa Dios, nga nagapasalamat sa ila Dios nga sila mga pinili niya, kag nga wala niya sila ginpatalang suno sa tradisyon sang ila mga kauturan, kag nga ang ila mga tagipusuon wala nabihag nga magpati sa mga butang nga magaabot, nga sa diin wala sila sing may nahibal-an.\n\n23 Karon, pagkatapos nga makahalad ang tanan nga katawhan sang pagpasalamat suno sa sini nga paagi, nagbalik sila sa ila mga puluy-an, nga wala na gid nagahambal pa liwat parte sa ila Dios tubtob nga magtililipon naman sila liwat sang ila mga kaugalingon sa balaan nga tilindugan, agud maghalad sang mga pagpasalamat suno sa ila paagi.\n\n24 Karon sang nakita ini ni Alma ang iya tagipusuon nagkasubo; kay nakita niya nga sila malain kag batinggilan nga katawhan; huo, nakita niya nga ang ila mga tagipusuon nahamtang sa bulawan, kag sa pilak, kag sa tanan nga sari sang matahum nga mga pagkabutang.\n\n25 Huo, kag nakita man niya nga ang ila mga tagipusuon naalsa tubtob sa tuman nga pagpadayawdayaw, sa ila bugal.\n\n26 Kag nag-alsa sia sang iya tingug pa-langit, kag nagsinggit, nga nagasiling: O, ano pa kadugay, O Ginuo, nga tugotan mo nga ang imo mga alagad magpuyo diri sa idalom sa unod, agud magtan-aw sang amo sini kalala nga kalainan sa mga anak sang katawhan?\n\n27 Tan-awa, O Dios, nagapakitluoy sila sa imo, apang ang ila mga tagipusuon nadaug sang ila bugal. Tan-awa, O Dios, nagapakitluoy sila sa imo sa ila mga baba, samtang nagahambog sila, bisan tubtob nga pamatyag nila nga halangdon sila, sa wala’y pulos nga mga butang sang kalibutan.\n\n28 Tan-awa, O Dios ko, ang ila malahalon nga mga panapton, kag ang ila mga singsing, kag ang ila mga pulseras, kag ang ila mga ornamento nga bulawan, kag ang tanan nila nga malahalon nga mga butang nga nagaadorno sa ila; kag tan-awa, ang ila mga tagipusuon nahamtang sa mga ini, apang nagapakitluoy sila sa imo kag nagasiling—Nagapasalamat kami sa imo, O Dios, kay pinili kami nga katawhan sa imo, samtang ang iban madula.\n\n29 Huo, kag nagasiling sila nga ginpahibalo mo sa ila nga mangin wala sang Cristo.\n\n30 O Ginuong Dios, ano kadugay nga tugotan mo nga ang amo sina nga kalainan kag pagkawala’y pagtuo mangin sa sining katawhan? O Ginuo, mahimo bala nga imo ako hatagan sing kusog agud mabatas ko ang akon mga kahuyangan. Kay mahuyang ako, kag ang amo sina nga kalainan sa tunga sining katawhan nagasakit sang akon kalag.\n\n31 O Ginuo, ang akon tagipusuon tuman kamasinulub-on; mahimo bala nga paumpawan mo ang akon kalag kay Cristo. O Ginuo, mahimo bala nga itugot mo sa akon nga makaangkon ako sing kusog, agud mabatas ko sing may pagpaumod ining mga pag-antos nga maagyan ko, tungod sang kalainan sining katawhan.\n\n32 O Ginuo, mahimo bala nga paumpawan mo ang akon kalag, kag ihatag sa akon ang kadalag-an, kag amo man sa akon kapareho nga mga manugpangabudlay nga yari upod sa akon—huo, sanday Amon, kag Aaron, kag Omner, kag amo man sanday Amulek kag Zisrom, kag amo man ang akon duha ka anak nga lalaki—huo, bisan sila tanan mahimo bala nga paumpawan mo, O Ginuo. Huo, mahimo bala nga paumpawan mo ang ila mga kalag kay Cristo.\n\n33 Mahimo bala nga itugot mo sa ila nga makaangkon sila sing kusog, agud mabatas nila ang ila mga pag-antos nga maagyan nila tungod sang mga kalainan sining katawhan.\n\n34 O Ginuo, mahimo bala nga itugot mo sa amon nga makaangkon kami sing kadalag-an sa pagdala sa ila liwat sa imo kay Cristo.\n\n35 Tan-awa, O Ginuo, malahalon ang ila mga kalag, kag madamo sa ila ang amon mga kauturan; gani, hatagi kami, O Ginuo, sang gahum kag kaalam agud nga madala namon ang mga ini, ang amon mga kauturan, liwat sa imo.\n\n36 Karon natabo ini nga sang nasiling ni Alma ining mga pulong, nga gintakdong niya ang iya mga kamot sa ila tanan nga kaupod niya. Kag tan-awa, samtang ginatakdong niya ang iya mga kamot sa ila, napuno sila sang Balaan nga Espiritu.\n\n37 Kag pagkatapos sina nagbinulagay sila sa isa kag isa, nga wala nagahunahuna para sa ila mga kaugalingon kon ano ang ila kaunon, ukon ano ang ila imnon, ukon ano ang ila sul-obon.\n\n38 Kag ang Ginuo nagpanigana para sa ila nga indi sila paggutmon, kag indi man sila pag-uhawon; huo, kag ginhatagan man niya sila sing kusog, agud indi sila magbatas sang ano man nga sari sang mga pag-antos, luwas lang nga madaug sa kalipay kay Cristo. Karon ini nangin suno sa pangamuyo ni Alma; kag ini tungod nagpangamuyo sia sa pagtuo.\n\n", "alma 32": "[center][font_size=26]Kapitulo 32[/font_size][/center]\n\n[i]Gintudloan ni Alma ang mga imol nga ginpaubos sang ila mga pag-antos—Ang pagtuo amo ang paglaum sa sinang indi makita nga matuod—Si Alma nagpamatuod nga ang mga anghel nagaalagad sa mga lalaki, mga babayi, kag mga kabataan—Ginpaanggid ni Alma ang pulong sa isa ka liso—Kinahanglan gid ini nga itanom kag saguron—Dayon magatubo ini tubtob nga mangin isa ka kahoy nga halin sa sini ang bunga sang kabuhi nga wala’y katapusan ginapuksi. Mga 74 B.C.[/i]\n\n1 Kag natabo ini nga naglakat sila, kag nagsugod sa pagwali sang pulong sang Dios sa katawhan, nga nagasulod sa ila mga sinagoga, kag sa ila mga balay; huo, bisan nagwali sila sang pulong sa ila mga dalanon.\n\n2 Kag natabo ini nga pagkatapos sing tuman nga pagpangabudlay sa tunga nila, nagsugod sila sa pag-angkon sang kadalag-an sa imol nga bahin sang katawhan; kay tan-awa, ginpanabog sila pagwa sa mga sinagoga tungod sang kabaraghal sang ila mga panapton—\n\n3 Gani wala sila pagtugoti nga magsulod sa ila mga sinagoga agud magsimba sa Dios, kay ginakabig bilang kahigko; gani mga imol sila; huo, ginkabig sila sang ila mga kauturan bilang lagdo; gani mga imol sila sa mga butang sang kalibutan; kag kubos man sila sa tagipusuon.\n\n4 Karon, samtang si Alma nagapanudlo kag nagahambal sa katawhan sa bungyod sang Onidas, may nagpalapit nga dako nga kadam-an sa iya, sila nga amon ginasiling nga mga kubos sa tagipusuon, tungod sang ila kaimolon sa mga butang sang kalibutan.\n\n5 Kag nagpalapit sila kay Alma; kag ang isa nga amo ang nagapanguna sa ila nagsiling sa iya: Tan-awa, ano ang himuon sining mga kauturan ko, kay ginakaugtan sila sang tanan nga tawo tungod sang ila kaimolon, huo, kag ilabi na gid sang amon mga pari; kay gintabog nila kami sa amon mga sinagoga nga ginpangabudlayan namon sing todo nga ipatindog paagi sa amon kaugalingon nga mga kamot; kag ginpanabug nila kami tungod sang amon tuman nga kaimolon; kag wala kami sing lugar nga magsimba sa amon Dios; kag tan-awa, ano ang amon himuon?\n\n6 Kag karon sang nabatian ini ni Alma, nagliso sia, nga ang iya nawong nagaatubang sa iya, kag nagtulok sa iya nga may dako nga kalipay; kay nakita niya nga ang ila mga pag-antos matuod gid nga nagpaubos sa ila, kag handa na sila nga magpamati sang pulong.\n\n7 Gani wala na sia naghambal pa sa pihak nga kadam-an; kundi nga gin-untay niya ang iya kamot, kag nagsinggit sa sinang iya mga nakita, nga matuod gid nga mahinulsulon, kag nagsiling sa ila:\n\n8 Nakita ko nga mga kubos kamo sa tagipusuon; kag kon amo, bulahan kamo.\n\n9 Tan-awa ang inyo utod nagsiling, Ano ang amon himuon?—kay ginpanabug kami halin sa amon mga sinagoga, sa bagay nga indi kami makasimba sa amon Dios.\n\n10 Tan-awa ginasiling ko sa inyo, nagahunahuna bala kamo nga indi kamo makasimba sa Dios luwas lang kon ini sa inyo mga sinagoga lamang?\n\n11 Kag dugang pa sina, mamangkot ako, nagahunahuna bala kamo nga dapat magsimba kamo sa Dios sing makaisa lamang sa isa ka simana?\n\n12 Ginasiling ko sa inyo, maayo nga ginpanabog kamo sa inyo mga sinagoga, agud mangin mapainubuson kamo, kag agud makatuon kamo sing kaalam; kay kinahanglanon nga dapat kamo magtuon sing kaalam; kay tungod ginpanabug kamo, nga ginkaugtan kamo sang inyo mga kauturan tungod sang inyo tuman nga kaimolon, nga nadala kamo sa pagpaubos sang inyo tagipusuon; kay kinahanglan nga dal-on kamo sa pagkamapainubuson.\n\n13 Kag karon, tungod napilitan kamo nga mangin mapainubuson bulahan kamo; kay ang isa ka tawo kon kaisa, kon napilitan sia nga mangin mapainubuson, nagatinguha nga maghinulsol; kag karon pat-od gid, kon sin-o man ang nagahinulsol makabaton sang kaluoy; kag sia nga makabaton sang kaluoy kag magpadayon tubtob sa katapusan ang amo man maluwas.\n\n14 Kag karon, pareho sang akon ginsiling sa inyo, nga tungod napilitan kamo nga mangin mapainubuson bulahan kamo, wala bala kamo nagahunahuna nga mas bulahan sila nga matuod gid nga nagapaubos sang ila mga kaugalingon tungod sang pulong?\n\n15 Huo, sia nga matuod gid nga nagapaubos sang iya kaugalingon, kag nagahinulsol sang iya mga sala, kag nagapadayon tubtob sa katapusan, ang amo man pagapakamaayohon—huo, mas labaw nga pagapakamaayohon sangsa ila nga napilitan nga magpaubos tungod sang ila tuman nga kaimolon.\n\n16 Gani, bulahan sila nga nagapaubos sang ila mga kaugalingon nga wala na ginapilit nga mangin mapainubuson; ukon sa mas sibo, sa iban nga pulong, bulahan sia nga nagapati sa pulong sang Dios, kag nabunyagan nga wala sing pagkabatinggilan sang tagipusuon, huo, nga wala na ginapahibalo sang pulong, ukon ginapilit man nga makahibalo, antes sila magpati.\n\n17 Huo, may madamo nga nagasiling: Kon pakitaan mo kami sing isa ka tanda halin sa langit, dayon mahibal-an namon sing may kasigurohan; gani magapati kami.\n\n18 Karon mamangkot ako, amo bala ini ang pagtuo? Tan-awa, ginasiling ko sa inyo, Indi; kay kon ang isa ka tawo nakahibalo sing isa ka butang wala sia sing kabangdanan sa pagpati, kay nahibal-an niya ini.\n\n19 Kag karon, ano pa gid kadako ang pagkondenar sa iya nga nakahibalo sang kabubut-on sang Dios kag wala ini ginahimo, sangsa sa iya nga nagapati lamang, ukon may kabangdanan lamang sa pagpati, kag nahulog sa kalapasan?\n\n20 Karon parte sini nga butang kinahanglan kamo nga maghusga. Tan-awa, ginasiling ko sa inyo, nga ini sa isa ka bahin kag ini sa isa naman ka bahin; kag mangin amo sini sa tagsa ka tawo suno sa iya binuhatan.\n\n21 Kag karon pareho sang akon ginsiling parte sa pagtuo—ang pagtuo indi ang pag-angkon sang perpekto nga ihibalo sang mga butang; gani kon may pagtuo kamo nagalaum kamo sang mga butang nga indi makita, nga matuod.\n\n22 Kag karon, tan-awa, ginasiling ko sa inyo, kag luyag ko nga inyo dumdumon, nga ang Dios maluluy-on sa tanan nga nagapati sa iya ngalan; gani luyag niya, una sa tanan, nga magpati kamo, huo, bisan sa iya pulong.\n\n23 Kag karon, ginapaambit niya ang iya pulong sa mga tawo paagi sa mga anghel, huo, indi lamang sa mga lalaki kundi sa mga babayi man. Karon indi lamang ini; ang magagmay nga kabataan ginahatagan man sang mga inughambal sing madamo nga beses, nga nagapahipos sang mga maalam kag sang mga may tinun-an.\n\n24 Kag karon, pinalangga kong mga kauturan, tungod inyo ginapangabay nga mahibal-an halin sa akon kon ano ang inyo himuon tungod ginpaantos kamo kag ginpanabug—karon indi ko luyag nga maghunahuna kamo nga buot ko kamo nga hukman suno lamang sa sinang matuod—\n\n25 Kay wala ko ginasiling nga kamo tanan napilitan sa pagpaubos sang inyo mga kaugalingon; kay nagapati gid ako nga may pila sa inyo nga magapaubos sang ila mga kaugalingon, bisan ano pa ang ila mga sirkumstansya.\n\n26 Karon, pareho sang akon ginsiling parte sa pagtuo—nga indi ini isa ka perpekto nga ihibalo—sa amo man amo ini sa akon mga pulong. Indi ninyo mahibal-an ang kapat-uran sang mga ini sa primero, tubtob sa pagkaperpekto, pareho nga ang pagtuo indi perpekto nga ihibalo.\n\n27 Apang tan-awa, kon magbugtaw kamo kag pukawon ang inyo mga ikasarang sang hunahuna, bisan sa pag-eksperimento sa akon mga pulong, kag maggamit sing diutay lang gid nga pagtuo, huo, bisan pa nga maghandum lang kamo nga magpati, tugoti ini nga handum nga maghikot sa inyo, bisan tubtob nga magpati kamo sa paagi nga mahatagan ninyo sing lugar ang bahin sang akon mga pulong.\n\n28 Karon, ipaanggid naton ang pulong sa isa ka liso. Karon, kon hatagan ninyo sing lugar, nga ang isa ka liso matanom sa inyo tagipusuon, tan-awa, kon matuod ini nga liso, ukon isa ka maayo nga liso, kon indi ninyo ini pagsikwayon tungod sang inyo pagkawala’y pagtuo, nga batuan ninyo ang Espiritu sang Ginuo, tan-awa, magasugod ini sa pagdako sa sulod sang inyo mga dughan; kag kon mabatyagan ninyo ining pagdako, magasugod kamo sa pagsiling sa inyo mga kaugalingon—Nagapakita nga maayo ini nga liso, ukon nga ang pulong maayo, kay nagasugod ini sa pagpadako sing tuman sa akon kalag; huo, nagasugod ini sa pagpasanag sang akon paghangop, huo, nagasugod ini nga mangin manamit sa akon.\n\n29 Karon tan-awa, indi bala ini magpadugang sang inyo pagtuo? Ginasiling ko sa inyo, Huo; apang wala ini nagtubo sa perpekto nga ihibalo.\n\n30 Apang tan-awa, samtang ang liso nagadako, kag nagapanalingsing, kag nagasugod sa pagtubo, gani hambalon gid ninyo nga maayo ang liso; kay tan-awa nagadako ini, kag nagapanalingsing, kag nagasugod sa pagtubo. Kag karon, tan-awa, indi bala ini magpabakod sang inyo pagtuo? Huo, magapabakod ini sang inyo pagtuo: kay magasiling kamo nga nakahibalo ako nga maayo ini nga liso; kay tan-awa nagapanalingsing ini kag nagasugod sa pagtubo.\n\n31 Kag karon, tan-awa, sigurado bala kamo nga maayo ini nga liso? Ginasiling ko sa inyo, Huo; kay ang tagsa ka liso nagabunga suno sa iya nga kaanggid.\n\n32 Gani, kon ang isa ka liso nagatubo, maayo ini, apang kon wala ini nagatubo, tan-awa indi ini maayo, gani ginapilak ini.\n\n33 Kag karon, tan-awa, tungod gintilawan ninyo ang eksperimento, kag gintanom ang liso, kag nagadako ini kag nagapanalingsing, kag nagasugod sa pagtubo, sigurado nga nahibal-an ninyo nga maayo ang liso.\n\n34 Kag karon, tan-awa, ang inyo bala ihibalo perpekto? Huo, ang inyo ihibalo perpekto sa sina nga butang, kag ang inyo pagtuo wala nagatubo; kag ini tungod nakahibalo kamo, kay nakahibalo kamo nga ang pulong nagpadako sang inyo mga kalag, kag inyo man nahibal-an nga nagpanalingsing ini, sa bagay nga ang inyo paghangop nagasugod nga masanagan, kag ang inyo kaisipan nagasugod nga magsangkad.\n\n35 O gani, indi bala ini matuod-tuod? Ginasiling ko sa inyo, Huo, tungod kasanag ini; kag kon ano man ang masanag, maayo, tungod mahangpan ini, gani pat-od gid nga mahibal-an ninyo nga maayo ini; kag karon tan-awa, pagkatapos nga naeksperiyensyahan ninyo ini nga kasanag ang inyo bala ihibalo perpekto?\n\n36 Tan-awa ginasiling ko sa inyo, Indi; kag indi man ninyo kinahanglan nga ipahigad ang inyo pagtuo, kay gingamit pa lamang ninyo ang inyo pagtuo sa pagtanom sang liso agud nga matilawan ninyo ang pag-eksperimento agud mahibal-an kon maayo ang liso.\n\n37 Kag tan-awa, samtang ang kahoy nagasugod sa pagtubo, magasiling kamo: Saguron naton ini sing may dako nga paghalong, agud nga magpanggamot ini, agud nga magdako ini, kag magdala sing bunga sa aton. Kag karon tan-awa, kon saguron ninyo ini sing may dako nga paghalong magapanggamot ini, kag magadako, kag magapamunga.\n\n38 Apang kon pabay-an ninyo ang kahoy, kag indi paghunahunaon ang pagsagod sini, tan-awa indi ini magpanggamot; kag kon ang kainit sang adlaw nagatagiti kag sunogon ini, tungod wala ini sing gamot, malaya ini, kag gabuton ninyo ini kag ipilak.\n\n39 Karon, indi ini tungod kay indi maayo ang liso, kag indi man ini tungod kay ang bunga sini indi mangin manamit; kundi nga tungod ini kay ang inyo duta kaging, kag indi ninyo pagsaguron ang kahoy, gani wala kamo sing makuha nga bunga sini.\n\n40 Kag gani, kon indi ninyo pagsaguron ang pulong, nga nagapaabot nga may mata sang pagtuo sa bunga sini, indi gid kamo makapuksi sang bunga sang kahoy sang kabuhi.\n\n41 Apang kon saguron ninyo ang pulong, huo, saguron ang kahoy samtang nagasugod ini sa pagtubo, paagi sa inyo pagtuo upod ang dako nga katutum, kag upod ang pagbatas, nga nagapaabot sa bunga sini, magapanggamot ini; kag tan-awa mangin isa ini ka kahoy nga nagatubo padulong sa kabuhi nga wala’y katubtuban.\n\n42 Kag tungod sang inyo katutum kag sang inyo pagtuo kag sang inyo pagpaumod sa pulong sa pagsagod sini, agud nga makapanggamot ini sa inyo, tan-awa, dugay-dugay magapuksi kamo sang bunga sini, nga labing malahalon, nga matam-is labaw sa tanan nga matam-is, kag maputi nga labaw sa tanan nga maputi, huo, puraw nga labaw sa tanan nga puraw; kag magapaayaw kamo sa sini nga bunga bisan tubtob nga mabusog kamo, sa bagay nga indi kamo paggutomon, kag indi man kamo pag-uhawon.\n\n43 Dayon, mga kauturan ko, magaani kamo sang mga padya sang inyo pagtuo, kag sang inyo katutum, kag pagpaumod, kag pagkamainantuson, nga nagahulat sa kahoy nga magdala sing bunga sa inyo.\n\n", "alma 33": "[center][font_size=26]Kapitulo 33[/font_size][/center]\n\n[i]Si Zenos nagpanudlo nga ang mga tawo dapat magpangamuyo kag magsimba sa tanan nga lugar, kag ang mga paghukom mapaiway tungod sang Anak—Si Zenoc nagpanudlo nga ang kaluoy ginahatag tungod sang Anak—Ginbayaw ni Moises sa kamingawan ang isa ka simbolo sang Anak sang Dios. Mga 74 B.C.[/i]\n\n1 Karon pagkatapos nga mahambal ni Alma ining mga pulong, nagpapamangkot sila sa iya kag luyag mahibal-an kon dapat sila magpati sa isa ka Dios, agud mahimo nila nga maangkon ining bunga nga iya ginhambal, ukon paano nila dapat itanom ang liso, ukon ang pulong nga iya ginhambal, nga siling niya kinahanglan gid nga matanom sa ila mga tagipusuon; ukon sa ano nga paagi sila dapat magsugod sa paggamit sang ila pagtuo.\n\n2 Kag si Alma nagsiling sa ila: Tan-awa, nagsiling kamo nga indi kamo makasimba sa inyo Dios tungod ginpanabug kamo halin sa inyo mga sinagoga. Apang tan-awa, ginasiling ko sa inyo, kon nagahunahuna kamo nga indi kamo makasimba sa Dios, nagsala gid kamo, kag dapat kamo magtuon sang balaan nga mga kasulatan; kon nagahunahuna kamo nga amo ini ang ginpanudlo sang mga ini sa inyo, wala ninyo mahangpi ang mga ini.\n\n3 Nakadumdum bala kamo sa pagbasa kon ano ang ginsiling ni Zenos, ang propeta sang dumaan nga panahon, parte sang pangamuyo kag pagsimba?\n\n4 Kay nagsiling sia: Maluluy-on ka, O Dios, kay ginpamatian mo ang akon pangamuyo, bisan sang didto ako sa kamingawan; huo, nangin maluluy-on ka sang magpangamuyo ako parte sinang akon mga kaaway, kag ginbag-o mo sila agud mangin maayo sa akon.\n\n5 Huo, O Dios, kag nangin maluluy-on ka sa akon sang magpakitluoy ako sa imo sa akon uma; sang magpakitluoy ako sa imo sa akon pangamuyo, kag ginpamatian mo ako.\n\n6 Kag sa liwat, O Dios, sang magkadto ako sa akon balay ginpamatian mo ako sa akon pangamuyo.\n\n7 Kag sang magsulod ako sa akon gamay nga kwarto, O Ginuo, kag magpangamuyo sa imo, ginpamatian mo ako.\n\n8 Huo, maluluy-on ka sa imo mga anak kon sila magpakitluoy sa imo, agud mabatian nimo kag indi sang mga tawo, kag imo sila pamatian.\n\n9 Huo, O Dios, nangin maluluy-on ka sa akon, kag ginpamatian ang akon mga pagpakitluoy sa tunga sang imo mga kongregasyon.\n\n10 Huo, kag ginpamatian mo man ako sang gintabog ako kag ginkaugtan sang akon mga kaaway; huo, ginpamatian mo ang akon mga pagpakitluoy, kag naakig sa akon mga kaaway, kag ginbisitahan mo sila sa imo kaakig paagi sa madasig nga kalaglagan.\n\n11 Kag ginpamatian mo ako tungod sang akon mga pag-antos kag sang akon sinseridad; kag tungod ini sang imo Anak nga nangin maluluy-on ka sa akon, gani magapakitluoy ako sa imo sa tanan ko nga pag-antos, kay sa imo ang akon kalipay; kay ginpaiway mo ang imo mga paghukom sa akon, tungod sang imo Anak.\n\n12 Kag karon si Alma nagsiling sa ila: Nagapati bala kamo sadtong balaan nga mga kasulatan nga ginsulat nila sang dumaan nga panahon?\n\n13 Tan-awa, kon nagapati kamo, kinahanglan nga magpati kamo sa kon ano ang ginsiling ni Zenos; kay, tan-awa nagsiling sia: Ginpaiway mo ang imo mga paghukom tungod sang imo Anak.\n\n14 Karon tan-awa, mga kauturan ko, mamangkot ako kon nakabasa kamo sang balaan nga mga kasulatan? Kon nakabasa kamo, paano nga indi kamo magpati sa Anak sang Dios?\n\n15 Kay wala nasulat nga si Zenos lamang ang naghambal sining mga butang, kundi nga si Zenoc naghambal man sining mga butang—\n\n16 Kay tan-awa, nagsiling sia: Akig ka, O Ginuo, sa sining katawhan, tungod indi sila maghangop sang imo mga kaluoy nga imo ginhatag sa ila tungod sang imo Anak.\n\n17 Kag karon, mga kauturan ko, makita ninyo nga may ika-duha nga propeta sang dumaan nga panahon nga nagpamatuod parte sa Anak sang Dios, kag tungod ang katawhan indi maghangop sang iya mga pulong ginbato nila sia tubtob nga mapatay sia.\n\n18 Apang tan-awa, indi lamang ini; indi lamang sila ang mga naghambal parte sa Anak sang Dios.\n\n19 Tan-awa, ginsambit sia ni Moises; huo, kag tan-awa isa ka simbolo ang ginbayaw sa kamingawan, nga kon sin-o man ang magtulok diri mabuhi. Kag madamo ang nagtulok kag nabuhi.\n\n20 Apang diutay lang ang nakahangop sa kahulugan sinang mga butang, kag tungod ini sang katig-a sang ila mga tagipusuon. Apang may madamo nga nangin tuman katig-a sa bagay nga indi sila magtulok, gani nagkalamatay sila. Karon ang kabangdanan nga indi sila magtulok amo nga indi sila magpati nga magapaayo ini sa ila.\n\n21 O mga kauturan ko, kon mapaayo kamo paagi lamang sa pagtulok agud mag-ayo kamo, indi bala kamo magtulok sing gilayon, ukon mas luyag pa bala ninyo nga magpatig-a kamo sang inyo mga tagipusuon sa pagkawala’y pagtuo, kag mangin matamad, nga indi kamo magtulok, agud magkalamatay kamo?\n\n22 Kon amo, ang kalisud magatupa sa inyo; apang kon indi, dayon magtulok kag magsugod sa pagpati sa Anak sang Dios, nga magakari sia agud tuboson ang iya katawhan, kag magaantos sia kag mapatay agud magbayad para sa ila mga sala; kag magabangon sia liwat halin sa mga minatay, nga magapahanabo sang pagkabanhaw, agud ang tanan nga tawo magatindog sa iya atubang, agud hukman sa katapusan nga adlaw kag adlaw sang paghukom, suno sa ila mga binuhatan.\n\n23 Kag karon, mga kauturan ko, luyag ko nga itanom ninyo ining pulong sa inyo mga tagipusuon, kag samtang nagasugod ini sa pagdako sa amo man sagura ini paagi sa inyo pagtuo. Kag tan-awa, mangin isa ini ka kahoy, nga nagatubo sa inyo padulong sa kabuhi nga wala’y katubtuban. Kag dayon kabay nga itugot sa inyo sang Dios nga ang inyo mga palas-anon mangin mamag-an, paagi sa kalipay sang iya Anak. Kag bisan ini tanan mahimo ninyo kon luyag ninyo. Amen.\n\n", "alma 34": "[center][font_size=26]Kapitulo 34[/font_size][/center]\n\n[i]Si Amulek nagpamatuod nga ang pulong yara kay Cristo padulong sa kaluwasan—Luwas lang kon may pagbayad-sala nga himuon, ang tanan nga tawo pat-od gid nga madula—Ang bug-os nga layi ni Moises nagatudlo padulong sa halad sang Anak sang Dios—Ang wala’y katapusan nga plano sang pagtubos nasandig sa pagtuo kag paghinulsol—Magpangamuyo para sa dutan-on kag espirituwal nga mga bugay—Ini nga kabuhi amo ang tion nga maghanda ang mga tawo agud mag-atubang sa Dios—Hikota ang inyo kaluwasan nga may kahadlok sa atubang sang Dios. Mga 74 B.C.[/i]\n\n1 Kag karon natabo ini nga pagkatapos nga mahambal ni Alma ining mga pulong sa ila nagpungko sia sa duta, kag nagtindog si Amulek kag nagsugod sa pagtudlo sa ila nga nagasiling:\n\n2 Mga kauturan ko, ginahunahuna ko nga imposible nga indi ninyo mahibal-an ang mga butang nga ginpanghambal parte sang pagkari ni Cristo, nga ginatudlo namon nga amo ang Anak sang Dios; huo, nahibal-an ko nga ining mga butang maalwan nga ginpanudlo sa inyo antes sang inyo pagsipak sa amon.\n\n3 Kag tungod nagpangabay kamo sa akon pinalangga nga utod nga ipahibalo niya sa inyo kon ano ang inyo dapat himuon, tungod sang inyo mga pag-antos; kag naghambal sia sa inyo nga maghanda sang inyo mga kaisipan; huo, ginlaygayan niya kamo tuhoy sa pagtuo kag sa pagpaumod—\n\n4 Huo, bisan pa nga magaangkon kamo sang pagtuo nga igo lang sa pagtanom sang pulong sa inyo mga tagipusuon, agud matilawan ninyo nga mag-eksperimento sang iya sini kaayo.\n\n5 Kag nakita namon nga ang dako nga pamangkot nga yara sa inyo mga kaisipan amo ang kon bala ang pulong yara sa Anak sang Dios, ukon kon bala mangin wala sang Cristo.\n\n6 Kag nakita man ninyo nga napamatud-an sang akon utod sa inyo, sa madamo nga beses, nga ang pulong yara kay Cristo padulong sa kaluwasan.\n\n7 Ang akon utod nagsambit sang mga pulong ni Zenos, nga ang pagtubos nagaabot paagi sa Anak sang Dios, kag amo man sa mga pulong ni Zenoc; kag ginsambit man niya si Moises, agud ipakita nga ining mga butang matuod.\n\n8 Kag karon, tan-awa, magapamatuod ako sa akon kaugalingon nga kabubut-on nga ining mga butang matuod. Tan-awa, ginasiling ko sa inyo, nga nakahibalo ako nga si Cristo magakari sa mga anak sang katawhan, agud dal-on sa iya kaugalingon ang mga kalapasan sang iya katawhan, kag magabayad sia para sa mga sala sang kalibutan; kay ang Ginuong Dios naghambal sini.\n\n9 Kay kinahanglanon gid nga himuon ang pagbayad-sala; kay suno sa dako nga plano sang Wala’y Katapusan nga Dios kinahanglan gid nga may pagbayad-sala nga himuon, indi gani ang tanan nga tawo pat-od gid nga madula; huo, ang tanan nagpakatig-a; huo, ang tanan nalaglag kag nagtalang, kag pat-od gid nga madula luwas lang nga ini paagi sa pagbayad-sala nga kinahanglanon gid nga himuon.\n\n10 Kay kinahanglanon gid nga mangin may isa ka dako kag katapusan nga halad; huo, indi isa ka halad nga tawo, kag indi man sapat, kag indi man bisan ano nga sari sang pispis; kay indi ini mangin isa ka tawhanon nga halad; kundi nga kinahanglan gid ini nga mangin isa ka wala’y dulonan kag wala’y katapusan nga halad.\n\n11 Karon wala sing bisan sin-o nga tawo nga makahalad sang iya kaugalingon nga dugo nga magabayad para sa mga sala sang iban. Karon, kon ang isa ka tawo nakapatay; tan-awa ang aton bala layi, nga matarong, magakuha sang kabuhi sang iya utod? Ginasiling ko sa inyo, Indi.\n\n12 Kundi ang layi nagapangayo sang kabuhi niya nga nakapatay; gani wala sing bisan ano nga butang nga kabus sa wala’y dulonan nga pagbayad-sala nga mangin igo na para sa mga sala sang kalibutan.\n\n13 Gani, kinahanglanon gid nga mangin may isa ka dako kag katapusan nga halad, kag dayon mangin may, ukon kinahanglanon gid nga mangin may, pag-untat sang pagpaagay sang dugo; dayon ang layi ni Moises matuman; huo, tanan ini matuman, ang tagsa ka pintok kag kudlit, kag wala sing bisan ano nga indi matuman.\n\n14 Kag tan-awa, amo ini ang bug-os nga kahulugan sang layi, ang tagsa ka tinipik nagatudlo sa sinang dako kag katapusan nga halad; kag inang dako kag katapusan nga halad amo ang Anak sang Dios, huo, wala’y dulonan kag wala’y katapusan.\n\n15 Kag gani magadala sia sang kaluwasan sa tanan nga magapati sa iya ngalan; ini nga amo ang tinutuyo sining katapusan nga halad, nga pukawon ang mga balatyagon sang kaluoy, nga magadaug sang hustisya, kag magadala sang paagi sa mga tawo agud makaangkon sila sang pagtuo padulong sa paghinulsol.\n\n16 Kag gani ang kaluoy makasabat sang mga ginapangayo sang hustisya, kag nagalikop sa ila sa mga butkon sang kasigurohan, samtang sia nga wala nagagamit sang pagtuo padulong sa paghinulsol sakop sang bug-os nga layi nga ginapangayo sang hustisya; gani sa iya lamang nga may pagtuo padulong sa paghinulsol nagaepekto ang dako kag wala’y katapusan nga plano sang pagtubos.\n\n17 Gani kabay nga itugot sa inyo sang Dios, mga kauturan ko, nga magsugod kamo sa paggamit sang inyo pagtuo padulong sa paghinulsol, nga magsugod kamo sa pagpanawag sa iya balaan nga ngalan, agud nga kaluoyan niya kamo;\n\n18 Huo, mag-ampo sa iya agud kaluoyan kamo; kay gamhanan sia sa pagluwas.\n\n19 Huo, ipaubos ang inyo mga kaugalingon, kag magpadayon sa pagpangamuyo sa iya.\n\n20 Mag-ampo sa iya kon yara kamo sa inyo mga uma, huo, para sa tanan ninyo nga mga panong.\n\n21 Mag-ampo sa iya sa inyo mga balay, huo, para sa bug-os ninyo nga panimalay, sa aga, sa udtong-adlaw, kag sa gab-i.\n\n22 Huo, mag-ampo sa iya batok sa gahum sang inyo mga kaaway.\n\n23 Huo, mag-ampo sa iya batok sa yawa, nga amo ang kaaway sang tanan nga pagkamatarong.\n\n24 Mag-ampo sa iya para sa mga patubas sang inyo mga uma agud mag-uswag kamo sa mga ini.\n\n25 Mag-ampo para sa mga panong sang inyo mga uma agud magdamo ang mga ini.\n\n26 Apang indi lamang ini; kinahanglan gid nga ibubo ninyo ang inyo mga kalag sa sulod sang inyo mga kwarto, kag sa inyo sekreto nga mga lugar, kag sa inyo mga kamingawan.\n\n27 Huo, kag kon wala kamo nagaampo sa Ginuo, tugoti ang inyo mga tagipusuon nga mapuno, nga dalayon nga nagapangamuyo sa iya para sa inyo kaayohan, kag para man sa kaayohan sinang mga yara sa inyo palibot.\n\n28 Kag karon, tan-awa pinalangga kong mga kauturan, ginasiling ko sa inyo, indi paghunahunaa nga amo lamang ini; kay pagkatapos nga nahimo na ninyo ining tanan nga butang, kon talikdan ninyo ang mga nagakinahanglan, kag ang hublas, kag indi pagbisitahan ang mga masakiton kag mga nagaantos, kag maghatag sang inyo manggad, kon may yara kamo, sa sinang mga nagakinahanglan—ginasiling ko sa inyo, kon indi ninyo paghimuon ang diin man sining mga butang, tan-awa, ang inyo pangamuyo wala sing pulos, kag wala kamo sing makuha, kag pareho kamo sang mga hipokrito nga nagapanghiwala sang pagtuo.\n\n29 Gani, kon indi ninyo pagdumdumon ang mangin mahigugmaon sa isigkatawo, pareho kamo sang lagdo nga ginabasya sang manugtinlo, (ini nga wala sing pulos) kag ginatasak sang mga tiil sang mga tawo.\n\n30 Kag karon, mga kauturan ko, luyag ko nga, pagkatapos nga nabaton ninyo ang madamo kaayo nga saksi, tungod nga ang balaan nga mga kasulatan nagapamatuod sining mga butang, magpalapit kamo kag magdala sang bunga nga nagakaigo sa paghinulsol.\n\n31 Huo, luyag ko nga magpalapit kamo kag indi na magpatig-a sang inyo mga tagipusuon; kay tan-awa, subong na ang tion kag ang adlaw sang inyo kaluwasan; kag gani, kon maghinulsol kamo kag indi magpatig-a sang inyo mga tagipusuon, sa gilayon ang dako nga plano sang pagtubos mapahanabo sa inyo.\n\n32 Kay tan-awa, ini nga kabuhi amo ang tion nga maghanda ang mga tawo agud mag-atubang sa Dios; huo, tan-awa ang adlaw sini nga kabuhi amo ang adlaw nga maghikot ang mga tawo sang ila mga pagpangabudlay.\n\n33 Kag karon, pareho sang ginsiling ko sa inyo sang una, tungod nakaangkon kamo sang madamo kaayo nga saksi, gani, nagapakitluoy ako sa inyo nga indi ninyo pagpabuyan-buyanan ang adlaw sang inyo paghinulsol tubtob sa katapusan; kay pagkatapos sini nga adlaw sang kabuhi, nga ginhatag sa aton agud maghanda para sa wala’y katapusan, tan-awa, kon indi naton pagkaayohon ang aton tion samtang yara kita sa sini nga kabuhi, magaabot ang gab-i sang kadudulman nga sa diin wala na sing pagpangabudlay nga mahimo.\n\n34 Indi kamo makasiling, kon yara na kamo sa sinang makahaladlok nga krisis, nga magahinulsol ako, nga magabalik ako sa akon Dios. Indi, indi kamo makasiling sini; kay inang amo gihapon nga espiritu nga nagaangkon sang inyo mga lawas sa tion nga maggwa kamo sa sining kabuhi, inang amo gihapon nga espiritu ang mangin may gahum sa pag-angkon sang inyo lawas sa sinang wala’y katapusan nga kalibutan.\n\n35 Kay tan-awa, kon ginpabuyan-buyanan ninyo ang adlaw sang inyo paghinulsol bisan tubtob sa kamatayon, tan-awa, nasakop kamo sang espiritu sang yawa, kag pat-inan niya kamo nga iya; gani, ang Espiritu sang Ginuo magapalayo sa inyo, kag wala sing lugar sa inyo, kag ang yawa may bug-os nga gahum sa inyo; kag amo ini ang katapusan nga kahimtangan sang mga malain.\n\n36 Kag ini nahibal-an ko, tungod ang Ginuo nagsiling nga wala sia nagapuyo sa di-balaan nga mga templo, kundi sa mga tagipusuon sang mga matarong sia nagapuyo; huo, kag nagsiling man sia nga ang mga matarong magapungko sa iya ginharian, agud indi na maggwa pa; apang ang ila mga biste dapat nga mapaputi paagi sa dugo sang Kordero.\n\n37 Kag karon, pinalangga kong mga kauturan, luyag ko nga dumdumon ninyo ining mga butang, kag dapat ninyo hikoton ang inyo kaluwasan nga may kahadlok sa atubang sang Dios, kag indi na ninyo pagpanghiwalaon ang pagkari ni Cristo;\n\n38 Nga indi na ninyo pagbatuan pa ang mga pagpabatyag sang Balaan nga Espiritu, kundi nga batonon ninyo ini, kag dal-on sa inyo kaugalingon ang ngalan ni Cristo; nga ipaubos ninyo ang inyo mga kaugalingon bisan tubtob sa yab-ok, kag simbahon ang Dios, kon sa bisan diin man kamo nga lugar, sa espiritu kag sa kamatuoran; kag magpangabuhi kamo nga nagapasalamat adlaw-adlaw, sa madamo nga mga kaluoy kag mga bugay nga iya ginahatag sa inyo.\n\n39 Huo, kag ginalaygayan ko man kamo, mga kauturan ko, nga magbantay kamo sa pagpangamuyo sing dalayon, agud indi kamo madala sang mga pagsulay sang yawa, agud indi niya kamo madaug, agud indi niya kamo mangin sakop sa katapusan nga adlaw; kay tan-awa, wala sia sang maayo nga butang nga igapadya sa inyo.\n\n40 Kag karon pinalangga kong mga kauturan, luyag ko kamo nga laygayan nga magpaumod, kag batason ninyo ang tanan nga sari sang mga pag-antos; nga indi kamo magpasipala batok sa mga nagtabog sa inyo tungod sang inyo tuman nga kaimolon, kay basi mangin mga makasasala kamo pareho sa ila;\n\n41 Kundi nga magpaumod kamo, kag magbatas sinang mga pag-antos, nga may malig-on nga paglaum nga kamo sa pila ka adlaw magapahuway halin sa tanan ninyo nga pag-antos.\n\n", "alma 35": "[center][font_size=26]Kapitulo 35[/font_size][/center]\n\n[i]Ginguba sang pagpangwali sang pulong ang katusohan sang mga Zoramnon—Ginpahalin nila ang mga hinaylo, nga pagkatapos nagbuylog sa katawhan ni Amon sa Jerson—Nagkasubo si Alma tungod sang kalainan sang katawhan. Mga 74 B.C.[/i]\n\n1 Karon natabo ini nga sang natapos hambal ni Amulek ining mga pulong, nagbiya sila halin sa kadam-an kag nagkadto sa duta sang Jerson.\n\n2 Huo, kag ang iban pa nga mga kauturan, pagkatapos nila wali sang pulong sa mga Zoramnon, nagkadto man sa duta sang Jerson.\n\n3 Kag natabo ini nga pagkatapos nga naghinambalanay ang mas kinilala nga bahin sang mga Zoramnon parte sa mga pulong nga ginwali sa ila, naakig sila tungod sang pulong, kay ginguba sini ang ila katusohan; gani indi sila mamati sa mga pulong.\n\n4 Kag nagpasugo sila kag gintipon ang tanan nga katawhan sa bug-os nga kadutaan, kag ginhambalan upod sa ila ang parte sa mga pulong nga ginpanghambal.\n\n5 Karon ang ila mga tagdumala kag ang ila mga pari kag ang ila mga manunudlo wala nagpahibalo sa katawhan parte sa ila mga tuyo; gani nahibal-an nila sing sekreto ang mga kaisipan sang tanan nga katawhan.\n\n6 Kag natabo ini nga pagkatapos nga nahibal-an nila ang mga kaisipan sang tanan nga katawhan, yadtong mga nagaugyon sa mga pulong nga ginpanghambal ni Alma kag sang iya mga kauturan ginpanabug halin sa duta; kag madamo sila; kag nagkadto man sila sa duta sang Jerson.\n\n7 Kag natabo ini nga gintudloan sila nanday Alma kag sang iya mga kauturan.\n\n8 Karon ang katawhan sang mga Zoramnon naakig sa katawhan ni Amon nga yara sa Jerson, kag ang puno nga tagdumala sang mga Zoramnon, nga isa ka malain kaayo nga tawo, nagpasugo sa katawhan ni Amon nga ginapangabay sila nga tabugon nila halin sa ila duta ang tanan nga nagkadto halin sa ila padulong sa ila duta.\n\n9 Kag nagpabutyag sia sang madamo nga pamahog batok sa ila. Kag karon ang katawhan ni Amon wala nahadlok sa ila mga pulong; gani wala nila sila pagpanabuga, kundi nga ginbaton nila ang tanan nga imol sang mga Zoramnon nga nagkadto sa ila; kag gintatap nila sila, kag ginpabistehan sila, kag ginhatagan sila sang mga duta bilang ila mga palanublion; kag ginbuligan sila suno sa ila mga kakulangan.\n\n10 Karon ginpukaw sini ang mga Zoramnon sa kaakig batok sa katawhan ni Amon, kag nagsugod sila sa pagpakigsimpon sa mga Lamanhon kag sa pagpukaw man sa ila sa kaakig batok sa ila.\n\n11 Kag gani ang mga Zoramnon kag ang mga Lamanhon nagsugod sa paghimo sang mga pagpanghanda para sa giyera batok sa katawhan ni Amon, kag batok man sa mga Nefinhon.\n\n12 Kag gani natapos ang ika-disesiyete nga tuig sang pagginahum sang mga hukom sa katawhan ni Nefi.\n\n13 Kag ang katawhan ni Amon naghalin sa duta sang Jerson, kag nagkadto sa duta sang Melek, kag ginhatagan sing lugar sa duta sang Jerson ang mga kasoldadohan sang mga Nefinhon, agud makapakig-away sila batok sa mga kasoldadohan sang mga Lamanhon kag sa mga kasoldadohan sang mga Zoramnon; kag gani nagsugod ang isa ka giyera sa tunga sang mga Lamanhon kag sang mga Nefinhon, sa ika-disiotso nga tuig sang pagginahum sang mga hukom; kag isa ka panaysayon ang igahatag parte sa ila mga giyera pagkatapos sini.\n\n14 Kag si Alma, kag si Amon, kag ang ila mga kauturan, kag amo man ang duha ka anak nga lalaki ni Alma nagbalik sa duta sang Zarahemla, pagkatapos nga nangin mga instrumento sa mga kamot sang Dios sa pagdala sang madamo nga mga Zoramnon sa paghinulsol; kag ang tanan nga nadala sa paghinulsol ginpanabug pagwa sa ila duta; apang nakaangkon sila sang mga duta bilang ila palanublion sa duta sang Jerson, kag nagkapot sila sang mga armas agud pangapinan ang ila mga kaugalingon, kag ang ila mga asawa, kag mga kabataan, kag ang ila mga duta.\n\n15 Karon si Alma, nga nagkasubo tungod sang kalainan sang iya katawhan, huo tungod sang mga giyera, kag sang mga pagpaagay sang dugo, kag sang mga pagbinaisay nga yara sa ila; kag pagkatapos nga magpahayag sang pulong, ukon ginpadala nga magpahayag sang pulong, sa tanan nga katawhan sa tagsa ka siyudad; kag nakita nga ang mga tagipusuon sang katawhan nagsugod sa pagtig-a, kag nagsugod sila nga masaklaw tungod sang kaistrikto sang pulong, ang iya tagipusuon nangin tuman ka masinulub-on.\n\n16 Gani, nagsugo sia nga ang iya mga anak nga lalaki magtililipon agud mahatagan niya ang kada isa sa ila sang iya laygay, sing tinag-isaisa, parte sa mga butang nga naangot sa pagkamatarong. Kag may panaysayon kami sang iya mga kasugoan nga ginhatag niya sa ila suno sa iya kaugalingon nga kasulatan.\n\n", "alma 36": "Ang mga kasugoan ni Alma sa iya anak nga si Helaman.\n\nNagalakip sang mga kapitulo 36 kag 37.\n\n[center][font_size=26]Kapitulo 36[/font_size][/center]\n\n[i]Si Alma nagpamatuod kay Helaman parte sa iya pagkahaylo pagkatapos nga nakakita sia sing isa ka anghel—Nag-antos sia sang mga kasakit sang ginkondenar nga kalag; nanawag sia sa ngalan ni Jesus, kag dayon nabun-ag sa Dios—Matam-is nga kalipay ang nagpuno sang iya kalag—Nakita niya ang madamo nga anghel nga nagadayaw sa Dios—Madamo nga hinaylo ang nakatilaw kag nakakita pareho nga sia nakatilaw kag nakakita. Mga 74 B.C.[/i]\n\n1 Anak ko, magpamati sa akon mga pulong; kay ginapromisa ko sa imo nga kon magtuman kamo sang mga kasugoan sang Dios magauswag kamo sa duta.\n\n2 Luyag ko nga himuon mo ang pareho sang akon ginhimo, sa pagdumdum sang pagkabihag sang aton mga amay; kay yara sila sadto sa pagkaulipon, kag wala sing makahilway sa ila luwas lang nga ini amo ang Dios ni Abraham, kag ang Dios ni Isaac, kag ang Dios ni Jacob; kag pat-od gid nga ginluwas niya sila sa ila mga pag-antos.\n\n3 Kag karon, O Helaman, anak ko, tan-awa, yara ka sa imo pagkapamatan-on, kag gani, nagapakitluoy ako sa imo nga pamatian mo ang akon mga pulong kag magtuon sa akon; kay nakahibalo ako nga kon sin-o man ang magbutang sang ila pagsalig sa Dios pagasakdagon sa ila mga pagtilaw, kag sa ila mga kabudlayan, kag sa ila mga pag-antos, kag pagabayawon sa katapusan nga adlaw.\n\n4 Kag indi ko luyag nga hunahunaon mo nga nakahibalo ako sa akon kaugalingon—indi paagi sa dutan-on kundi sa espirituhanon, indi paagi sa dutan-on nga kaisipan kundi paagi sa Dios.\n\n5 Karon, tan-awa, ginasiling ko sa imo, kon wala ako nabun-ag sa Dios wala ko kuntani mahibal-i ining mga butang; apang ang Dios, paagi sa baba sang iya balaan nga anghel, nagpahibalo sining mga butang sa akon, indi tungod sang bisan ano nga merito sang akon kaugalingon;\n\n6 Kay nagalibot ako upod ang mga anak nga lalaki ni Mosias, nga nagatinguha sa pagguba sang simbahan sang Dios; apang tan-awa, ang Dios nagpadala sang iya balaan nga anghel agud tapnaon kami sa dalanon.\n\n7 Kag tan-awa, naghambal sia sa amon, nga daw tingug sang daguob, kag ang bug-os nga duta nagkurog sa idalom sang amon mga tiil; kag tanan kami nagkalatumba sa duta, kay ang kahadlok sa Ginuo nagpangibabaw sa amon.\n\n8 Apang tan-awa, ang tingug nagsiling sa akon: Bangon. Kag nagbangon ako kag nagtindog, kag nakita ko ang anghel.\n\n9 Kag nagsiling sia sa akon: Kon buot mo sa imo kaugalingon nga mapatay, indi na pagtinguhaa nga gub-on ang simbahan sang Dios.\n\n10 Kag natabo ini nga natumba ako sa duta; kag sa sulod ini sang tatlo ka adlaw kag tatlo ka gab-i nga indi ko mabuksan ang akon baba, kag indi ko man magamit ang akon mga butkon kag mga tiil.\n\n11 Kag ang anghel naghambal sa akon sang madamo pa nga butang, nga nabatian sang akon mga kauturan, apang wala ko mabatii ang mga ini; kay sang mabatian ko ang mga pulong—Kon buot mo nga mapatay sa imo kaugalingon, indi na pagtinguhaa nga gub-on ang simbahan sang Dios—napuno ako sang tuman nga kahadlok kag kakibot kay basi mapatay ako, amo nga natumba ako sa duta kag wala na ako sing may nabatian pa.\n\n12 Apang ginsakit ako sang wala’y katapusan nga pagpaantos kay ang akon kalag gintublag sing labing tuman kag ginsakit tungod sang tanan ko nga sala.\n\n13 Huo, nadumduman ko ang tanan ko nga sala kag mga kalainan, nga tungod sini ginpaantos ako sang mga kasakit sang impiyerno; huo, nakita ko nga nagrebelde ako batok sa akon Dios, kag wala ako nagtuman sang iya balaan nga mga kasugoan.\n\n14 Huo, kag ginpamatay ko ang madamo sang iya mga anak, ukon sa mas maathag gindala ko sila padulong sa kalaglagan; huo, kag sa malip-ot nga pulong nangin tuman ka dako sang akon mga kalainan, amo nga ang paghunahuna mismo sang pagsulod sa presensya sang akon Dios nagsakit sang akon kalag sing di-masaysay nga kahadlok.\n\n15 O, naghunahuna ako, nga kon mahimo kuntani nga itapok ako kag madula pareho nga kalag kag lawas, agud indi ako madala sa pagtindog sa atubang sang akon Dios, agud hukman sang akon mga kahimoan.\n\n16 Kag karon, sa sulod sang tatlo ka adlaw kag sa sulod sang tatlo ka gab-i ako ginsakit, bisan sang mga kasakit sing isa ka ginkondenar nga kalag.\n\n17 Kag natabo ini nga samtang ginasakit ako sang pagpaantos, samtang ginatublag ako sang akon panumduman sang akon madamo nga sala, tan-awa, nadumduman ko man nga nabatian ko ang akon amay nga nagapropesiya sa katawhan parte sa pagkari sing isa ka Jesucristo, nga isa ka Anak sang Dios, agud magbayad para sa mga sala sang kalibutan.\n\n18 Karon, sang natuonan sang akon kaisipan ini nga hunahuna, nagpakitluoy ako sa sulod sang akon tagipusuon: O Jesus, ikaw nga Anak sang Dios, kaluoyi ako, nga yara sa apdo sang kapaitan, kag nalikupan ako sang wala’y katubtuban nga mga kadena sang kamatayon.\n\n19 Kag karon, tan-awa, sang mahunahuna ko ini, indi ko na madumduman pa ang akon mga kasakit; huo, wala na ako gintublag pa sang panumduman sang akon mga sala.\n\n20 Kag O, daw ano nga kalipay, kag daw ano ka dalayawon nga kasanag ang akon nakita; huo, ang akon kalag napuno sang kalipay nga pareho kadako sang akon kasakit!\n\n21 Huo, ginasiling ko sa imo, anak ko, nga wala na sing butang nga tuman kadako kag tuman kapait pareho sang akon mga kasakit. Huo, kag sa liwat ginasiling ko sa imo, anak ko, nga sa pihak nga bahin, wala na sing butang nga tuman kadako kag katam-is pareho sang akon kalipay.\n\n22 Huo, daw nakita ko, bisan pareho sang nakita sang aton amay nga si Lehi, ang Dios nga nagapungko sa iya trono, nga nalibutan sang di-maisip nga kadamuon sang mga anghel, nga nagakanta kag nagadayaw sa ila Dios; huo, kag ang akon kalag naghandum nga mangin yara didto.\n\n23 Apang tan-awa, ang akon mga butkon kag mga tiil nagbaton sang ila kusog liwat, kag nagtindog ako sa akon mga tiil, kag ginpakita sa katawhan nga nabun-ag ako sa Dios.\n\n24 Huo, kag halin sa sina nga tion bisan tubtob subong, nagpangabudlay ako nga wala’y untat, agud nga madala ko ang mga kalag sa paghinulsol; nga madala ko sila nga matilawan nila ang tuman nga kalipay nga akon natilawan; agud mabun-ag man sila sa Dios, kag mapuno sang Balaan nga Espiritu.\n\n25 Huo, kag karon tan-awa, O anak ko, ang Ginuo nagahatag sa akon sing tuman kadako nga kalipay tungod sa bunga sang akon mga pagpangabudlay;\n\n26 Kay tungod sang pulong nga ginpahibalo niya sa akon, tan-awa, madamo ang nabun-ag sa Dios, kag nakatilaw pareho sang akon natilawan, kag nakakita sing mata sa mata pareho sang akon nakita; gani nakahibalo sila sining mga butang nga akon ginasiling, pareho sang akon pagkahibalo; kag ang ihibalo nga yari sa akon iya sang Dios.\n\n27 Kag ginsakdag ako sa idalom sang mga pagtilaw kag mga kabudlayan sang tagsa ka sahi, huo, kag sa tanan nga sari sang mga pag-antos; huo, ginhilway ako sang Dios halin sa bilanggoan, kag halin sa mga gapos, kag halin sa kamatayon; huo, kag ginabutang ko ang akon pagsalig sa iya, kag pagaluwason niya gihapon ako.\n\n28 Kag nakahibalo ako nga pagabangonon niya ako sa katapusan nga adlaw, agud magpuyo upod sa iya sa himaya; huo, kag pagadayawon ko sia tubtob sa wala’y katapusan, kay gindala niya ang aton mga amay pagwa sa Egipto, kag ginpalamon niya ang mga Egiptohanon sa Pula nga Dagat; kag gintuytuyan niya sila paagi sa iya gahum padulong sa duta nga ginpanaad; huo, kag ginhilway niya sila halin sa pagkaulipon kag pagkabihag sa nagkalain-lain nga tion.\n\n29 Huo, kag gindala man niya ang aton mga amay pagwa sa duta sang Jerusalem; kag iya man, paagi sa iya wala’y katubtuban nga gahum, ginhilway sila halin sa pagkaulipon kag pagkabihag, sa nagkalain-lain nga tion bisan tubtob sa sini nga panahon; kag dalayon ko nga ginahuptan sa panumduman ang ila pagkabihag; huo, kag kamo man dapat maghupot sa panumduman, pareho sang akon ginhimo, sang ila pagkabihag.\n\n30 Apang tan-awa, anak ko, indi lamang ini; kay dapat ninyo mahibal-an pareho sang akon pagkahibalo, nga kon magtuman kamo sang mga kasugoan sang Dios magauswag kamo sa duta; kag dapat man ninyo mahibal-an, nga kon indi kamo magtuman sang mga kasugoan sang Dios pagasikwayon kamo halin sa iya presensya. Karon ini suno sa iya pulong.\n\n", "alma 37": "[center][font_size=26]Kapitulo 37[/font_size][/center]\n\n[i]Ang mga lamina nga saway kag iban pa nga balaan nga mga kasulatan ginatipigan agud magdala sang mga kalag sa kaluwasan—Ang mga Jarednon nalaglag tungod sang ila kalainan—Ang ila sekreto nga mga sinumpaan kag mga kasugtanan kinahanglan nga matago halin sa katawhan—Magkonsulta sa Ginuo sa tanan ninyo nga ginahimo—Pareho sang Liahona nga naggiya sa mga Nefinhon, sa amo man ang pulong ni Cristo nagatuytuy sa mga tawo padulong sa kabuhi nga wala’y katapusan. Mga 74 B.C.[/i]\n\n1 Kag karon, anak kong Helaman, ginasugo ko ikaw nga batonon mo ang mga kasulatan nga gintugyan sa akon;\n\n2 Kag ginasugo ko man ikaw nga magsulat ka sing isa ka kasulatan parte sining katawhan, pareho sang akon ginhimo, sa mga lamina ni Nefi, kag amligan nga sagrado ining tanan nga butang nga akon gintipigan, bisan pareho sang akon pagtipig sa mga ini; kay para ini sa isa ka maalam nga katuyoan nga ginatipigan ang mga ini.\n\n3 Kag ining mga lamina nga saway, nga nagaunod sining mga kinurit, nga may mga kasulatan sang balaan nga mga kasulatan sa mga ini, nga may lista sang kaliwatan sang aton mga katigulangan, bisan pa halin sa ginsuguran—\n\n4 Tan-awa, ginpropesiya sang aton mga amay, nga pagatipigan ang mga ini kag ipasa-pasa halin sa isa ka henerasyon pakadto sa isa, kag tipigan kag amligan sang kamot sang Ginuo tubtob nga mapahayag ang mga ini sa tagsa ka nasyon, kaliwat, lengguahe, kag katawhan, agud mahibal-an nila ang mga misteryo nga naunod diri.\n\n5 Kag karon tan-awa, kon ginatipigan ang mga ini pat-od gid nga mapapabilin ang ila kaidlak; huo, kag mapapabilin nila ang ila kaidlak; huo, kag ang tanan man nga lamina nga nagaunod sinang balaan nga sinulatan.\n\n6 Karon mahimo nga nagahunahuna ka nga kabuangan ini sa akon; apang tan-awa ginasiling ko sa imo, nga paagi sa magagmay kag simple nga mga butang ginapahanabo ang dalagko nga mga butang; kag ang magagmay nga mga paagi sa masami nagapahipos sang mga maalam.\n\n7 Kag ang Ginuong Dios nagahimo sang mga paagi agud ipahanabo ang iya dalagko kag wala’y katapusan nga mga katuyoan; kag paagi sa magagmay kaayo nga mga paagi ginapahipos sang Ginuo ang mga maalam kag ginapahanabo ang kaluwasan sang madamo nga kalag.\n\n8 Kag karon, nangin kinaalam ini sa Dios halin pa sadto nga ining mga butang pagaamligan; kay tan-awa, ginpasangkad sang mga ini ang ihibalo sining katawhan, huo, kag napapati ang madamo sa kasaypanan sang ila mga ginahimo, kag gindala sila sa pagkahibalo parte sa ila Dios padulong sa kaluwasan sang ila mga kalag.\n\n9 Huo, ginasiling ko sa imo, kon indi tungod sining mga butang nga nalakip sa sining mga kasulatan, nga yara sa sining mga lamina, si Amon kag ang iya mga kauturan wala kuntani makapapati sang madamo nga linibo sang mga Lamanhon parte sa indi husto nga tradisyon sang ila mga amay; huo, ining mga kasulatan kag ang ila mga pulong nagdala sa ila padulong sa paghinulsol; kon sayuron, gindala sila sang mga ini sa pagkahibalo parte sa Ginuo nga ila Dios, kag sa pagkasadya kay Jesucristo nga ila Manunubos.\n\n10 Kag sin-o ang nakahibalo nga basi sila ang mangin paagi sa pagdala sang madamo nga linibo sang ila, huo, kag madamo nga linibo man sang aton batinggilan nga mga kauturan, ang mga Nefinhon, nga nagapatig-a na sang ila mga tagipusuon sa sala kag mga kalainan, sa pagkahibalo parte sa ila Manunubos?\n\n11 Karon ining mga misteryo indi pa lubos nga napahibalo sa akon; gani magapugong ako sa paghambal sing dugang.\n\n12 Kag mahimo nga bastante na kon magsiling lamang ako nga ginaamligan ang mga ini para sa isa ka maalam nga katuyoan, nga ang amo nga katuyoan nahibal-an sang Dios; kay sia nagalaygay sa kaalam sa tanan niya nga gintuga, kag tadlong ang iya mga banas, kag ang iya alagyan isa ka wala’y katapusan nga nagalibot nga alagyan.\n\n13 O dumduma, dumduma, anak kong Helaman, kon ano kaistrikto ang mga kasugoan sang Dios. Kag nagsiling sia: Kon magtuman kamo sang akon mga kasugoan magauswag kamo sa duta—apang kon indi kamo magtuman sang iya mga kasugoan pagasikwayon kamo halin sa iya presensya.\n\n14 Kag karon dumduma, anak ko, nga ang Dios nagtugyan sa imo sining mga butang, nga sagrado, nga iya gintipigan nga sagrado, kag iya man pagatipigan kag amligan para sa isa ka maalam nga katuyoan sa iya, agud mapakita niya ang iya gahum sa palaabuton nga mga henerasyon.\n\n15 Kag karon tan-awa, ginasugiran ko ikaw paagi sa espiritu sang propesiya, nga kon lapason mo ang mga kasugoan sang Dios, tan-awa, ining mga butang nga sagrado pagakuhaon sa imo paagi sa gahum sang Dios, kag itugyan ka kay Satanas, agud nga ayagon ka niya pareho sang upa sa hangin.\n\n16 Apang kon tumanon mo ang mga kasugoan sang Dios, kag himuon sa sining sagrado nga mga butang ang suno sa ginasugo sa imo sang Ginuo, (kay kinahanglan nga mag-ampo ka sa Ginuo para sa tanan nga butang kon ano ang dapat mo himuon sa mga ini) tan-awa, wala sing gahum sa duta ukon impiyerno nga makakuha sang mga ini sa imo, kay gamhanan ang Dios sa pagtuman sang tanan niya nga pulong.\n\n17 Kay pagatumanon niya ang tanan niya nga promisa nga pagahimuon niya sa imo, kay gintuman niya ang iya mga promisa nga ginhimo niya sa aton mga amay.\n\n18 Kay nagpromisa sia sa ila nga amligan niya ining mga butang para sa isa ka maalam nga katuyoan sa iya, agud mapakita niya ang iya gahum sa palaabuton nga mga henerasyon.\n\n19 Kag karon tan-awa, isa ka katuyoan ang iya gintuman, bisan sa pagpapanumbalik sang madamo nga linibo ka mga Lamanhon sa ihibalo parte sa kamatuoran; kag ginpakita niya ang iya gahum paagi sa mga ini, kag ipakita man niya gihapon ang iya gahum paagi sa mga ini tubtob sa palaabuton nga mga henerasyon; gani pagaamligan ang mga ini.\n\n20 Gani ginasugo ko ikaw, anak kong Helaman, nga mangin matutum ka sa pagtuman sang tanan ko nga pulong, kag mangin matutum ka sa pagtuman sang mga kasugoan sang Dios suno sa nasulat.\n\n21 Kag karon, magahambal ako sa imo parte sinang beynte-kwatro ka lamina, nga taguon mo ang mga ini, agud ang mga misteryo kag mga buhat sang kadudulman, kag ang ila sekreto nga mga buhat, ukon sekreto nga mga buhat sadtong katawhan nga nalaglag, mapahayag sa sining katawhan; huo, ang tanan nila nga pagpamatay, kag mga pagpangawat, kag ang ila mga pagpangagaw, kag tanan nila nga kalainan kag mga kangil-aran, mapahayag sa sining katawhan; huo, kag maamligan mo ining mga instrumento sa paglubad.\n\n22 Kay tan-awa, nakita sang Ginuo nga ang iya katawhan nagsugod sa paghimo sa kadudulman, huo, nagahimo sang sekreto nga mga pagpamatay kag mga kangil-aran; gani ang Ginuo nagsiling, kon indi sila maghinulsol pagalaglagon sila halin sa ibabaw sang duta.\n\n23 Kag ang Ginuo nagsiling: Magahanda ako para sa akon alagad nga si Gazelem, sing isa ka bato, nga magasilak sa kadudulman padulong sa kasanag, agud mapahayag ko sa akon katawhan nga nagaalagad sa akon, agud mapahayag ko sa ila ang mga buhat sang ila mga kauturan, huo, ang ila sekreto nga mga buhat, ang ila mga buhat sang kadudulman, kag ang ila kalainan kag mga kangil-aran.\n\n24 Kag karon, anak ko, ining mga instrumento sa paglubad ginhanda agud ang pulong sang Dios matuman, nga iya ginhambal nga nagasiling:\n\n25 Dal-on ko halin sa kadudulman padulong sa kasanag ang tanan nila nga sekreto nga mga buhat kag ang ila mga kangil-aran; kag luwas lang nga maghinulsol sila laglagon ko sila halin sa ibabaw sang duta; kag dal-on ko sa kasanag ang tanan nila nga sekreto kag mga kangil-aran, sa tagsa ka nasyon nga pagkatapos sini amo ang magapanag-iya sang duta.\n\n26 Kag karon, anak ko, makita naton nga wala sila naghinulsol; gani nalaglag sila, kag tubtob sa sini nga tion ang pulong sang Dios natuman; huo, ang ila sekreto nga mga kangil-aran ginpagwa halin sa kadudulman kag ginpahibalo sa aton.\n\n27 Kag karon, anak ko, ginasugo ko ikaw nga idumili mo ang tanan nila nga mga sinumpaan, kag ang ila mga kasugtanan, kag ang ila mga kaisahan sa ila sekreto nga mga kangil-aran; huo, kag ang tanan nila nga mga tanda kag ang ila mga katilingalahan taguon mo sa sining katawhan, agud indi nila mahibal-an ang mga ini, kay basi mahulog man sila sa kadudulman kag malaglag.\n\n28 Kay tan-awa, may isa ka sumpa sa bug-os sini nga kadutaan, nga magaabot ang kalaglagan sa tanan sinang mga manughimo sang kadudulman, suno sa gahum sang Dios, kon lubos na sila nga luto; gani luyag ko nga ining katawhan indi malaglag.\n\n29 Gani taguon mo ining sekreto nga mga plano sang ila mga sinumpaan kag sang ila mga kasugtanan halin sa sining katawhan, kag ang ila lamang kalainan kag ang ila mga pagpamatay kag ang ila mga kangil-aran amo ang imo ipahibalo sa ila; kag tudloan mo sila nga mangil-ad sa amo nga kalainan kag mga kangil-aran kag mga pagpamatay; kag itudlo mo man sa ila nga ining katawhan ginlaglag tungod sang ila kalainan kag mga kangil-aran kag sang ila mga pagpamatay.\n\n30 Kay tan-awa, ginpamatay nila ang tanan nga propeta sang Ginuo nga nagkadto sa ila agud ipahayag sa ila ang parte sa ila mga kalainan; kag ang dugo sadtong ila ginpamatay nagsinggit sa Ginuo nga ila Dios para sa pagtimalus batok sadtong ila mga manugpatay; kag gani ang mga paghukom sang Dios nag-abot sa sining mga manughimo sang kadudulman kag sekreto nga mga padihot.\n\n31 Huo, kag sumpaon ang duta sa wala’y katapusan sa mga manughimo sang kadudulman kag sekreto nga mga padihot, bisan tubtob sa kalaglagan, luwas lang nga maghinulsol sila antes sila lubos nga maluto.\n\n32 Kag karon, anak ko, dumduma ang mga pulong nga akon ginhambal sa imo; indi pag-isalig inang sekreto nga mga plano sa sining katawhan, kundi nga tudloi sila sing wala’y katubtuban nga pagdumot batok sa sala kag kalainan.\n\n33 Iwali sa ila ang paghinulsol, kag pagtuo sa Ginuong Jesucristo; tudloi sila nga magpaubos sang ila mga kaugalingon kag mangin malulo kag kubos sa tagipusuon; tudloi sila nga batuan ang tagsa ka pagsulay sang yawa, paagi sa ila pagtuo sa Ginuong Jesucristo.\n\n34 Tudloi sila nga indi gid matak-an sa maayo nga mga buluhaton, kundi nga mangin malulo kag kubos sa tagipusuon; kay ang amo sina makakita sang kapahuwayan sa ila mga kalag.\n\n35 O, dumduma, anak ko, kag magtuon sang kaalam sa imo pagkapamatan-on; huo, magtuon sa imo pagkapamatan-on nga magtuman sang mga kasugoan sang Dios.\n\n36 Huo, kag magpakitluoy sa Dios para sa tanan mo nga palangabuhian; huo, himoa ang tanan mo nga ginahimo nga mangin para sa Ginuo, kag bisan diin ka man magkadto himoa ini sa Ginuo; huo, ituon ang tanan mo nga panghunahuna sa Ginuo; huo, ibutang ang mga pagpalangga sang imo tagipusuon sa Ginuo tubtob sa wala’y katapusan.\n\n37 Magkonsulta sa Ginuo sa tanan mo nga ginahimo, kag tuytuyan ka niya para sa kaayohan; huo, kon maghigda ka sa kagab-ihon maghigda para sa Ginuo, agud bantayan ka niya sa imo pagtulog; kag kon magbangon ka sa aga pun-a ang imo tagipusuon sang mga pagpasalamat sa Dios; kag kon himuon mo ining mga butang, pagabayawon ka sa katapusan nga adlaw.\n\n38 Kag karon, anak ko, may ihambal ako parte sa butang nga ginatawag sang aton mga amay nga isa ka bola, ukon manuggiya—ukon ginatawag ini sang aton mga amay nga Liahona, nga, kon sayuron, isa ka kompas; kag ginhanda ini sang Ginuo.\n\n39 Kag tan-awa, wala sing bisan sin-o nga tawo nga makahimo suno sa sahi sang tuman kapulido nga pagkahimo sini. Kag tan-awa, ginhanda ini agud ipakita sa aton mga amay ang alagyan kon diin sila dapat magpanglakaton sa kamingawan.\n\n40 Kag naghulag ini para sa ila suno sa ila pagtuo sa Dios; gani, kon may pagtuo sila nga magpati nga ang Dios makapahanabo nga inang mga dagom magatudlo sang alagyan nga sa diin sila dapat magkadto, tan-awa, nahimo ini; gani naangkon nila ini nga milagro, kag madamo man nga iban pa nga mga milagro nga ginhikot paagi sa gahum sang Dios, adlaw-adlaw.\n\n41 Apang, tungod yadtong mga milagro ginhikot paagi sa magagmay nga mga paagi nagpakita ini sa ila sang dalayawon nga mga buhat. Nagtinamad sila, kag nalipat sa paggamit sang ila pagtuo kag katutum kag gani yadtong dalayawon nga mga buhat nag-untat, kag wala sila nag-uswag sa ila pagpanglakaton;\n\n42 Gani, nagpabilin sila sa kamingawan, ukon wala sila nagpanglakaton sa tadlong nga alagyan, kag nag-antos sila sang kagutom kag kauhaw, tungod sang ila mga kalapasan.\n\n43 Kag karon, anak ko, luyag ko nga mahangpan mo nga ining mga butang indi nga wala sing kaanggid; kay sang nagtinamad ang aton mga amay sa paghatag sing igtalupangod sa sining kompas (karon ining mga butang dutan-on) wala sila nag-uswag; bisan pa amo man ini sa mga butang nga espirituhanon.\n\n44 Kay tan-awa, pareho lang kahapos ang maghatag sing igtalupangod sa pulong ni Cristo, nga magatudlo sa imo sang tadlong nga alagyan padulong sa wala’y katapusan nga kalipayan, sa paghatag sang aton mga amay sing igtalupangod sa sini nga kompas, nga magatudlo sa ila sang tadlong nga alagyan padulong sa duta nga ginpanaad.\n\n45 Kag karon ginasiling ko, wala bala sing simbolo sa sini nga butang? Kay pareho kapat-od nga gindala sining manuggiya ang aton mga amay, paagi sa pagsunod sang alagyan sini, padulong sa duta nga ginpanaad, ang mga pulong ni Cristo, kon sundon naton ang alagyan sini, magadala sa aton sa unhan sining patag sang kasubo padulong sa mas maayo nga duta sang panaad.\n\n46 O anak ko, indi kita magtinamad tungod sang kahapos sang alagyan; kay amo man ini sa aton mga amay; kay sa amo man ginhanda ini para sa ila, nga kon magtulok sila mabuhi sila; bisan pa amo man ini sa aton. Ang alagyan ginhanda, kag kon magtulok kita mabuhi kita tubtob sa wala’y katapusan.\n\n47 Kag karon, anak ko, siguroha nga halungan mo ining sagrado nga mga butang, huo, siguroha nga magtulok ka sa Dios kag mabuhi. Lakat sa sining katawhan kag ipahayag ang pulong, kag mangin but-anan. Anak ko, paalam.\n\n", "alma 38": "Ang mga kasugoan ni Alma sa iya anak nga si Siblon.\n\nNagalakip sang kapitulo 38.\n\n[center][font_size=26]Kapitulo 38[/font_size][/center]\n\n[i]Ginhingabot si Siblon tungod sang pagkamatarong—Ang kaluwasan yara kay Cristo, nga amo ang kabuhi kag ang kasanag sang kalibutan—Punggi ang tanan ninyo nga mabaskog nga mga balatyagon. Mga 74 B.C.[/i]\n\n1 Anak ko, magpamati sa akon mga pulong, kay ginasiling ko sa imo, bisan pareho sang akon ginsiling kay Helaman, nga kon magtuman kamo sang mga kasugoan sang Dios magauswag kamo sa duta; kag kon indi kamo magtuman sang mga kasugoan sang Dios pagasikwayon kamo halin sa iya presensya.\n\n2 Kag karon, anak ko, nagasalig ako nga makaangkon ako sang dako nga kalipay sa imo, tungod sang imo kalig-on kag sang imo katampad sa Dios; kay tungod nagsugod ka sa imo pagkapamatan-on sa pagtulok sa Ginuo nga imo Dios, sa amo man nagalaum ako nga magapadayon ka sa pagtuman sang iya mga kasugoan; kay bulahan sia nga nagapadayon tubtob sa katapusan.\n\n3 Ginasiling ko sa imo, anak ko, nga nakaangkon na ako sang dako nga kalipay sa imo, tungod sang imo katampad kag sang imo katutum, kag sang imo pagpaumod kag sang imo pagkamainantuson sa tunga sang katawhan sang mga Zoramnon.\n\n4 Kay nahibal-an ko nga gingapos ka; huo, kag nahibal-an ko man nga ginbato ka tungod sang pulong; kag ginbatas mo ining tanan nga butang sing may pagpaumod tungod ang Ginuo kaupod nimo; kag karon nahibal-an mo nga ginluwas ka sang Ginuo.\n\n5 Kag karon anak ko nga Siblon, luyag ko nga imo dumdumon, nga kon tubtob diin ang imo pagsalig sa Dios tubtob sa amo man pagaluwason ka sa imo mga pagtilaw, kag sa imo mga kabudlayan, kag sa imo mga pag-antos, kag pagabayawon ka sa katapusan nga adlaw.\n\n6 Karon, anak ko, indi ko luyag nga maghunahuna ka nga nahibal-an ko ining mga butang sa akon kaugalingon, kundi ang Espiritu sang Dios nga yari sa akon amo ang nagapahibalo sining mga butang sa akon; kay kon wala ako nabun-ag sa Dios wala ko kuntani mahibal-i ining mga butang.\n\n7 Apang tan-awa, ang Ginuo sa iya dako nga kaluoy nagpadala sang iya anghel agud ipahayag sa akon nga kinahanglan ko untaton ang buhat sang kalaglagan sa iya katawhan; huo, kag nakakita ako sing isa ka anghel sing atubangay, kag naghambal sia sa akon, kag ang iya tingug pareho sang daguob, kag ginpauyog sini ang bug-os nga duta.\n\n8 Kag natabo ini nga tatlo ka adlaw kag tatlo ka gab-i nga yara ako sa labing mapait nga kasakit kag kalisud sang kalag; kag wala gid, tubtob nga nag-ampo ako sa Ginuong Jesucristo sang kaluoy, nga nakabaton ako sang kapatawaran sang akon mga sala. Apang tan-awa, nagpangabay ako sa iya kag nasalapoan ko ang paghidaet sa akon kalag.\n\n9 Kag karon, anak ko, ginsugiran ko ikaw sini agud nga makatuon ka sang kaalam, agud nga makatuon ka halin sa akon nga wala na sing iban pa nga dalan ukon paagi nga sa diin ang tawo mahimo nga maluwas, lamang sa kag paagi lamang kay Cristo. Tan-awa, sia ang kabuhi kag ang kasanag sang kalibutan. Tan-awa, sia ang pulong sang kamatuoran kag pagkamatarong.\n\n10 Kag karon, tungod nakasugod ka na sa pagtudlo sang pulong sa amo man luyag ko nga padayunon mo ang pagtudlo; kag luyag ko nga mangin matutum ka kag may pagpugong sa tanan nga butang.\n\n11 Siguroha nga wala ka ginaalsa sa bugal; huo, siguroha nga wala ka nagahinambog sa imo kaugalingon nga kaalam, kag sang imo tuman nga kusog.\n\n12 Gamita ang kaisog, apang indi ang pagpanglupig; kag siguroha man nga mapunggan mo ang tanan mo nga mabaskog nga mga balatyagon, agud nga mapuno ka sang gugma; siguroha nga ginalikawan mo ang katamad.\n\n13 Indi magpangamuyo pareho sang ginahimo sang mga Zoramnon, kay nakita mo nga nagapangamuyo sila agud mabatian sang mga tawo, kag agud dayawon tungod sang ila kaalam.\n\n14 Indi magsiling: O Dios, nagapasalamat ako nga mas maayo kami sangsa amon mga kauturan; kundi magsiling: O Ginuo, patawara ang akon pagkadi-kaangay, kag dumduma ang akon mga kauturan sa kaluoy—huo, kilalaha ang imo pagkadi-kaangay sa atubang sang Dios sa tanan nga tinion.\n\n15 Kag kabay nga pakamaayohon sang Ginuo ang imo kalag, kag batonon ka sa katapusan nga adlaw sa iya ginharian, nga magpungko sa paghidaet. Karon lakat, anak ko, kag itudlo ang pulong sa sining katawhan. Mangin but-anan. Anak ko, paalam.\n\n", "alma 39": "Ang mga kasugoan ni Alma sa iya anak nga si Corianton.\n\nNagalakip sang mga kapitulo 39 tubtob 42.\n\n[center][font_size=26]Kapitulo 39[/font_size][/center]\n\n[i]Ang sekswal nga sala isa ka kangil-aran—Ang mga sala ni Corianton nagdumili sa mga Zoramnon sa pagbaton sang pulong—Ang pagtubos ni Cristo epektibo gihapon sa pagluwas sang mga tampad nga nauna sa sini. Mga 74 B.C.[/i]\n\n1 Kag karon, anak ko, may pila pa ako ka dugang nga inughambal sa imo sangsa nahambal ko na sa imo utod; kay tan-awa, wala mo bala mapanilagi ang kalig-on sang imo utod, ang iya katampad, kag ang iya katutum sa pagtuman sang mga kasugoan sang Dios? Tan-awa, wala bala sia naghatag sing maayo nga ehemplo sa imo?\n\n2 Kay wala mo paghatagi sing dako nga pagtamod ang akon mga pulong pareho sang ginhimo sang imo utod, sa katawhan sang mga Zoramnon. Karon amo ini ang akon ginahuptan batok sa imo; nagapadayon ka sa paghinambog sa imo kusog kag sa imo kaalam.\n\n3 Kag indi lamang ini, anak ko. Ginhimo mo inang masakit gid para sa akon; kay gintalikdan mo ang pag-alagad, kag nagtabok sa duta sang Siron sa tunga sang mga dulonan sang mga Lamanhon, sa pagsunod sa makihilawason nga si Isabel.\n\n4 Huo, ginbihag niya ang mga tagipusuon sang madamo; apang indi ini igo nga rason para sa imo, anak ko. Dapat nga atipanon mo ang pag-alagad nga gintugyan sa imo.\n\n5 Wala mo bala mahibal-i, anak ko, nga ining mga butang isa ka kangil-aran sa panulok sang Ginuo; huo, labing makangilil-ad sa tanan nga sala luwas sa pagpaagay sang inosente nga dugo ukon pagpanghiwala sang Balaan nga Espiritu?\n\n6 Kay tan-awa, kon ipanghiwala mo ang Balaan nga Espiritu nga sadto nangin may lugar ini sa imo, kag nakahibalo ka nga ginpanghiwala mo ini, tan-awa, isa ini ka sala nga di-mapatawad; huo, kag kon sin-o man ang magpatay batok sa kasanag kag ihibalo sang Dios, indi mahapos para sa iya ang makabaton sang kapatawaran; huo, ginasiling ko sa imo, anak ko, nga indi mahapos para sa iya nga makabaton sang kapatawaran.\n\n7 Kag karon, anak ko, ginapangayo ko sa Dios nga kabay nga indi ka balasulon sang amo kadako nga sala. Indi ako mag-ukat sang imo mga sala, agud tublagon ang imo kalag, kon indi ini para sa imo kaayohan.\n\n8 Apang tan-awa, indi mo matago ang imo mga sala sa Dios; kag luwas lang nga maghinulsol ka magapabilin ang mga ini bilang testimonya batok sa imo sa katapusan nga adlaw.\n\n9 Karon anak ko, luyag ko nga imo hinulsulan kag talikdan ang imo mga sala, kag indi na magsunod sa mga kaibog sang imo mga mata, kundi dumilian ang imo kaugalingon sa tanan sining mga butang; kay luwas lang nga himuon mo ini indi mo gid mapanubli ang ginharian sang Dios. O, dumduma, kag himoa, kag dumilian ang imo kaugalingon sa sining mga butang.\n\n10 Kag ginasugo ko ikaw nga himuon nga magpalaygay sa imo mga magulang sa imo mga buluhaton; kay tan-awa, yara ka pa sa imo pagkapamatan-on, kag nagakinahanglan ka nga tudloan sang imo mga utod. Kag pamatian mo ang ila mga laygay.\n\n11 Indi pagtugoti ang imo kaugalingon nga madala sang bisan ano nga wala’y pulos ukon binuang nga butang; indi pagtugoti ang yawa nga madala liwat ang imo tagipusuon sa pagsunod sinang malain nga mga makihilawason. Tan-awa, O anak ko, daw ano kadako nga kalainan ang imo gindala sa mga Zoramnon; kay sang nakita nila ang imo panggawi indi na sila magpati sa akon mga pulong.\n\n12 Kag karon ang Espiritu sang Ginuo nagasiling sa akon: Sugoa ang imo mga anak nga maghimo sang maayo, kay basi madala nila ang mga tagipusuon sang madamo nga katawhan sa kalaglagan; gani ginasugo ko ikaw, anak ko, sa kahadlok sa Dios, nga untaton mo ang imo mga kalainan;\n\n13 Nga magliso ka sa Ginuo sa bug-os mo nga hunahuna, ikasarang, kag kusog; agud wala ka na sing dugang pa nga tagipusuon nga madala sa paghimo sang malain; kundi nga magbalik sa ila, kag akuon ang imo mga kasaypanan kag inang halit nga imo nahimo.\n\n14 Indi maglagas sang manggad kag sang wala’y pulos nga mga butang sining kalibutan; kay tan-awa, indi mo madala ang mga ini.\n\n15 Kag karon, anak ko, may pila ako ka bagay nga ihambal sa imo parte sa pagkari ni Cristo. Tan-awa, ginasiling ko sa imo, nga amo ini sia ang pat-od gid nga magakari agud magkuha sang mga sala sang kalibutan; huo, magakari sia agud magpahayag sang maayong balita sang kaluwasan sa iya katawhan.\n\n16 Kag karon, anak ko, amo ini ang pag-alagad nga sa diin ikaw gintawag, nga ipahayag ining maayong balita sa sining katawhan, agud ihanda ang ila mga kaisipan; ukon sa mas maathag nga ang kaluwasan mag-abot sa ila, agud mahanda nila ang mga kaisipan sang ila mga anak nga pamatian ang pulong sa tion sang iya pagkari.\n\n17 Kag karon patawhayon ko ang imo hunahuna parte sa sini nga topiko. Tan-awa, matingala ka kon ngaa ining mga butang dapat nga ipahibalo na ngadaan. Tan-awa, ginasiling ko sa imo, indi bala nga ang isa ka kalag sa sini nga tion pareho kamalahalon sa Dios sa isa ka kalag nga mangin yara sa tion sang iya pagkari?\n\n18 Indi bala pareho kakinahanglanon nga ang plano sang pagtubos dapat mapahibalo sa sining katawhan kag amo man sa ila mga anak?\n\n19 Indi bala pareho lang kahapos para sa Ginuo nga magpadala sang iya anghel sa sini nga tion agud ipahayag ining maayong balita sa aton amo man sa aton mga anak, ukon amo man pagkatapos sang tion sang iya pagkari?\n\n", "alma 40": "[center][font_size=26]Kapitulo 40[/font_size][/center]\n\n[i]Si Cristo nagapahanabo sang pagkabanhaw sang tanan nga tawo—Ang matarong nga mga minatay magakadto sa paraiso kag ang mga malain sa gwa nga kadudulman agud hulaton ang adlaw sang ila pagkabanhaw—Ang tanan nga butang igapanumbalik sa ila kinaandan kag perpekto nga lawas sa Pagkabanhaw. Mga 74 B.C.[/i]\n\n1 Karon anak ko, yari ang dugang pa nga luyag ko nga ihambal sa imo; kay nahangpan ko nga ang imo kaisipan ginatublag parte sa pagkabanhaw sang mga minatay.\n\n2 Tan-awa, ginasiling ko sa imo, nga wala sing pagkabanhaw—ukon, masiling ko, sa iban nga pulong, nga ining dutan-on indi makasul-ob sang pagkawala’y kamatayon, ining madunot indi makasul-ob sang wala’y pagkadunot—tubtob pagkatapos sang pagkari ni Cristo.\n\n3 Tan-awa, ginapahanabo niya ang pagkabanhaw sang mga minatay. Apang tan-awa, anak ko, ang pagkabanhaw wala pa. Karon, ginapahayag ko sa imo ang isa ka misteryo; apang, may madamo nga mga misteryo nga natago, sa bagay nga wala sing bisan sin-o nga nakahibalo sang mga ini luwas ang Dios mismo. Apang ipakita ko sa imo ang isa ka butang nga ginpamangkot ko sing matutum sa Dios agud nga mahibal-an ko—nga amo ang parte sa pagkabanhaw.\n\n4 Tan-awa, may tion nga natalana nga ang tanan magabangon halin sa mga minatay. Karon kon san-o ini nga tion mag-abot wala sing bisan sin-o nga nakahibalo; apang ang Dios nakahibalo sang tion nga gintalana.\n\n5 Karon, kon may isa man ka tion, ukon ika-duha nga tion, ukon ika-tatlo nga tion, kon san-o ang mga tawo magabangon halin sa mga minatay, indi na ini importante; kay ang Dios nakahibalo sining tanan nga butang; kag tama na sa akon nga mahibal-an nga amo sini ang matabo—nga may tion nga gintalana nga ang tanan magabangon halin sa mga minatay.\n\n6 Karon kinahanglanon gid nga may lang-at sa ulot sang tion sang kamatayon kag sa tion sang pagkabanhaw.\n\n7 Kag karon mamangkot ako kon ano ang matabo sa mga kalag sang mga tawo halin sa sini nga tion sang kamatayon tubtob sa tion nga gintalana para sa pagkabanhaw?\n\n8 Karon kon may kapin pa sa isa ka tion nga gintalana para sa mga tawo nga magbangon indi na ini importante; kay ang tanan wala nagakapatay sing dulungan, kag indi na ini importante; ang tanan pareho nga isa ka adlaw sa Dios, kag ang tion tawo lamang ang nagatakos.\n\n9 Gani, may tion nga gintalana sa tawo nga magabangon sila halin sa mga minatay; kag may lang-at sa ulot sang tion sang kamatayon kag sang pagkabanhaw. Kag karon, parte sining lang-at sang tion, kon ano ang matabo sa mga kalag sang mga tawo amo ang butang nga ginpamangkot ko sing matutum sa Ginuo agud mahibal-an; kag amo ini ang butang nga akon nahibal-an.\n\n10 Kag kon mag-abot ang tion nga ang tanan magabangon, dayon mahibal-an nila nga ang Dios nakahibalo sang tanan nga tinion nga gintalana sa tawo.\n\n11 Karon, parte sa kahimtangan sang kalag sa ulot sang kamatayon kag sang pagkabanhaw—Tan-awa, ginpahibalo sa akon sing isa ka anghel, nga ang mga espiritu sang tanan nga tawo, pagkatapos gid nga maggwa sila sa sining mortal nga lawas, huo, ang mga espiritu sang tanan nga tawo, bisan kon sila maayo ukon malain, ginadala pauli sa sinang Dios nga naghatag sa ila sing kabuhi.\n\n12 Kag dayon matabo ini, nga ang mga espiritu sinang mga matarong pagabatonon sa isa ka kahimtangan sang kalipayan, nga ginatawag nga paraiso, isa ka kahimtangan sang kapahuwayan, isa ka kahimtangan sang paghidaet, nga sa diin magapahuway sila halin sa tanan nila nga kabudlayan kag halin sa tanan nga kabalaka, kag kasubo.\n\n13 Kag dayon matabo ini, nga ang mga espiritu sang mga malain, huo, nga mga makasasala—kay tan-awa, wala sila sing parte ukon bahin sang Espiritu sang Ginuo; kay tan-awa, ginpili nila ang malain nga mga buluhaton sangsa maayo; gani ang espiritu sang yawa nagsulod sa ila, kag nagpanag-iya sang ila balay—kag ang mga ini pagatabugon sa gwa nga kadudulman; mangin may paghibi, kag pagnguyngoy, kag pagbagrot sang mga ngipon, kag ini tungod sang ila kaugalingon nga kalainan, nga nadala nga bihag suno sa kabubut-on sang yawa.\n\n14 Karon amo ini ang kahimtangan sang mga kalag sang mga malain, huo, sa kadudulman, kag isa ka kahimtangan sang malain, makahaladlok nga pagpaabot sang nagakalayo nga kasingkal sang kaakig sang Dios nga igabubo sa ila; gani magapabilin sila sa sining kahimtangan, amo man ang mga matarong sa paraiso, tubtob sa tion sang ila pagkabanhaw.\n\n15 Karon, may pila nga nakahangop nga ining kahimtangan sang kalipayan kag ining kahimtangan sang kalisud sang kalag, sa wala pa ang pagkabanhaw, amo ang una nga pagkabanhaw. Huo, ginabaton ko nga mahimo ini nga matawag nga pagkabanhaw, ang pagpabangon sang espiritu ukon sang kalag kag ang pagkatalana sa ila sa kalipayan ukon kalisud, suno sa mga pulong nga ginpahayag.\n\n16 Kag tan-awa, sa liwat nahambal ini, nga may una nga pagkabanhaw, ang pagkabanhaw sang tanan nga nagkabuhi sadto, ukon subong, ukon sa palaabuton, tubtob sa pagkabanhaw ni Cristo halin sa mga minatay.\n\n17 Karon, wala kita nagahunahuna nga ining una nga pagkabanhaw, nga nasambit sa sini nga paagi, mahimo nga mangin ang pagkabanhaw sang mga kalag kag ang pagtalana sa ila sa kalipayan ukon kalisud. Indi ka makahunahuna nga amo ini ang buot silingon sini.\n\n18 Tan-awa, ginasiling ko sa imo, Indi; kundi nga nagakahulugan ini sang pagtingob liwat sang kalag kag sang lawas sadtong mga halin pa sa mga adlaw ni Adan tubtob sa pagkabanhaw ni Cristo.\n\n19 Karon, kon ang mga kalag kag mga lawas sadtong mga ginatumod magatingob liwat sing dulungan, ang mga malain kag amo man ang mga matarong, indi ako makasiling; husto na, nga ginasiling ko nga tanan sila magabangon, ukon sa iban nga pulong, ang ila pagkabanhaw mahanabo antes sang pagkabanhaw sadtong mga nagkalamatay pagkatapos sang pagkabanhaw ni Cristo.\n\n20 Karon, anak ko, wala ako nagasiling nga ang ila pagkabanhaw magadungan sa tion sang pagkabanhaw ni Cristo; kundi tan-awa, ginahatag ko ini bilang akon opinyon, nga ang mga kalag kag mga lawas magatingob liwat, sang mga matarong, sa pagkabanhaw ni Cristo, kag sa iya pagkayab sa langit.\n\n21 Apang kon bala sa tion ini sang iya pagkabanhaw ukon pagkatapos, indi ako makasiling; apang ini lamang ang akon masiling, nga may lang-at sa ulot sang kamatayon kag sang pagkabanhaw sang lawas, kag isa ka kahimtangan sang kalag sa kalipayan ukon sa kalisud tubtob sa tion nga gintalana sang Dios nga ang mga minatay magabangon, kag magatingob liwat, pareho nga kalag kag lawas, kag pagadal-on sa pagtindog sa atubang sang Dios, kag hukman suno sa ila mga binuhatan.\n\n22 Huo, ini ang magapahanabo sang pagpanumbalik sadtong mga butang nga ginpahayag paagi sa mga baba sang mga propeta.\n\n23 Ang kalag igapanumbalik sa lawas, kag ang lawas sa kalag; huo, kag ang tagsa ka butkon kag tiil kag lutalutahan igapanumbalik sa iya lawas; huo, bisan isa ka buhok sang ulo indi madula; kundi ang tanan nga butang igapanumbalik sa ila kinaandan kag perpekto nga lawas.\n\n24 Kag karon, anak ko, amo ini ang pagpanumbalik nga ginpahayag paagi sa mga baba sang mga propeta—\n\n25 Kag dayon ang mga matarong magasilak sa ginharian sang Dios.\n\n26 Apang tan-awa, isa ka makahaladlok nga kamatayon ang matabo sa mga malain; kay mapatay sila suno sa mga butang nga angot sa pagkamatarong; kay mahigko sila, kag wala sing mahigko nga butang nga makapanubli sang ginharian sang Dios; kundi nga ginasikway sila, kag ginatalana sa pag-ambit sang mga bunga sang ila mga pinangabudlayan ukon sang ila mga binuhatan, nga nangin malain; kag magainom sila sang mga lagdo sing isa ka mapait nga ilimnan.\n\n", "alma 41": "[center][font_size=26]Kapitulo 41[/font_size][/center]\n\n[i]Sa Pagkabanhaw ang mga tawo magabangon sa isa ka kahimtangan sang nagapadayon nga kalipayan ukon nagapadayon nga kalisud—Ang kalainan wala gid nangin kalipayan—Ang dutan-on nga mga tawo wala sang Dios sa kalibutan—Ang tagsa ka tawo magabaton liwat sa Pagpanumbalik sang mga kinabatasan kag mga kinaugali nga naangkon sa kabuhi sa duta. Mga 74 B.C.[/i]\n\n1 Kag karon, anak ko, may pila ako ka bagay nga ihambal parte sa pagpanumbalik nga nasambit na; kay tan-awa, may pila nga nagpatiko sang balaan nga mga kasulatan, kag nagtalang sing tuman tungod sini nga butang. Kag nahangpan ko nga ang imo kaisipan ginatublag man parte sini nga butang. Apang tan-awa, ipaathag ko ini sa imo.\n\n2 Ginasiling ko sa imo, anak ko, nga ang plano sang pagpanumbalik kinahanglanon suno sa hustisya sang Dios; kay kinahanglanon nga ang tanan nga butang dapat mapanumbalik sa ila husto nga paagi. Tan-awa, kinahanglanon kag matarong, suno sa gahum kag pagkabanhaw ni Cristo, nga ang kalag sang tawo dapat nga mapanumbalik sa iya sini lawas, kag ang tagsa ka bahin sang lawas dapat mapanumbalik sa iya kaugalingon.\n\n3 Kag kinahanglanon suno sa hustisya sang Dios nga ang mga tawo dapat nga mahukman suno sa ila mga binuhatan; kag kon ang ila mga binuhatan maayo sa sini nga kabuhi, kag ang mga tinutuyo sang ila mga tagipusuon maayo, nga sila dapat man, sa katapusan nga adlaw, mapanumbalik sa sinang maayo.\n\n4 Kag kon ang ila mga binuhatan malain igapanumbalik ang mga ini sa ila bilang malain. Gani, ang tanan nga butang igapanumbalik sa ila husto nga pagkahamtang, ang tagsa ka butang sa iya sini kinaandan nga lawas—ang may kamatayon pagabangonon sa pagkawala’y kamatayon, madunot sa indi madunot—pagabangonon sa nagapadayon nga kalipayan agud magpanubli sang ginharian sang Dios, ukon sa nagapadayon nga kalisud agud magpanubli sang ginharian sang yawa, ang isa sa isa ka bahin, ang isa sa pihak—\n\n5 Ang isa pagabangonon sa kalipayan suno sa iya mga kaluyag sang kalipayan, ukon maayo suno sa iya mga kaluyag sang maayo; kag ang isa sa malain suno sa iya mga kaluyag sang malain; kay tungod gingusto niya nga maghimo sang malain sa bug-os nga adlaw sa amo man maangkon niya ang iya padya nga malain pag-abot sang gab-i.\n\n6 Kag amo man ini sa pihak nga bahin. Kon nakahinulsol sia sang iya mga sala, kag gingusto ang pagkamatarong tubtob sa katapusan sang iya mga adlaw, sa amo man pagapadyaan sia sa pagkamatarong.\n\n7 Amo ini sila ang gintubos sang Ginuo; huo, amo ini sila ang mga pinanguha, nga ginluwas halin sa sinang nagapadayon nga gab-i sang kadudulman; kag tungod sini magatindog sila ukon mahulog; kay tan-awa, sila ang ila kaugalingon nga mga hukom, kon maghimo sang maayo ukon maghimo sang malain.\n\n8 Karon, ang mga mando sang Dios indi maliwat; gani, ang dalan ginhanda agud kon sin-o man ang maluyag mahimo nga makalakat sa sini kag maluwas.\n\n9 Kag karon tan-awa, anak ko, indi magpasimpalad sing isa pa ka sala batok sa imo Dios sa sinang mga bahin sang doktrina, nga tubtob karon nagpasimpalad ka sa paghimo sang sala.\n\n10 Indi paghunahunaa, tungod nahambal ang parte sa pagpanumbalik, nga ipanumbalik ka halin sa sala padulong sa kalipayan. Tan-awa, ginasiling ko sa imo, ang kalainan wala gid nangin kalipayan.\n\n11 Kag karon, anak ko, ang tanan nga tawo nga yara sa kahimtangan sang kinaugali, ukon masiling ko, sa isa ka dutan-on nga kahimtangan, yara sa apdo sang kapaitan kag sa mga gapos sang kalainan; wala sila sang Dios sa kalibutan, kag ginsupak nila ang kinaugali sang Dios; gani, yara sila sa kahimtangan nga supak sa kinaugali sang kalipayan.\n\n12 Kag karon tan-awa, ang buot silingon bala sang pulong nga pagpanumbalik amo ang pagkuha sing isa ka butang nga may kinaugali nga kahimtangan kag ibutang ini sa isa ka di-kinaugali nga kahimtangan, ukon ibutang ini sa isa ka kahimtangan nga kabaliskaran sang iya kinaugali?\n\n13 O, anak ko, indi amo sini ang matabo; kundi ang buot silingon sang pulong nga pagpanumbalik amo ang pagpabalik liwat sang malain sa malain, ukon dutan-on sa dutan-on, ukon yawan-on sa yawan-on—mabuot para sa sinang mabuot; maayo para sa sinang maayo; matarong para sa sinang matarong; maluluy-on para sa sinang maluluy-on.\n\n14 Gani, anak ko, siguroha nga maluluy-on ka sa imo mga kauturan; makigbagay sing maayo, maghukom sing matarong, kag dalayon nga maghimo sing maayo; kag kon himuon mo ining tanan nga butang gani magabaton ka sang imo padya; huo, ang kaluoy mapanumbalik sa imo liwat; ang hustisya mapanumbalik sa imo liwat; ang matarong nga paghukom mapanumbalik sa imo liwat; kag ang maayo ipadya sa imo liwat.\n\n15 Kay inang imo ginapatubas magabalik sa imo liwat, kag mapanumbalik; gani, ang pulong nga pagpanumbalik lubos pa gid nga nagakondenar sang makasasala, kag wala gid nagapakamatarong sa iya.\n\n", "alma 42": "[center][font_size=26]Kapitulo 42[/font_size][/center]\n\n[i]Ang pagkabuhi sa duta isa ka tion sang pagtilaw agud matugotan ang tawo nga maghinulsol kag mag-alagad sa Dios—Ang Pagkahulog nagdala sang dutan-on kag espirituhanon nga kamatayon sa tanan nga tawo—Ang pagtubos nagaabot paagi sa paghinulsol—Ang Dios mismo nagabayad para sa mga sala sang kalibutan—Ang kaluoy para sa mga nagahinulsol—Ang tanan nga iban pa nasakop sa hustisya sang Dios—Ang kaluoy nagaabot tungod sang Pagbayad-sala—Ang matuod-tuod lamang nga mahinulsulon ang maluwas. Mga 74 B.C.[/i]\n\n1 Kag karon, anak ko, nahangpan ko nga may dugang pa nga nagatublag sa imo kaisipan, nga indi mo mahangpan—nga amo ang parte sa hustisya sang Dios sa pagsilot sang makasasala; kay ginahunahuna mo nga indi matarong nga ang makasasala italana sa isa ka kahimtangan sang kalisud.\n\n2 Karon tan-awa, anak ko, ipaathag ko ini nga butang sa imo. Kay tan-awa, pagkatapos nga ginpagwa sang Ginuong Dios ang aton una nga mga ginikanan sa hardin sang Eden, agud mag-uma sang duta, nga sa diin sila ginkuha—huo, ginpagwa niya ang tawo, kag ginbutang niya sa punta nga este nga bahin sang hardin sang Eden, ang querubin, kag nagadabadaba nga espada nga nagatiyog, agud bantayan ang kahoy sang kabuhi—\n\n3 Karon, makita naton nga ang tawo nangin pareho sa Dios, nga nakahibalo sang maayo kag malain; kag basi ikab-ot niya sang iya kamot, kag magkuha man sa kahoy sang kabuhi, kag magkaon kag mabuhi sa wala’y katapusan, ang Ginuong Dios nagbutang sang querubin kag sang nagadabadaba nga espada, agud indi sia makakaon sang bunga—\n\n4 Kag sa sini makita naton, nga may isa ka tion nga gintugot sa tawo nga maghinulsol, huo, isa ka tion sang pagtilaw, isa ka tion sa paghinulsol kag pag-alagad sa Dios.\n\n5 Kay tan-awa, kon ginkab-ot gilayon ni Adan sang iya kamot, kag nagkaon sa kahoy sang kabuhi, nagkabuhi kuntani sia sa wala’y katapusan, suno sa pulong sang Dios, nga wala sing tion sa paghinulsol; huo, kag ang pulong sang Dios nangin wala’y pulos kuntani, kag ang dako nga plano sang kaluwasan napaslawan kuntani.\n\n6 Apang tan-awa, gintalana sa tawo nga mapatay—gani, tungod ginpalayo sila sa kahoy sang kabuhi dapat nga pahalinon sila sa ibabaw sang duta—kag ang tawo nagtalang sa wala’y katapusan, huo, nangin tawo sila nga nahulog.\n\n7 Kag karon, imo nakita paagi sa sini nga ang aton una nga mga ginikanan ginsikway sa dutan-on kag sa espirituhanon halin sa presensya sang Ginuo; kag gani makita naton nga nangin ulipon sila sa pagsunod sang ila kaugalingon nga kabubut-on.\n\n8 Karon tan-awa, indi nagakaigo nga ang tawo pagabawion halin sa sining dutan-on nga kamatayon kay pagagub-on sina ang dako nga plano sang kalipayan.\n\n9 Gani, tungod ang kalag indi gid mapatay, kag ang pagkahulog nagdala sa tanan nga tawo sang espirituhanon nga kamatayon kag amo man sang dutan-on, kon sayuron, ginsikway sila halin sa presensya sang Ginuo, nagakaigo nga ang tawo pagabawion halin sa sining espirituhanon nga kamatayon.\n\n10 Gani, tungod sila nangin dutan-on, lawasnon, kag yawan-on, sa kinaugali, ining kahimtangan sang pagtilaw nangin isa ka kahimtangan para sa ila nga maghanda; nangin isa ini ka kahimtangan sang pagpanghanda.\n\n11 Kag karon dumduma, anak ko, kon indi tungod sa plano sang pagtubos, (ibutang ta kon wala ini) pagkatapos gid nga napatay sila ang ila mga kalag nangin miserable, nga nasikway halin sa presensya sang Ginuo.\n\n12 Kag karon, wala sing paagi sa pagbawi sang mga tawo halin sa sining nalaglag nga kahimtangan nga gindala sang tawo sa iya kaugalingon tungod sang iya mismo nga pagkadi-matinumanon;\n\n13 Gani, suno sa hustisya, ang plano sang pagtubos indi mapahanabo, lamang sa mga kondisyon sang paghinulsol sang mga tawo sa sining kahimtangan sang pagtilaw, huo, sa sining kahimtangan sang pagpanghanda; kay luwas sa sining mga kondisyon, ang kaluoy indi mag-epekto luwas lang kon gub-on sini ang buluhaton sang hustisya. Karon ang buluhaton sang hustisya indi maguba; kay kon mag-amo, ang Dios indi na mangin Dios.\n\n14 Kag gani makita naton nga ang tanan nga tawo nahulog, kag napaidalom sila sa hustisya; huo, sa hustisya sang Dios, nga nagtalana sa ila nga isikway halin sa iya presensya sa wala’y katapusan.\n\n15 Kag karon, ang plano sang kaluoy indi mapahanabo luwas lang nga pagahimuon ang pagbayad-sala; gani ang Dios mismo magabayad para sa mga sala sang kalibutan, agud ipahanabo ang plano sang kaluoy, agud masabat ang mga ginapangayo sang hustisya, agud ang Dios mangin isa ka perpekto, matarong nga Dios, kag isa ka maluluy-on man nga Dios.\n\n16 Karon, ang paghinulsol indi makaabot sa mga tawo luwas lang nga may silot, nga wala’y katapusan man pareho sang kabuhi sang kalag, nga naangot kasupak sa plano sang kalipayan, nga wala’y katapusan man pareho sang kabuhi sang kalag.\n\n17 Karon, paano makahinulsol ang isa ka tawo luwas lang nga nakasala sia? Paano sia makasala kon wala sing layi? Paano mangin may layi luwas lang nga may silot?\n\n18 Karon, may silot nga naangot, kag isa ka matarong nga layi nga ginhatag nga nagdala sing pagbasol sang konsiyensya sa tawo.\n\n19 Karon, kon wala sing layi nga ginhatag—kon ang isa ka tawo nagpatay dapat sia mapatay—mahadlok bala sia nga mapatay kon magpatay sia?\n\n20 Kag amo man, kon wala sing layi nga ginhatag batok sa sala ang mga tawo indi mahadlok magpakasala.\n\n21 Kag kon wala sing layi nga ginhatag, kon ang mga tawo makasala ano ang mahimo sang hustisya, ukon sang kaluoy man, kay wala ini sila sing epekto sa tinuga?\n\n22 Apang may layi nga ginhatag, kag silot nga naangot, kag paghinulsol nga gintugot; nga sa amo nga paghinulsol, nagaepekto ang kaluoy; kay kon indi, angkonon sang hustisya ang tinuga kag ipatuman ang layi, kag ang layi magapatuman sang silot; kon indi amo sini, ang mga buluhaton sang hustisya maguba, kag ang Dios indi na mangin Dios.\n\n23 Apang ang Dios nagapadayon nga mangin Dios, kag ang kaluoy nagaepekto sa mga mahinulsulon, kag ang kaluoy nagaabot tungod sang pagbayad-sala; kag ang pagbayad-sala nagapahanabo sang pagkabanhaw sang mga minatay; kag ang pagkabanhaw sang mga minatay nagadala sang mga tawo pabalik sa presensya sang Dios; kag gani ginapanumbalik sila sa iya presensya, agud hukman suno sa ila mga binuhatan, suno sa layi kag hustisya.\n\n24 Kay tan-awa, ang hustisya nagapatuman sang tanan niya nga ginapangayo, kag amo man ang kaluoy nagaepekto sa tanan nga iya; kag gani, wala gid sing maluwas kundi ang matuod-tuod nga mga mahinulsulon.\n\n25 Ano, nagahunahuna ka bala nga makawatan sang kaluoy ang hustisya? Ginasiling ko sa imo, Indi; bisan isa ka tipik. Kay kon mag-amo sini, ang Dios indi na mangin Dios.\n\n26 Kag gani ginapahanabo sang Dios ang iya dako kag wala’y katapusan nga mga katuyoan, nga ginhanda halin pa sa pagtuga sang kalibutan. Kag gani ginapahanabo ang kaluwasan kag ang pagtubos sang mga tawo, kag ang ila man kalaglagan kag kalisud.\n\n27 Gani, O anak ko, kon sin-o man ang magpalapit makapalapit kag mag-inom sang mga tubig sang kabuhi sing wala’y pagdumili; kag kon sin-o man ang indi magpalapit ang amo man wala ginapilit nga magpalapit; apang sa katapusan nga adlaw igapanumbalik ini sa iya suno sa iya mga binuhatan.\n\n28 Kon naluyagan niya ang paghimo sang malain, kag wala nakahinulsol sa iya mga inadlaw, tan-awa, malain ang iya pagadangatan, suno sa pagpanumbalik sang Dios.\n\n29 Kag karon, anak ko, ginapangabay ko nga indi ka na magpatublag sa sining mga butang, kag pabay-i nga ang mga sala mo lamang ang magtublag sa imo, sa sinang pagtublag nga magadala sa imo sa paghinulsol.\n\n30 O anak ko, ginapangabay ko nga indi mo na pag-ipanghiwala ang hustisya sang Dios. Indi na pagtinguhaa nga ipangatarungan ang imo kaugalingon sa pinakadiutay nga punto tungod sang imo mga sala, paagi sa pagpanghiwala sang hustisya sang Dios; kundi tugoti ang hustisya sang Dios, kag ang iya kaluoy, kag ang iya pagkamainantuson nga lubos nga maggahum sa imo tagipusuon; kag tugoti ini nga magdala sa imo sa yab-ok sa pagpaubos.\n\n31 Kag karon, anak ko, gintawag ikaw sang Dios nga magwali sang pulong sa sining katawhan. Kag karon, anak ko, maglakat ka, ipahayag ang pulong sing may kamatuoran kag kaligdong, agud madala mo ang mga kalag padulong sa paghinulsol, agud ang dako nga plano sang kaluoy mag-epekto sa ila. Kag kabay nga ihatag sang Dios sa imo ang suno sa akon mga pulong. Amen.\n\n", "alma 43": "[center][font_size=26]Kapitulo 43[/font_size][/center]\n\n[i]Si Alma kag ang iya mga anak nga lalaki nagwali sang pulong—Ang mga Zoramnon kag iban pa nga mga nagsilipak nga Nefinhon nangin mga Lamanhon—Ang mga Lamanhon nagsalakay batok sa mga Nefinhon sa giyera—Gin-armasan ni Moroni ang mga Nefinhon sang makapanagang nga hinganib—Ginpahibalo sang Ginuo kay Alma ang plano sang mga Lamanhon—Ginpangapinan sang mga Nefinhon ang ila mga puluy-an, mga kahilwayan, mga panimalay, kag relihiyon—Ginlibutan sang mga kasoldadohan nanday Moroni kag Lehi ang mga Lamanhon. Mga 74 B.C.[/i]\n\n1 Kag karon natabo ini nga ang mga anak nga lalaki ni Alma naglibot sa katawhan agud ipahayag ang pulong sa ila. Kag si Alma man mismo indi makapahuway, kag naglibot man sia.\n\n2 Karon indi na kami maghambal pa parte sa ila pagpangwali, luwas lang nga nagwali sila sang pulong, kag sang kamatuoran, suno sa espiritu sang propesiya kag rebelasyon; kag nagwali sila suno sa balaan nga paagi sang Dios nga paagi sini sila gintawag.\n\n3 Kag karon magabalik ako sa isa ka kasaysayan sang mga giyera sa tunga sang mga Nefinhon kag mga Lamanhon, sa ika-disiotso nga tuig sang pagginahum sang mga hukom.\n\n4 Kay tan-awa, natabo ini nga ang mga Zoramnon nangin mga Lamanhon; gani, sa pagsugod sang ika-disiotso nga tuig nahibal-an sang katawhan sang mga Nefinhon nga ang mga Lamanhon magasalakay sa ila; gani naghimo sila sang pagpanghanda para sa giyera; huo, ginpanipon nila ang ila mga kasoldadohan sa duta sang Jerson.\n\n5 Kag natabo ini nga nag-abot ang mga Lamanhon upod ang ila mga linibo; kag nag-abot sila sa duta sang Antionum, nga amo ang duta sang mga Zoramnon; kag isa ka lalaki nga ginahingalanan kay Zerahemna ang ila lider.\n\n6 Kag karon, tungod ang mga Amaleknon may mas malain kag mas dako nga huyog sa pagpamatay sangsa mga Lamanhon, sa ila mismo mga kaugalingon, gani, nagpili si Zerahemna sang puno nga mga kapitan nga magpanguna sa mga Lamanhon, kag sila tanan mga Amaleknon kag mga Zoramnon.\n\n7 Karon ini iya ginhimo agud nga mapapabilin niya ang ila pagdumot tuhoy sa mga Nefinhon, agud mapaidalom niya sila para sa katumanan sang iya mga plano.\n\n8 Kay tan-awa, ang iya mga plano amo ang pagsugyot sa mga Lamanhon nga maakig batok sa mga Nefinhon; ini iya ginhimo agud maagaw niya ang dako nga gahum agud magpangibabaw sa ila, kag agud maangkon man niya ang gahum agud magpangibabaw sa mga Nefinhon paagi sa pagdala sa ila sa pagkaulipon.\n\n9 Kag karon ang plano sang mga Nefinhon amo nga sakdagon ang ila mga kadutaan, kag ang ila mga balay, kag ang ila mga asawa, kag ang ila mga anak, agud maamligan nila ang mga ini halin sa mga kamot sang ila mga kaaway; kag agud man nga maamligan nila ang ila mga kinamatarong kag ang ila mga pribilihiyo, huo, kag amo man ang ila kahilwayan, agud nga makasimba sila sa Dios suno sa ila luyag.\n\n10 Kay nakahibalo sila nga kon mahulog sila sa mga kamot sang mga Lamanhon, nga kon sin-o man ang magsimba sa Dios sa espiritu kag sa kamatuoran, sa matuod kag sa buhi nga Dios, pamatyon sang mga Lamanhon.\n\n11 Huo, kag nahibal-an man nila ang dako nga pagdumot sang mga Lamanhon tuhoy sa ila mga kauturan, nga mga katawhan sang Anti-Nefi-Lehi, nga ginatawag nga katawhan ni Amon—kag indi sila magkapot sang mga armas, huo, nakasulod sila sa isa ka kasugtanan kag indi sila maglapas sini—gani, kon mahulog sila sa mga kamot sang mga Lamanhon magakalamatay sila.\n\n12 Kag ang mga Nefinhon indi magtugot nga magakalamatay sila; gani ginhatagan nila sila sing mga duta bilang ila palanublion.\n\n13 Kag ang katawhan ni Amon naghatag sa mga Nefinhon sing dako nga bahin sang ila manggad agud sakdagon ang ila mga kasoldadohan; kag sa sini ang mga Nefinhon napilitan, nga isahanon, nga magbato sa mga Lamanhon, nga salamo nga kaliwat nanday Laman kag Lemuel, kag sang mga anak nga lalaki ni Ismael, kag sang tanan sadtong mga nagsilipak halin sa mga Nefinhon, nga mga Amaleknon kag mga Zoramnon, kag sang mga kaliwat sang mga pari ni Noe.\n\n14 Karon inang mga kaliwat nangin pareho kadamo, halos, sa mga Nefinhon; kag gani ang mga Nefinhon napilitan nga magpakig-away sa ila mga kauturan, bisan tubtob sa pagpaagay sang dugo.\n\n15 Kag natabo ini, samtang ang mga kasoldadohan sang mga Lamanhon nagatililipon sa duta sang Antionum, tan-awa, ang mga kasoldadohan sang mga Nefinhon nakahanda sa pagsugata sa ila sa duta sang Jerson.\n\n16 Karon, ang lider sang mga Nefinhon, ukon ang lalaki nga pinili nga mangin puno nga kapitan sang mga Nefinhon—karon ang puno nga kapitan amo ang nagakapot sang pinakamataas nga awtoridad sa tanan nga kasoldadohan sang mga Nefinhon—kag ang iya ngalan amo si Moroni;\n\n17 Kag ginkaptan ni Moroni ang pinakamataas nga awtoridad, kag ang pagdumala sang ila mga giyera. Kag beynte-singko anyos pa lamang ang iya pangidaron sang ginpili sia nga puno nga kapitan sang mga kasoldadohan sang mga Nefinhon.\n\n18 Kag natabo ini nga ginsugata niya ang mga Lamanhon sa mga dulonan sang Jerson, kag ang iya katawhan naarmasan sang mga espada, kag sang mga sundang, kag tanan nga sari sang mga armas sa giyera.\n\n19 Kag sang nakita sang mga kasoldadohan sang mga Lamanhon nga ang katawhan ni Nefi, ukon nga si Moroni, naghanda sang iya katawhan nga may mga taming sa dughan kag mga taming sa butkon, huo, kag mga taming man agud ipanagang sa ila mga ulo, kag nakasoksok man sila sang madamol nga panapton—\n\n20 Karon ang kasoldadohan ni Zerahemna wala nakahanda sing bisan ano nga pareho sina nga butang; may ila lamang mga espada kag ila mga sundang, ila mga pana kag ila mga baslay, ila mga bato kag ila mga tirador; kag nagauba sila, luwas sa panit nga nawagkos palibot sa ila mga balikawang; huo, ang tanan nagauba, luwas sa mga Zoramnon kag mga Amaleknon;\n\n21 Apang wala sila naarmasan sang mga panaming—gani, tuman ang ila kahadlok sa mga kasoldadohan sang mga Nefinhon tungod sang ila hinganib, bisan pa nga ang ila kadamuon dako kaayo sangsa mga Nefinhon.\n\n22 Tan-awa, karon natabo ini nga wala sila nangisog nga magsalakay batok sa mga Nefinhon sa mga dulonan sang Jerson; gani naggwa sila sa duta sang Antionum padulong sa kamingawan, kag nagsugod sang ila pagpanglakaton palibot sa kamingawan, palayo sa ulo sang suba sang Sidon, agud makasulod sila sa duta sang Manti kag maagaw ang duta; kay wala sila nagapati nga mahibal-an sang mga kasoldadohan ni Moroni kon diin sila nagkadto.\n\n23 Apang natabo ini nga pagkagwa gid nila padulong sa kamingawan nagpadala si Moroni sang mga espiya sa kamingawan agud bantayan ang ila kampo; kag si Moroni man, nga nakahibalo sang mga propesiya ni Alma, nagpadala sing pila ka mga tawo sa iya, nga nagapangabay sa iya nga mamangkot sia sa Ginuo kon diin ang mga kasoldadohan sang mga Nefinhon makadto agud pangapinan ang ila mga kaugalingon batok sa mga Lamanhon.\n\n24 Kag natabo ini nga ang pulong sang Ginuo nag-abot kay Alma, kag ginpahibalo ni Alma ang mga mensahero ni Moroni, nga ang mga kasoldadohan sang mga Lamanhon nagalakat palibot sa kamingawan, agud makaabot sila sa duta sang Manti, agud masugdan nila ang pagsalakay sa mas mahuyang nga bahin sang katawhan. Kag yadtong mga mensahero naglakat kag gindala ang mensahe kay Moroni.\n\n25 Karon si Moroni, nga nagbilin sing isa ka bahin sang iya kasoldadohan sa duta sang Jerson, kay basi sa ano man nga paagi isa ka bahin sang mga Lamanhon ang mag-abot sa sina nga duta kag mag-agaw sang siyudad, nagdala sang nabilin nga bahin sang iya kasoldadohan kag naglakat padulong sa duta sang Manti.\n\n26 Kag nagsugo sia nga ang tanan nga katawhan sa sina nga bahin sang duta magtililipon sang ila mga kaugalingon agud magpakig-away batok sa mga Lamanhon, agud pangapinan ang ila mga duta kag ang ila pungsod, ang ila mga kinamatarong kag ang ila mga kahilwayan; gani handa sila sa tion sang pag-abot sang mga Lamanhon.\n\n27 Kag natabo ini nga nagsugo si Moroni nga ang iya kasoldadohan magpanago sa patag nga malapit sa pangpang sang suba sang Sidon, nga yara sa weste sang suba sang Sidon sa kamingawan.\n\n28 Kag si Moroni nagbutang sing mga espiya sa palibot agud mahibal-an niya kon san-o magaabot ang grupo sang mga Lamanhon.\n\n29 Kag karon, tungod nahibal-an ni Moroni ang tinutuyo sang mga Lamanhon, nga tinutuyo nila nga pamatyon ang ila mga kauturan, ukon sakupon sila kag dal-on sila sa pagkaulipon agud makapahamtang sila sing isa ka ginharian para sa ila mga kaugalingon sa bug-os nga kadutaan;\n\n30 Kag nakahibalo man sia nga ang luyag lamang sang mga Nefinhon amo ang pag-amlig sang ila mga kadutaan, kag sang ila kahilwayan, kag sang ila simbahan, gani naghunahuna sia nga indi sala nga pangapinan niya sila paagi sa taktika; gani, natukiban niya paagi sa iya mga espiya kon diin nga alagyan magaagi ang mga Lamanhon.\n\n31 Gani, ginbahin niya ang iya kasoldadohan kag gindala ang isa ka bahin sa kapatagan, kag ginpapanago sila sa este, kag sa sur sang bungyod sang Ripla;\n\n32 Kag ang nabilin ginpapanago niya sa weste sang kapatagan, sa weste sang suba sang Sidon, kag padulhog sa mga dulonan sang duta sang Manti.\n\n33 Kag sa amo nga paagi nga napahamtang ang iya kasoldadohan suno sa iya luyag, nakahanda sia sa pagsugata sa ila.\n\n34 Kag natabo ini nga ang mga Lamanhon nagtaklad sa norte sang bungyod nga sa diin isa ka bahin sang kasoldadohan ni Moroni ang nagapanago.\n\n35 Kag sang nakalabay ang mga Lamanhon sa bungyod sang Ripla, kag nakaabot sa kapatagan, kag nagsugod sa pagtabok sa suba sang Sidon, ang kasoldadohan nga nagapanago sa sur sang bungyod, nga ginapangunahan sing isa ka lalaki nga ang ngalan amo si Lehi, kag ginpangunahan niya ang iya kasoldadohan pasulong kag ginlikupan ang mga Lamanhon sa este sa ila likuran.\n\n36 Kag natabo ini nga ang mga Lamanhon, sang nakita nila ang mga Nefinhon nga nagasalakay sa ila sa ila likuran, nag-atubang sa ila kag nagsugod sa pagpakig-away sa kasoldadohan ni Lehi.\n\n37 Kag ang buhat sang kamatayon nagsugod sa magtimbang nga bahin, apang nangin mas makahaladlok ang sa bahin sang mga Lamanhon, kay ang ila pagkahublas nakataya sa makusog nga mga labo sang mga Nefinhon gamit ang ila mga espada kag ila mga sundang, nga nagdala sing kamatayon halos sa tagsa ka tupa.\n\n38 Samtang sa pihak nga bahin, kon kis-a may tawo nga nagakatumba sa tunga sang mga Nefinhon, paagi sa ila mga espada kag sa pagkaubos sang dugo, sila nga natamingan sa mas delikado nga mga bahin sang lawas, ukon ang mas delikado nga mga bahin sang lawas nga natamingan sa mga labo sang mga Lamanhon, paagi sa ila mga taming sa dughan, kag sa ila mga taming sa butkon, kag sa ila mga panaming sa ulo; kag sa amo nga paagi ang mga Nefinhon nagpadayon sa buhat sang kamatayon sa tunga sang mga Lamanhon.\n\n39 Kag natabo ini nga nahadlok ang mga Lamanhon, tungod sang dako nga kalaglagan sa ila, bisan tubtob nga nagsugod sila sa pagpalagyo padulong sa suba sang Sidon.\n\n40 Kag ginlagas sila nanday Lehi kag sang iya mga tinawo; kag ginpanabog sila nanday Lehi padulong sa mga tubig sang Sidon, kag nagtabok sila sa mga tubig sang Sidon. Kag ginpunggan ni Lehi ang iya mga kasoldadohan sa pangpang sang suba sang Sidon nga indi sila magtabok.\n\n41 Kag natabo ini nga ginsugata ni Moroni kag sang iya kasoldadohan ang mga Lamanhon sa kapatagan, sa tabok sang suba sang Sidon, kag ginsugdan ang pagsalakay sa ila kag pagpamatay sa ila.\n\n42 Kag nagpalagyo liwat ang mga Lamanhon sa ila atubang, padulong sa duta sang Manti; kag ginsugata sila liwat sang mga kasoldadohan ni Moroni.\n\n43 Karon sa sini nga hitabo ang mga Lamanhon nakig-away sing tuman; huo, wala pa gid nahibal-i nga ang mga Lamanhon nakig-away sa amo nga labi kadako nga kusog kag kaisog, wala, wala gid bisan halin pa sa ginsuguran.\n\n44 Kag ginpaisog sila sang mga Zoramnon kag sang mga Amaleknon, nga amo ang ila puno nga mga kapitan kag mga lider, kag ni Zerahemna, nga amo ang ila puno nga kapitan, ukon ang ila puno nga lider kag komandante; huo, nakig-away sila pareho sang mga dragon, kag madamo sa mga Nefinhon ang nagkalamatay sa ila mga kamot, huo, kay ginpamihak nila sa labo ang madamo sang ila mga panaming sa ulo, kag ginpanuhog nila ang madamo sang ila mga taming sa dughan, kag ginpang-utod nila ang madamo sang ila mga butkon; kag sa amo nga paagi ang mga Lamanhon nanglabo sa ila mabangis nga kaakig.\n\n45 Apang, ang mga Nefinhon ginpaisog sing mas maayo nga kawsa, kay wala sila nagapakig-away para sa monarkiya ukon gahum kundi nga nagapakig-away sila para sa ila mga puluy-an kag sa ila mga kahilwayan, sa ila mga asawa kag mga anak, kag sa tanan nga ila, huo, para sa ila mga seremonya sang pagsimba kag sa ila simbahan.\n\n46 Kag ginahimo nila inang sa ila pagpati amo ang tulumanon nga utang nila sa ila Dios; kay ang Ginuo nagsiling sa ila, kag sa ila man mga amay, nga: Tungod nga wala kamo kabasulanan sang una nga pagsalakay, ukon man sang ika-duha, indi ninyo pagtugotan ang inyo mga kaugalingon nga pamatyon sang mga kamot sang inyo mga kaaway.\n\n47 Kag sa liwat, ang Ginuo nagsiling nga: Pangapinan ninyo ang inyo mga panimalay bisan tubtob sa pagpaagay sang dugo. Gani sa sini nga kabangdanan ang mga Nefinhon nagapakig-away batok sa mga Lamanhon, sa pagpangapin sang ila mga kaugalingon, kag sang ila mga panimalay, kag sang ila mga kadutaan, sang ila pungsod, kag sang ila mga kinamatarong, kag sang ila relihiyon.\n\n48 Kag natabo ini nga sang nakita sang mga tinawo ni Moroni ang kabangis kag ang kaakig sang mga Lamanhon, mapalangupos na tani sila sa kahadlok kag malagyo halin sa ila. Kag si Moroni, nga nahangpan ang ila tinutuyo, nagpadala sang mensahe kag ginpaisog ang ila mga tagipusuon sa sining mga panghunahuna—huo, sang mga panghunahuna parte sa ila mga kadutaan, ila kahilwayan, huo, ila kahilwayan halin sa pagkaulipon.\n\n49 Kag natabo ini nga gin-atubang nila ang mga Lamanhon, kag nagsinggit sila sa isa ka tingug sa Ginuo nga ila Dios, para sa ila kahilwayan kag sa ila kahilwayan halin sa pagkaulipon.\n\n50 Kag nagsugod sila sa pagbato sa mga Lamanhon sa bug-os nga kusog; kag sa sinang amo man nga takna nga nagsinggit sila sa Ginuo para sa ila kahilwayan, ang mga Lamanhon nagsugod nga magpalagyo sa ila atubang; kag nagpalagyo sila bisan tubtob sa mga tubig sang Sidon.\n\n51 Karon, ang mga Lamanhon mas madamo, huo, sing kapin sa pilo sang kadamuon sang mga Nefinhon; apang, napanabog sila sa bagay nga nagtililipon sila sa isa ka grupo sa kapatagan, sa pangpang malapit sa suba sang Sidon.\n\n52 Gani ginlikupan sila sang mga kasoldadohan ni Moroni, huo, bisan sa magtimbang nga bahin sang suba, kay tan-awa, sa este yara ang mga tinawo ni Lehi.\n\n53 Gani sang nakita ni Zerahemna ang mga tinawo ni Lehi sa este sang suba sang Sidon, kag ang mga kasoldadohan ni Moroni sa weste sang suba sang Sidon, nga nalikupan sila sang mga Nefinhon, nagbatyag sila sang kahadlok.\n\n54 Karon si Moroni, sang nakita niya ang ila kahadlok, nagsugo sa iya mga tinawo nga untatan nila ang pagpaagay sang ila dugo.\n\n", "alma 44": "[center][font_size=26]Kapitulo 44[/font_size][/center]\n\n[i]Ginsugo ni Moroni ang mga Lamanhon nga maghimo sang kasugtanan sang paghidaet ukon magkalamatay—Ginsikway ni Zerahemna ang tanyag, kag nagpadayon ang inaway—Gindaug sang mga kasoldadohan ni Moroni ang mga Lamanhon. Mga 74–73 B.C.[/i]\n\n1 Kag natabo ini nga nagdulog sila kag nag-isol sing pila ka tikang halin sa ila. Kag si Moroni nagsiling kay Zerahemna: Tan-awa, Zerahemna, nga indi kami luyag nga mangin mga tawo nga uhaw sa dugo. Nahibal-an mo nga yara ka sa amon mga kamot, apang indi namon luyag nga pamatyon kamo.\n\n2 Tan-awa, wala kami naggwa agud magpakig-away batok sa inyo agud magpaagay sang inyo dugo para sa gahum; kag wala man namon ginahangad ang pagdala sa bisan kay sin-o sa gota sang pagkaulipon. Apang amo ini mismo ang kabangdanan kon ngaa nagsalakay kamo sa amon; huo, kag akig kamo sa amon tungod sang amon relihiyon.\n\n3 Apang karon, nakita ninyo nga ang Ginuo kaupod namon; kag nakita ninyo nga gintugyan niya kamo sa amon mga kamot. Kag karon luyag ko nga mahangpan ninyo nga ini ginhimo sa amon tungod sang amon relihiyon kag sang amon pagtuo kay Cristo. Kag karon makita ninyo nga indi ninyo maguba ining amon pagtuo.\n\n4 Karon makita ninyo nga ini ang matuod nga pagtuluohan sang Dios; huo, makita ninyo nga ang Dios magasakdag, kag magatipig, kag magaamlig sa amon, samtang tampad kami sa iya, kag sa amon pagtuluohan, kag sa amon relihiyon; kag indi gid ang Ginuo magtugot nga pagalaglagon kami luwas lang nga mahulog kami sa kalapasan kag magpanghiwala sang amon pagtuo.\n\n5 Kag karon, Zerahemna, ginasugo ko kamo, sa ngalan sinang labing gamhanan nga Dios, nga nagpabaskog sang amon mga butkon sa bagay nga naangkon namon ang gahum sa pagpangibabaw sa inyo, paagi sa amon pagtuluohan, paagi sa amon relihiyon, kag paagi sa amon mga seremonya sang pagsimba, kag paagi sa amon simbahan, kag paagi sa sagrado nga pagsakdag nga utang namon sa amon mga asawa kag sa amon mga anak, paagi sa sinang kahilwayan nga nagaangot sa amon sa amon mga duta kag sa amon pungsod; huo, kag paagi man sa pag-amlig sang sagrado nga pulong sang Dios, nga kon kay sin-o kami may utang sa tanan namon nga kalipayan; kag paagi sa tanan nga labing mahal sa amon—\n\n6 Huo, kag indi lamang ini; ginasugo ko kamo suno sa tanan nga paghandum nga may ara kamo para sa kabuhi, nga iampo ninyo sa amon ang inyo mga armas sa giyera, kag indi kami maghangad sang inyo dugo, kundi nga pabayaan namon kamo nga mabuhi, kon maglakat kamo sa inyo dalanon kag indi na magbalik liwat agud magpakig-away batok sa amon.\n\n7 Kag karon, kon indi ninyo ini paghimuon, tan-awa, yara kamo sa amon mga kamot, kag suguon ko ang akon mga tinawo nga salakayon kamo, kag ipatupa ang mga pilas sang kamatayon sa inyo mga lawas, agud magkalamatay kamo; kag dayon makita naton kon sin-o ang magaangkon sing gahum sa sining katawhan; huo, makita naton kon sin-o ang pagadal-on sa pagkaulipon.\n\n8 Kag karon natabo ini nga sang nabatian ni Zerahemna ining mga ginpanghambal nagpalapit sia kag gin-ampo ang iya espada kag ang iya sundang, kag ang iya pana sa mga kamot ni Moroni, kag nagsiling sa iya: Tan-awa, yari ang amon mga armas sa giyera; iampo namon ang mga ini sa inyo, apang indi namon pagtugotan ang amon mga kaugalingon nga magpanumpa sa inyo, nga nahibal-an namon nga amon lapason, kag amo man sang amon mga anak; apang kuhaa ang amon mga armas sa giyera, kag tugoti nga makakadto kami sa kamingawan; kon indi kaptan namon ang amon mga espada, kag magakalamatay kami ukon magadaug.\n\n9 Tan-awa, indi kami kabahin sang inyo pagtuluohan; wala kami nagapati nga ang Dios ang nagtugyan sa amon sa inyo mga kamot; kundi nga nagapati kami nga ang inyo pagkatuso ang nagluwas sa inyo halin sa amon mga espada. Tan-awa, ang inyo mga taming sa dughan kag inyo mga taming ang nagluwas sa inyo.\n\n10 Kag karon sang nakatapos si Zerahemna sa paghambal sining mga pulong, ginbalik ni Moroni ang espada kag ang mga armas sa giyera, nga iya nabaton, kay Zerahemna nga nagasiling: Yari karon, tapuson naton ang inaway.\n\n11 Karon indi ko mabawi ang mga pulong nga akon ginpanghambal, gani kay buhi ang Ginuo, indi kamo makahalin luwas lang nga maghalin kamo nga may panumpa nga indi na kamo magbalik liwat batok sa amon agud magpakig-away. Karon tungod yara kamo sa amon mga kamot paagayon namon ang inyo dugo sa duta, ukon magapasugot kamo sa mga kondisyon nga akon gintanyag.\n\n12 Kag karon sang nasiling ni Moroni ining mga pulong, ginkaptan ni Zerahemna ang iya espada, kag naakig sia kay Moroni, kag dali-dali sia nga nagpalapit agud mapatay niya si Moroni; apang samtang ginaalsa niya ang iya espada, tan-awa, isa sang mga soldado ni Moroni ang nag-igo sini bisan nga nagtupa ini sa duta, kag nautod ini dapit sa uluyatan; kag iya man ginlabo si Zerahemna sa bagay nga nakakas niya ang panit sang iya bagol kag nataktak ini sa duta. Kag si Zerahemna nag-isol halin sa ila atubang padulong sa tunga sang iya mga soldado.\n\n13 Kag natabo ini nga ang soldado nga nagatindog sa tupad, nga nagkakas sang panit sang bagol ni Zerahemna, nagpulot sang panit sang bagol halin sa duta paagi sa buhok, kag ginbutang ini sa punta sang iya espada, kag ginwagayway ini sa ila nga nagasiling sa ila sa mabaskog nga tingug:\n\n14 Bisan pareho sining panit sang bagol nga nataktak sa duta, nga amo ang panit sang bagol sang inyo pinuno, sa amo man malaglag kamo luwas lang nga iampo ninyo ang inyo mga armas sa giyera kag maghalin nga may kasugtanan sang paghidaet.\n\n15 Karon may madamo, sang nabatian nila ining mga pulong kag nakita ang panit sang bagol nga yara sa espada, nga nagbatyag sing kahadlok; kag madamo ang nagpalapit kag nagdagdag sang ila mga armas sa giyera sa tiilan ni Moroni, kag nagsulod sa kasugtanan sang paghidaet. Kag ang tanan nga nagsulod sa kasugtanan ila gintugotan nga maghalin padulong sa kamingawan.\n\n16 Karon natabo ini nga si Zerahemna naakig sing tuman, kag ginsugyot niya ang nabilin sang iya mga soldado nga maakig, agud makig-away sing tuman batok sa mga Nefinhon.\n\n17 Kag karon naakig si Moroni, tungod sang pagkabatinggilan sang mga Lamanhon; gani ginsugo niya ang iya katawhan nga salakayon nila sila kag pamatyon sila. Kag natabo ini nga nagsugod sila sa pagpamatay sa ila; huo, kag ang mga Lamanhon nakig-away sa ila paagi sa ila mga espada kag sa ila kusog.\n\n18 Apang tan-awa, ang ila hublas nga mga panit kag ang ila mga ulo nga wala sing tabon nakataya sa matalom nga mga espada sang mga Nefinhon; huo, tan-awa ginpanuhog sila kag ginpanglabo, huo, kag nagkalatumba sing tuman kadasig sa atubang sang mga espada sang mga Nefinhon; kag nagsugod sila nga magkalahapay, bisan pareho sang ginpropesiya sang soldado ni Moroni.\n\n19 Karon si Zerahemna, sang nakita niya nga tanan sila halos na nga magkalamatay, nagsinggit sing mabaskog kay Moroni, nga nagapromisa nga magapakighisugot sia kag amo man ang iya katawhan upod sa ila, kon pabayaan nila nga mabuhi ang nabilin, nga indi na gid sila magsalakay liwat batok sa ila.\n\n20 Kag natabo ini nga si Moroni nagsugo nga ang buhat sang kamatayon pagauntaton liwat sa tunga sang katawhan. Kag ginpanguha niya ang mga armas sa giyera halin sa mga Lamanhon; kag pagkatapos nga makasulod sila sa kasugtanan sang paghidaet upod sa iya gintugotan sila nga maghalin padulong sa kamingawan.\n\n21 Karon ang kadamuon sang ila mga patay wala maisip tungod sang tuman nila nga kadamuon; huo, ang kadamuon sang ila mga patay tuman kadako, pareho sa bahin sang mga Nefinhon kag sa mga Lamanhon.\n\n22 Kag natabo ini nga ginpanghaboy nila ang ila mga patay sa mga tubig sang Sidon, kag gin-anod sila kag nalubong sa kaidadalman sang dagat.\n\n23 Kag ang mga kasoldadohan sang mga Nefinhon, ukon ni Moroni, nagbalalik kag nag-abot sa ila mga balay kag sa ila mga kadutaan.\n\n24 Kag gani natapos ang ika-disiotso nga tuig sang pagginahum sang mga hukom sa katawhan ni Nefi. Kag sa sini natapos ang kasulatan ni Alma, nga ginsulat sa mga lamina ni Nefi.\n\n", "alma 45": "Ang kasaysayan sang katawhan ni Nefi, kag ang ila mga giyera kag mga pagbinais, sa mga adlaw ni Helaman, suno sa kasulatan ni Helaman, nga gintipigan niya sa iya mga adlaw.\n\nNagalakip sang mga kapitulo 45 tubtob 62.\n\n[center][font_size=26]Kapitulo 45[/font_size][/center]\n\n[i]Si Helaman nagpati sa mga pulong ni Alma—Si Alma nagpropesiya parte sa kalaglagan sang mga Nefinhon—Ginpakamaayo niya kag ginsumpa ang duta—Si Alma mahimo nga gindala pa-langit sang Espiritu, bisan pareho kay Moises—Ang pag-ilinaway naglapnag sa Simbahan. Mga 73 B.C.[/i]\n\n1 Tan-awa, karon natabo ini nga ang katawhan ni Nefi nagkalipay sing tuman, tungod ginluwas sila liwat sang Ginuo halin sa mga kamot sang ila mga kaaway; gani naghatag sila sing pagpasalamat sa Ginuo nga ila Dios; huo, kag nagpuasa sila sing tuman kag nagpangamuyo sing tuman, kag nagsimba sila sa Dios sing may tuman kadako nga kalipay.\n\n2 Kag natabo ini, sa ika-disenuebe nga tuig sang pagginahum sang mga hukom sa katawhan ni Nefi, nga si Alma nagkadto sa iya anak nga si Helaman kag nagsiling sa iya: Nagapati ka bala sa mga pulong nga akon ginhambal sa imo parte sadtong mga kasulatan nga ginatipigan?\n\n3 Kag si Helaman nagsiling sa iya: Huo, nagapati ako.\n\n4 Kag si Alma nagsiling liwat: Nagapati ka bala kay Jesucristo, nga magaabot?\n\n5 Kag nagsiling sia: Huo, nagapati ako sa tanan nga pulong nga imo ginhambal.\n\n6 Kag si Alma nagsiling sa iya liwat: Tumanon mo bala ang akon mga kasugoan?\n\n7 Kag nagsiling sia: Huo, tumanon ko ang imo mga kasugoan sa bug-os ko nga tagipusuon.\n\n8 Dayon si Alma nagsiling sa iya: Bulahan ikaw; kag pauswagon ka sang Ginuo sa sini nga duta.\n\n9 Apang tan-awa, may pila ka butang nga ipropesiya ko sa imo; apang kon ano ang ipropesiya ko sa imo indi mo pag-ipahibalo; huo, kon ano ang ipropesiya ko sa imo indi pag-ipahibalo, bisan tubtob nga ang propesiya matuman, gani isulat ang mga pulong nga akon isiling.\n\n10 Kag amo ini ang mga pulong: Tan-awa, nakita ko nga ini mismo nga katawhan, ang mga Nefinhon, suno sa espiritu sang rebelasyon nga yari sa akon, pagkatapos sang apat ka gatos ka tuig halin sa tion nga si Jesucristo magapakita sang iya kaugalingon sa ila, magausmod sa pagkawala’y pagtuo.\n\n11 Huo, kag dayon maagyan nila ang mga giyera kag mga peste, huo, mga tiggulutom kag pagpaagay sang dugo, bisan tubtob nga ang katawhan ni Nefi maubos kalamatay—\n\n12 Huo, kag ini tungod kay magausmod sila sa pagkawala’y pagtuo kag mahulog sa mga buluhaton sang kadudulman, kag imoralidad, kag tanan nga sari sang mga kalainan; huo, ginasiling ko sa imo, nga tungod magapakasala sila batok sa tuman ka dako nga kasanag kag ihibalo, huo, ginasiling ko sa imo, nga sumugod sa sina nga adlaw, bisan ang ika-apat nga henerasyon indi tanan mapatay antes ining dako nga kalainan magaabot.\n\n13 Kag kon inang dako nga adlaw mag-abot, tan-awa, ang tion malapit na mag-abot nga inang mga sa subong, ukon ang kaliwatan sinang mga naisip subong sa katawhan ni Nefi, indi na maisip sa katawhan ni Nefi.\n\n14 Apang kon sin-o man ang mabilin, kag indi malaglag sa sinang dako kag makahaladlok nga adlaw, pagaisipon upod sa mga Lamanhon, kag mangin pareho sa ila, ang tanan-tanan, luwas sa pila nga pagatawgon nga mga disipulo sang Ginuo; kag sila pagalagson sang mga Lamanhon bisan tubtob nga sila maubos kalamatay. Kag karon, tungod sang kalainan, ining propesiya matuman.\n\n15 Kag karon natabo ini nga pagkatapos nga nasiling ni Alma ining mga butang kay Helaman, ginpakamaayo niya sia, kag amo man ang iya iban pa nga mga anak nga lalaki; kag ginpakamaayo man niya ang duta para sa kaayohan sang mga matarong.\n\n16 Kag nagsiling sia: Ini ang siling sang Ginuong Dios—Pagasumpaon ang duta, huo, ini nga duta, padulong sa kalaglagan, para sa tagsa ka nasyon, kaliwat, lengguahe, kag katawhan nga nagahimo sing kalainan, kon sila lubos na nga luto; kag pareho sang akon nasiling, matabo ini; kay amo ini ang pagsumpa kag ang pagpakamaayo sang Dios sa duta, kay ang Ginuo indi makatulok sa sala nga may bisan pinakadiutay nga pagtugot.\n\n17 Kag karon, sang nasiling ni Alma ining mga pulong ginpakamaayo niya ang simbahan, huo, ang tanan nga magapabilin nga malig-on sa pagtuo sumugod sa sina nga tion.\n\n18 Kag sang nahimo ini ni Alma naghalin sia sa duta sang Zarahemla, nga daw makadto sa duta sang Melek. Kag natabo ini nga wala na gid sia mabatii pa; parte sa iya kamatayon ukon paglubong wala kami sing may nahibal-an.\n\n19 Tan-awa, ini amon nahibal-an, nga isa sia ka matarong nga tawo; kag ang hambalanon naglapnag sa simbahan nga gindala sia paibabaw sang Espiritu, ukon ginlubong sang kamot sang Ginuo, bisan pareho kay Moises. Apang tan-awa, ang balaan nga mga kasulatan nagasiling nga gindala sang Ginuo si Moises sa iya kaugalingon; kag nagahunahuna kami nga ginbaton man niya si Alma sa espiritu, sa iya kaugalingon; gani, sa sini nga kabangdanan wala kami sing nahibal-an parte sa iya kamatayon kag paglubong.\n\n20 Kag karon natabo ini, sa pagsugod sang ika-disenuebe nga tuig sang pagginahum sang mga hukom sa katawhan ni Nefi, nga si Helaman naglibot sa katawhan agud ipahayag ang pulong sa ila.\n\n21 Kay tan-awa, tungod sang ila mga giyera batok sa mga Lamanhon kag sang madamo nga tinagdiutay nga mga pag-ilinaway kag mga kinagamo nga natabo sa katawhan, nangin kinahanglanon nga ang pulong sang Dios ipahayag sa ila, huo, kag isa ka pagsulundan ang pagahimuon sa bug-os nga simbahan.\n\n22 Gani, si Helaman kag ang iya mga kauturan nagpadayon agud magpahamtang liwat sang simbahan sa bug-os nga kadutaan, huo, sa tagsa ka siyudad sa bug-os nga kadutaan nga ginapuy-an sang katawhan ni Nefi. Kag natabo ini nga nagpili sila sang mga pari kag mga manunudlo sa bug-os nga kadutaan, sa tanan nga simbahan.\n\n23 Kag karon natabo ini nga pagkatapos nga sanday Helaman kag ang iya mga kauturan nakapili sang mga pari kag mga manunudlo sa mga simbahan nga may nagtuhaw nga pag-ilinaway sa tunga nila, kag indi na sila mamati sa mga pulong ni Helaman kag sang iya mga kauturan;\n\n24 Kundi nga nagbugalon sila, nga naalsa sa ila mga tagipusuon, tungod sang ila tuman kadako nga mga manggad; gani nangin mga manggaranon sila sa ila kaugalingon nga mga mata, kag indi na mamati sa ila mga pulong, nga maglakat sing matarong sa atubang sang Dios.\n\n", "alma 46": "[center][font_size=26]Kapitulo 46[/font_size][/center]\n\n[i]Si Amalikia nagplano nga mangin hari—Ginbayaw ni Moroni ang bandera sang kahilwayan—Ginpanipon niya ang katawhan agud pangapinan ang ila relihiyon—Ang matuod nga mga tumuluo gintawag nga mga Cristohanon—Ang nagkalabilin ni Jose pagaamligan—Si Amalikia kag ang mga nagsilipak nalagyo padulong sa duta sang Nefi—Inang mga indi magsakdag sang kawsa sang kahilwayan ginpamatbatan sang kamatayon. Mga 73–72 B.C.[/i]\n\n1 Kag natabo ini nga ang tanan nga indi magpamati sa mga pulong ni Helaman kag sang iya mga kauturan nagtililipon batok sa ila mga kauturan.\n\n2 Kag karon tan-awa, tuman sila kaakig sa bagay nga determinado sila sa pagpatay sa ila.\n\n3 Karon ang lider sinang mga naakig batok sa ila mga kauturan isa ka dako kag isa ka mabukod nga lalaki; kag ang iya ngalan amo si Amalikia.\n\n4 Kag si Amalikia nagahandum nga mangin hari; kag inang mga tawo nga naakig nagahandum man nga sia ang ila mangin hari; kag sila amo ang mas dako nga bahin sinang mas manubo nga mga hukom sa duta, kag nagahangad sila sang gahum.\n\n5 Kag nadala sila sa mga pagpang-into ni Amalikia, nga kon magsakdag sila sa iya kag ipahamtang sia nga mangin hari nila nga himuon niya sila nga mga tagdumala sang katawhan.\n\n6 Gani nadala sila ni Amalikia sa pagsipak, sa pihak sang pagpangwali ni Helaman kag sang iya mga kauturan, huo, sa pihak sang ila tuman nga paghalong sang simbahan, kay mataas sila nga mga pari sa simbahan.\n\n7 Kag may madamo sa simbahan nga nagpati sa nagapang-into nga mga pulong ni Amalikia, gani nagsipak sila bisan halin sa simbahan; kag gani ang mga kahimtangan sang katawhan ni Nefi nangin tuman kapeligroso kag kadelikado, sa pihak sang ila dako nga kadalag-an nga ila naangkon batok sa mga Lamanhon, kag sang ila dako nga mga pagkinasadya nga ila naangkon tungod sang ila pagkahilway paagi sa kamot sang Ginuo.\n\n8 Gani makita naton kon ano kadasig ang mga anak sang katawhan malipat sa Ginuo nga ila Dios, huo, kon ano kadasig maghimo sang kalainan, kag madala sing isa nga malain.\n\n9 Huo, kag makita man naton ang dako nga kalainan nga mahimo sing isa ka tuman kalain nga tawo sa mga anak sang katawhan.\n\n10 Huo, makita naton nga si Amalikia, tungod isa sia ka tawo nga may tuso nga padihot kag isa ka tawo nga may madamo nga nagapang-into nga mga pulong, sa bagay nga nadala niya ang mga tagipusuon sang madamo nga tawo sa paghimo sang kalainan; huo, kag sa pagtinguha nga gub-on ang simbahan sang Dios, kag gub-on ang pundasyon sang kahilwayan nga ginhatag sang Dios sa ila, ukon inang bugay nga ginpadala sang Dios sa ibabaw sang duta para sa kaayohan sang mga matarong.\n\n11 Kag karon natabo ini nga sang nabatian ni Moroni, nga amo ang puno nga komandante sang mga kasoldadohan sang mga Nefinhon, ang parte sining mga pagsipak, naakig sia kay Amalikia.\n\n12 Kag natabo ini nga gingisi niya ang iya kunop; kag nagkuha sia sang bahin sini, kag ginsulatan ini—Sa handumanan sang aton Dios, sang aton relihiyon, kag kahilwayan, kag sang aton paghidaet, sang aton mga asawa, kag sang aton mga anak—kag ginhigot niya ini sa punta sing isa ka tukon.\n\n13 Kag ginsuksok niya ang iya panaming sa ulo, kag ang iya taming sa dughan, kag ang iya mga taming sa butkon, kag ginwagkos ang iya hinganib palibot sa iya balikawang; kag ginkuha niya ang tukon, nga yara sa punta sini ang iya gingisi nga kunop, (kag gintawag niya ini nga bandera sang kahilwayan) kag nagluhod kag nagduko sia sa duta, kag nagpangamuyo sing hugot sa iya Dios agud nga ang mga bugay sang kahilwayan magluntad sa iya mga kauturan, samtang nga may grupo pa sang mga Cristohanon nga nagapabilin agud magpuyo sa kadutaan—\n\n14 Kay amo sina ang tawag sa tanan nga matuod nga mga tumuluo kay Cristo, nga mga miyembro sang simbahan sang Dios, sinang mga indi miyembro sang simbahan.\n\n15 Kag ang mga miyembro sang simbahan mga tampad; huo, ang tanan nga matuod nga mga tumuluo kay Cristo nagdala sa ila kaugalingon, sing malipayon, sang ngalan ni Cristo, ukon mga Cristohanon pareho sang pagtawag sa ila, tungod sang ila pagpati kay Cristo nga magaabot.\n\n16 Kag gani, sa sini nga tion, nagpangamuyo si Moroni nga ang kawsa sang mga Cristohanon, kag ang kahilwayan sang duta mahimo nga masakdag.\n\n17 Kag natabo ini nga sang mabubo niya ang iya kalag sa Dios, ginhingalanan niya ang bug-os nga kadutaan nga yara sa sur sang duta nga Kamingaw, huo, kag sa malip-ot nga pulong, ang bug-os nga kadutaan, sa norte kag sa sur—Isa ka pinili nga duta, kag ang duta sang kahilwayan.\n\n18 Kag nagsiling sia: Pat-od gid nga indi pag-itugot sang Dios nga kita, nga ginyaguta tungod ginadala naton sa aton kaugalingon ang ngalan ni Cristo, pagatasakon kag laglagon, antes sang tion nga ipahanabo naton ini paagi sa aton kaugalingon nga mga kalapasan.\n\n19 Kag sang nasiling ni Moroni ini nga mga pulong, naglibot sia sa katawhan, nga nagawagayway sang ginisi nga bahin sang iya biste sa hangin, agud makita sang tanan ang sinulat nga iya ginsulat sa ginisi nga bahin, kag nagasinggit sa mabaskog nga tingug nga nagasiling:\n\n20 Tan-awa, kon sin-o man ang buot nga magpadayon ining bandera sa kadutaan, papalapita sila sa kusog sang Ginuo, kag pasudla sa isa ka kasugtanan nga pagatipigan nila ang ila mga kinamatarong, kag ang ila relihiyon, agud pakamaayohon sila sang Ginuong Dios.\n\n21 Kag natabo ini nga sang nabantala ni Moroni ining mga pulong, tan-awa, ang katawhan nag-abot nga nagadinalagan nga ang ila hinganib nawagkos sa ila mga balikawang, nga nagagisi sang ila mga biste bilang tanda, ukon bilang isa ka kasugtanan, nga indi nila pag-isikway ang Ginuo nga ila Dios; ukon, sa iban nga pulong, kon maglapas sila sang mga kasugoan sang Dios, ukon mahulog sa kalapasan, kag magkahuya sa pagdala sa ila kaugalingon sang ngalan ni Cristo, pagagision sila sang Ginuo bisan pareho nga gingisi nila ang ila mga biste.\n\n22 Karon amo ini ang kasugtanan nga ila ginhimo, kag ginhaboy nila ang ila mga biste sa tiilan ni Moroni nga nagasiling: Nagapakighisugot kami sa amon Dios, nga pagalaglagon kami, bisan pareho sang amon mga kauturan sa duta sa norte, kon mahulog kami sa kalapasan; huo, mahimo niya kami nga ihaboy sa tiilan sang amon mga kaaway, bisan pareho sang amon paghaboy sang amon mga biste sa imo tiilan agud tasakon sang tiil, kon mahulog kami sa kalapasan.\n\n23 Si Moroni nagsiling sa ila: Tan-awa, nagkalabilin kita nga kaliwatan ni Jacob; huo, nagkalabilin kita nga kaliwatan ni Jose, nga ang iya kunop gingisi sang iya mga kauturan sa madamo nga bahin; huo, kag karon tan-awa, dumdumon naton nga magtuman sang mga kasugoan sang Dios, indi gani ang aton mga biste pagagision sang aton mga kauturan, kag ihunong kita sa bilanggoan, ukon ibaligya, ukon pamatyon.\n\n24 Huo, amligan naton ang aton kahilwayan bilang nagkalabilin ni Jose; huo, dumdumon naton ang mga pulong ni Jacob, antes sang iya kamatayon, kay tan-awa, nakita niya nga ang isa ka bahin sang nagkalabilin sang kunop ni Jose gin-amligan kag wala nadunot. Kag nagsiling sia—Bisan pareho nga ining nagkalabilin sang biste sang akon anak naamligan, sa amo man ang nagkalabilin sang kaliwatan sang akon anak pagaamligan sang kamot sang Dios, kag dal-on sa iya kaugalingon, samtang ang nagkalabilin sang kaliwatan ni Jose madula, bisan pareho sang nagkalabilin sang iya biste.\n\n25 Karon, tan-awa, nagahatag ini sing kasubo sa akon kalag; apang, ang akon kalag nagakalipay sa akon anak tungod sinang bahin sang iya kaliwatan nga pagadal-on sa Dios.\n\n26 Karon tan-awa, amo ini ang ginhambal ni Jacob.\n\n27 Kag karon sin-o ang makasiling kon ang nagkalabilin sang kaliwatan ni Jose, nga madula pareho sang iya biste, amo yadtong mga nagsipak sa aton? Huo, kag bisan ini mangin kita man kon indi kita magpabilin nga malig-on sa pagtuo kay Cristo.\n\n28 Kag karon natabo ini nga sang nasiling ni Moroni ining mga pulong naglibot sia, kag nagpadala man sang mensahe sa tanan nga bahin sang kadutaan nga sa diin may mga pagsipak, kag ginpanipon ang tanan nga katawhan nga maluyag magpadayon sang ila kahilwayan, nga magtindog batok kay Amalikia kag sa sinang mga nagsilipak, nga ginatawag nga mga Amalikianhon.\n\n29 Kag natabo ini nga sang nakita ni Amalikia nga ang katawhan ni Moroni mas madamo sangsa mga Amalikianhon—kag nakita man niya nga ang iya katawhan nagaduhaduha parte sa katarungan sang kawsa sang grupo nga ila ginsugdan—gani, sa kahadlok nga indi niya malab-ot ang iya tinutuyo, gindala niya ang pila sang iya katawhan nga maluyag kag nagkadto sa duta sang Nefi.\n\n30 Karon si Moroni naghunahuna nga indi dapat nga ang mga Lamanhon magaangkon pa sing dugang nga kusog; gani naghunahuna sia sa paglambat sang katawhan ni Amalikia, ukon dakpon sila kag pabalikon sila, kag patyon si Amalikia; huo, kay nakahibalo sia nga pagasugyoton niya ang mga Lamanhon nga maakig batok sa ila, kag ipahanabo nga magpakig-away sila batok sa ila; kag ini nahibal-an niya nga pagahimuon ni Amalikia agud malab-ot niya ang iya mga tinutuyo.\n\n31 Gani si Moroni naghunahuna nga dapat nga dal-on niya ang iya mga kasoldadohan, nga nagtililipon sang ila mga kaugalingon, kag gin-armasan ang ila mga kaugalingon, kag nagsulod sa isa ka kasugtanan nga tipigan ang paghidaet—kag natabo ini nga gindala niya ang iya kasoldadohan kag naglakat pagwa dala ang iya mga tolda padulong sa kamingawan, agud lambatan ang alagyan ni Amalikia sa kamingawan.\n\n32 Kag natabo ini nga ginhimo niya ang suno sa iya mga luyag, kag naglakat padulong sa kamingawan, kag gin-unahan ang mga kasoldadohan ni Amalikia.\n\n33 Kag natabo ini nga nalagyo si Amalikia upod ang diutay nga grupo sang iya mga tinawo, kag ang nagkalabilin gintugyan sa mga kamot ni Moroni kag ginpangdala pabalik sa duta sang Zarahemla.\n\n34 Karon, si Moroni nga isa ka tawo nga pinili sang puno nga mga hukom kag sang tingug sang katawhan, gani may gahum sia suno sa iya kabubut-on sa mga kasoldadohan sang mga Nefinhon sa pagpahamtang kag paggamit sang awtoridad sa ila.\n\n35 Kag natabo ini nga kon sin-o man sa mga Amalikianhon ang indi magsulod sa kasugtanan nga magsakdag sang kawsa sang kahilwayan, agud nga makapadayon sila sing hilway nga gobyerno, ginpapatay niya; kag diutay gid lamang ang nagbalibad sa kasugtanan sang kahilwayan.\n\n36 Kag natabo man ini, nga ginpasaka niya ang bandera sang kahilwayan sa tagsa ka tore nga yara sa bug-os nga kadutaan, nga ginapuy-an sang mga Nefinhon; kag gani ginpahamtang ni Moroni ang bandera sang kahilwayan sa mga Nefinhon.\n\n37 Kag nagsugod sila nga makaangkon liwat sing paghidaet sa kadutaan; kag gani napaluntad nila ang paghidaet sa kadutaan tubtob sa malapit na lang matapos ang ika-disenuebe nga tuig sang pagginahum sang mga hukom.\n\n38 Kag si Helaman kag ang mga mataas nga pari nagpaluntad man sang kahusayan sa simbahan; huo, bisan sa sulod sang apat ka tuig nakaangkon sila sing dako nga paghidaet kag pagkinasadya sa simbahan.\n\n39 Kag natabo ini nga madamo ang nagkalamatay, nga malig-on nga nagapati nga ang ila mga kalag natubos na sang Ginuong Jesucristo; gani nagtaliwan sila sa kalibutan nga nagakasadya.\n\n40 Kag may pila nga nagkalamatay sa mga hilanat, nga sa pila ka tinion sa sulod sang tuig nangin tuman kasunson sa duta—apang indi gid tuman sa mga hilanat, tungod sang labing maayo nga mga kalidad sang madamo nga mga tanom kag mga gamot nga ginhanda sang Dios agud makakas ang kabangdanan sang mga balatian, nga sa sini ang mga tawo napaidalom tungod sa kinaiya sang klima—\n\n41 Apang madamo ang nagkalamatay sa katigulangon; kag yadtong mga nagkalamatay sa pagtuo kay Cristo malipayon sa iya, nga dapat naton nga patihan.\n\n", "alma 47": "[center][font_size=26]Kapitulo 47[/font_size][/center]\n\n[i]Si Amalikia naggamit sang pagtraidor, pagpatay, kag intriga agud mangin hari sang mga Lamanhon—Ang mga nagsilipak nga Nefinhon mas malain pa kag mapintas sangsa mga Lamanhon. Mga 72 B.C.[/i]\n\n1 Karon magabalik kita sa aton kasulatan kay Amalikia kag yadtong mga nagpalalagyo upod sa iya padulong sa kamingawan; kay, tan-awa, gindala niya yadtong mga nag-ulopod sa iya, kag nagtaklad sa duta sang Nefi sa mga Lamanhon, kag ginsugyot ang mga Lamanhon nga maakig batok sa katawhan ni Nefi, sa bagay nga ang hari sang mga Lamanhon nagpadala sing pabantala sa bug-os niya nga kadutaan, sa tanan niya nga katawhan, nga magtililipon sila sang ila mga kaugalingon liwat agud magpakig-away batok sa mga Nefinhon.\n\n2 Kag natabo ini nga sang naglapnag ang pabantala sa ila nahadlok sila sing tuman; huo, nahadlok sila nga paakigon ang hari, kag nahadlok man sila nga magpakig-away batok sa mga Nefinhon kay basi madulaan sila sang ila mga kabuhi. Kag natabo ini nga indi sila, ukon ang kalabanan sa ila indi, magtuman sang mga kasugoan sang hari.\n\n3 Kag karon natabo ini nga ang hari naakig tungod sang ila di-pagtuman; gani ginhatag niya kay Amalikia ang pinakamataas nga awtoridad sa sinang bahin sang iya kasoldadohan nga matinumanon sa iya mga sugo, kag ginsugo sia nga magpadayon sia kag piliton sila nga magkapot sang mga armas.\n\n4 Karon tan-awa, amo ini ang luyag ni Amalikia; kay sia nga isa ka tuman katuso nga tawo sa paghimo sang kalainan gani nagpadihot sia sang plano sa iya tagipusuon nga papanaugon sa trono ang hari sang mga Lamanhon.\n\n5 Kag karon naangkon niya ang pinakamataas nga awtoridad sa sinang mga bahin sang mga Lamanhon nga nagasakdag sa hari; kag nagtinguha sia nga maangkon ang pagsakdag sinang mga indi matinumanon; gani nagkadto sia sa lugar nga ginatawag nga Onidas, kay diri sini ang tanan nga Lamanhon nagpalagyo; kay nalantawan nila ang kasoldadohan nga nagapadulong, kag, sa paghunahuna nga nagapakadto sila agud pamatyon sila, gani nagpalagyo sila padulong sa Onidas, sa lugar sang mga armas.\n\n6 Kag nagpili sila sing isa ka lalaki nga mangin hari kag lider nila, nga nakapamat-od sa ila mga kaisipan sing malig-on nga desisyon nga indi sila magpapilit nga magpakig-away sa mga Nefinhon.\n\n7 Kag natabo ini nga nagtililipon sila sang ila mga kaugalingon sa ibabaw sang bukid nga ginatawag nga Antipas, bilang pagpanghanda sa pagpakig-away.\n\n8 Karon indi tinutuyo ni Amalikia ang magpakig-away sa ila suno sa mga kasugoan sang hari; kundi tan-awa, ang iya tinutuyo amo ang pag-angkon sang pabor sang mga kasoldadohan sang mga Lamanhon, agud mabutang niya ang iya kaugalingon nga magpanguna sa ila kag papanaugon sa trono ang hari kag angkonon ang ginharian.\n\n9 Kag tan-awa, natabo ini nga ginsugo niya ang iya kasoldadohan nga ipatindog ang ila mga tolda sa kapatagan nga malapit sa bukid sang Antipas.\n\n10 Kag natabo ini nga pagkagab-i nagpadala sia sing isa ka sekreto nga emisaryo sa bukid sang Antipas, nga nagapangabay nga ang lider sinang mga yara sa bukid, nga ang ngalan amo si Lehonti, magdulhog sia sa tiilan sang bukid, kay luyag niya nga makighambal sa iya.\n\n11 Kag natabo ini nga sang nabaton ni Lehonti ang mensahe wala sia nangisog nga magdulhog sa tiilan sang bukid. Kag natabo ini nga si Amalikia nagpadala liwat sa ika-duha nga tion, nga nagapangabay sa iya nga magdulhog. Kag natabo ini nga nagbalibad si Lehonti; kag nagpadala sia liwat sa ika-tatlo nga tion.\n\n12 Kag natabo ini nga sang nahibal-an ni Amalikia nga indi niya makuha si Lehonti nga magdulhog halin sa bukid, nagtaklad sia sa bukid, halos malapit na sa kampo ni Lehonti; kag nagpadala sia liwat sa ika-apat nga tion sang iya mensahe kay Lehonti, nga nagapangabay nga magdulhog sia, kag magdala sia sang iya mga bantay.\n\n13 Kag natabo ini nga sang nakadulhog na si Lehonti upod ang iya mga bantay sa kay Amalikia, nga ginpangabay sia ni Amalikia nga magdulhog upod ang iya kasoldadohan sa kagab-ihon, kag palibutan ang mga tawo sa ila mga kampo nga sa iya ginhatag sang hari ang pinakamataas nga awtoridad, kag itugyan niya sila sa mga kamot ni Lehonti, kon himuon niya sia (si Amalikia) nga ika-duha nga lider sang bug-os nga kasoldadohan.\n\n14 Kag natabo ini nga nagdulhog si Lehonti upod ang iya mga tinawo kag ginpalibutan ang mga tinawo ni Amalikia, sa bagay nga antes sila nakabugtaw sa kaagahon nalibutan na sila sang mga kasoldadohan ni Lehonti.\n\n15 Kag natabo ini nga sang nakita nila nga nalibutan na sila, nagpakitluoy sila kay Amalikia nga tugotan sila nga magbuylog sa ila mga kauturan agud nga indi sila malaglag. Karon amo gid ini mismo ang butang nga luyag ni Amalikia.\n\n16 Kag natabo ini nga gintugyan niya ang iya mga tinawo, supak sa mga sugo sang hari. Karon amo ini ang butang nga luyag ni Amalikia, agud matuman ang iya mga plano nga papanaugon sa trono ang hari.\n\n17 Karon nangin gawi sang mga Lamanhon, kon ang ila puno nga lider mapatay, nga pilion ang ika-duha nga lider nga mangin ila puno nga lider.\n\n18 Kag natabo ini nga ginsugo ni Amalikia ang isa sang iya mga alagad nga hiloan sing amat-amat si Lehonti, sa bagay nga napatay sia.\n\n19 Karon, sang patay na si Lehonti, ang mga Lamanhon nagpili kay Amalikia nga mangin ila lider kag ila puno nga komandante.\n\n20 Kag natabo ini nga si Amalikia naglakat upod ang iya mga kasoldadohan (kay naangkon na niya ang iya mga ginahandum) padulong sa duta sang Nefi, sa siyudad sang Nefi, nga amo ang mayor nga siyudad.\n\n21 Kag naggwa ang hari upod ang iya mga bantay agud sugataon sia, kay naghunahuna sia nga natuman ni Amalikia ang iya mga sugo, kag si Amalikia nakatipon sing dako kaayo nga kasoldadohan agud magsalakay batok sa mga Nefinhon sa pagpakig-away.\n\n22 Apang tan-awa, sang naggwa ang hari agud sugataon sia, si Amalikia nagsugo sa iya mga alagad nga magpalapit agud sugataon ang hari. Kag nagpalapit sila kag nagduko sa atubang sang hari nga daw nagatahod sa iya tungod sang iya kabantugan.\n\n23 Kag natabo ini nga ang hari nag-untay sang iya kamot agud patindugon sila, suno sa gawi sang mga Lamanhon, bilang tanda sang paghidaet, nga ang amo nga gawi ila nakuha sa mga Nefinhon.\n\n24 Kag natabo ini nga sang ginpatindog niya ang una halin sa duta, tan-awa ginbuno niya ang hari sa tagipusuon; kag natumba sia sa duta.\n\n25 Karon ang mga alagad sang hari nagpinalagyo; kag ang mga alagad ni Amalikia nagsininggit nga nagasiling:\n\n26 Tan-awa, ginbuno sia sa tagipusuon sang mga alagad sang hari, kag natumba sia kag nagpinalagyo sila; tan-awa, dali agud makita ninyo.\n\n27 Kag natabo ini nga si Amalikia nagsugo sa iya mga kasoldadohan nga kadtoan kag tan-awon kon ano ang natabo sa hari; kag sang makakadto sila sa lugar, kag nakita ang hari nga nagahigda sa iya kaugalingon nga dugo, si Amalikia nagpakuno-kuno nga akig, kag nagsiling: Kon sin-o man ang nagapalangga sa hari, palakta sia, kag lagson ang iya mga alagad agud pamatyon sila.\n\n28 Kag natabo ini nga tanan sila nga nagapalangga sa hari, sang nabatian nila ining mga pulong, naglakat kag ginlagas ang mga alagad sang hari.\n\n29 Karon sang nakita sang mga alagad sang hari ang isa ka kasoldadohan nga nagalagas sa ila, nahadlok sila liwat, kag nagpalagyo padulong sa kamingawan, kag nagkadto sa duta sang Zarahemla kag nagbuylog sa katawhan ni Amon.\n\n30 Kag ang kasoldadohan nga naglagas sa ila nagbalik, nga napaslawan sa paglagas sa ila; kag gani si Amalikia, paagi sa iya pagkadaya, nagbihag sang mga tagipusuon sang katawhan.\n\n31 Kag natabo ini, pagkaaga nagsulod sia sa siyudad sang Nefi upod ang iya mga kasoldadohan, kag ginpanag-iyahan ang siyudad.\n\n32 Kag karon natabo ini nga ang reyna, sang nabatian niya nga ginpatay ang hari—kay si Amalikia nagpadala sing isa ka emisaryo sa reyna nga nagpahibalo sa iya nga ang hari ginpatay sang iya mga alagad, nga ginpalagas niya sila sa iya kasoldadohan, apang wala ini sing kapuslanan, kag nahimo nila ang ila pagpalagyo—\n\n33 Gani, sang nabaton sang reyna ini nga mensahe nagpadala sia sang mensahe kay Amalikia, nga nagapangabay sa iya nga kaluoyan niya ang katawhan sang siyudad; kag ginpangabay man niya sia nga magkadto sia sa iya; kag ginpangabay man niya sia nga magdala sia sang mga saksi agud magpamatuod parte sa kamatayon sang hari.\n\n34 Kag natabo ini nga gindala ni Amalikia ang amo man nga alagad nga nagpatay sa hari, kag tanan sila nga kaupod niya, kag nagkadto sa reyna, sa lugar nga sa diin sia nagapungko; kag sila tanan nagpamatuod sa iya nga ang hari ginpatay sang iya kaugalingon nga mga alagad; kag nagsiling man sila: Nagpalagyo sila; wala bala ini nagapamatuod batok sa ila? Kag gani napapati nila ang reyna parte sa kamatayon sang hari.\n\n35 Kag natabo ini nga nagtinguha si Amalikia nga maangkon ang pabor sang reyna, kag ginpangasawa niya sia; kag gani paagi sa iya pagpangdaya, kag paagi sa ayuda sang iya tuso nga mga alagad, naangkon niya ang ginharian; huo, ginkilala sia nga hari sa bug-os nga kadutaan, sa tanan nga katawhan sang mga Lamanhon, nga nalakipan sang mga Lamanhon kag sang mga Lemuelnon kag sang mga Ismaelnon, kag sang tanan nga nagsilipak nga mga Nefinhon, halin sa pagginahum ni Nefi tubtob sa subong nga panahon.\n\n36 Karon ining mga nagsilipak, nga nakaangkon sang amo man nga panudlo kag sang amo man nga kasayuran halin sa mga Nefinhon, huo, nga natudloan sa amo man nga ihibalo parte sa Ginuo, apang, indi kinaandan nga isaysay, nga wala madugayi pagkatapos sang ila pagsipak nangin mas matig-a sila kag di-mahinulsulon, kag mas mabangis, malain kag mapintas sangsa mga Lamanhon—nga nagainom sang mga tradisyon sang mga Lamanhon; nga nagapadala sa katamad, kag tanan nga sari sang imoralidad; huo, lubos nga nagakalipat sa Ginuo nga ila Dios.\n\n", "alma 48": "[center][font_size=26]Kapitulo 48[/font_size][/center]\n\n[i]Ginsugyot ni Amalikia ang mga Lamanhon batok sa mga Nefinhon—Ginhanda ni Moroni ang iya katawhan agud pangapinan ang kawsa sang mga Cristohanon—Nagkasadya sia sa kahilwayan kag pagkaindependiente kag isa sia ka gamhanan nga tawo sang Dios. Mga 72 B.C.[/i]\n\n1 Kag karon natabo ini nga, pagkatapos gid nga naangkon ni Amalikia ang ginharian nagsugod sia sa pagsugyot sang mga tagipusuon sang mga Lamanhon batok sa katawhan ni Nefi; huo, nagpili sia sang mga tawo nga maghambal sa mga Lamanhon halin sa ila mga tore, batok sa mga Nefinhon.\n\n2 Kag gani ginsugyot niya ang ila mga tagipusuon batok sa mga Nefinhon, sa bagay nga sa hingapusan nga bahin sang ika-disenuebe nga tuig sang pagginahum sang mga hukom, nga natuman niya ang iya mga plano tubtob sina nga tion, huo, nga nahimo nga hari sang mga Lamanhon, naghandum man sia sa paggahum sa bug-os nga kadutaan, huo, kag sa tanan nga katawhan nga yara sa kadutaan, ang mga Nefinhon kag amo man ang mga Lamanhon.\n\n3 Gani natuman niya ang iya plano, kay napatig-a niya ang mga tagipusuon sang mga Lamanhon kag nabulag ang ila mga kaisipan, kag nasugyot sila sa pagkaakig, sa bagay nga nakatipon sia sing dako nga kasoldadohan agud magpakig-away batok sa mga Nefinhon.\n\n4 Kay determinado na sia, tungod sang tuman nga kadamuon sang iya katawhan, nga daugon ang mga Nefinhon kag dal-on sila sa pagkaulipon.\n\n5 Kag gani nagpili sia sang puno nga mga kapitan halin sa mga Zoramnon, sila nga labing nakasunar sang kusog sang mga Nefinhon, kag sang ila mga lugar nga palanagoan, kag ang pinakamahuyang nga mga bahin sang ila mga siyudad; gani ginpili niya sila nga mangin puno nga mga kapitan sang iya mga kasoldadohan.\n\n6 Kag natabo ini nga nagbiya sila sa ila kampo, kag nagkadto sa duta sang Zarahemla sa kamingawan.\n\n7 Karon natabo ini nga samtang si Amalikia nagaangkon sang gahum paagi sa pagpatalang kag pagpangdaya, si Moroni, sa pihak nga bahin, nagahanda sang mga kaisipan sang katawhan nga mangin tampad sa Ginuo nga ila Dios.\n\n8 Huo, ginapabakod niya ang mga kasoldadohan sang mga Nefinhon, kag nagapatindog sang magagmay nga mga kuta, ukon mga lugar nga palanagoan; nga nagapatumpok sang mga bungyod sang duta sa palibot agud malipdan ang iya mga kasoldadohan, kag amo man nagapatindog sang mga pader nga bato agud maglikop sa ila, sa palibot sang ila mga siyudad kag sang mga dulonan sang ila mga kadutaan; huo, sa tanan nga palibot sang kadutaan.\n\n9 Kag sa ila pinakamahuyang nga mga pamakod ginbutangan niya sang mas madamo nga tinawo; kag gani ginpamakuran niya kag ginpalig-on ang duta nga ginapuy-an sang mga Nefinhon.\n\n10 Kag gani ginahanda niya ang pagsakdag sang ila kahilwayan, sang ila mga kadutaan, sang ila mga asawa, kag sang ila mga anak, kag sang ila paghidaet, kag agud nga magkabuhi sila sa Ginuo nga ila Dios, kag mapadayon nila inang ginatawag sang ila mga kaaway nga kawsa sang mga Cristohanon.\n\n11 Kag si Moroni isa ka mabukod kag isa ka gamhanan nga lalaki; isa sia ka lalaki nga may perpekto nga paghangop; huo, isa ka lalaki nga wala nagakalipay sa pagpaagay sang dugo; isa ka lalaki nga ang kalag nagakalipay sa kahilwayan kag sa pagkaindependiente sang iya pungsod, kag sang iya mga kauturan halin sa pagkaulipon;\n\n12 Huo, isa ka lalaki nga ang tagipusuon puno sa pagpasalamat sa iya Dios, tungod sang madamo nga pribilihiyo kag mga bugay nga iya ginhatag sa iya katawhan; isa ka lalaki nga nagpangabudlay sing tuman para sa kaayohan kag kasigurohan sang iya katawhan.\n\n13 Huo, kag isa sia ka lalaki nga malig-on sa pagtuo kay Cristo, kag nakapanumpa sia sing isa ka panumpa nga pangapinan ang iya katawhan, ang iya mga kinamatarong, kag ang iya pungsod, kag ang iya relihiyon, bisan tubtob sa pagkaubos sang iya dugo.\n\n14 Karon ang mga Nefinhon gintudloan sa pagpangapin sang ila mga kaugalingon batok sa ila mga kaaway, bisan tubtob sa pagpaagay sang dugo kon ini kinahanglanon; huo, kag gintudloan man sila nga indi gid mag-una sa pagsalakay, huo, indi mag-alsa sang espada luwas lang nga ini batok sa kaaway, luwas lang nga ini sa pag-amlig sang ila mga kabuhi.\n\n15 Kag amo ini ang ila pagtuo, nga paagi sa paghimo sini ang Dios magapauswag sa ila sa duta, ukon sa iban nga pulong, kon matutum sila sa pagtuman sang mga kasugoan sang Dios nga pauswagon niya sila sa duta; huo, nga paandaman sila nga magpalagyo, ukon maghanda para sa giyera, suno sa ila peligro;\n\n16 Kag amo man, nga ang Dios magapahibalo sa ila kon diin sila makadto agud pangapinan ang ila mga kaugalingon batok sa ila mga kaaway, kag paagi sa paghimo sini, ang Ginuo magaluwas sa ila; kag ini amo ang pagtuo ni Moroni, kag ang iya tagipusuon nagakasadya sa sini; indi sa pagpaagay sang dugo kundi sa paghimo sang maayo, sa pag-amlig sang iya katawhan, huo, sa pagtuman sang mga kasugoan sang Dios, huo, kag sa pagbato sa kalainan.\n\n17 Huo, sa pagkamatuod, sa pagkamatuod, ginasiling ko sa inyo, kon ang tanan nga tawo nangin, sa karon, kag dalayon nga mangin kapareho ni Moroni, tan-awa, ang mga gahum mismo sang impiyerno magauyog kuntani sa wala’y katapusan; huo, ang yawa indi gid makaangkon sing gahum sa mga tagipusuon sang mga anak sang katawhan.\n\n18 Tan-awa, isa sia ka lalaki nga pareho kay Amon, ang anak ni Mosias, huo, bisan sa iban pa nga mga anak ni Mosias, huo, kag kay Alma man kag iya mga anak, kay sila tanan mga tawo sang Dios.\n\n19 Karon tan-awa, sanday Helaman kag ang iya mga kauturan indi menos ang pagkamapuslanon sa katawhan sangsa kay Moroni; kay nagwali sila sang pulong sang Dios, kag nagpangbunyag sila padulong sa paghinulsol sang tanan nga tawo kon sin-o man ang magpamati sa ila mga pulong.\n\n20 Kag gani nagpadayon sila, kag ang katawhan nagpaubos sang ila mga kaugalingon tungod sang ila mga pulong, sa bagay nga nangin lubos sila nga ginpasulabi sang Ginuo, kag gani hilway sila sa mga giyera kag mga pagbinaisay sa tunga nila, huo, bisan sa sulod sang apat ka tuig.\n\n21 Apang, pareho sang akon ginsiling, sa hingapusan nga bahin sang ika-disenuebe nga tuig, huo, sa pihak sang ila paghidaet sa tunga nila, napilitan sila bisan indi nila gusto nga magpakig-away sa ila mga kauturan, ang mga Lamanhon.\n\n22 Huo, kag sa malip-ot nga pulong, ang ila mga giyera wala gid nag-untat sa sulod sang madamo nga tinuig batok sa mga Lamanhon, sa pihak nga indi gid nila gusto.\n\n23 Karon, ginakasubo nila ang pagkapot sang mga armas batok sa mga Lamanhon, tungod wala sila nagakalipay sa pagpaagay sang dugo; huo, kag indi lamang ini—ginakasubo nila nga mangin kabangdanan sa pagdala sang madamo kaayo sang ila mga kauturan pagwa sa sini nga kalibutan padulong sa wala’y katapusan nga kalibutan, nga indi handa sa pag-atubang sa ila Dios.\n\n24 Apang, indi sila makatugot nga pamatyon sila, agud ang ila mga asawa kag ang ila mga anak pamatyon nga wala sing kaluoy sang sapat-sapaton nga kapintas sinang ila anay mga kauturan, huo, nga nagsipak man sa ila simbahan, kag nagbiya sa ila kag nagplano agud laglagon sila paagi sa pagbuylog sa mga Lamanhon.\n\n25 Huo, indi sila makabatas nga ang ila mga kauturan magakasadya sa dugo sang mga Nefinhon, samtang nga may yara pa nga magtuman sang mga kasugoan sang Dios, kay ang promisa sang Ginuo amo nga kon magtuman sila sang iya mga kasugoan magauswag sila sa duta.\n\n", "alma 49": "[center][font_size=26]Kapitulo 49[/font_size][/center]\n\n[i]Ang nagasalakay nga mga Lamanhon indi makadaug sang ginpamakuran nga mga siyudad sang Amonihas kag Noe—Ginsumpa ni Amalikia ang Dios kag nanumpa nga imnon ang dugo ni Moroni—Si Helaman kag ang iya mga kauturan nagpadayon sa pagpabakod sang Simbahan. Mga 72 B.C.[/i]\n\n1 Kag karon natabo ini, sa ika-onse nga bulan sang ika-disenuebe nga tuig, sa ika-napulo nga adlaw sang bulan, ang mga kasoldadohan sang mga Lamanhon nalantawan nga nagapadulong sa duta sang Amonihas.\n\n2 Kag tan-awa, ang siyudad napasad liwat, kag si Moroni nagpahamtang sang kasoldadohan sa tupad sang mga dulonan sang siyudad, kag gintampukan nila sang duta sa palibot agud amligan sila halin sa mga baslay kag sa mga bato sang mga Lamanhon; kay tan-awa, nagapakig-away sila gamit ang mga bato kag mga pana.\n\n3 Tan-awa, nagsiling ako nga ang siyudad sang Amonihas napasad liwat. Ginasiling ko sa inyo, huo, nga kabahin sini ang ginpasad liwat; kag tungod ginguba ini sadto sang mga Lamanhon tungod sang kalainan sang katawhan, naghunahuna sila nga mangin isa ini liwat ka mahapos nga bilihagon para sa ila.\n\n4 Apang tan-awa, daw ano kadako ang ila kapaslawan; kay tan-awa, ang mga Nefinhon nagkutkot sa paghimo sing makitid nga bungyod sang duta sa palibot nila, nga mataas kaayo nga ang mga Lamanhon indi makahaboy sing maayo sang ila mga bato kag sang ila mga baslay sa ila, kag indi man sila makapalapit sa ila luwas lang nga paagi sa ila lugar sang entrada.\n\n5 Karon sa sini nga tion ang puno nga mga kapitan sang mga Lamanhon natingala gid, tungod sang kaalam sang mga Nefinhon sa paghanda sang ila mga lugar sang pangamlig.\n\n6 Karon ang mga lider sang mga Lamanhon naghunahuna, tungod sang ila kadamuon, huo, naghunahuna sila nga mangin may pribilihiyo sila sa pagsalakay sa ila pareho sang ila ginhimo sadto; huo, kag nahandaan man nila ang ila mga kaugalingon sing mga taming sa butkon, kag mga taming sa dughan; kag nahandaan man nila ang ila mga kaugalingon sing mga biste nga panit, huo, sang tuman kadamol nga mga biste agud tabunan ang ila pagkahublas.\n\n7 Kag tungod nga handa sila naghunahuna sila nga madali nila nga madaug kag mapaidalom ang ila mga kauturan sa gota sang pagkaulipon, ukon laglagon kag pamatyon sila suno sa ila ikalipay.\n\n8 Apang tan-awa, sa ila tuman nga katingala, handa sila para sa ila, sa paagi nga wala pa gid mahibal-i sa mga anak ni Lehi. Karon handa na sila para sa mga Lamanhon, agud magpakig-away suno sa sahi sang mga gintudlo ni Moroni.\n\n9 Kag natabo ini nga ang mga Lamanhon, ukon ang mga Amalikianhon, tuman nga natingala sa ila sari sang pagpanghanda para sa giyera.\n\n10 Karon, kon si haring Amalikia ang nagdulhog halin sa duta sang Nefi, sa unahan sang iya kasoldadohan, ayhan ginsugo niya ang mga Lamanhon nga salakayon ang mga Nefinhon sa siyudad sang Amonihas; kay tan-awa, wala gid sia nagaulikid sa dugo sang iya katawhan.\n\n11 Apang tan-awa, si Amalikia mismo wala nagdulhog agud magpakig-away. Kag tan-awa, ang iya puno nga mga kapitan wala nangisog nga magsalakay sa mga Nefinhon sa siyudad sang Amonihas, kay ginliwat ni Moroni ang pagdumala sang mga pagpanghikot sang mga Nefinhon, sa bagay nga ang mga Lamanhon napaslawan sa ila mga lugar nga ginakutaan kag indi sila makasalakay sa ila.\n\n12 Gani nag-isol sila sa kamingawan, kag nagbiya sa ila kampo kag nagkadto sa duta sang Noe, nga nagahunahuna nga ina ang mangin madason nga pinakamaayo nga lugar para sa ila nga magsalakay sa mga Nefinhon.\n\n13 Kay wala sila nakahibalo nga si Moroni nagpamakod, ukon nagpasad sang mga kuta sang pangamlig, para sa tagsa ka siyudad sa tanan nga bahin sang kadutaan sa palibot; gani, nagkadto sila sa duta sang Noe upod ang malig-on nga determinasyon; huo, ang ila puno nga mga kapitan nagkadto kag nagpanumpa nga laglagon nila ang katawhan sang sina nga siyudad.\n\n14 Apang tan-awa, sa ila kakibot, ang siyudad sang Noe, nga sang una isa ka mahuyang nga lugar, subong, paagi sa mga pahito ni Moroni, nangin mabakod, huo, bisan labaw pa sa kabakod sang siyudad sang Amonihas.\n\n15 Kag karon, tan-awa, ini kinaalam kay Moroni; kag naghunahuna sia nga mahadlokan sila sa siyudad sang Amonihas; kag tungod ang siyudad sang Noe sang una nangin amo ang pinakamahuyang nga bahin sang duta, gani magakadto sila didto agud magpakig-away; kag gani nangin suno ini sa iya mga luyag.\n\n16 Kag tan-awa, si Moroni nagpili kay Lehi nga mangin puno nga kapitan sang mga tawo sa sina nga siyudad; kag amo man ini nga Lehi nga nagpakig-away batok sa mga Lamanhon sa kapatagan sa este sang suba sang Sidon.\n\n17 Kag karon tan-awa natabo ini nga sang natukiban sang mga Lamanhon nga si Lehi ang nagadumala sa siyudad ginluyahan sila liwat sing buot, kay ginakahadlokan nila si Lehi sing tuman; apang ang ila puno nga mga kapitan nakapanumpa sing isa ka panumpa nga salakayon ang siyudad; gani, gindala nila pataklad ang ila mga kasoldadohan.\n\n18 Karon tan-awa, ang mga Lamanhon indi makasulod sa ila mga kuta sang pangamlig sa bisan ano nga paagi luwas sa entrada, tungod sang kataason sang bungyod nga gintampok pataas, kag sang kadalumon sang kanal nga ginkutkot sa palibot, luwas lang nga ini paagi sa entrada.\n\n19 Kag gani ang mga Nefinhon nakahanda sa paglaglag sang tanan nga magtilaw sa pagtaklas pasulod sa kuta sa iban nga alagyan paagi sa paghaboy sang mga bato kag mga baslay sa ila.\n\n20 Gani handa sila, huo, isa ka grupo sang pinakamakusog nila nga mga tinawo, nga may ila mga espada kag ila mga tirador, sa pag-igo sa tanan nga magtinguha sa pagtaklas pasulod sa ila lugar sang pangamlig paagi sa lugar sang entrada; kag gani handa sila nga pangapinan ang ila mga kaugalingon batok sa mga Lamanhon.\n\n21 Kag natabo ini nga gindala pataklad sang mga kapitan sang mga Lamanhon ang ila mga kasoldadohan sa atubang sang lugar sang entrada, kag nagsugod sa pagpakig-away batok sa mga Nefinhon, agud magsulod sa ila lugar sang pangamlig; apang tan-awa, ginpanabog sila pabalik sa nagkalain-lain nga tion, sa bagay nga nagkalamatay sila sa dako nga pagpamatay.\n\n22 Karon sang nahibal-an nila nga indi sila makakuha sing kusog batok sa mga Nefinhon sa alagyan, nagsugod sila sa pagguba sang ila mga bungyod sang duta agud may yara sila sing maagyan padulong sa ila mga kasoldadohan, agud makaangkon sila sing patas nga kahigayunan sa pag-away; apang tan-awa, sa sining mga pagpaninguha ginhapay sila sang mga bato kag mga baslay nga nag-igo sa ila; kag imbes nga matampukan ang ila mga kanal paagi sa pagtapan sang mga bungyod nga duta, natampukan ang mga ini halos sang ila patay kag pilason nga mga lawas.\n\n23 Gani ang mga Nefinhon nakaangkon sang tanan nga gahum sa ila mga kaaway; kag gani ang mga Lamanhon nagtinguha sa paglaglag sang mga Nefinhon tubtob nga ang ila puno nga mga kapitan nagkalamatay tanan; huo, kag kapin sa isa ka libo sang mga Lamanhon ang nagkalamatay; samtang, sa pihak nga bahin, wala sing bisan isa man lang ka tawo sang mga Nefinhon ang napatay.\n\n24 May mga singkwenta nga napilasan, nga nataya sa mga baslay sang mga Lamanhon sa mayor nga alagyan, apang natamingan sila sang ila mga taming sa butkon, kag sang ila mga taming sa dughan, kag sang ila mga panaming sa ulo, sa bagay nga ang ila mga pilas yara sa ila mga batiis, nga ang madamo sang mga ini tuman kalubha.\n\n25 Kag natabo ini nga sang nakita sang mga Lamanhon nga ang ila puno nga mga kapitan nagkalamatay na tanan nagpalagyo sila padulong sa kamingawan. Kag natabo ini nga nagbalik sila sa duta sang Nefi, agud pahibal-on ang ila hari nga si Amalikia, nga isa ka Nefinhon sa pagkabun-ag, parte sa ila dako nga pagkapierde.\n\n26 Kag natabo ini nga naakig sia sing tuman sa iya katawhan tungod wala niya makuha ang iya handum sa mga Nefinhon; wala niya sila mapaidalom sa gota sang pagkaulipon.\n\n27 Huo, naakig sia sing tuman, kag ginsumpa niya ang Dios, kag si Moroni man, nga nagasumpa sing panumpa nga imnon niya ang iya dugo; kag ini tungod si Moroni nagtuman sang mga kasugoan sang Dios sa paghanda para sa kasigurohan sang iya katawhan.\n\n28 Kag natabo ini nga sa pihak nga bahin, ang katawhan ni Nefi nagpasalamat sa Ginuo nga ila Dios, tungod sang iya wala’y tupong nga gahum sa pagluwas sa ila halin sa mga kamot sang ila mga kaaway.\n\n29 Kag gani natapos ang ika-disenuebe nga tuig sang pagginahum sang mga hukom sa katawhan ni Nefi.\n\n30 Huo, may dalayon nga paghidaet sa ila, kag tuman kadako nga kauswagan sa simbahan tungod sang ila pagtuman kag katutum nga ila ginhatag sa pulong sang Dios, nga ginpahayag sa ila nanday Helaman, kag Siblon, kag Corianton, kag Amon kag sang iya mga kauturan, huo, kag sang tanan nga gin-ordin sa balaan nga paagi sang Dios, nga nabunyagan padulong sa paghinulsol, kag ginpadala agud magwali sa katawhan.\n\n", "alma 50": "[center][font_size=26]Kapitulo 50[/font_size][/center]\n\n[i]Ginpamakuran ni Moroni ang mga kadutaan sang mga Nefinhon—Nagtukod sila sang madamo nga bag-o nga mga siyudad—Mga giyera kag mga kalaglagan natabo sa mga Nefinhon sa mga adlaw sang ila kalainan kag mga kangil-aran—Si Morianton kag ang mga nagsilipak nga nag-upod sa iya ginpierde ni Teancum—Si Nefias napatay, kag ang iya anak nga si Pahoran amo ang nagpungko sa hukom-lingkuranan. Mga 72–67 B.C.[/i]\n\n1 Kag karon natabo ini nga si Moroni wala nag-untat sa paghimo sang mga pagpanghanda para sa giyera, ukon sa pagpangapin sang iya katawhan batok sa mga Lamanhon; kay nagsugo sia nga dapat magsugod ang iya mga kasoldadohan sa pag-umpisa sang ika-beynte nga tuig sang pagginahum sang mga hukom, nga dapat sila magsugod sa pagkutkot sang duta sa palibot sang tanan nga siyudad, sa bug-os nga kadutaan nga ginapanag-iyahan sang mga Nefinhon.\n\n2 Kag sa ibabaw sining mga bungyod sang duta nagsugo sia nga dapat may mga troso, huo, mga hinimo nga mga troso nga ginpatindog sa kataason sang tawo, sa palibot sang mga siyudad.\n\n3 Kag nagsugo sia nga sa sining mga hinimo nga mga troso dapat may nakabalay nga may taliwis sa ibabaw sang kudal nga mga troso sa palibot; kag malig-on kag mataas ang mga ini.\n\n4 Kag nagsugo sia nga magpatindog sang mga tore nga kitaon inang binalay nga may taliwis nga kudal, kag nagsugo sia nga magpatindog sang mga lugar sang pangamlig sa sinang mga tore, agud ang mga bato kag mga baslay sang mga Lamanhon indi makasamad sa ila.\n\n5 Kag ginhanda ang mga ini agud makahaboy sila sang mga bato halin sa ibabaw sini, suno sa ila ikalipay kag sa ila kusog, kag magpatay sa kon sin-o nga magtilaw nga magpalapit sa mga pader sang siyudad.\n\n6 Gani naghanda si Moroni sang mga pamakod batok sa pag-abot sang ila mga kaaway, sa palibot sang tagsa ka siyudad sa bug-os nga kadutaan.\n\n7 Kag natabo ini nga si Moroni nagsugo nga ang iya mga kasoldadohan maglakat padulong sa este sang kamingawan; huo, kag naglakat sila kag ginpanabog ang tanan nga Lamanhon nga yara sa este sang kamingawan padulong sa ila kaugalingon nga mga duta, nga yara sa sur sang duta sang Zarahemla.\n\n8 Kag ang duta sang Nefi nagausoy nga tadlong halin sa este nga dagat padulong sa weste.\n\n9 Kag natabo ini nga sang mapanabog ni Moroni ang tanan nga Lamanhon pagwa sa este nga kamingawan, nga yara sa norte sang mga duta nga ila ginapanag-iyahan, ginpahanabo niya nga ang mga pumuluyo nga yara sa duta sang Zarahemla kag sa kadutaan sa palibot magkadto sa este nga kamingawan, bisan tubtob sa mga dulonan nga malapit sa baybayon, kag panag-iyahan ang duta.\n\n10 Kag ginbutangan man niya sing mga kasoldadohan sa sur, sa mga dulonan sang ila mga ginapanag-iyahan, kag ginsugo sila nga magpatindog sing mga pamakod agud maamligan nila ang ila mga kasoldadohan kag ang ila katawhan halin sa mga kamot sang ila mga kaaway.\n\n11 Kag gani ginpangkakas niya ang tanan nga pamakod sang mga Lamanhon sa este sang kamingawan, huo, kag amo man sa weste, nga ginapamakuran ang dulonan sa tunga sang mga Nefinhon kag mga Lamanhon, sa tunga sang duta sang Zarahemla kag sa duta sang Nefi, halin sa weste nga dagat, nga nagalab-ot malapit sa ulo sang suba sang Sidon—nga ang mga Nefinhon nagapanag-iya sang tanan nga kadutaan pa-norte, huo, bisan sang tanan nga kadutaan pa-norte sang duta nga Bugana, suno sa ila ikalipay.\n\n12 Gani si Moroni, upod ang iya mga kasoldadohan, nga nagadugang adlaw-adlaw tungod sang pasalig sang pangamlig nga nahimo sang iya mga binuhatan sa ila, nagtinguha sa pag-utod sang kusog kag sang gahum sang mga Lamanhon halin sa mga kadutaan nga ila ginapanag-iyahan, agud madulaan sila sang gahum sa mga kadutaan nga ila ginapanag-iyahan.\n\n13 Kag natabo ini nga ginsugdan sang mga Nefinhon ang pagpahamtang sing isa ka siyudad, kag gintawag nila ang ngalan sang siyudad nga Moroni; kag malapit ini sa este nga dagat; kag yara ini sa sur malapit sa dulonan sang mga ginapanag-iyahan sang mga Lamanhon.\n\n14 Kag ginsugdan man nila ang isa ka sadsaran para sa isa ka siyudad sa tunga sang siyudad sang Moroni kag sang siyudad sang Aaron, nga nagaangot sang mga dulonan sang Aaron kag Moroni; kag gintawag nila ang ngalan sang siyudad, ukon sang duta, nga Nefias.\n\n15 Kag nagsugod man sila sa sinang amo man nga tuig sa pagtukod sang madamo nga siyudad sa norte, ang isa sa pinasahi nga paagi nga ila gintawag nga Lehi, nga yara sa norte malapit sa mga dulonan sang baybayon.\n\n16 Kag gani natapos ang ika-beynte nga tuig.\n\n17 Kag sa sining mainuswagon nga mga sirkumstansya yara ang katawhan ni Nefi sa pagsugod sang ika-beynte uno nga tuig sang pagginahum sang mga hukom sa katawhan ni Nefi.\n\n18 Kag nag-uswag sila sing tuman, kag nangin tuman sila kamanggaranon; huo, nagdamo sila kag nagbakod sa duta.\n\n19 Kag gani makita naton kon daw ano kamaluluy-on kag katarong ang tanan nga pagpakigbagay sang Ginuo, sa pagtuman sang tanan niya nga pulong sa mga anak sang katawhan; huo, makita naton nga ang iya mga pulong napamatud-an, bisan sa sini nga tion, nga iya ginhambal kay Lehi nga nagasiling:\n\n20 Bulahan ikaw kag ang imo mga anak; kag pagabugayan sila; kon magtuman sila sang akon mga kasugoan magauswag sila sa duta. Apang dumduma, kon indi sila magtuman sang akon mga kasugoan pagasikwayon sila sa presensya sang Ginuo.\n\n21 Kag makita naton nga ining mga promisa napamatud-an na sa katawhan ni Nefi; kay ang ila mga pag-ilinaway kag ang ila mga pagbinaisay, huo, ang ila mga pagpamatay, kag ang ila mga pagpangagaw, kag ila pagsimba sa mga dios-dios, ang ila mga pagkamakihilawason, kag ang ila mga kangil-aran, nga yara sa ila, ang nagdala sa ila sang ila mga giyera kag sang ila mga kalaglagan.\n\n22 Kag inang mga matutum sa pagtuman sang mga kasugoan sang Ginuo ginluwas sa tanan nga tinion, samtang linibo sang ila malain nga mga kauturan ang gintugyan sa pagkaulipon, ukon sa pagkapatay paagi sa espada, ukon sa pag-usmod sa pagkawala’y pagtuo, kag magsimpon sa mga Lamanhon.\n\n23 Apang tan-awa wala pa gid sing mas malipayon nga tion sa katawhan ni Nefi, halin sang mga adlaw ni Nefi, sangsa mga adlaw ni Moroni, huo, bisan sa sini nga tion, sa ika-beynte uno nga tuig sang pagginahum sang mga hukom.\n\n24 Kag natabo ini nga ang ika-beynte dos nga tuig sang pagginahum sang mga hukom natapos man sa paghidaet; huo, kag ang ika-beynte tres man nga tuig.\n\n25 Kag natabo ini nga sa pagsugod sang ika-beynte kwatro nga tuig sang pagginahum sang mga hukom, nangin may paghidaet man kuntani sa katawhan ni Nefi kon indi tungod sa isa ka pagbinaisay nga natabo sa tunga nila parte sa duta sang Lehi, kag sa duta sang Morianton, nga nagatambi sa mga dulonan sang Lehi; nga pareho nga yara sa mga dulonan nga malapit sa baybayon.\n\n26 Kay tan-awa, ang katawhan nga nagapanag-iya sang duta sang Morianton nag-angkon sing isa ka bahin sang duta sang Lehi; gani nagsugod nga may mainit nga pagbinaisay sa tunga nila, sa bagay nga ang katawhan sang Morianton nagkapot sang mga armas batok sa ila mga kauturan, kag determinado sila paagi sa espada sa pagpatay sa ila.\n\n27 Apang tan-awa, ang katawhan nga nagapanag-iya sang duta sang Lehi nagpinalagyo padulong sa kampo ni Moroni, kag nagdangop sa iya para sa bulig; kay tan-awa wala sila sa sayop.\n\n28 Kag natabo ini nga sang nakita sang katawhan sang Morianton, nga ginapangunahan sing isa ka lalaki nga ang ngalan amo si Morianton, nga ang katawhan sang Lehi nagpinalagyo padulong sa kampo ni Moroni, tuman sila nga nagkahadlok nga basi salakayon sila sang kasoldadohan ni Moroni kag pamatyon sila.\n\n29 Gani, gintanom ni Morianton sa ila mga tagipusuon nga malagyo sila sa duta nga pa-norte, nga nalibutan sang dalagko nga katubigan, kag angkonon ang duta nga pa-norte.\n\n30 Kag tan-awa, natuman na nila kuntani ini nga plano, (nga nangin isa kuntani ka kabangdanan sa paghalayaon) apang tan-awa, si Morianton nga isa ka lalaki nga tuman kamainiton, gani naakig sia sa isa sang iya mga alagad nga babayi, kag gin-atake niya ini kag ginsakit sing tuman.\n\n31 Kag natabo ini nga nalagyo sia, kag nagkadto sa kampo ni Moroni, kag ginsugiran si Moroni sang tanan nga butang parte sa amo nga bagay, kag parte man sa ila tinutuyo nga magpalagyo padulong sa duta pa-norte.\n\n32 Karon tan-awa, ang katawhan nga yara sa duta nga Bugana, ukon sa mas maathag sa Moroni, nagkahadlok nga magapamati sila sa mga pulong ni Morianton kag magbuylog sa iya katawhan, kag sa sini maangkon niya ang mga bahin sang duta, nga magapahamtang sang kabangdanan sang malubha nga mga kadangatan sa katawhan ni Nefi, huo, nga ang amo nga mga kadangatan magaresulta sa pagkawasak sang ila kahilwayan.\n\n33 Gani si Moroni nagpadala sing isa ka kasoldadohan, upod ang ila kampo, agud unahan ang katawhan ni Morianton, agud tapnaon ang ila pagpalagyo padulong sa duta pa-norte.\n\n34 Kag natabo ini nga wala nila sila maunahi tubtob nga nakalab-ot sila sa mga dulonan sang duta nga Kamingaw; kag didto naunahan nila sila, malapit sa makitid nga alagyan nga nagapadulong malapit sa dagat padulong sa duta pa-norte, huo, malapit sa dagat, sa weste kag sa este.\n\n35 Kag natabo ini nga ang kasoldadohan nga ginpadala ni Moroni, nga ginapangunahan sing isa ka lalaki nga ang ngalan amo si Teancum, nagsugata sa katawhan ni Morianton; kag sa pagkabatinggilan sang katawhan ni Morianton, (nga ginpaisog sang iya kalainan kag sang iya nagapang-into nga mga pulong) nga isa ka inaway ang nagsugod sa tunga nila, sa diin napatay ni Teancum si Morianton kag ginpierde ang iya kasoldadohan, kag gindala sila nga mga bihag, kag nagbalik sa kampo ni Moroni. Kag gani natapos ang ika-beynte kwatro nga tuig sang pagginahum sang mga hukom sa katawhan ni Nefi.\n\n36 Kag gani napabalik ang katawhan ni Morianton. Kag sa ila pagpakighisugot nga amligan ang paghidaet gindala sila pabalik sa duta sang Morianton, kag natabo ang pag-isa sa tunga nila kag sang katawhan sang Lehi; kag gindala man sila pabalik sa ila mga kadutaan.\n\n37 Kag natabo ini nga sa amo man nga tuig nga ang paghidaet napanumbalik sa katawhan ni Nefi, nga si Nefias, ang ika-duha nga puno nga hukom, napatay, pagkatapos nga nakapungko sa hukom-lingkuranan sing may perpekto nga katarong sa atubang sang Dios.\n\n38 Apang, ginbalibaran niya si Alma sa pagkapot sinang mga kasulatan kag sinang mga butang nga ginakabig ni Alma kag sang iya mga amay nga labing sagrado; gani ginhatag ni Alma ang mga ini sa iya anak nga si Helaman.\n\n39 Tan-awa, natabo ini nga ang anak nga lalaki ni Nefias amo ang napilian sa pagpungko sa hukom-lingkuranan, bilang bulos sa iya amay; huo, napilian sia nga puno nga hukom kag gobernador sang katawhan, upod ang isa ka panumpa kag sagrado nga ordinansa sa paghukom sing matarong, kag sa pag-amlig sang paghidaet kag sang kahilwayan sang katawhan, kag sa pagtugot sa ila sang ila sagrado nga mga pribilihiyo sa pagsimba sang Ginuo nga ila Dios, huo, sa pagsakdag kag pagpapabilin sang kawsa sang Dios sa bug-os niya nga mga inadlaw, kag sa pagdala sang mga malain sa hustisya suno sa ila krimen.\n\n40 Karon tan-awa, ang iya ngalan amo si Pahoran. Kag si Pahoran nagpungko sa lingkuranan sang iya amay, kag nagsugod sang iya pagginahum sa katawhan ni Nefi sa hingapusan sang ika-beynte kwatro nga tuig.\n\n", "alma 51": "[center][font_size=26]Kapitulo 51[/font_size][/center]\n\n[i]Ang mga maki-hari nagtinguha sa pagliwat sang layi kag pagpahamtang sing isa ka hari—Si Pahoran kag ang mga maki-kahilwayan ginsakdag sang tingug sang katawhan—Ginpilit ni Moroni ang mga maki-hari nga pangapinan ang ila pungsod ukon pamatyon sila—Naagaw ni Amalikia kag sang mga Lamanhon ang madamo sang napamakuran nga mga siyudad—Napaisol ni Teancum ang pagpanalakay sang mga Lamanhon kag ginpatay si Amalikia sa iya tolda. Mga 67–66 B.C.[/i]\n\n1 Kag karon natabo ini, sa pagsugod sang ika-beynte singko nga tuig sang pagginahum sang mga hukom sa katawhan ni Nefi, nga napaluntad nila ang paghidaet sa tunga sang katawhan sang Lehi kag sang katawhan sang Morianton parte sa ila mga kadutaan, kag ginsugdan ang ika-beynte singko nga tuig sa paghidaet;\n\n2 Apang, wala nila napalawig ang lubos nga paghidaet sa duta, kay may nagsugod nga isa ka pagbinaisay sa tunga sang katawhan parte sa puno nga hukom nga si Pahoran; kay tan-awa, may isa ka bahin sang katawhan nga maluyag nga liwaton ang pila ka pat-od nga mga bahin sang layi.\n\n3 Apang tan-awa, indi pagliwaton ni Pahoran kag indi niya pagtugotan nga liwaton ang layi; gani, wala sia nagpamati sa sinang mga nagpadala sang ila mga tingug upod ang ila mga pangabay parte sa pagliwat sang layi.\n\n4 Gani, yadtong mga maluyag nga liwaton ang layi naakig sa iya, kag nagtinguha nga indi na sia mangin puno nga hukom sa bug-os nga kadutaan; gani may nagtuhaw nga isa ka mainit nga pagbinaisay parte sining bagay, apang indi tubtob sa pagpaagay sang dugo.\n\n5 Kag natabo ini nga yadtong mga maluyag nga papanaugon si Pahoran halin sa hukom-lingkuranan ginatawag nga mga maki-hari kay luyag nila nga liwaton ang layi sa paagi nga laglagon ang hilway nga panggobyerno kag mapahamtang ang isa ka hari sa bug-os nga kadutaan.\n\n6 Kag yadtong mga maluyag nga magpabilin si Pahoran bilang puno nga hukom sa bug-os nga kadutaan nagtawag sa ila mga kaugalingon nga maki-kahilwayan; kag gani may pagbahin-bahin sa tunga nila, kay ang mga maki-kahilwayan nagsumpa ukon nagpakighisugot sa pag-amlig sang ila mga kinamatarong kag sang mga pribilihiyo sang ila relihiyon paagi sa isa ka hilway nga panggobyerno.\n\n7 Kag natabo ini nga ining bagay sang ila pagbinais ginhusay paagi sa tingug sang katawhan. Kag natabo ini nga ang tingug sang katawhan nagpahayag sang pagsakdag sa mga maki-kahilwayan, kag si Pahoran nagpabilin sa hukom-lingkuranan, nga nagtuga sang tuman nga pagkinasadya sa tunga sang mga kauturan ni Pahoran kag amo man sang madamo nga katawhan sang kahilwayan, nga nagpahipos man sang mga maki-hari, sa bagay nga wala sila nangisog sa pagsupak kundi nga napilitan sa pagsakdag sang kawsa sang kahilwayan.\n\n8 Karon inang mga pabor sa mga hari amo ina sila ang may dungganon nga pagkabun-ag, kag nagahandum sila nga mangin mga hari; kag ginsakdag sila sinang mga nagahandum sang gahum kag awtoridad sa katawhan.\n\n9 Apang tan-awa, mabudlay kaayo ini nga tion para sa amo nga mga pagbinaisay nga matabo sa tunga sang katawhan ni Nefi; kay tan-awa, ginsugyot liwat ni Amalikia ang mga tagipusuon sang katawhan sang mga Lamanhon batok sa katawhan sang mga Nefinhon, kag nagapanipon sia sang mga soldado halin sa tanan nga bahin sang iya kadutaan, kag ginaarmasan sila, kag ginahanda para sa giyera upod ang tanan nga katutum; kay nagsumpa sia nga imnon ang dugo ni Moroni.\n\n10 Apang tan-awa, makita naton nga padaso-daso ang promisa nga iya ginhimo; apang, ginhanda niya ang iya kaugalingon kag ang iya mga kasoldadohan agud magpakig-away batok sa mga Nefinhon.\n\n11 Karon ang iya mga kasoldadohan indi tuman kadako pareho sang una, tungod sang madamo nga linibo nga nagkalamatay paagi sa kamot sang mga Nefinhon; apang sa pihak sang ila dako nga pagkapierde, si Amalikia nakatipon sing isa ka makahalawhaw kadako nga kasoldadohan, sa bagay nga wala sia nahadlok magdulhog sa duta sang Zarahemla.\n\n12 Huo, bisan si Amalikia mismo nagdulhog sa pagpanguna sang mga Lamanhon. Kag natabo ini sa ika-beynte singko nga tuig sang pagginahum sang mga hukom; kag sa amo man sini nga tion nga nagsugod sila sa paghusay sang ila mga pagbinaisay parte sa puno nga hukom nga si Pahoran.\n\n13 Kag natabo ini nga sang nabatian sang mga tawo nga ginatawag nga mga maki-hari nga ang mga Lamanhon nagapadulhog agud magpakig-away batok sa ila, nalipay sila sa ila mga tagipusuon; kag nagpamalibad sila sa pagkapot sing mga armas, kay naakig sila sing tuman sa puno nga hukom, kag amo man sa katawhan sang kahilwayan, sa bagay nga indi sila magkapot sing mga armas agud pangapinan ang ila pungsod.\n\n14 Kag natabo ini nga sang nakita ini ni Moroni, kag nakita man niya nga ang mga Lamanhon nagapadulong sa mga dulonan sang duta, naakig sia sing tuman tungod sang pagkabatinggilan sinang katawhan nga iya ginpangabudlayan sing tuman agud maamligan; huo, naakig sia sing tuman; ang iya kalag napuno sing kaakig batok sa ila.\n\n15 Kag natabo ini nga nagpadala sia sing isa ka petisyon, upod ang tingug sang katawhan, sa gobernador sang duta, nga nagapangabay nga basahon niya ini, kag hatagan sia (si Moroni) sing gahum agud piliton ang mga nagsilipak nga pangapinan ang ila pungsod ukon pamatyon sila.\n\n16 Kay amo ini ang iya una nga alatipanon nga tapuson ang amo nga mga pagbinaisay kag mga pagrebelde sa tunga sang katawhan; kay tan-awa, amo ini ang nangin kabangdanan halin sadto sang tanan nila nga kalaglagan. Kag natabo ini nga gintugotan ini suno sa tingug sang katawhan.\n\n17 Kag natabo ini nga nagsugo si Moroni nga salakayon sang iya kasoldadohan yadtong mga maki-hari, agud butongon paidalom ang ila bugal kag ang ila pagpakadungganon kag itupong sila sa duta, ukon magakapot sila sang mga armas kag sakdagon ang kawsa sang kahilwayan.\n\n18 Kag natabo ini nga ang mga kasoldadohan nagsalakay batok sa ila; kag ginbutong nila paidalom ang ila bugal kag ang ila pagpakadungganon, sa bagay nga sang nagbayaw sila sang ila mga armas sa giyera agud magpakig-away batok sa mga tinawo ni Moroni ginpanglabo sila kag ginpanghamyang sa duta.\n\n19 Kag natabo ini nga may apat ka libo sadtong mga nagsilipak nga ginpanglabo sang espada; kag yadtong ila mga lider nga wala mapatay sa inaway ginpangdakop kag ginhunong sa bilanggoan, kay wala na sing tion para sa pagbista sa ila sa sini nga tion.\n\n20 Kag ang nagkalabilin sadtong mga nagsilipak, sangsa panglab-on sila sa duta paagi sa espada, nag-ampo sa bandera sang kahilwayan, kag napilitan sa pagpataas sang bandera sang kahilwayan sa ila mga tore, kag sa ila mga siyudad, kag sa pagkapot sang mga armas sa pagpangapin sang ila pungsod.\n\n21 Kag gani gintapos ni Moroni yadtong mga maki-hari, sa bagay nga wala na sing nakilala pa sa ngalan nga maki-hari; kag gani gintapos niya ang pagkabatinggilan kag ang bugal sinang katawhan nga nagapangangkon sang dugo sang pagkadungganon; sa baylo gindala sila sa pagpaubos sang ila mga kaugalingon pareho sang ila mga kauturan, kag sa pagpakig-away sing maisog para sa ila kahilwayan halin sa pagkaulipon.\n\n22 Tan-awa, natabo ini nga samtang si Moroni yara sa amo nga pagpauntat sang mga giyera kag mga pagbinaisay sa tunga sang iya kaugalingon nga katawhan, kag pagpaidalom sa ila sa paghidaet kag sibilisasyon, kag paghimo sing mga pagsulundan agud maghanda para sa giyera batok sa mga Lamanhon, tan-awa, ang mga Lamanhon nakaabot na sa duta sang Moroni, nga yara sa mga dulonan sa tupad sang baybayon.\n\n23 Kag natabo ini nga ang mga Nefinhon indi tuman nga mabakod sa siyudad sang Moroni; gani ginpanabog sila ni Amalikia, nga madamo ang ginpamatay. Kag natabo ini nga naangkon ni Amalikia ang siyudad, huo, naangkon ang tanan nila nga pamakod.\n\n24 Kag yadtong mga nagpinalagyo halin sa siyudad sang Moroni nagkadto sa siyudad sang Nefias; kag amo man ang katawhan sang siyudad sang Lehi nagtililipon sang ila mga kaugalingon, kag naghimo sing mga pagpanghanda kag nakahanda sa pag-atubang sang mga Lamanhon sa inaway.\n\n25 Apang natabo ini nga si Amalikia indi magtugot sa mga Lamanhon nga magsalakay batok sa siyudad sang Nefias agud magpakig-away, kundi nga ginpapabilin sila sa ubos malapit sa baybayon, nga nagabilin sang mga tinawo sa tagsa ka siyudad agud amligan kag pangapinan ini.\n\n26 Kag gani nagpadayon sia, nga ginaagaw ang madamo nga siyudad, ang siyudad sang Nefias, kag ang siyudad sang Lehi, kag ang siyudad sang Morianton, kag ang siyudad sang Omner, kag ang siyudad sang Gid, kag ang siyudad sang Mulek, nga ang tanan sini yara sa este nga mga dulonan sa tupad sang baybayon.\n\n27 Kag gani naangkon sang mga Lamanhon, paagi sa katusohan ni Amalikia, ang sa pagkadamo nga siyudad, paagi sa ila di-maisip nga mga kasoldadohan, nga ang tanan sini malig-on nga napamakuran suno sa paagi sang mga pagpamakod ni Moroni; nga ang tanan sini naghatag sing mga kuta para sa mga Lamanhon.\n\n28 Kag natabo ini nga nagpanglakaton sila padulong sa mga dulonan sang duta nga Bugana nga nagapanabog sang mga Nefinhon sa ila atubang kag nagapamatay sang madamo.\n\n29 Apang natabo ini nga ginsugata sila ni Teancum, nga amo ang nagpatay sadto kay Morianton kag gin-unahan ang iya katawhan sa iya pagpalagyo.\n\n30 Kag natabo ini nga gin-unahan man niya si Amalikia, samtang nagapanglakaton sia upod ang iya madamo nga kasoldadohan agud maangkon niya ang duta nga Bugana, kag amo man ang duta pa-norte.\n\n31 Apang tan-awa napaslawan sia tungod napaisol sia ni Teancum kag sang iya mga tinawo, kay bantug sila nga mga kasoldadohan; kay ang tagsa ka tawo ni Teancum naglabaw sa mga Lamanhon sa ila kusog kag sa ila kasagad sa giyera, sa bagay nga nakaagom sila sing bentaha batok sa mga Lamanhon.\n\n32 Kag natabo ini nga gintublag nila sila, sa bagay nga ginpamatay nila sila bisan tubtob nga madulom na. Kag natabo ini nga si Teancum kag ang iya mga tinawo nagpatindog sang ila mga tolda sa mga dulonan sang duta nga Bugana; kag si Amalikia nagpatindog sang iya mga tolda sa mga dulonan sa baybay malapit sa baybayon, kag sa amo nga paagi sila napanabog.\n\n33 Kag natabo ini nga pag-abot sang kagab-ihon, si Teancum kag ang iya alagad sekreto nga nagtiid kag naggwa sa kagab-ihon, kag nagkadto sa kampo ni Amalikia; kag tan-awa, dinaug sila sang katulugon tungod sang ila tuman nga kakapoy nga gintuga sang mga ginpanghikot kag kainit sang adlaw.\n\n34 Kag natabo ini nga si Teancum sekreto nga nagtiid pasulod sa tolda sang hari, kag gintuhog sang sibat ang iya tagipusuon; kag gilayon niya nga napatay ang hari sa bagay nga wala sia makapamukaw sa iya mga alagad.\n\n35 Kag nagbalik sia liwat sing patago sa iya kaugalingon nga kampo, kag tan-awa, ang iya mga tinawo nagakatulog, kag ginpamukaw niya sila kag ginsugiran sila sang tanan nga butang nga iya ginhimo.\n\n36 Kag nagsugo sia nga maghanda ang iya mga kasoldadohan kay basi ang mga Lamanhon nakabugtaw na kag magsalakay sa ila.\n\n37 Kag gani natapos ang ika-beynte singko nga tuig sang pagginahum sang mga hukom sa katawhan ni Nefi; kag gani natapos ang mga adlaw ni Amalikia.\n\n", "alma 52": "[center][font_size=26]Kapitulo 52[/font_size][/center]\n\n[i]Ginbuslan ni Ammoron si Amalikia bilang hari sang mga Lamanhon—Ginpangunahan nanday Moroni, Teancum, kag Lehi ang mga Nefinhon sa isa ka madinalag-on nga giyera batok sa mga Lamanhon—Ang siyudad sang Mulek nabawi, kag si Jacob nga Zoramnon napatay. Mga 66–64 B.C.[/i]\n\n1 Kag karon, natabo ini, sa ika-beynte sais nga tuig sang pagginahum sang mga hukom sa katawhan ni Nefi, tan-awa, sang nakabugtaw ang mga Lamanhon sa una nga aga sang una nga bulan, tan-awa, natukiban nila nga patay na si Amalikia sa iya kaugalingon nga tolda; kag nakita man nila nga si Teancum nakahanda na sa pagpakig-away sa ila sa sina nga adlaw.\n\n2 Kag karon, sang nakita ini sang mga Lamanhon kinulbaan sila; kag ginbayaan nila ang ila plano sa pagpanglakaton padulong sa duta pa-norte, kag nag-isol upod ang tanan nila nga kasoldadohan padulong sa siyudad sang Mulek, kag nangita sang pangamlig sa ila mga pamakod.\n\n3 Kag natabo ini nga ang utod ni Amalikia amo ang pinili nga hari sang katawhan; kag ang iya ngalan amo si Ammoron; gani si haring Ammoron, ang utod ni haring Amalikia, amo ang pinili nga maghari bulos sa iya.\n\n4 Kag natabo ini nga nagsugo sia nga dapat huptan sang iya katawhan yadtong mga siyudad nga ila nakuha paagi sa pagpaagay sang dugo; kay wala sila sing nakuha nga ano man nga mga siyudad luwas lang nga nadulaan sila sing madamo nga dugo.\n\n5 Kag karon, nakita ni Teancum nga ang mga Lamanhon determinado sa paghupot sadtong mga siyudad nga ila naagaw, kag yadtong mga bahin sang kadutaan nga ila naangkon; kag nakita man nga tuman ang ila kadamuon, naghunahuna si Teancum nga indi maayo nga tilawan niya nga salakayon sila sa ila mga kuta.\n\n6 Apang ginpapabilin niya ang iya mga tawo sa palibot, nga daw nagahimo sang pagpanghanda para sa giyera; huo, kag matuod gid nga nagahanda sia nga pangapinan ang iya kaugalingon batok sa ila, paagi sa paghimo sang mga kuta sa palibot kag paghanda sang mga lugar nga palanagoan.\n\n7 Kag natabo ini nga nagpadayon sia sa paghanda para sa giyera tubtob nga si Moroni nakapadala sing dako nga kadamuon sang mga tinawo agud pabakuron ang iya kasoldadohan.\n\n8 Kag si Moroni nagpadala man sing mga mando sa iya nga dapat niya huptan ang tanan nga bihag nga nahulog sa iya mga kamot; kay pareho nga ang mga Lamanhon nakadakop sang madamo nga bihag, nga dapat niya huptan ang tanan nga bihag nga mga Lamanhon bilang panggawad para sinang mga nadakpan sang mga Lamanhon.\n\n9 Kag nagpadala man sia sing mando sa iya nga dapat niya pamakuran ang duta nga Bugana, kag amligan ang makitid nga alagyan nga nagapadulong sa duta pa-norte, kay basi maangkon sang mga Lamanhon ina nga duta kag makaangkon sing gahum sa pagtublag sa ila sa tagsa ka bahin.\n\n10 Kag si Moroni nagpadala pa gid sa iya, nga nagapangabay sa iya nga mangin matutum sa pag-amlig sina nga bahin sang duta, kag magpangita sia sang tagsa ka oportunidad sa pagsilot sa mga Lamanhon dira dapit, tubtob sa iya masarangan, agud basi mahimo nga makuha niya liwat paagi sa taktika ukon sa iban pa nga paagi yadtong mga siyudad nga naagaw halin sa ila mga kamot; kag iya man pamakuran kag palig-unon ang mga siyudad sa palibot, nga wala nahulog sa mga kamot sang mga Lamanhon.\n\n11 Kag nagsiling man sia sa iya, luyag ko magkadto sa imo, apang tan-awa, ang mga Lamanhon nagasalakay sa amon sa mga dulonan sang duta malapit sa weste nga dagat; kag tan-awa, magabato ako sa ila, gani indi ako makakadto sa imo.\n\n12 Karon, ang hari (si Ammoron) naghalin sa duta sang Zarahemla, kag nagpahibalo sa reyna parte sa kamatayon sang iya utod nga lalaki, kag nakapanipon sing dako nga kadamuon sang mga tinawo, kag nagsulong batok sa mga Nefinhon malapit sa mga dulonan sang weste nga dagat.\n\n13 Kag gani nagtinguha sia sa pagtublag sang mga Nefinhon, kag sa pagpalagas palayo sa bahin sang ila mga puwersa sa sina nga bahin sang duta, samtang ginsugo niya inang mga ginbilin niya nga puy-an ang mga siyudad nga iya naagaw, agud ila man matublag ang mga Nefinhon sa mga dulonan malapit sa este nga dagat, kag angkonon ang ila mga kadutaan tubtob sa ila masarangan, suno sa gahum sang ila mga kasoldadohan.\n\n14 Kag gani ang mga Nefinhon yara sa sinang peligroso nga mga kahimtangan sa hingapusan sang ika-beynte sais nga tuig sang pagginahum sang mga hukom sa katawhan ni Nefi.\n\n15 Apang tan-awa, natabo ini, sa ika-beynte siyete nga tuig sang pagginahum sang mga hukom, nga si Teancum, sa mando ni Moroni—nga nagpahamtang sang mga kasoldadohan agud amligan ang sur kag ang weste nga mga dulonan sang kadutaan, kag nakasugod sang iya pagpanglakaton padulong sa duta nga Bugana, agud mabuligan niya si Teancum upod ang iya mga tinawo sa pagbawi sang mga siyudad nga nadula sa ila—\n\n16 Kag natabo ini nga si Teancum nakabaton sing mga mando sa paghimo sang pagsalakay sa siyudad sang Mulek, kag sa pagbawi sini kon mahimo.\n\n17 Kag natabo ini nga si Teancum naghimo sing mga pagpanghanda agud magsalakay sa siyudad sang Mulek, kag magsulong upod ang iya kasoldadohan batok sa mga Lamanhon; apang nakita niya nga indi niya mahimo nga madaug sila samtang yara sila sa ila mga pamakod; gani ginbayaan niya ang iya mga plano kag nagbalik liwat sa siyudad nga Bugana, agud maghulat sa pag-abot ni Moroni, agud makabaton sia sing kusog sa iya kasoldadohan.\n\n18 Kag natabo ini nga si Moroni nag-abot upod ang iya kasoldadohan sa duta nga Bugana, sa hingapusan nga bahin sang ika-beynte siyete nga tuig sang pagginahum sang mga hukom sa katawhan ni Nefi.\n\n19 Kag sa pagsugod sang ika-beynte otso nga tuig, sanday Moroni kag Teancum kag madamo sang puno nga mga kapitan naghiwat sing isa ka konseho sang giyera—kon ano ang ila dapat himuon agud nga mapagwa nila ang mga Lamanhon agud magpakig-away batok sa ila; ukon agud nga sa kon ano man nga paagi mahimo nila sila nga maganyat sa paggwa sa ila mga pamakod, agud makakuha sila sing bentaha sa ila kag mabawi ang siyudad sang Mulek.\n\n20 Kag natabo ini nga nagpadala sila sing mga emisaryo sa kasoldadohan sang mga Lamanhon, nga nagapangapin sang siyudad sang Mulek, sa ila lider, nga ang ngalan amo si Jacob, nga nagapangabay sa iya nga maggwa sia upod ang iya mga kasoldadohan agud atubangon sila sa mga kapatagan sa tunga sang duha ka siyudad. Apang tan-awa, si Jacob, nga isa ka Zoramnon, indi maggwa upod ang iya kasoldadohan agud atubangon sila sa mga kapatagan.\n\n21 Kag natabo ini nga si Moroni, nga nawad-an sing paglaum nga maatubang sila sa patas nga inaway, gani, nagdesisyon sia sa isa ka plano agud maganyat niya ang mga Lamanhon nga maggwa sa ila mga pamakod.\n\n22 Gani nagsugo sia nga si Teancum magdala sing diutay lang nga tinawo kag maglakat padulhog malapit sa baybayon; kag si Moroni kag ang iya kasoldadohan, sa gab-i, naglakat sa kamingawan, sa weste sang siyudad sang Mulek; kag gani, pagkaaga, sang matukiban sang mga bantay sang mga Lamanhon sanday Teancum, nagdalagan sila kag ginsugid ini kay Jacob, nga ila lider.\n\n23 Kag natabo ini nga ang mga kasoldadohan sang mga Lamanhon nagsulong batok kanday Teancum, nga nagahunahuna paagi sa ila kadamuon nga madaug nila si Teancum tungod sang ila kadiutayon. Kag sang nakita ni Teancum ang mga kasoldadohan sang mga Lamanhon nga nagasalakay batok sa ila nagsugod sia sa pag-isol padulhog malapit sa baybayon, pa-norte.\n\n24 Kag natabo ini nga sang nakita sang mga Lamanhon nga nagsugod sia sa pagpalagyo, nagpakaisog sila kag ginlagas sila sing may kapagsik. Kag samtang ginadala palayo ni Teancum ang mga Lamanhon nga nagalagas sa ila sa wala sing pulos, tan-awa, nagsugo si Moroni nga isa ka bahin sang iya kasoldadohan nga upod sa iya magsulong padulong sa siyudad, kag agawon ini.\n\n25 Kag amo ini ang ila ginhimo, kag ginpamatay ang tanan sadtong nabilin agud pangapinan ang siyudad, huo, ang tanan sadtong indi mag-ampo sang ila mga armas sa giyera.\n\n26 Kag gani naagaw ni Moroni ang siyudad sang Mulek paagi sa isa ka bahin sang iya kasoldadohan, samtang nagasulong sia upod ang nabilin sang iya kasoldadohan agud atubangon ang mga Lamanhon kon magbalik sila halin sa paglagas kay Teancum.\n\n27 Kag natabo ini nga ginlagas sang mga Lamanhon sanday Teancum tubtob nga nag-abot sila malapit sa siyudad nga Bugana, kag dayon gin-atubang sila ni Lehi kag sang diutay nga kasoldadohan nga ginbilin agud pangapinan ang siyudad nga Bugana.\n\n28 Kag karon tan-awa, sang malantawan sang puno nga mga kapitan sang mga Lamanhon si Lehi upod ang iya kasoldadohan nga nagasalakay batok sa ila, nagpinalagyo sila sa tuman nga kagumon, kay basi indi na nila maangkon ang siyudad sang Mulek antes sila malab-ot nanday Lehi; kay ginakapoy na sila tungod sang ila pagsulong, kag ang mga tinawo ni Lehi mga mapagsik pa.\n\n29 Karon wala mahibal-i sang mga Lamanhon nga si Moroni yara nagasunod sa ila likod upod ang iya kasoldadohan; kag ang ginakahadlokan lamang nila amo si Lehi kag ang iya mga tinawo.\n\n30 Karon indi luyag ni Lehi nga malab-ot sila tubtob nga maatubang nila si Moroni kag ang iya kasoldadohan.\n\n31 Kag natabo ini nga antes nakaisol sing malayo ang mga Lamanhon nalibutan na sila sang mga Nefinhon, sang mga tinawo ni Moroni sa isa ka bahin, kag sang mga tinawo ni Lehi sa pihak, nga ang tanan sa ila mga mapagsik kag puno sang kusog; apang ang mga Lamanhon ginakapoy na tungod sang ila malawig nga paglakat.\n\n32 Kag ginmandoan ni Moroni ang iya mga tinawo nga salakayon nila sila tubtob nga iampo nila ang ila mga armas sa giyera.\n\n33 Kag natabo ini nga si Jacob, nga amo ang ila lider, nga isa man ka Zoramnon, kag may di-malupig nga espiritu, ginpangunahan niya ang mga Lamanhon sa pagpakig-away nga may tuman nga kaakig batok kay Moroni.\n\n34 Si Moroni nga yara sa ruta sang ila pagsulong, gani si Jacob determinado sa pagpatay sa ila kag hawanan ang iya alagyan patabok sa siyudad sang Mulek. Apang tan-awa, si Moroni kag ang iya mga tinawo mas mabaskog; gani wala sila naghatag sing alagyan sa atubang sang mga Lamanhon.\n\n35 Kag natabo ini nga nag-away sila sa magtimbang nga bahin nga may tuman nga kaakig; kag may madamo nga nagkalamatay sa magtimbang nga bahin; huo, kag si Moroni napilasan kag si Jacob napatay.\n\n36 Kag si Lehi nagdutdot sa ila likod nga may dako nga kaakig upod ang iya kusganan nga mga tinawo, sa bagay nga ang mga Lamanhon sa likod nag-ampo sang ila mga armas sa giyera; kag ang nagkalabilin sa ila, nga tuman nga nagatalang-talang, indi na makahibalo kon diin makadto ukon magsalakay.\n\n37 Karon si Moroni nga nakakita sang ila pagtalang-talang, nagsiling sia sa ila: Kon dal-on ninyo diri ang inyo mga armas sa giyera kag itugyan ang mga ini, tan-awa, ipaiway namon ang pagpaagay sang inyo dugo.\n\n38 Kag natabo ini nga sang nabatian sang mga Lamanhon ining mga pulong, ang ila puno nga mga kapitan, ang tanan nga wala nagkalamatay, nagpalapit kag ginhaboy ang ila mga armas sa giyera sa tiilan ni Moroni, kag ginsugo man ang ila mga tinawo nga amo man ang ila himuon.\n\n39 Apang tan-awa, madamo ang indi; kag inang mga nagpangindi sa pagtugyan sang ila mga espada ginpangdakop kag gingapos, kag ang ila mga armas sa giyera ginpanguha sa ila, kag ginpilit sila nga maglakat upod sa ila mga kauturan padulong sa duta nga Bugana.\n\n40 Kag karon ang kadamuon sang mga bihag nga ginpangdala nagsobra pa sa kadamuon sadtong mga nagkalamatay, huo, sobra pa sangsa sadtong mga nagkalamatay sa magtimbang nga bahin.\n\n", "alma 53": "[center][font_size=26]Kapitulo 53[/font_size][/center]\n\n[i]Ang Lamanhon nga mga bihag gingamit sa pagpamakod sang siyudad nga Bugana—Ang mga pag-ilinaway sang mga Nefinhon nagresulta sa kadalag-an sang mga Lamanhon—Si Helaman ang nagdumala sa duha ka libo ka lamharon nga mga anak nga lalaki sang katawhan ni Amon. Mga 64–63 B.C.[/i]\n\n1 Kag natabo ini nga nagpahamtang sila sing mga bantay sa mga bihag nga mga Lamanhon, kag ginpilit sila nga magsugod kag ilubong ang ila mga patay, huo, kag ang mga patay man sang mga Nefinhon nga ginpamatay; kag si Moroni nagbutang sing mga tawo sa ila agud bantayan sila samtang nagahikot sila sang ila mga hilimuon.\n\n2 Kag si Moroni nagkadto sa siyudad sang Mulek upod kay Lehi, kag ginsakop ang siyudad kag ginhatag ini kay Lehi. Karon tan-awa, ining si Lehi isa ka lalaki nga nakaupod ni Moroni sa kalabanan sang iya nga mga pagpakig-away; kag isa sia ka lalaki nga pareho kay Moroni, kag nagkasadya sila sa kaluwasan sing isa kag isa; huo, pinalangga nila ang isa kag isa, kag pinalangga man sila sang tanan nga katawhan ni Nefi.\n\n3 Kag natabo ini nga pagkatapos nga napanglubong sang mga Lamanhon ang ila mga patay kag amo man sang mga patay sang mga Nefinhon, ginpalakat sila pabalik sa duta nga Bugana; kag si Teancum, suno sa mga mando ni Moroni, nagsugo nga magsugod sila sa pagpangabudlay sa pagkutkot sang kanal palibot sa duta, ukon sa siyudad, nga Bugana.\n\n4 Kag nagsugo sia nga magpatindog sila sang pader nga mga troso sa nasulod nga pangpang sang kanal; kag gintampok nila ang duta halin sa kanal sa pagsagang sang pader nga mga troso; kag gani ginpaobra nila ang mga Lamanhon tubtob nga napalibutan nila ang siyudad sang Bugana sang mabakod nga pader sang mga troso kag duta, nga tuman kataas.\n\n5 Kag ini nga siyudad nangin isa ka tuman kalig-on nga pamakod halin sadto; kag sa sini nga siyudad ginbantayan nila ang mga bihag nga mga Lamanhon; huo, bisan sa sulod sang pader nga ila ginsugo sa ila nga ipatindog paagi sa ila kaugalingon nga mga kamot. Karon si Moroni napilitan nga suguon ang mga Lamanhon sa pag-obra; tungod mahapos ang magbantay sa ila samtang nagaobra sila; kag luyag niya nga handa ang tanan sang iya mga puwersa kon magsalakay sia sa mga Lamanhon.\n\n6 Kag natabo ini nga si Moroni nagmadinalag-on batok sa isa sang pinakadako nga mga kasoldadohan sang mga Lamanhon, kag nabawi ang pagpanag-iya sang siyudad sang Mulek, nga isa sang pinakamalig-on nga mga pamakod sang mga Lamanhon sa duta sang Nefi; kag gani nakapatindog man sia sang pamakod agud huptan ang iya mga bihag.\n\n7 Kag natabo ini nga wala na sia nagtinguha pa sang inaway batok sa mga Lamanhon sa sina nga tuig, kundi nga gingamit niya ang iya mga tinawo sa paghanda para sa giyera, huo, kag sa paghimo sang mga pamakod agud magbantay batok sa mga Lamanhon, huo, kag sa pagluwas sang ila mga babayi kag sang ila mga anak halin sa gutom kag pag-antos, kag sa pagpanigana sang pagkaon para sa ila mga kasoldadohan.\n\n8 Kag karon natabo ini nga ang mga kasoldadohan sang mga Lamanhon, sa weste nga dagat, sa sur, samtang wala si Moroni tungod sang pila ka mga padihot sa tunga sang mga Nefinhon, nga nangin kabangdanan sang ila mga pag-ilinaway, nakakuha sing bentaha sa mga Nefinhon, huo, sa bagay nga naangkon nila ang pila sang ila mga siyudad sa sina nga bahin sang duta.\n\n9 Kag gani tungod sang kalainan sa ila mismo, huo, tungod sang mga pag-ilinaway kag mga padihot sa ila mismo nabutang sila sa labing peligroso nga mga kahimtangan.\n\n10 Kag karon tan-awa, may pila ako ka bagay nga ihambal parte sa katawhan ni Amon, nga, sa ginsuguran, mga Lamanhon; apang paagi kay Amon kag sa iya mga kauturan, ukon sa mas maathag paagi sa gahum kag pulong sang Dios, nahaylo sila sa Ginuo; kag gindala sila padulhog sa duta sang Zarahemla, kag sugod sadto nga tion gin-amligan sang mga Nefinhon.\n\n11 Kag tungod sang ila panumpa nadumilian sila sa pagkapot sang mga armas batok sa ila mga kauturan; kay nakahimo sila sing isa ka panumpa nga indi na gid sila magpaagay pa sang dugo; kag suno sa ila panumpa nagkalamatay sila kuntani; huo, gintugotan na lang nila kuntani ang ila mga kaugalingon nga mahulog sa mga kamot sang ila mga kauturan, kon indi tungod sang kaluoy kag sang tuman nga gugma nga may yara kanday Amon kag ang iya mga kauturan para sa ila.\n\n12 Kag sa sini nga kabangdanan gindala sila padulhog sa duta sang Zarahemla; kag sugod sa sina nga tion gin-amligan sila sang mga Nefinhon.\n\n13 Apang natabo ini nga sang nakita nila ang peligro, kag ang madamo nga mga pag-antos kag mga kabudlayan nga ginbatas sang mga Nefinhon para sa ila, nagbatyag sila sang kaluoy kag luyag nila nga magkapot sang mga armas sa pagpangapin sang ila pungsod.\n\n14 Apang tan-awa, samtang nagahana na sila nga magkapot sang ila mga armas sa giyera, gindaug sila sang mga pagpanghaylo ni Helaman kag sang iya mga kauturan, kay nagahana na sila nga maglapas sang panumpa nga ila ginhimo.\n\n15 Kag si Helaman nagakahadlok nga basi sa paghimo sini madulaan sila sang ila mga kalag; gani ang tanan nga nagsulod sa sini nga kasugtanan napilitan sa pagtan-aw sang ila mga kauturan nga nagaubog sa ila mga pag-antos, sa ila peligroso nga mga kahimtangan sa sini nga tion.\n\n16 Apang tan-awa, natabo ini nga may madamo sila nga mga anak nga lalaki nga wala nakasulod sa kasugtanan nga indi sila magkapot sang ila mga armas sa giyera agud pangapinan ang ila mga kaugalingon batok sa ila mga kaaway; gani nagtipon sila sang ila mga kaugalingon sa sini nga tion, ang tanan nga makasarang magkapot sang mga armas, kag gintawag nila ang ila mga kaugalingon nga mga Nefinhon.\n\n17 Kag nagsulod sila sa isa ka kasugtanan nga magpakig-away para sa kahilwayan sang mga Nefinhon, huo, nga mag-amlig sang duta tubtob nga sa paghatag sang ila mga kabuhi; huo, bisan nga nakighisugot sila nga indi gid nila pag-iampo ang ila kahilwayan, kundi nga magpakig-away sila sa tanan nga sirkumstansya agud amligan ang mga Nefinhon kag ang ila mga kaugalingon halin sa pagkaulipon.\n\n18 Karon tan-awa, may duha ka libo sinang mga pamatan-on nga nagsulod sa sining kasugtanan kag nagkapot sang ila mga armas sa giyera agud pangapinan ang ila pungsod.\n\n19 Kag karon tan-awa, tungod wala gid sila halin sadto nangin pabug-at sa mga Nefinhon, sila karon sa sini nga tion nangin isa ka dako nga bulig man; kay nagkapot sila sang ila mga armas sa giyera, kag luyag nila nga si Helaman ang ila mangin lider.\n\n20 Kag tanan sila mga pamatan-on, kag tuman sila kadalayawon sa kaisog, kag amo man sa kusog kag kapagsik; apang tan-awa, indi lamang ini—mga lalaki sila nga tampad sa tanan nga tion sa bisan ano nga butang nga ginatugyan sa ila.\n\n21 Huo, mga lalaki sila sang kamatuoran kag kaligdong kay gintudloan sila sa pagtuman sang mga kasugoan sang Dios kag sa paglakat sing matarong sa iya atubang.\n\n22 Kag karon natabo ini nga si Helaman naglakat sa unahan sang iya duha ka libo ka lamharon nga mga soldado, bilang suporta sa katawhan sa mga dulonan sang duta sa sur nga malapit sa weste nga dagat.\n\n23 Kag gani natapos ang ika-beynte otso nga tuig sang pagginahum sang mga hukom sa katawhan ni Nefi.\n\n", "alma 54": "[center][font_size=26]Kapitulo 54[/font_size][/center]\n\n[i]Si Ammoron kag si Moroni nagnegosyar para sa pagbaylohanay sang mga bihag—Nagpangayo si Moroni nga ang mga Lamanhon maghalin kag mag-untat sang ila pagsalakay kag pagpamatay—Nagpangayo si Ammoron nga buy-an sang mga Nefinhon ang ila mga armas kag mangin sakop sang mga Lamanhon. Mga 63 B.C.[/i]\n\n1 Kag karon natabo ini, sa pagsugod sang ika-beynte nuebe nga tuig sang mga hukom, nga si Ammoron nagpadala sang mensahe kay Moroni nga nagapangabay nga magpakigbaylo sia sang mga bihag.\n\n2 Kag natabo ini nga si Moroni nagbatyag nga magkasadya sing tuman sa sini nga pangabay, kay luyag niya ang mga panigana nga ginahatag sa pagsakdag sang mga bihag nga lamanhon para sa pagsakdag sang iya kaugalingon nga katawhan; kag luyag man niya ang iya kaugalingon nga katawhan para sa pagpabakod sang iya kasoldadohan.\n\n3 Karon ang mga Lamanhon nakadakop sang madamo nga mga babayi kag mga kabataan, kag wala sing babayi ukon bata sa tanan nga bihag ni Moroni, ukon sang mga bihag nga nadakop ni Moroni; gani si Moroni namat-od sa isa ka plano nga makakuha sang mas madamo nga bihag nga mga Nefinhon halin sa mga Lamanhon tubtob sa mahimo.\n\n4 Gani naghimo sia sing isa ka sulat, kag ginpadala ini sa alagad ni Ammoron, nga amo man ang nagdala sang sulat kay Moroni. Karon amo ini ang mga pulong nga iya ginsulat kay Ammoron nga nagasiling:\n\n5 Tan-awa, Ammoron, nagsulat ako sa imo parte sa sining giyera nga inyo ginsugdan batok sa akon katawhan, ukon sa mas maathag ginsugdan sang imo utod batok sa ila, kag desidido kamo gihapon sa pagpadayon pagkatapos sang iya kamatayon.\n\n6 Tan-awa, luyag ko ikaw sugiran sing pila ka bagay parte sa hustisya sang Dios, kag sang espada sang iya makagagahum nga kaakig, nga nagakabit sa ibabaw ninyo luwas lang kon maghinulsol ka kag paisolon ang imo mga kasoldadohan pabalik sa inyo kaugalingon nga kadutaan, ukon sa duta nga inyo mga ginapanag-iyahan, nga amo ang duta sang Nefi.\n\n7 Huo, luyag ko ikaw sugiran sining mga butang kon masarangan mo ang magpamati sa mga ini; huo, luyag ko ikaw sugiran parte sinang makahaladlok nga impiyerno nga nagahulat sa pagbaton sinang mga manugpatay-tawo nga pareho sa imo kag sa imo utod sadto, luwas lang nga maghinulsol kamo kag untatan ang imo mga tuyo sa pagpamatay, kag magbalik upod sa imo mga kasoldadohan sa inyo kaugalingon nga mga kadutaan.\n\n8 Apang tungod nga ginsikway na ninyo sadto ining mga butang, kag nakig-away batok sa katawhan sang Ginuo, sa amo man mapaabot ko nga himuon ninyo ini liwat.\n\n9 Kag karon tan-awa, nakahanda kami sa pagbato sa inyo; huo, kag luwas lang nga untatan ninyo ang inyo mga katuyoan, tan-awa, ipatupa ninyo ang kaakig sinang Dios sa inyo, nga ginsikway ninyo, bisan tubtob sa inyo lubos nga kalaglagan.\n\n10 Apang, kay buhi ang Ginuo, ang amon mga kasoldadohan magasalakay sa inyo luwas lang nga maghalin kamo, kag sa indi madugay pagabisitahan kamo sang kamatayon, kay bawion namon ang amon mga siyudad kag ang amon mga kadutaan; huo, kag padayunon namon ang amon relihiyon kag ang kawsa sang amon Dios.\n\n11 Apang tan-awa, sa banta ko nga nagahambal ako sa imo parte sining mga butang sing wala’y kapuslanan; ukon sa banta ko nga isa ikaw ka anak sang impiyerno; gani tapuson ko ang akon sulat paagi sa paghambal sa imo nga indi ako makigbaylo sing mga bihag, luwas lang nga ini sa mga kondisyon nga ihatag mo ang isa ka lalaki kag ang iya asawa kag ang iya mga anak, para sa isa ka bihag; kon mag-amo sini nga inyo ini himuon, makigbaylo ako.\n\n12 Kag tan-awa, kon indi ninyo ini paghimuon, magasalakay ako batok sa inyo upod ang akon mga kasoldadohan; huo, bisan pa nga armasan ko ang akon mga kababayin-an kag ang akon mga kabataan, kag magasalakay ako batok sa inyo, kag sundon ko kamo bisan tubtob sa inyo kaugalingon nga duta, nga amo ang duta nga una namon nga ginpanubli; huo, kag ini mangin dugo sa dugo, huo, kabuhi sa kabuhi; kag magapakig-away ako sa inyo bisan tubtob nga malaglag kamo halin sa ibabaw sang duta.\n\n13 Tan-awa, yara ako sa akon kaakig, kag amo man ang akon katawhan; naghangad kamo sa pagpatay sa amon, kag kami naghangad lamang sa pagpangapin sang amon mga kaugalingon. Apang tan-awa, kon nagahangad kamo sa paglaglag sa amon labaw pa nga magahangad kami sa paglaglag sa inyo; huo, kag tinguhaon namon nga makuha ang amon duta, ang duta nga amon una nga ginpanubli.\n\n14 Karon ginatapos ko ang akon sulat. Ako si Moroni; ako ang lider sang katawhan sang mga Nefinhon.\n\n15 Karon natabo ini nga si Ammoron, sang nabaton niya ini nga sulat, naakig; kag nagsulat sia sing isa pa ka sulat kay Moroni, kag amo ini ang mga pulong nga iya ginsulat nga nagasiling:\n\n16 Ako si Ammoron, ang hari sang mga Lamanhon; ako ang utod ni Amalikia nga inyo ginpatay. Tan-awa, itimalus ko ang iya dugo sa inyo, huo, kag magasalakay ako sa inyo upod ang akon mga kasoldadohan kay wala ako nahadlok sang imo mga pamahog.\n\n17 Kay tan-awa, ginhimoan sang inyo mga amay sing indi matarong ang ila mga kauturan, sa bagay nga gin-agawan nila sila sang ila kinamatarong sa pagdumala bisan pa nga sila ang may kinamatarong sa mga ini.\n\n18 Kag karon tan-awa, kon buy-an ninyo ang inyo mga armas, kag ipaidalom ang inyo mga kaugalingon agud dumalahan sinang may kinamatarong sa pagdumala, gani isugo ko sa akon katawhan nga buy-an nila ang ila mga armas kag indi na magpakig-away pa.\n\n19 Tan-awa, nagpabutyag ka sang madamo nga pamahog batok sa akon kag sa akon katawhan; apang tan-awa, wala kami nahadlok sa imo mga pamahog.\n\n20 Apang, itugot ko nga magbaylohanay sang mga bihag suno sa imo ginapangayo, sing malipayon, agud matigana ko ang akon pagkaon para sa akon mga tinawo sa giyera; kag magapadayon kami sang giyera nga mangin wala’y katapusan, kon sa pagpaidalom man sang mga Nefinhon sa amon awtoridad ukon sa ila wala’y katapusan nga pagkalaglag.\n\n21 Kag parte sinang Dios nga imo ginasiling nga amon ginsikway, tan-awa, wala kami nakakilala sina nga persona; kag kamo wala man; apang kon may amo man gid sina nga persona, nagahunahuna kami nga ayhan sia ang naghimo sa amon kag amo man sa inyo.\n\n22 Kag kon may yara sang yawa kag impiyerno, tan-awa indi ka ayhan niya pag-ipadala didto agud magpuyo upod sa akon utod nga imo ginpatay, nga imo ginasiling nga nagkadto sia sa amo sina nga lugar? Apang tan-awa ining mga butang indi importante.\n\n23 Ako si Ammoron, kag isa ka kaliwat ni Zoram, nga ginpilit sang inyo mga amay kag gindala pagwa sa Jerusalem.\n\n24 Kag tan-awa karon, ako isa ka maisog nga Lamanhon; tan-awa, ini nga giyera ginsugdan agud timalusan ang ila mga ginhimo nga malain, kag mapangapinan kag maangkon ang ila mga kinamatarong sa pagdumala; kag ginatapos ko ang akon sulat kay Moroni.\n\n", "alma 55": "[center][font_size=26]Kapitulo 55[/font_size][/center]\n\n[i]Si Moroni nagpangindi sa pagbaylohanay sang mga bihag—Ang Lamanhon nga mga bantay ginganyat agud magkalahubog, kag ang mga Nefinhon nga mga bihag nahilway—Ang siyudad sang Gid naagaw nga wala sing pagpaagay sang dugo. Mga 63–62 B.C.[/i]\n\n1 Karon natabo ini nga sang nabaton ni Moroni ini nga sulat labi sia nga naakig, tungod nahibal-an niya nga si Ammoron may perpekto nga ihibalo parte sa iya kadaya; huo, nahibal-an niya nga nahibal-an ni Ammoron nga indi isa ka matarong nga kawsa ang nagtulod sa iya nga magpadayon sang giyera batok sa katawhan ni Nefi.\n\n2 Kag nagsiling sia: Tan-awa, indi ako magpakigbaylo sang mga bihag kay Ammoron luwas lang nga untatan niya ang iya ginatuyo, pareho sang akon ginpahayag sa akon sulat; kay indi ko pag-itugot sa iya nga makaangkon pa sia sang dugang nga gahum sangsa iya na naangkon.\n\n3 Tan-awa, nakahibalo ako sang lugar nga sa diin ginabantayan sang mga Lamanhon ang akon katawhan nga ila gindala nga mga bihag; kag tungod si Ammoron indi magtugot sa akon sang akon sulat, tan-awa, ihatag ko sa iya ang suno sa akon mga pulong; huo, ipatuman ko ang kamatayon sa ila tubtob nga magpakitluoy sila para sa paghidaet.\n\n4 Karon natabo ini nga sang nasiling ni Moroni ining mga pulong, nagsugo sia nga himuon ang pagpangita sa iya mga tinawo agud nga basi pa lang makakita sia sing isa ka lalaki nga kaliwat ni Laman sa ila.\n\n5 Kag natabo ini nga nakakita sila sing isa nga ang ngalan amo si Laman; kag isa sia sang mga alagad sang hari nga ginpatay ni Amalikia.\n\n6 Karon si Moroni nagsugo nga si Laman kag ang diutay lang sang iya tinawo magkadto sa mga nagabantay sang mga Nefinhon.\n\n7 Karon ang mga Nefinhon ginabantayan sa siyudad sang Gid; gani pinili ni Moroni si Laman kag nagsugo nga diutay lang sang iya tinawo ang magaupod sa iya.\n\n8 Kag pagkagab-i si Laman nagkadto sa mga nagabantay sang mga Nefinhon, kag tan-awa, nakita nila sia nga nagapadulong kag gintawag nila sia; apang nagsiling sia sa ila: Indi magkahadlok; tan-awa, isa ako ka Lamanhon. Tan-awa, nakapalagyo kami sa mga Nefinhon, kag nagakatulog sila; kag tan-awa ginkuha namon ang ila bino kag gindala namon.\n\n9 Karon sang nabatian sang mga Lamanhon ining mga pulong ginbaton nila sia sing malipayon; kag nagsiling sila sa iya: Hatagi kami sang inyo bino, agud makainom kami; amo gani nga nalipay kami nga nakadala kamo sang bino kay ginakapoy kami.\n\n10 Apang si Laman nagsiling sa ila: Taguon naton ang aton bino tubtob nga magsalakay kita kag magpakig-away batok sa mga Nefinhon. Apang ang ining ginhambal niya sa ila nagpadugang pa gid sang ila handum nga mag-inom sang alak;\n\n11 Kay, nagsiling sila: Ginakapoy kami, gani paimna kami sang bino, kag dugay-dugay magabaton kami sang bino bilang amon mga rasyon, nga magapabaskog sa amon sa pagsalakay batok sa mga Nefinhon.\n\n12 Kag si Laman nagsiling sa ila: Mahimo ninyo nga himuon ang suno sa inyo luyag.\n\n13 Kag natabo ini nga nagpagusto sila sa pag-inom sang alak; kag manamit ini sa ila panabor, gani nagpagusto pa gid sila sa pag-inom sini; kag maisog ini kay ginhanda ini nga maisog.\n\n14 Kag natabo ini nga nag-inom sila kag nagkinasadya, kag dugay-dugay tanan sila nagkalahubog.\n\n15 Kag karon sang nakita ni Laman kag sang iya mga tinawo nga nahubog na sila tanan, kag yara sa mahamuok nga pagkatulog, nagbalik sila kay Moroni kag ginsugiran sia sang tanan nga butang nga natabo.\n\n16 Kag karon nangin suno ini sa plano ni Moroni. Kag ginhanda ni Moroni ang iya mga tinawo nga may mga armas sa giyera; kag nagkadto sia sa siyudad sang Gid, samtang ang mga Lamanhon yara sa mahamuok nga pagkatulog kag mga hubog, kag ginpang-itsahan ang mga bihag sang mga armas sa giyera, sa bagay nga tanan sila may armas;\n\n17 Huo, bisan ang ila mga babayi, kag tanan sang ila mga anak, nga makasarang maggamit sang armas sa giyera, sang maarmasan ni Moroni ang tanan sang mga bihag; kag ang tanan sinang mga butang nahimo sa tuman nga kalinong.\n\n18 Apang kon napukaw nila ang mga Lamanhon, tan-awa mga hubog sila kag mahimo nga ginpamatay sila sang mga Nefinhon.\n\n19 Apang tan-awa, indi amo sini ang luyag ni Moroni; wala sia nagakalipay sa pagpamatay ukon sa pagpaagay sang dugo, kundi nga nagakalipay sia sa pagluwas sang iya katawhan halin sa kalaglagan; kag sa sini nga kabangdanan indi sia makadala sa iya kaugalingon sang indi matarong, indi niya pagsalakayon ang mga Lamanhon kag pamatyon sila sa ila kahubog.\n\n20 Apang naangkon niya ang iya mga tinutuyo; kay naarmasan niya ang mga bihag nga mga Nefinhon nga yara sa sulod sang pader sang siyudad, kag nahatagan sila sing gahum sa pag-angkon sang sinang mga bahin nga yara sa sulod sang mga pader.\n\n21 Kag dayon ginsugo niya ang mga tinawo nga kaupod niya nga mag-isol diutay halin sa ila, kag palibutan ang mga kasoldadohan sang mga Lamanhon.\n\n22 Karon tan-awa nahimo ini sa kagab-ihon, sa bagay nga sang makabugtaw ang mga Lamanhon pagkaaga nakita nila nga napalibutan na sila sang mga Nefinhon sa gwa, kag ang ila mga bihag may mga armas sa sulod.\n\n23 Kag tungod sini nakita nila nga ang mga Nefinhon may gahum sa pagpangibabaw sa ila; kag sa sini nga mga sirkumstansya nahibal-an nila nga wala pulos nga magpakig-away sila batok sa mga Nefinhon; gani ginpangayo sang ila puno nga mga kapitan ang ila mga armas sa giyera, kag gindala ang mga ini kag ginpanghaboy sa tiilan sang mga Nefinhon, nga nagapakitluoy.\n\n24 Karon tan-awa, amo ini ang luyag ni Moroni. Ginpangdakop niya sila bilang mga bihag sa giyera, kag ginpanag-iyahan ang siyudad, kag nagsugo nga hilwayon ang tanan nga bihag, nga mga Nefinhon; kag nagbuylog sila sa kasoldadohan ni Moroni, kag nangin dako nga kusog sa iya kasoldadohan.\n\n25 Kag natabo ini nga ginsugo niya ang mga Lamanhon, nga iya ginpangdakop nga bihag, nga magsugod sila sa pag-obra sa pagpalig-on sang mga pamakod sa palibot sang siyudad sang Gid.\n\n26 Kag natabo ini nga sang napamakuran na niya ang siyudad sang Gid, suno sa iya mga tinutuyo, nagsugo sia nga dal-on ang iya mga bihag sa siyudad nga Bugana; kag ginpabantayan man niya ina nga siyudad sa tuman kabakod nga puwersa.\n\n27 Kag natabo ini nga, sa pihak sang tanan nga padihot sang mga Lamanhon, ginhuptan nila kag gin-amligan ang tanan nga bihag nga ila ginpangdakop, kag gintipigan man ang tanan nga lugar kag ang bentaha nga ila nabawi.\n\n28 Kag natabo ini nga ang mga Nefinhon nagsugod liwat nga mangin madinalag-on, kag sa pag-angkon liwat sang ila mga kinamatarong kag sang ila mga pribilihiyo.\n\n29 Sa madamo nga beses ang mga Lamanhon nagtilaw nga palibutan sila sa kagab-ihon, apang sa sining mga pagtinguha nadulaan sila sing madamo nga bihag.\n\n30 Kag sa madamo nga beses nagtilaw sila sa paghatag sang ila bino sa mga Nefinhon agud mapatay nila sila sa hilo ukon sa kahubog.\n\n31 Apang tan-awa, ang mga Nefinhon indi mahinay sa pagdumdum sang Ginuo nga ila Dios sa sining ila tion sang pag-antos. Indi sila madakpan sa ila mga siod; huo, indi sila mag-inom sang ila alak, luwas lang nga ila anay ihatag sa pila ka mga bihag nga mga Lamanhon.\n\n32 Kag gani mainandamon sila nga wala sing hilo nga mapainom sa ila; kay kon ang ila bino maghilo sing isa ka Lamanhon magahilo man ini sang isa ka Nefinhon; kag gani gintilawan nila ang tanan nila nga mga ilimnon.\n\n33 Kag karon natabo ini nga kinahanglan ni Moroni nga maghimo sang mga pagpanghanda sa pagsalakay sang siyudad sang Morianton; kay tan-awa, ang mga Lamanhon, paagi sa ila pag-obra, nagpamakod sang siyudad sang Morianton tubtob nga ini nangin tuman kalig-on nga pamakod.\n\n34 Kag dalayon sila nga nagadala sang bag-o nga mga puwersa sa sina nga siyudad, kag bag-o man nga mga reserba sang mga panigana.\n\n35 Kag gani natapos ang ika-beynte nuebe nga tuig sang pagginahum sang mga hukom sa katawhan ni Nefi.\n\n", "alma 56": "[center][font_size=26]Kapitulo 56[/font_size][/center]\n\n[i]Si Helaman nagpadala sing isa ka sulat kay Moroni, nga nagasaysay sang kahimtangan sang giyera batok sa mga Lamanhon—Sanday Antipus kag Helaman nakaangkon sing dako nga kadalag-an batok sa mga Lamanhon—Ang duha ka libo ka lamharon nga mga anak nga lalaki ni Helaman nakig-away sing may milagroso nga gahum, kag wala sing isa sa ila nga napatay. Bersikulo 1, mga 62 B.C.; mga bersikulo 2–19, mga 66 B.C.; kag mga bersikulo 20–57, mga 65–64 B.C.[/i]\n\n1 Kag natabo ini, sa pagsugod sang ika-treinta nga tuig sang pagginahum sang mga hukom, sa ika-duha nga adlaw sa una nga bulan, si Moroni nakabaton sing isa ka sulat halin kay Helaman nga nagapahayag sang mga kahimtangan sang katawhan sa sina nga bahin sang duta.\n\n2 Kag amo ini ang mga pulong nga iya ginsulat nga nagasiling: Labing pinalangga ko nga utod nga Moroni, kag utod man sa Ginuo kag sa mga pag-antos sa aton pagpakig-away; tan-awa, pinalangga ko nga utod, may pila ako ka bagay nga isugid parte sa amon pagpakig-away sa sini nga bahin sang kadutaan.\n\n3 Tan-awa, duha ka libo ka mga anak nga lalaki sadtong mga tawo nga gindala ni Amon halin sa duta sang Nefi—karon nahibal-an mo nga ang mga ini mga kaliwat ni Laman, nga kamagulangan nga anak nga lalaki sang aton amay nga si Lehi;\n\n4 Karon indi ko na kinahanglan nga isaysay liwat sa imo ang parte sa ila mga tradisyon ukon sa ila pagkawala’y pagtuo kay nakahibalo ka parte sining tanan nga butang—\n\n5 Gani tama na sa akon nga sugiran ko ikaw nga duha ka libo sining mga pamatan-on ang nagkapot sang ila mga armas sa giyera, kag luyag nga ako ang mangin lider nila; kag nagtindog kami agud pangapinan ang aton pungsod.\n\n6 Kag karon nakahibalo ka man parte sa kasugtanan nga ginhimo sang ila mga amay, nga indi sila magkapot sang ila mga armas sa giyera batok sa ila mga kauturan agud magpaagay sang dugo.\n\n7 Apang sa ika-beynte sais nga tuig, sang nakita nila ang aton mga pag-antos kag ang aton mga kabudlayan para sa ila, naghana na sila nga gub-on ang kasugtanan nga ila ginhimo kag magkapot sang ila mga armas sa giyera agud pangapinan kita.\n\n8 Apang indi ko sila pagtugotan nga gub-on nila ini nga kasugtanan nga ila ginhimo, nga nagapati nga ang Dios magapabakod sa aton, sa bagay nga indi kita mag-antos sing dugang tungod sang pagtuman sang panumpa nga ila ginhimo.\n\n9 Apang tan-awa, yari ang isa ka butang nga sa diin makaagom kita sang dako nga kalipay. Kay tan-awa, sa ika-beynte sais nga tuig, ako, si Helaman, naglakat sa pagpanguna sining duha ka libo ka mga pamatan-on padulong sa siyudad sang Judea, agud magbulig kay Antipus, nga imo pinili nga lider sang katawhan sa sina nga bahin sang duta.\n\n10 Kag gintingob ko ang akon duha ka libo ka mga anak, (kay nagakaangay sila nga tawagon nga mga anak) sa kasoldadohan ni Antipus, nga sa amo nga kusog si Antipus nagkasadya sing tuman; kay tan-awa, ang iya kasoldadohan nabuhinan sang mga Lamanhon tungod ang ila mga puwersa nakapatay sang madamo gid sang aton mga tinawo, nga sa amo nga rason may kabangdanan kita sa pagkalisud.\n\n11 Apang, mahimo naton nga mapaumpawan ang aton mga kaugalingon sa sining kamatuoran, nga nagkalamatay sila sa kawsa sang ila pungsod kag sang ila Dios, huo, kag malipayon sila.\n\n12 Kag ang mga Lamanhon naghawid pa gid sang madamo bilang mga bihag, ang tanan sa mga ini mga puno nga kapitan, kay wala sila sing iban pa nga ginbilin nga buhi. Kag ginahunahuna naton nga yara sila sa sini nga tion sa duta sang Nefi; ina kon wala sila pagpamatya.\n\n13 Kag karon amo ini ang mga siyudad nga gin-agaw sang mga Lamanhon paagi sa pagpaagay sang dugo sang madamo kaayo sang aton isganan nga mga tinawo:\n\n14 Ang duta sang Manti, ukon ang siyudad sang Manti, kag ang siyudad sang Zisrom, kag ang siyudad sang Cumeni, kag ang siyudad sang Antipara.\n\n15 Kag amo ini ang mga siyudad nga ila naangkon sang mag-abot ako sa siyudad sang Judea; kag nasalapoan ko si Antipus kag ang iya mga tinawo nga nagapangabudlay sa bug-os nila nga kusog agud pamakuran ang siyudad.\n\n16 Huo, ginlapyo sila sa lawas kag amo man sa espiritu, kay nagpakig-away sila sing may kaisog sa adlaw kag nagpangabudlay sa gab-i agud amligan ang ila mga siyudad; kag gani nagbatas sila sang dako nga mga pag-antos sang tagsa ka sahi.\n\n17 Kag karon desidido sila nga magdaug sa sini nga lugar ukon mapatay; gani may rason ka sa pagpati nga ining diutay nga puwersa nga akon gindala, huo, inang akon mga anak, naghatag sa ila sing dako nga mga paglaum kag tuman nga kalipay.\n\n18 Kag karon natabo ini nga sang nakita sang mga Lamanhon nga nakabaton si Antipus sing mas dako nga kusog sa iya kasoldadohan, napilitan sila paagi sa mga sugo ni Ammoron nga indi magsalakay batok sa siyudad sang Judea, ukon batok sa amon, agud magpakig-away.\n\n19 Kag gani ginpakamaayo kami sang Ginuo; kay kon nagsalakay sila sa amon sa sining amon kahuyang ayhan napamatay nila ang amon diutay nga kasoldadohan; apang gani naamligan kami.\n\n20 Ginsugo sila ni Ammoron nga amligan ang mga siyudad nga ila naagaw. Kag gani natapos ang ika-beynte sais nga tuig. Kag sa pagsugod sang ika-beynte siyete nga tuig nahanda na namon ang amon siyudad kag ang amon mga kaugalingon sa pagpangapin.\n\n21 Karon luyag namon nga ang mga Lamanhon ang magsalakay sa amon; kay indi namon luyag nga salakayon sila sa ila mga pamakod.\n\n22 Kag natabo ini nga nagbutang kami sing mga espiya sa palibot, agud bantayan ang mga giho sang mga Lamanhon, agud nga indi sila makalabay sa amon sa gab-i ukon sa adlaw agud magsalakay sa iban pa namon nga mga siyudad nga yara sa norte.\n\n23 Kay nahibal-an namon sa amo nga mga siyudad indi sila tuman kabakod agud sugataon sila; gani naghandum kami, nga kon maglabay sila sa amon, nga salakayon sila sa ila likod, kag gani awayon sila sa likod sa amo man nga tion nga ginasugata sila sa atubang. Naghunahuna kami nga madaug namon sila; apang tan-awa, napaslawan kami sa sining amon handum.\n\n24 Wala sila nangisog nga maglabay sa amon upod ang ila bug-os nga kasoldadohan, kag wala man sila nangisog upod ang isa lang ka bahin sini, kay basi indi sila tuman kabakod kag mapierde sila.\n\n25 Wala man sila nangisog sa pagsulong batok sa siyudad sang Zarahemla; kag wala man sila nangisog sa pagtabok sa ilaya sang Sidon padulong sa siyudad sang Nefias.\n\n26 Kag gani, paagi sa ila mga puwersa, desidido sila sa pag-amlig sinang mga siyudad nga ila naangkon.\n\n27 Kag natabo ini sa ika-duha nga bulan sini nga tuig, may gindala sa amon nga madamo nga panigana halin sa mga amay sang akon duha ka libo ka mga anak.\n\n28 Kag amo man may ginpadala nga duha ka libo ka tawo sa amon halin sa duta sang Zarahemla. Kag gani nakahanda kami sing napulo ka libo ka tawo, kag mga panigana para sa ila, kag para man sa ila mga asawa kag sa ila mga anak.\n\n29 Kag ang mga Lamanhon, nga nakakita sang amon puwersa nga nagadugang adlaw-adlaw, kag sang mga panigana nga nagaabot para sa amon suporta, nagsugod sila nga magkahadlok, kag nagsugod sa pagsalakay sing hinali, kon mahimo nga untaton ang amon pagbaton sang mga panigana kag kusog.\n\n30 Karon sang nakita namon nga ang mga Lamanhon nagsugod nga indi mapahamtang sa sini nga paagi, luyag namon nga maghimo sing isa ka taktika nga makaapekto sa ila; gani nagsugo si Antipus nga maglakat ako upod ang akon lamharon nga mga anak sa kaingod nga siyudad, nga daw nagadala kami sing mga panigana sa kaingod nga siyudad.\n\n31 Kag magalakat kami malapit sa siyudad sang Antipara, nga daw magakadto kami sa masunod nga siyudad, sa mga dulonan malapit sa baybayon.\n\n32 Kag natabo ini nga naglakat kami, nga daw dala ang amon nga panigana, agud magkadto sa sina nga siyudad.\n\n33 Kag natabo ini nga si Antipus naglakat upod ang isa ka bahin sang iya kasoldadohan, nga ginbilin ang iban agud amligan ang siyudad. Apang wala sia naglakat tubtob nga nakahalin na ako upod ang akon diutay nga kasoldadohan, kag nakaabot na malapit sa siyudad sang Antipara.\n\n34 Kag karon, sa siyudad sang Antipara napahamtang ang pinakamabakod nga kasoldadohan sang mga Lamanhon; huo, ang pinakamadamo.\n\n35 Kag natabo ini nga sang napahibalo sila sang ila mga espiya, naglakat sila upod ang ila kasoldadohan kag nagsulong batok sa amon.\n\n36 Kag natabo ini nga nalagyo kami sa ila atubang, pa-norte. Kag gani napahilayo namon ang labing mabakod nga kasoldadohan sang mga Lamanhon;\n\n37 Huo, bisan malayo-layo na, sa bagay nga sang nakita nila ang kasoldadohan ni Antipus nga nagalagas sa ila, sa ila kusog, wala sila nagliso pa-tuo ukon pa-wala, kundi nga nagpadayon sang ila pagsulong sing tadlong padulong sa amon; kag, pareho sang amon nahunahuna, nagtuyo sila sa pagpamatay sa amon antes sila malab-ot ni Antipus, kag ini agud nga indi sila malikupan sang amon katawhan.\n\n38 Kag karon si Antipus, sang nakita nga ara kami sa peligro, nagpadasig sang pagsulong sang iya kasoldadohan. Apang tan-awa, gab-i sadto; gani wala sila nakalab-ot sa amon, kag wala man si Antipus nakalab-ot sa ila; gani nagkampo kami para sa gab-i.\n\n39 Kag natabo ini nga antes magkaagahon, tan-awa, ang mga Lamanhon nagalagas na sa amon. Karon indi kami tuman kabakod agud magpakig-away sa ila; huo, indi ako magtugot nga ang akon lamharon nga mga anak mahulog sa ila mga kamot; gani nagpadayon kami sa amon paglakat, kag naglakat kami pakadto sa kamingawan.\n\n40 Karon wala sila nangisog sa pagliso sa tuo ukon sa wala kay basi malikupan sila; kag indi man ako magliso sa tuo ukon sa wala kay basi malab-ot nila ako, kag indi kami makabato sa ila, kundi nga magkalamatay kami, kag makapalagyo sila; kag gani nagpalagyo kami sa bilog sina nga adlaw padulong sa kamingawan, bisan tubtob nga magdulom.\n\n41 Kag natabo ini nga sa liwat, sang mag-abot ang kasanag sang aga nakit-an namon ang mga Lamanhon nga nagahilapit na sa amon, kag nalagyo kami sa ila atubang.\n\n42 Apang natabo ini nga wala pa naglawig ang ila paglagas sa amon sang nagdulog sila; kag sa aga ini sang ika-tatlo nga adlaw sang ika-pito nga bulan.\n\n43 Kag karon, kon nalab-ot sila ni Antipus wala kami nakahibalo, apang nagsiling ako sa akon mga tinawo: Tan-awa, wala kita nakahibalo nga basi nagdulog sila sa tuyo nga pasalakayon kita batok sa ila, agud nga madakpan nila kita sa ila siod;\n\n44 Gani ano ang inyo masiling, mga anak ko, atubangon bala ninyo sila agud magpakig-away?\n\n45 Kag karon ginasiling ko sa imo, pinalangga kong utod nga Moroni, nga wala pa gid ako nakakita sang sa pagkadako nga kaisog, wala, wala sa tanan nga Nefinhon.\n\n46 Kay pareho nga ginatawag ko sila halin pa sadto nga akon mga anak (kay sila tanan tuman pa kalamharon) sa amo man nagsiling sila sa akon: Amay, tan-awa ang aton Dios upod sa aton, kag indi sia magtugot nga malaglag kita; gani malakat kita; indi naton pagpamatyon ang aton mga kauturan kon indi nila kita paghilabtan; gani malakat kita, kay basi madaug nila ang kasoldadohan ni Antipus.\n\n47 Karon wala pa gid sila makapakig-away halin sadto, apang wala sila nahadlok sa kamatayon; kag mas nahunahuna pa nila ang kahilwayan sang ila mga amay sangsa ila mga kabuhi; huo, gintudloan sila sang ila mga iloy, nga kon indi sila magduhaduha, pagaluwason sila sang Dios.\n\n48 Kag ginsaysay nila sa akon ang mga pulong sang ila mga iloy nga nagasiling: Wala kami nagaduhaduha nga nahibal-an ini sang amon mga iloy.\n\n49 Kag natabo ini nga nagbalik ako upod ang akon duha ka libo batok sining mga Lamanhon nga naglagas sa amon. Kag karon tan-awa, nalab-ot sila sang mga kasoldadohan ni Antipus, kag nagsugod ang isa ka makakululba nga inaway.\n\n50 Ang kasoldadohan ni Antipus nga ginakapoy, tungod sang ila malawig nga paglakat sa tuman kalip-ot nga tion, nagahana na nga mahulog sa mga kamot sang mga Lamanhon; kag kon wala ako makabalik upod ang akon duha ka libo natuman kuntani nila ang ila katuyoan.\n\n51 Kay si Antipus nalaglag sa espada, kag madamo sang iya mga lider, tungod sang ila kakapoy, nga gintuga sang kadasigon sang ila paglakat—gani ang mga tinawo ni Antipus, nga nagtalang-talang tungod sang pagkalaglag sang ila mga lider, nagsugod sa pag-isol sa atubang sang mga Lamanhon.\n\n52 Kag natabo ini nga nagpakaisog ang mga Lamanhon, kag nagsugod sa paglagas sa ila; kag gani ang mga Lamanhon nagalagas sa ila sa dako nga kabaskog sang makalab-ot si Helaman sa ila likod upod ang iya duha ka libo, kag nagsugod sa pagpamatay sa ila sing tuman, sa bagay nga ang bug-os nga kasoldadohan sang mga Lamanhon nagdulog kag nagliso sa pagsalakay kay Helaman.\n\n53 Karon sang nakita sang katawhan ni Antipus nga nagliso ang mga Lamanhon, ginpanipon nila ang ila mga tinawo kag nagsalakay liwat sa likod sang mga Lamanhon.\n\n54 Kag karon natabo ini nga kami, ang katawhan ni Nefi, ang katawhan ni Antipus, kag ako upod ang akon duha ka libo, naglikop sa mga Lamanhon, kag ginpamatay sila; huo, sa bagay nga napilitan sila sa pagtugyan sang ila mga armas sa giyera kag sang ila man mga kaugalingon bilang mga bihag sa giyera.\n\n55 Kag karon natabo ini nga sang naampo na nila ang ila mga kaugalingon sa amon, tan-awa, gin-isip ko ang mga pamatan-on nga nagpakig-away upod sa akon, nga nagakahadlok nga basi madamo sa ila ang nagkalamatay.\n\n56 Apang tan-awa, sa akon dako nga kalipay, wala sing isa sa ila ang nalaglag sa duta; huo, nakig-away sila nga pareho nga may kusog sang Dios; huo, wala pa gid sing may nahibal-an nga mga tawo nga nakig-away nga may amo kamilagroso nga kusog; kag upod ang amo kabaskog nga gahum nagsalakay sila sa mga Lamanhon, sa bagay nga hinadlokan sila sa ila; kag sa sini nga kabangdanan gintugyan sang mga Lamanhon ang ila mga kaugalingon bilang mga bihag sa giyera.\n\n57 Kag tungod wala kami sing lugar para sa amon mga bihag, nga mabantayan namon sila agud matago sila halin sa mga kasoldadohan sang mga Lamanhon, gani ginpadala namon sila sa duta sang Zarahemla, kag isa ka bahin sadtong mga tinawo nga wala napatay ni Antipus, upod sa ila; kag ang nagkalabilin gindala ko kag ginsimpon sila sa akon lamharon nga mga Amonhon, kag ginsugdan ang amon paglakat pabalik sa siyudad sang Judea.\n\n", "alma 57": "[center][font_size=26]Kapitulo 57[/font_size][/center]\n\n[i]Ginsugid ni Helaman ang pagkaagaw sang Antipara kag ang pag-ampo kag sang ulihi ang pagpangapin sang Cumeni—Ang iya lamharon nga mga Amonhon maisog nga nakig-away; ang tanan nagkalapilasan, apang wala sing napatay—Si Gid nagbalita sang pagpamatay kag sang pagkapalagyo sang mga bihag nga mga Lamanhon. Mga 63 B.C.[/i]\n\n1 Kag karon natabo ini nga nakabaton ako sing isa ka sulat halin kay Ammoron, ang hari, nga nagapahayag nga kon ihatag ko ang mga bihag sa giyera nga amon nadakpan nga ihatag niya ang siyudad sang Antipara sa amon.\n\n2 Apang ginpadal-an ko sing isa ka sulat ang hari, nga sigurado kami nga nagakaigo ang amon mga puwersa sa pagkuha sang siyudad sang Antipara paagi sa amon kusog; kag ang paghatag sang mga bihag sa baylo sinang siyudad makabig nga kabuangan para sa amon, kag ihatag lamang namon ang amon mga bihag sa binayluhanay.\n\n3 Kag ginbalibaran ni Ammoron ang akon sulat kay indi sia makigbayluhanay sang mga bihag; gani nagsugod kami sa paghimo sang mga pagpanghanda sa pagsalakay sa siyudad sang Antipara.\n\n4 Apang ang katawhan sang Antipara nagbiya sa siyudad, kag nagpinalagyo padulong sa ila iban pa nga mga siyudad, nga ila nasakop, agud pamakuran ang mga ini; kag ang siyudad sang Antipara nahulog sa amon mga kamot.\n\n5 Kag gani natapos ang ika-beynte otso nga tuig sang pagginahum sang mga hukom.\n\n6 Kag natabo ini nga sa pagsugod sang ika-beynte nuebe nga tuig, nakabaton kami sang mga panigana, kag amo man sing dugang pa gid sa amon kasoldadohan, halin sa duta sang Zarahemla, kag halin sa kadutaan sa palibot, sa kadamuon nga anum ka libo ka mga lalaki, wala’y labot sa sisenta ka mga anak nga lalaki sang mga Amonhon nga nag-abot agud magbuylog sa ila mga kauturan, ang akon diutay nga guban sang duha ka libo. Kag karon tan-awa, mabakod kami, huo, kag may madamo man kami sang mga panigana nga gindala sa amon.\n\n7 Kag natabo ini nga luyag namon nga sugdan ang pagpakig-away sa kasoldadohan nga ginbutang agud pangapinan ang siyudad sang Cumeni.\n\n8 Kag karon tan-awa, ipakita ko sa imo nga wala madugayi natuman ang amon handum; huo, paagi sa amon mabakod nga puwersa, ukon paagi sa isa ka bahin sang amon mabakod nga puwersa, ginlibutan namon, sa kagab-ihon, ang siyudad sang Cumeni, antes gid lang sila magbaton sang mga panigana.\n\n9 Kag natabo ini nga nagkampo kami sa palibot sang siyudad sa sulod sang madamo nga mga gab-i; apang nagtulog kami sa amon mga espada, kag nagtalana sang mga bantay, agud ang mga Lamanhon indi makakadto sa amon sa gab-i kag pamatyon kami, nga ila gintilawan sa madamo na nga beses; apang sa makapila ka beses nga ila ini gintilawan nag-agay ang ila dugo.\n\n10 Sa kadugayan ang ila mga panigana nag-abot, kag naghana na sila sa pagsulod sa siyudad sa gab-i. Kag kami, imbes nga mga Lamanhon, mga Nefinhon; gani, ginpangdakop namon sila kag ginkuha ang ila mga panigana.\n\n11 Kag bisan pa nga ang mga Lamanhon nautdan sang ila suporta suno sa sini nga paagi, determinado sila gihapon sa pagdumala sang siyudad; gani nangin kinahanglanon nga kuhaon namon inang mga panigana kag ipadala ang mga ini sa Judea, kag ang amon mga bihag sa duta sang Zarahemla.\n\n12 Kag natabo ini nga indi madamo nga inadlaw ang naglabay antes ang mga Lamanhon nagsugod nga madulaan sang tanan nga paglaum sang panabang; gani gin-ampo nila ang siyudad sa amon mga kamot; kag sa sini natuman namon ang amon mga plano sa pag-angkon sang siyudad sang Cumeni.\n\n13 Apang natabo ini nga ang amon mga bihag tuman kadamo sa bagay nga, sa pihak sang kadakuon sang amon kadamuon, napilitan kami sa paggamit sang tanan namon nga puwersa agud bantayan sila, ukon pamatyon sila.\n\n14 Kay tan-awa, nagapalagyo sila nga tuman kadamo, kag nagapakig-away paagi sa mga bato, kag paagi sa mga inuglampos, ukon bisan ano nga butang nga makaptan sang ila mga kamot, sa bagay nga nakapatay kami sing kapin sa duha ka libo sa ila pagkatapos nga gin-ampo nila ang ila mga kaugalingon bilang mga bihag sa giyera.\n\n15 Gani nangin kinahanglanon para sa amon, nga dapat namon tapuson ang ila mga kabuhi, ukon bantayan sila, nga ang espada sa kamot, padulhog sa duta sang Zarahemla; kag ang amon man mga panigana haluson nga makaigo sa amon kaugalingon nga katawhan, bisan pa inang nakuha namon sa mga Lamanhon.\n\n16 Kag karon, sa sinang tuman kabudlay nga mga sirkumstansya, nangin tuman kaseryoso nga bagay ang magpamat-od parte sining mga bihag sa giyera; apang, nagdesisyon kami nga ipadala sila padulhog sa duta sang Zarahemla; gani nagpili kami sing isa ka bahin sang amon mga tinawo, kag ginhatagan sila sing awtoridad sa amon mga bihag nga magdulhog sa duta sang Zarahemla.\n\n17 Apang natabo ini nga pagkaaga nagbalik sila. Kag karon tan-awa, wala kami namangkot sa ila parte sa mga bihag; kay tan-awa, ang mga Lamanhon nagasalakay sa amon, kag nagbalik sila sa igo nga panahon sa pagluwas sa amon halin sa pagkahulog sa ila mga kamot. Kay tan-awa, si Ammoron nagpadala para sa ila suporta sang bag-o nga mga panigana kag dako pa gid nga kasoldadohan sang mga lalaki.\n\n18 Kag natabo ini nga yadtong mga tinawo nga amon ginpadala upod sa mga bihag nakaabot sa igo nga panahon agud punggan sila tungod nagahana na sila nga daugon kami.\n\n19 Apang tan-awa, ang akon diutay nga guban sang duha ka libo kag sisenta nakig-away sing tuman kabangis; huo, malig-on sila sa atubang sang mga Lamanhon, kag naghatag sing kamatayon sa tanan nga nakig-away sa ila.\n\n20 Kag sang ang nabilin sang amon kasoldadohan nagahana na sa pag-isol sa atubang sang mga Lamanhon, tan-awa, ang duha ka libo kag sisenta malig-on kag wala’y kahadlok.\n\n21 Huo, kag nagtuman sila kag nagtinguha sa paghikot sang tagsa ka pulong sang sugo sing sibo gid; huo, kag bisan suno sa ila pagtuo nahimo ini sa ila; kag nadumduman ko ang mga pulong nga ila ginsiling sa akon nga gintudlo sang ila mga iloy sa ila.\n\n22 Kag karon tan-awa, ining akon mga anak, kag yadtong mga tinawo nga ginpili nga dal-on ang mga bihag, ang ginkautangan namon sining dako nga kadalag-an; kay amo ini sila ang nagpierde sa mga Lamanhon; gani napanabog sila pabalik sa siyudad sang Manti.\n\n23 Kag nahuptan namon ang aton siyudad nga Cumeni, kag wala tanan malaglag paagi sa espada; apang, nakaagom kami sang dako nga kapierdihan.\n\n24 Kag natabo ini nga pagkatapos nga nagpinalagyo ang mga Lamanhon, naghatag ako gilayon sang mga sugo nga ang akon mga tinawo nga napilasan dapat nga panguhaon halin sa mga nagkalamatay, kag nagsugo nga ang ila mga pilas dapat nga mabulong kag mabugkosan.\n\n25 Kag natabo ini nga may duha ka gatos, halin sa akon duha ka libo kag sisenta, nga nagkalalipong tungod sang kakulang sang dugo; apang, suno sa kaayo sang Dios, kag sa amon dako nga katingala, kag amo man sa kalipay sang amon bug-os nga kasoldadohan, wala sing isa sa ila nga napatay; huo, kag wala man sing isa sa ila nga wala nakabaton sang madamo nga pilas.\n\n26 Kag karon, ang pagkaamlig sa ila makatilingalahan sa amon bug-os nga kasoldadohan, huo, nga maluwas sila samtang may isa ka libo sang amon mga kauturan nga nagkalamatay. Kag husto lang nga ginapatungod namon ini sa milagroso nga gahum sang Dios, tungod sang ila tuman nga pagtuo sa sinang gintudlo sa ila nga amo ang patihan—nga may isa ka matarong nga Dios, kag kon sin-o man ang wala nagaduhaduha, nga pagaamligan sila sang iya makatilingala nga gahum.\n\n27 Karon amo ini ang pagtuo sining akon mga ginatumod; lamharon sila, kag ang ila mga kaisipan malig-on, kag ginabutang nila ang ila pagsalig sa Dios sing dalayon.\n\n28 Kag karon natabo ini nga pagkatapos nga natatap namon ang amon pilason nga mga tinawo, kag napanglubong ang amon mga patay kag ang mga patay man sang mga Lamanhon, nga madamo, tan-awa, namangkot kami kay Gid parte sa mga bihag nga ila ginsugdan sa pagpadulhog upod sa ila sa duta sang Zarahemla.\n\n29 Karon si Gid ang puno nga kapitan sang guban nga pinili nga magbantay sa ila padulhog sa duta.\n\n30 Kag karon, amo ini ang mga pulong nga ginsiling ni Gid sa akon: Tan-awa, nagsugod kami sa pagdulhog padulong sa duta sang Zarahemla upod ang amon mga bihag. Kag natabo ini nga nasugat-an namon ang mga espiya sang aton mga kasoldadohan nga ginpadala agud magbantay sang kampo sang mga Lamanhon.\n\n31 Kag nagsinggit sila sa amon nga nagasiling—Tan-awa, ang mga kasoldadohan sang mga Lamanhon nagalakat padulong sa siyudad sang Cumeni; kag tan-awa, salakayon nila sila, huo, kag laglagon ang aton katawhan.\n\n32 Kag natabo ini nga ang amon mga bihag nakabati sang ila sininggit nga nagtuga sa ila nga magpakaisog; kag nag-alsa sila sa pagrebelde batok sa amon.\n\n33 Kag natabo ini, tungod sang ila pagrebelde ginpahanabo namon nga magtupa ang amon mga espada sa ila. Kag natabo ini nga nagdulungan sila sa pagsugata sa amon mga espada, nga sa diin, ang mas madamo sa ila nagkalamatay; kag ang nagkalabilin sa ila nakalusot kag nagpinalagyo halin sa amon.\n\n34 Kag tan-awa, sang nakapalagyo sila kag indi na namon sila malab-ot, madasig kami nga naglakat padulong sa siyudad sang Cumeni; kag tan-awa, igo-igo gid ang amon pag-abot agud mahimo namon nga mabuligan ang amon mga kauturan sa pag-amlig sang siyudad.\n\n35 Kag tan-awa, naluwas kami liwat halin sa mga kamot sang amon mga kaaway. Kag bulahan ang ngalan sang aton Dios; kay tan-awa, sia amo ang nagluwas sa amon; huo, nga naghimo sining dako nga butang para sa amon.\n\n36 Karon natabo ini nga sang ako, si Helaman, nakabati sining mga pulong ni Gid, napuno ako sang tuman kadako nga kalipay tungod sang kaayo sang Dios sa pag-amlig sa amon, agud nga indi kami tanan malaglag; huo, kag nagasalig ako nga ang mga kalag nila nga nagkalamatay nakasulod na sa palahuwayan sang ila Dios.\n\n", "alma 58": "[center][font_size=26]Kapitulo 58[/font_size][/center]\n\n[i]Naagaw nanday Helaman, Gid, kag Teomner ang siyudad sang Manti paagi sa taktika—Ang mga Lamanhon nag-isol—Ang mga anak nga lalaki sang katawhan ni Amon naamligan sang nagtindog sila nga malig-on sa pagpangapin sang ila kahilwayan kag pagtuluohan. Mga 63–62 B.C.[/i]\n\n1 Kag tan-awa, karon natabo ini nga ang amon madason nga tuyo amo ang pagkuha sang siyudad sang Manti; apang tan-awa, wala sing paagi nga mapagwa namon sila sa siyudad paagi sa amon diutay nga mga guban. Kay tan-awa, nadumduman nila inang amon ginhimo sang una; gani indi na namon sila maganyat palayo sa ila mga pamakod.\n\n2 Kag tuman sila kadamo sangsa amon kasoldadohan sa bagay nga wala kami nangisog nga atubangon kag salakayon sila sa ila mga pamakod.\n\n3 Huo, nangin kinahanglanon nga gamiton namon ang amon mga tinawo sa pagdumala sinang mga bahin sang duta nga nabawi namon ang pagpanag-iya; gani nangin kinahanglanon nga maghulat kami, agud makabaton kami sing dugang nga puwersa halin sa duta sang Zarahemla kag bag-o man nga mga panigana.\n\n4 Kag natabo ini nga nagpadala ako sing isa ka emisaryo sa gobernador sang amon duta agud mapahibalo sa iya ang parte sa kahimtangan sang amon katawhan. Kag natabo ini nga naghulat kami nga magbaton sang mga panigana kag kusog halin sa duta sang Zarahemla.\n\n5 Apang tan-awa, diutay lang ang nangin kapuslanan sini sa amon; kay ang mga Lamanhon nagabaton man sang dalagko nga kusog adlaw-adlaw, kag madamo man nga panigana; kag gani amo ini ang amon kahimtangan sa sini nga tion.\n\n6 Kag ang mga Lamanhon nagasalakay sing hinali batok sa amon sa nagkalain-lain nga tion, nga nagagamit sang taktika agud laglagon kami; apang indi kami makasalakay sa ila tungod sang ila mga kuta kag sang ila mga pamakod.\n\n7 Kag natabo ini nga naghulat kami sa sining mabudlay nga mga sirkumstansya sa sulod sang madamo nga binulan, bisan tubtob nga halos magkalamatay na kami tungod sang kakulang sang pagkaon.\n\n8 Apang natabo ini nga nakabaton kami sing pagkaon, nga ginguwardiyahan padulong sa amon sing kasoldadohan sang duha ka libo ka tinawo nga nagbulig sa amon; kag amo lamang ini ang bulig nga amon nabaton, agud pangapinan ang amon kaugalingon kag ang amon pungsod halin sa pagkahulog sa mga kamot sang amon mga kaaway, huo, agud magpakig-away batok sa kaaway nga indi maisip.\n\n9 Kag karon ang kabangdanan sining amon mga kabudlayan, ukon ang kabangdanan kon ngaa wala sila nagpadala sing dugang nga puwersa sa amon, wala kami makahibalo; gani nagkasubo kami kag napuno man sang kahadlok, nga basi kon ano nga paagi ang mga paghukom sang Dios magtupa sa amon duta, nga magresulta sa amon pagkatumba kag lubos nga kalaglagan.\n\n10 Gani ginbubo namon ang amon mga kalag sa pagpangamuyo sa Dios, nga pabakuron niya kami kag luwason kami halin sa mga kamot sang amon mga kaaway, huo, kag hatagan man kami sing kusog agud padayon nga mangin amon ang amon mga siyudad, kag ang amon mga kadutaan, kag ang amon mga ginapanag-iyahan, para sa suporta sang amon katawhan.\n\n11 Huo, kag natabo ini nga ang Ginuo nga amon Dios nagbisita sa amon upod ang mga pagpasalig nga luwason niya kami; huo, sa bagay nga naghambal sia sing paghidaet sa amon mga kalag, kag naghatag sa amon sing dako nga pagtuo, kag nagpahanabo sa amon nga maglaum kami para sa amon kaluwasan sa iya.\n\n12 Kag nagpakaisog kami upod ang amon diutay nga puwersa nga amon nabaton, kag determinado gid nga daugon ang amon mga kaaway, kag padayon nga huptan ang amon mga kadutaan, kag ang amon mga ginapanag-iyahan, kag ang amon mga asawa, kag ang amon mga anak, kag ang kawsa sang amon kahilwayan.\n\n13 Kag gani nagsulong kami sa amon bug-os nga kusog batok sa mga Lamanhon nga yara sa siyudad sang Manti; kag nagpatindog kami sang amon mga tolda sa kilid sang kamingawan nga malapit sa siyudad.\n\n14 Kag natabo ini nga pagkaaga, nga sang nakita sang mga Lamanhon nga yara kami sa mga dulonan sa tupad sang kamingawan nga malapit sa siyudad, nga nagpadala sila sang ila mga espiya sa palibot namon agud nga mahibal-an nila ang kadamuon kag ang kusog sang amon kasoldadohan.\n\n15 Kag natabo ini nga sang nakita nila nga indi kami mabakod, suno sa amon kadamuon, kag nagakahadlok nga mautod namon ang ila suporta luwas lang kon magpakig-away sila batok sa amon kag pamatyon kami, kag nagahunahuna man nga madali lang nila kami nga malaglag paagi sa ila madamo nga kasoldadohan, gani nagsugod sila sa paghimo sang mga pagpanghanda agud magsalakay batok sa amon.\n\n16 Kag sang nakita namon nga nagahimo sila sang mga pagpanghanda agud magsalakay batok sa amon, tan-awa, nagsugo ako nga si Gid, upod ang pila lang ka tinawo, magpanago sa kamingawan, kag amo man nga si Teomner kag pila lang ka tinawo magpanago man sa kamingawan.\n\n17 Karon si Gid kag ang iya mga tinawo yara sa tuo kag ang iban yara sa wala; kag sang nakapanago na sila, tan-awa, nagpabilin ako, upod sa nabilin sang akon kasoldadohan, sa sinang amo man nga lugar nga sa diin kami una nga nagpatindog sang amon mga tolda tubtob sa tion nga magsalakay ang mga Lamanhon agud magpakig-away.\n\n18 Kag natabo ini nga ang mga Lamanhon nagsalakay upod ang ila tuman kadamo nga kasoldadohan batok sa amon. Kag sang nagapalapit na sila kag nagahana na sa pagsalakay sa amon paagi sa espada, nagsugo ako nga ang akon mga tinawo, yadtong mga kaupod nakon, mag-isol padulong sa kamingawan.\n\n19 Kag natabo ini nga ginsunod kami sang mga Lamanhon sing tuman kadasig, kay luyag gid nila nga malab-ot kami agud pamatyon nila kami; gani ginsunod nila kami sa kamingawan; kag naglabay kami sa tunga nanday Gid kag Teomner, sa bagay nga wala sila matukibi sang mga Lamanhon.\n\n20 Kag natabo ini nga sang nakalabay na ang mga Lamanhon, ukon sang nakalabay ang kasoldadohan, nagguluwa sanday Gid kag Teomner halin sa ila sekreto nga mga lugar, kag ginbalabagan ang mga espiya sang mga Lamanhon agud indi sila makabalik sa siyudad.\n\n21 Kag natabo ini nga sang nabalabagan na nila sila, nagdalagan sila padulong sa siyudad kag ginsalakay ang mga bantay nga nabilin sa pagbantay sa siyudad, sa bagay nga ginpamatay nila sila kag gin-agaw ang siyudad.\n\n22 Karon nahimo ini tungod gintugotan sang mga Lamanhon ang ila bug-os nga kasoldadohan, luwas sa pila ka mga bantay lamang, nga madala palayo sa kamingawan.\n\n23 Kag natabo ini nga paagi sa amo nga pahito naangkon nanday Gid kag Teomner ang ila mga kuta. Kag natabo ini nga nagpadayon kami sa amon padulongan pagkatapos nga nakapanglakaton sing malawig sa kamingawan padulong sa duta sang Zarahemla.\n\n24 Kag sang nakita sang mga Lamanhon nga nagalakat sila padulong sa duta sang Zarahemla, nahadlok sila sing tuman, kay basi may plano nga ginhimo nga dal-on sila sa kalaglagan; gani nagsugod sila sa pag-isol liwat sa kamingawan, huo, bisan pabalik sa amo man nga alagyan nga ila ginhalinan.\n\n25 Kag tan-awa, gab-i sadto kag nagpatindog sila sang ila mga tolda, kay ang puno nga mga kapitan sang mga Lamanhon naghunahuna nga ang mga Nefinhon kinapoy tungod sang ila paglakat; kag nagahunahuna nga napanabog nila ang bug-os nga kasoldadohan gani wala sila naghunahuna parte sa siyudad sang Manti.\n\n26 Karon natabo ini nga pagkagab-i, ginsugo ko ang akon mga tinawo nga indi magtulog kundi nga maglakat sila sa lain nga alagyan padulong sa duta sang Manti.\n\n27 Kag tungod sining amon paglakat sa kagab-ihon, tan-awa, pagkaaga didto na kami sa unahan sang mga Lamanhon, sa bagay nga naunahan namon sila sa pag-abot sa siyudad sang Manti.\n\n28 Kag gani natabo ini nga paagi sa sini nga taktika naagaw namon ang siyudad sang Manti nga wala sing pagpaagay sang dugo.\n\n29 Kag natabo ini nga sang nag-abot ang mga kasoldadohan sang mga Lamanhon malapit sa siyudad, kag nakita nga nakahanda kami sa pag-atubang sa ila, natingala sila sing tuman kag nagbatyag sing dako nga kahadlok, sa bagay nga nagpinalagyo sila padulong sa kamingawan.\n\n30 Huo, kag natabo ini nga ang mga kasoldadohan sang mga Lamanhon nagpinalagyo sa tanan nga bahin sini nga duta. Apang tan-awa, nagdala sila sang madamo nga babayi kag kabataan pagwa sa duta.\n\n31 Kag yadtong mga siyudad nga nakuha sadto sang mga Lamanhon, ang tanan sang mga ini yara na sa amon pagpanag-iya subong; kag ang amon mga amay kag ang amon mga babayi kag ang amon mga anak nagabalalik sa ila mga puluy-an, ang tanan luwas sadtong mga ginpangdakop nga mga bihag kag ginpangdala sang mga Lamanhon.\n\n32 Apang tan-awa, diutay ang amon mga kasoldadohan agud magdumala sang madamo kaayo nga siyudad kag dalagko kaayo nga mga pagkabutang.\n\n33 Apang tan-awa, nagasalig kami sa amon Dios nga naghatag sa amon sing kadalag-an sa sinang mga kadutaan, sa bagay nga naangkon namon inang mga siyudad kag inang mga kadutaan, nga amon mismo.\n\n34 Karon wala kami nakahibalo sang kabangdanan nga ang gobyerno wala nagahatag sa amon sing dugang nga puwersa; kag wala man yadtong mga tinawo nga nagbuylog sa amon nakahibalo kon ngaa wala kami nakabaton sing mas dako nga puwersa.\n\n35 Tan-awa, wala kami nakahibalo pero basi wala kamo magmadinalag-on, kag ginpangdala ninyo ang mga puwersa sa sina nga bahin sang duta; kon amo, indi namon luyag nga magkumod.\n\n36 Kag kon indi man amo sini, tan-awa, nagakahadlok kami nga may pila ka pagbinahinbahin sa gobyerno, sa bagay nga wala sila nagapadala sing dugang nga mga tinawo agud buligan kami; kay nahibal-an namon nga mas madamo sila sangsa sinang ila ginpadala.\n\n37 Apang, tan-awa, indi ini importante—nagasalig kami nga ang Dios magaluwas sa amon, sa pihak sang kahuyang sang amon mga kasoldadohan, huo, kag magaluwas sa amon halin sa mga kamot sang amon mga kaaway.\n\n38 Tan-awa, ini ang ika-beynte nuebe nga tuig, sa hingapusan nga bahin, kag ginapanag-iyahan na namon ang amon mga kadutaan; kag ang mga Lamanhon nagpinalagyo padulong sa duta sang Nefi.\n\n39 Kag ang mga anak nga lalaki sang katawhan ni Amon, nga akon lubos nga ginadayaw, kaupod nakon sa siyudad sang Manti; kag ginasakdag sila sang Ginuo, huo, kag ginaamligan sila halin sa pagkalaglag sa espada, sa bagay nga bisan isa sa ila wala gid sing napatay.\n\n40 Apang tan-awa, nakaagom sila sang madamo nga pilas; apang nagtindog sila sing malig-on sa sinang kahilwayan nga sa diin ginhimo sila sang Dios nga hilway; kag mahinalungon sila sa pagdumdum sang Ginuo nga ila Dios adlaw-adlaw; huo, nagatinguha sila sa pagtuman sang iya mga pagsulundan, kag sang iya mga paghukom, kag sang iya mga kasugoan sing dalayon; kag ang ila pagtuo mabakod sa mga propesiya parte sinang magaabot.\n\n41 Kag karon, pinalangga kong utod nga Moroni, kabay nga ang Ginuo nga aton Dios, nga nagtubos sa aton kag naghimo sa aton nga hilway, magaamlig sa imo sing dalayon sa iya presensya; huo, kag kabay nga pasulabihon niya ining katawhan, bisan nga makaangkon kamo sing kadalag-an sa pagpanag-iya sang tanan nga ginpang-agaw sang mga Lamanhon sa aton, nga para sa aton suporta. Kag karon, tan-awa, ginatapos ko ang akon sulat. Ako si Helaman, ang anak ni Alma.\n\n", "alma 59": "[center][font_size=26]Kapitulo 59[/font_size][/center]\n\n[i]Ginpangabay ni Moroni si Pahoran nga pabakuron ang mga puwersa ni Helaman—Gin-agaw sang mga Lamanhon ang siyudad sang Nefias—si Moroni naakig sa gobyerno. Mga 62 B.C.[/i]\n\n1 Karon natabo ini, sa ika-treinta nga tuig sang pagginahum sang mga hukom sa katawhan ni Nefi, pagkatapos nga nabaton kag nabasa ni Moroni ang sulat ni Helaman, tuman sia nga nagkasadya tungod sang kaayohan, huo, sang tuman nga kadalag-an nga naangkon ni Helaman, sa pagbawi sang mga kadutaan nga naagaw.\n\n2 Huo, kag ginpahibalo niya ini sa tanan niya nga katawhan, sa bug-os nga kadutaan sa palibot sa sinang bahin kon diin sia, agud nga magkasadya man sila.\n\n3 Kag natabo ini nga gilayon sia nga nagpadala sing isa ka sulat kay Pahoran, nga nagapangabay sa iya nga dapat sia magsugo sa pagpanipon sang mga lalaki agud pabakuron si Helaman, ukon mga kasoldadohan ni Helaman, agud nga madumalahan niya sing mahapos inang bahin sang duta nga milagroso kag madinalag-on niya nga nabawi.\n\n4 Kag natabo ini nga sang napadala ni Moroni ining sulat sa duta sang Zarahemla, nagsugod sia liwat sa pagpahamtang sang plano nga maangkon niya ang nabilin sang mga kadutaan kag mga siyudad nga naagaw sang mga Lamanhon sa ila.\n\n5 Kag natabo ini nga samtang si Moroni nagahimo sang mga pagpanghanda sa pagsulong batok sa mga Lamanhon sa pagpakig-away, tan-awa, ang katawhan sang Nefias, nga nagtililipon halin sa siyudad sang Moroni kag sa siyudad sang Lehi kag sa siyudad sang Morianton, ginsalakay sang mga Lamanhon.\n\n6 Huo, bisan inang mga napilitan nga magpalagyo halin sa duta sang Manti, kag halin sa kadutaan sa palibot, nag-abot kag nagbuylog sa mga Lamanhon sa sini nga bahin sang duta.\n\n7 Kag gani tungod nga tuman kadamo, huo, kag nakabaton sing kusog adlaw-adlaw, paagi sa sugo ni Ammoron nagsulong sila batok sa katawhan sang Nefias, kag nagsugod sila sa pagpamatay sa ila sing tuman kadako nga pagpamatay.\n\n8 Kag ang ila mga kasoldadohan tuman kadamo sa bagay nga ang nagkalabilin sang katawhan sang Nefias napilitan sa pagpalagyo sa ila atubang; kag nagkadto pa gani sila kag nagbuylog sa kasoldadohan ni Moroni.\n\n9 Kag karon tungod naghunahuna si Moroni nga dapat may mga tinawo nga ipadala sa siyudad sang Nefias, agud buligan ang katawhan sa pagdumala sina nga siyudad, kag tungod nakahibalo nga mas mahapos nga pangapinan ang siyudad halin sa pagkahulog sa mga kamot sang mga Lamanhon sangsa magbawi sini sa ila, naghunahuna sia nga mas mahapos nila madumalahan ina nga siyudad.\n\n10 Gani ginpapabilin niya ang tanan niya nga puwersa agud dumalahan ang mga lugar nga iya nabawi.\n\n11 Kag karon, sang nakita ni Moroni nga ang siyudad sang Nefias nadula tuman sia nga nagkasubo, kag nagsugod sa pagpangduhaduha, tungod sang kalainan sang katawhan, kon bala indi sila mahulog sa mga kamot sang ila mga kauturan.\n\n12 Karon amo man ini ang natabo sa tanan niya nga puno nga mga kapitan. Nagpangduhaduha sila kag nahalawhaw man tungod sang kalainan sang katawhan, kag ini tungod sang kadalag-an sang mga Lamanhon batok sa ila.\n\n13 Kag natabo ini nga si Moroni naakig sa gobyerno tungod sang ila pagpasapayan sa kahilwayan sang ila pungsod.\n\n", "alma 60": "[center][font_size=26]Kapitulo 60[/font_size][/center]\n\n[i]Si Moroni nagreklamo kay Pahoran parte sa pagpabaya sang gobyerno sa mga kasoldadohan—Ginatugotan sang Ginuo nga pamatyon ang mga matarong—Kinahanglan gid nga gamiton sang mga Nefinhon ang tanan nila nga gahum kag mga pamaagi sa pagluwas sang ila mga kaugalingon halin sa ila mga kaaway—Namahog si Moroni nga makig-away batok sa gobyerno luwas lang kon ihatag ang bulig sa iya mga kasoldadohan. Mga 62 B.C.[/i]\n\n1 Kag natabo ini nga nagsulat sia liwat sa gobernador sang duta, nga amo si Pahoran, kag amo ini ang mga pulong nga iya ginsulat nga nagasiling: Tan-awa, ginapatungod ko ang akon sulat kay Pahoran, sa siyudad sang Zarahemla, nga amo ang puno nga hukom kag ang gobernador sa duta, kag amo man sa tanan nga pinili sining katawhan sa pagdumala kag pag-atipan sang mga hilikuton sini nga giyera.\n\n2 Kay tan-awa, may pila ako ka bagay nga ihambal sa ila bilang pagkondenar; kay tan-awa, kamo mismo nakahibalo nga pinili kamo sa pagpanipon sang mga tinawo, kag armasan sila sang mga espada, kag sang mga sundang, kag tanan nga sari sang mga armas sa giyera sang tagsa ka sahi, kag ipadala batok sa mga Lamanhon, sa bisan diin nga mga bahin nga magasulod sila sa aton duta.\n\n3 Kag karon tan-awa, ginasiling ko sa inyo nga ako mismo, kag ang akon man mga tinawo, kag amo man si Helaman kag ang iya mga tinawo, nag-antos sing tuman kadako nga mga pag-antos; huo, bisan kagutom, kauhaw, kag kakapoy, kag tanan nga sari sang mga pag-antos sang tagsa ka sahi.\n\n4 Apang tan-awa, kon amo lamang ini kuntani ang amon mga ginaantos indi kami magkumod ukon magreklamo.\n\n5 Apang tan-awa, damo na ang nagkalamatay sa aton katawhan; huo, linibo ang nalaglag sa espada, samtang indi kuntani nangin amo sini kon naghatag kamo sa aton mga kasoldadohan sing nagakaigo nga puwersa kag panabang para sa ila. Huo, dako ang inyo pagpabaya sa amon.\n\n6 Kag karon tan-awa, luyag namon nga mahibal-an ang kabangdanan sining tuman kadako nga pagpabaya; huo, luyag namon nga mahibal-an ang kabangdanan sang inyo pagpatumbaya.\n\n7 Abi bala ninyo nga mapungko lang kamo sa inyo mga trono nga nagapatumbaya samtang ang inyo mga kaaway nagapalapta sang buhat sang kamatayon sa inyo palibot? Huo, samtang ginapamatay nila ang linibo sang inyo mga kauturan—\n\n8 Huo, bisan sila nga nagsalig sa inyo para sa pangamlig, huo, nga nagbutang sa inyo sa katungdanan agud nga natabangan kuntani ninyo sila, huo, nga nakapadala kuntani kamo sing mga kasoldadohan sa ila, agud napabakod sila, kag nakaluwas sang linibo sa ila halin sa pagkalaglag sa espada.\n\n9 Apang tan-awa, indi lamang ini—gindalok ninyo ang inyo mga panigana sa ila, sa bagay nga madamo ang nagpakig-away kag nagpaagay sang ila dugo tubtob sa kamatayon tungod sang ila dako nga mga handum para sa kaayohan sining katawhan; huo, kag ini ila ginhimo sang daw mapatay na sila sa kagutom, tungod sang inyo tuman nga pagpabaya sa ila.\n\n10 Kag karon, pinalangga kong mga kauturan—kay dapat mangin pinalangga kamo; huo, kag dapat kuntani nga ginpukaw ninyo ang inyo mga kaugalingon sa dugang nga katutum para sa kaayohan kag kahilwayan sining katawhan; apang tan-awa, ginpabay-an ninyo sila sa bagay nga ang dugo sang linibo magabalik sa inyo mga ulo para sa pagtimalus; huo, kay nahibal-an sang Dios ang tanan nila nga pagpakitluoy, kag ang tanan nila nga pag-antos—\n\n11 Tan-awa, abi bala ninyo nga mapungko lang kamo sa inyo mga trono, kag tungod sang tuman nga kaayo sang Dios wala na kamo sing himuon pa kag pagaluwason niya kamo? Tan-awa, kon amo ini ang inyo ginapanghunahuna nagpanghunahuna kamo sing wala’y kapuslanan.\n\n12 Nagahunahuna bala kamo nga tungod tuman kadamo sang inyo mga kauturan ang nagkalamatay tungod ini sang ila kalainan? Ginasiling ko sa inyo, kon amo ini ang inyo ginapanghunahuna nagpanghunahuna kamo sing wala’y kapuslanan; kay ginasiling ko sa inyo, may madamo nga nalaglag sa espada; kag tan-awa para ini sa pagkondenar sa inyo;\n\n13 Kay ginatugotan sang Ginuo ang mga matarong nga pamatyon agud ang iya hustisya kag paghukom magtupa sa mga malain; gani indi kinahanglan nga hunahunaon ninyo nga ang mga matarong nagkaladula tungod nagkalamatay sila; apang tan-awa, nagasulod sila sa palahuwayan sang Ginuo nga ila Dios.\n\n14 Kag karon tan-awa, ginasiling ko sa inyo, nagakahadlok ako sing tuman nga ang mga paghukom sang Dios magatupa sa sining katawhan, tungod sang ila tuman nga pagkauyaya, huo, bisan ang pagkauyaya sang aton gobyerno, kag ang ila tuman kadako nga pagpabaya tuhoy sa ila mga kauturan, huo, tuhoy sa sadtong mga nagkalamatay.\n\n15 Kay kon indi tungod sang kalainan nga una nagsugod sa aton pangulohan, nabatuan kuntani naton ang aton mga kaaway sa bagay nga wala sila kuntani makaangkon sing gahum sa aton.\n\n16 Huo, kon indi tungod sang giyera nga nagtuhaw sa aton mismo; huo, kon indi tungod sa sining mga maki-hari, nga nagtuga sang tuman nga pagpaagay sang dugo sa aton mismo; huo, sa tion nga nagailinaway kita, kon gintingob naton ang aton kusog pareho sang aton ginhimo sadto; huo, kon indi tungod sa paghangad sang gahum kag awtoridad sang mga maki-hari sa aton; kag kon nangin tampad sila sa kawsa sang aton kahilwayan, kag nakig-isa sa aton, kag nagsulong batok sa aton mga kaaway, imbes sang pagkapot sang ila mga espada batok sa aton, nga amo ang kabangdanan sang tuman nga pagpaagay sang dugo sa aton; huo, kon nagsulong kita batok sa ila sa kusog sang Ginuo, napalapta kuntani naton ang aton mga kaaway, kay natuman kuntani ini, suno sa katumanan sang iya pulong.\n\n17 Apang tan-awa, karon ang mga Lamanhon nagasalakay sa aton, nga nagaangkon sang aton mga kadutaan, kag nagapamatay sila sang aton katawhan paagi sa espada, huo, sang aton mga babayi kag sang aton mga kabataan, kag nagadala man sa ila nga mga bihag, nga nagatuga sa ila nga magaantos sila sang tanan nga sari sang mga pag-antos, kag ini tungod sang dako nga kalainan sang mga nagahangad sang gahum kag awtoridad, huo, ang mga maki-hari.\n\n18 Apang ngaa mahambal pa ako parte sini nga bagay? Kay wala kami nakahibalo apang posible nga kamo man mismo nagahangad sang awtoridad. Wala kami nakahibalo apang posible nga kamo man mga traidor sa inyo pungsod.\n\n19 Ukon ginpabay-an bala ninyo kami tungod yara kamo sa sentro sang aton pungsod kag nalibutan kamo sang kasigurohan, amo nga wala kamo nagapadala sang pagkaon sa amon, kag sang mga tinawo man agud pabakuron ang aton mga kasoldadohan?\n\n20 Nalimtan na bala ninyo ang mga kasugoan sang Ginuo nga inyo Dios? Huo, nalimtan na bala ninyo ang pagkabihag sang aton mga amay? Nalimtan na bala ninyo ang madamo nga mga tinion nga ginluwas kita halin sa mga kamot sang aton mga kaaway?\n\n21 Ukon nagahunahuna bala kamo nga ang Ginuo magaluwas gihapon sa aton, samtang nagapungko kita sa aton mga trono kag wala nagagamit sang mga pamaagi nga ginhatag sang Ginuo sa aton?\n\n22 Huo, magapungko bala kamo sa katamaron samtang ginalibutan kamo sang linibo sadto, huo, kag napulo ka linibo, nga nagapungko man sa katamaron, samtang may mga linibo sa palibot sa mga dulonan sang duta nga nagakalaglag sa espada, huo, nga pilason kag nagakahubsan sang dugo?\n\n23 Nagahunahuna bala kamo nga ang Dios magatulok sa inyo nga wala’y kabasulanan samtang nagapungko kamo nga nagapatawhay kag nagatan-aw sining mga butang? Tan-awa ginasiling ko sa inyo, Indi. Karon luyag ko nga inyo dumdumon nga ang Dios nagsiling nga ang pang-sulod nga galamiton pagatinloan anay, kag dayon ang panggwa nga galamiton pagatinloan man.\n\n24 Kag karon, luwas lang nga maghinulsol kamo sinang inyo ginhimo, kag magsugod sa pagbangon kag paghulag, kag magpadala sing pagkaon kag mga tinawo sa amon, kag amo man kay Helaman, agud nga masakdag niya inang mga bahin sang aton pungsod nga iya nabawi, kag mabawi man namon ang nagkalabilin naton nga mga ginapanag-iyahan sa sining mga bahin, tan-awa mangin kinahanglanon nga indi na kita magpakig-away pa batok sa mga Lamanhon tubtob nga matinloan anay naton ang aton pang-sulod nga galamiton, huo, bisan ang pinakamataas nga lider sang aton gobyerno.\n\n25 Kag luwas lang nga itugot ninyo ang akon sulat kag maggwa kag ipakita sa akon ang matuod nga espiritu sang kahilwayan, kag magtinguha sa pagpabaskog kag pagpabakod sang aton mga kasoldadohan, kag maghatag sa ila sing pagkaon para sa ila suporta, tan-awa ibilin ko ang isa ka bahin sang akon mga maki-kahilwayan agud dumalahan ining bahin sang aton duta, kag ibilin ko ang kusog kag ang mga pagpakamaayo sang Dios sa ila, agud nga wala sing iban pa nga gahum nga makahulag batok sa ila—\n\n26 Kag ini tungod sang ila tuman nga pagtuo, kag ila pagpaumod sa ila mga pag-antos—\n\n27 Kag kadtoan ko kamo, kag kon may sin-o man sa inyo nga may kaluyag sa kahilwayan, huo, kon may bisan isa ka igrab sang kahilwayan nga nabilin, tan-awa pukawon ko ang mga pagrebelde sa inyo, bisan tubtob nga ang mga nagahangad sa pag-agaw sang gahum kag awtoridad magkalaubos na.\n\n28 Huo, tan-awa wala ako nahadlok sa inyo gahum ukon sa inyo awtoridad, kundi nga ang akon Dios amo ang akon ginakahadlokan; kag suno ini sa iya mga kasugoan nga nagakapot ako sang akon espada agud pangapinan ang kawsa sang akon pungsod, kag ini tungod sang inyo kalainan nga nag-antos kami sing tuman nga kapierdihan.\n\n29 Tan-awa tion na, huo, ang tion malapit na, nga luwas lang kon pabugtawon ninyo ang inyo mga kaugalingon sa pagpangapin sang inyo pungsod kag sang inyo magagmay nga kabataan, ang espada sang hustisya nagakabit sa ibabaw ninyo; huo, kag magatupa ini sa inyo kag bisitahan kamo bisan sa inyo lubos nga kalaglagan.\n\n30 Tan-awa, ginahulat ko ang bulig halin sa inyo; kag, luwas lang nga maghulag kamo para sa amon kaumpawan, tan-awa, kadtoan ko kamo, bisan sa duta sang Zarahemla, kag salakayon kamo paagi sa espada, sa bagay nga indi na kamo makaangkon pa sing gahum sa pag-upang sang kauswagan sining katawhan sa kawsa sang aton kahilwayan.\n\n31 Kay tan-awa, ang Ginuo indi magtugot nga magkabuhi kamo kag magbakod sa inyo mga kalainan agud laglagon ang iya matarong nga katawhan.\n\n32 Tan-awa, ginahunahuna bala ninyo nga luwason kamo sang Ginuo kag maghikot sa paghukom batok sa mga Lamanhon, samtang nga ang tradisyon sang ila mga amay amo ang nagtuga sang ila pagdumot, huo, kag gingatungan ini sang mga nagsilipak sa aton, samtang ang inyo kalainan amo ang bangod sang inyo gugma sa kadayawan kag sa wala’y pulos nga mga butang sang kalibutan?\n\n33 Nakahibalo kamo nga ginalapas ninyo ang mga layi sang Dios, kag nakahibalo kamo nga ginalapak ninyo ang mga ini sa idalom sang inyo mga tiil. Tan-awa, ang Ginuo nagasiling sa akon: Kon inang inyo pinili nga inyo mga gobernador indi maghinulsol sang ila mga sala kag mga kalainan, magpakig-away ka batok sa ila.\n\n34 Kag karon tan-awa, ako, si Moroni, obligado, suno sa kasugtanan nga akon ginhimo nga tumanon ang mga kasugoan sang akon Dios; gani luyag ko nga tumanon ninyo ang pulong sang Dios, kag magpadala sing madasig sa akon sang inyo mga panigana kag sang inyo mga tinawo, kag amo man kay Helaman.\n\n35 Kag tan-awa, kon indi ninyo ini paghimuon kadtoan ko kamo sing madasig; kay tan-awa, ang Dios indi magtugot nga magkalamatay kami sa gutom; gani ihatag niya sa amon ang inyo pagkaon, bisan pa kon kinahanglanon nga paagi ini sa espada. Karon pat-ura nga tumanon ninyo ang pulong sang Dios.\n\n36 Tan-awa, ako si Moroni, ang inyo puno nga kapitan. Wala ako nagahangad sang gahum, kundi nga butongon ini paidalom. Wala ako nagahangad sang kadungganan sang kalibutan, kundi sang himaya sang akon Dios, kag sang kahilwayan kag kaayohan sang akon pungsod. Kag gani ginatapos ko ang akon sulat.\n\n", "alma 61": "[center][font_size=26]Kapitulo 61[/font_size][/center]\n\n[i]Ginsugiran ni Pahoran si Moroni parte sa pag-alsa kag pagrebelde batok sa gobyerno—Gin-agaw sang mga maki-hari ang Zarahemla kag nakig-isa sa mga Lamanhon—Si Pahoran nagpangayo sing bulig militar batok sa mga rebelde. Mga 62 B.C.[/i]\n\n1 Tan-awa, karon natabo ini nga sa wala madugay pagkatapos nga napadala ni Moroni ang iya sulat sa puno nga gobernador, nakabaton sia sing isa ka sulat halin kay Pahoran, ang puno nga gobernador. Kag amo ini ang mga pulong nga iya nabaton:\n\n2 Ako, si Pahoran, nga amo ang puno nga gobernador sini nga duta, nagapadala sining mga pulong kay Moroni, ang puno nga kapitan sa kasoldadohan. Tan-awa, ginasiling ko sa imo, Moroni, nga wala ako nagakalipay sa inyo tuman nga mga pag-antos, huo, ginakasubo ini sang akon kalag.\n\n3 Apang tan-awa, may yara sinang nagakalipay sa inyo mga pag-antos, huo, sa bagay nga nag-alsa sila sa pagrebelde batok sa akon, kag amo man sa sinang akon katawhan nga mga maki-kahilwayan, huo, kag ang mga nag-alsa tuman kadamo.\n\n4 Kag yadtong mga naghangad nga kuhaon ang hukom-lingkuranan sa akon ang nangin kabangdanan sining tuman nga kalainan; kay naggamit sila sang tuman nga pagpanginto, kag nadala nila palayo ang mga tagipusuon sang madamo nga katawhan, nga mangin kabangdanan sang tuman nga pag-antos naton; ginpunggan nila ang pagpadala sang aton mga panigana, kag ginpahog ang aton mga maki-kahilwayan sa bagay nga wala sila nakakadto sa inyo.\n\n5 Kag tan-awa, gintabog nila ako sa ila atubang, kag nagpalagyo ako padulong sa duta sang Gideon upod ang tanan nga tinawo nga mahimo ko nga makuha.\n\n6 Kag tan-awa, nagpadala ako sang pabantala sa tanan sini nga bahin sang duta; kag tan-awa, nagapanong sila sa amon adlaw-adlaw, sa ila mga armas, sa pagpangapin sang ila pungsod kag sang ila kahilwayan, kag agud itimalus ang mga malain nga ginhimo sa amon.\n\n7 Kag nagkadto sila sa amon, sa bagay nga yadtong mga nag-alsa sa pagrebelde batok sa amon nabatuan, huo, sa bagay nga nagakahadlok sila sa amon kag wala nangisog sa pagsalakay batok sa amon.\n\n8 Naagaw nila ang duta, ukon ang siyudad, sang Zarahemla; nagpili sila sing isa ka hari sa ila, kag nagsulat sia sa hari sang mga Lamanhon, nga sa diin nagbuylog sia sa isa ka alyansa upod sa iya; nga sa sini nga pagpakig-alyansa nagpasugot sia nga dumalahan ang siyudad sang Zarahemla, nga sa sini nga pagdumala ginahunahuna niya nga masarangan na sang mga Lamanhon nga sakopon ang nabilin sang duta, kag sia ang igabutang nga hari sa sini nga katawhan kon masakop sila sa idalom sang mga Lamanhon.\n\n9 Kag karon, sa imo sulat ginpakalain mo ako, apang indi ini importante; wala ako naakig, kundi nga nagakasadya sa kadako sang imo tagipusuon. Ako, si Pahoran, wala nagahangad sang gahum, luwas lamang sa pagkapot liwat sang akon hukom-lingkuranan agud nga maamligan ko ang mga kinamatarong kag ang kahilwayan sang akon katawhan. Ang akon kalag nagapabilin nga malig-on sa sinang kahilwayan kon sa diin nahilway kita sang Dios.\n\n10 Kag karon, tan-awa, batuan naton ang kalainan bisan tubtob sa pagpaagay sang dugo. Indi kita magpaagay sang dugo sang mga Lamanhon kon magpabilin sila sa ila kaugalingon nga duta.\n\n11 Indi kita magpaagay sang dugo sang aton mga kauturan kon indi sila mag-alsa sa pagrebelde kag magkapot sang espada batok sa aton.\n\n12 Ipaidalom naton ang aton mga kaugalingon sa gota sang pagkaulipon kon kinahanglanon ini sa hustisya sang Dios, ukon kon suguon niya kita nga himuon ini.\n\n13 Apang tan-awa wala sia nagasugo sa aton nga ipaidalom naton ang aton mga kaugalingon sa aton mga kaaway, kundi nga dapat naton ibutang ang aton pagsalig sa iya, kag luwason niya kita.\n\n14 Gani, pinalangga kong utod nga Moroni, batuan naton ang kalainan, kag kon ano man nga malain nga indi naton mabatuan paagi sa aton mga pulong, huo, pareho sang mga pagrebelde kag mga pag-ilinaway, batuan naton ini paagi sa aton mga espada, agud nga mapapabilin naton ang aton kahilwayan, agud nga magkasadya kita sa dako nga pribilihiyo sang aton simbahan, kag sa kawsa sang aton Manunubos kag aton Dios.\n\n15 Gani, magkadto ka sa akon sing madasig upod ang pila sang imo mga tinawo, kag biyai ang nabilin sa idalom sang pagpanguna nanday Lehi kag Teancum; hatagi sila sing gahum sa pagpadayon sang giyera sa sina nga bahin sang duta, suno sa Espiritu sang Dios, nga amo man ang espiritu sang kahilwayan nga yara sa ila.\n\n16 Tan-awa nagpadala na ako sing pila ka mga panigana sa ila agud nga indi sila magkalamatay tubtob nga makakadto kamo sa akon.\n\n17 Panipona ang kon ano man nga puwersa nga inyo masarangan sa inyo paglakat padulong diri, kag magasalakay kita sing madasig batok sinang mga nagsilipak, sa kusog sang aton Dios suno sa pagtuo nga yari sa aton.\n\n18 Kag agawon naton ang siyudad sang Zarahemla agud nga makaangkon kita sing dugang nga pagkaon nga ipadala kanday Lehi kag Teancum; huo, magasulong kita batok sa ila sa kusog sang Ginuo, kag tapuson naton ining tuman nga kalainan.\n\n19 Kag karon, Moroni, nagakalipay ako sa pagbaton sang imo sulat, kay nagakabalaka ako parte sa kon ano ang dapat naton nga himuon, kon bala mangin matarong para sa aton ang magsalakay batok sa aton mga kauturan.\n\n20 Apang nagsiling ka, luwas lang nga maghinulsol sila ang Ginuo nagsugo sa imo nga magsalakay ka batok sa ila.\n\n21 Pat-ura nga mapabakod mo sanday Lehi kag Teancum sa Ginuo; hambali sila nga indi magkahadlok, kay ang Dios magaluwas sa ila, huo, kag ang tanan man nga nagapabilin nga malig-on sa sinang kahilwayan kon sa diin nahilway sila sang Dios. Kag karon ginatapos ko ang akon sulat sa akon pinalangga nga utod nga si Moroni.\n\n", "alma 62": "[center][font_size=26]Kapitulo 62[/font_size][/center]\n\n[i]Si Moroni naglakat sa pagtabang kay Pahoran sa duta sang Gideon—Ang mga maki-hari nga nagpangindi nga pangapinan ang ila pungsod ginpamatay—Nabawi nanday Pahoran kag Moroni ang Nefias—Madamo nga Lamanhon ang nagbuylog sa katawhan ni Amon—Ginpatay ni Teancum si Ammoron kag tungod sini ginpatay man sia—Ang mga Lamanhon ginpanabog halin sa duta, kag ang paghidaet nagluntad—Si Helaman nagbalik sa pag-alagad kag ginpauswag ang Simbahan. Mga 62–57 B.C.[/i]\n\n1 Kag karon natabo ini nga sang nabaton ni Moroni ini nga sulat nagpakaisog ang iya tagipusuon, kag napuno sang tuman kadako nga kalipay tungod sang pagkatampad ni Pahoran, nga indi man sia traidor sa kahilwayan kag kawsa sang iya pungsod.\n\n2 Apang nagkasubo man sia sing tuman tungod sang kalainan sang mga nagtabog kay Pahoran halin sa hukom-lingkuranan, huo, sa malip-ot nga pulong tungod sang mga nagrebelde batok sa ila pungsod kag sa ila man Dios.\n\n3 Kag natabo ini nga si Moroni nagdala sing diutay lang nga tinawo, suno sa luyag ni Pahoran, kag ginhatag kanday Lehi kag Teancum ang awtoridad sa nabilin sang iya kasoldadohan, kag nagsugod sang iya paglakat padulong sa duta sang Gideon.\n\n4 Kag ginpataas niya ang bandera sang kahilwayan sa bisan diin nga lugar nga iya ginsudlan, kag nagkuha sang kon ano man nga puwersa nga iya masarangan sa tanan niya nga paglakat padulong sa duta sang Gideon.\n\n5 Kag natabo ini nga linibo ang nagpanong sa iya bandera, kag nagkapot sang ila mga espada sa pagpangapin sang ila kahilwayan, agud nga indi sila magtupa sa pagkaulipon.\n\n6 Kag gani, sang mapanipon ni Moroni ang pila man ka mga tinawo nga iya masarangan sa tanan niya nga paglakat, nagkadto sia sa duta sang Gideon; kag sa pag-isa sang iya mga puwersa upod sinang kay Pahoran nangin tuman sila kabakod, bisan mas mabakod pa sangsa mga tinawo ni Pacos, nga amo ang hari sang mga nagsilipak nga nagpanabog sang mga maki-kahilwayan pagwa sa duta sang Zarahemla kag nag-agaw sang duta.\n\n7 Kag natabo ini nga sanday Moroni kag Pahoran nagdulhog upod ang ila mga kasoldadohan padulong sa duta sang Zarahemla, kag nagsulong batok sa siyudad, kag gin-atubang ang mga tinawo ni Pacos, sa bagay nga nagpakig-away sila.\n\n8 Kag tan-awa, napatay si Pacos kag ang iya mga tinawo ginpangdakop nga mga bihag, kag si Pahoran ginpanumbalik sa iya hukom-lingkuranan.\n\n9 Kag ang mga tinawo ni Pacos ginbista, suno sa layi, kag amo man ang mga maki-hari nga ginpangdakop kag ginhunong sa bilanggoan; kag ginsentensyahan sang kamatayon suno sa layi; huo, ang mga tinawo ni Pacos kag ang mga maki-hari, ang kon sin-o man nga indi magkapot sang ila mga armas sa pagpangapin sang ila pungsod, kundi nga magapakig-away batok sa sini, ginapatay.\n\n10 Kag gani nangin kinahanglanon nga ini nga layi istrikto nga pagatumanon para sa kasigurohan sang ila pungsod; huo, ang bisan sin-o nga matukiban nga nagapanghiwala sang ila kahilwayan madasig nga ginasentensyahan sang kamatayon suno sa layi.\n\n11 Kag gani natapos ang ika-treinta nga tuig sang pagginahum sang mga hukom sa katawhan ni Nefi; nga napapanumbalik nanday Moroni kag Pahoran ang paghidaet sa duta sang Zarahemla, sa ila kaugalingon nga katawhan, nga nagpatuman sang kamatayon sa tanan nga indi tampad sa kawsa sang kahilwayan.\n\n12 Kag natabo ini, sa pagsugod sang ika-treinta’y uno nga tuig sang pagginahum sang mga hukom sa katawhan ni Nefi, ginpahanabo gilayon ni Moroni nga ang mga panigana ipadala, kag amo man nga padal-an si Helaman sang kasoldadohan sang anum ka libo ka tinawo, agud buligan sia sa pag-amlig sina nga bahin sang duta.\n\n13 Kag ginpahanabo man niya nga ang kasoldadohan sang anum ka libo ka tinawo, upod ang igo nga kadamuon sang pagkaon, ang ipadala sa mga kasoldadohan nanday Lehi kag Teancum. Kag natabo ini nga ini ginhimo agud pabakuron ang duta batok sa mga Lamanhon.\n\n14 Kag natabo ini nga sanday Moroni kag Pahoran, nga nagabilin sang dako nga grupo sang mga tinawo sa duta sang Zarahemla, nagsugod sang ila paglakat upod ang dako nga grupo sang mga tinawo padulong sa duta sang Nefias, nga determinado sa paglaglag sang mga Lamanhon sa sina nga siyudad.\n\n15 Kag natabo ini nga samtang nagalakat sila padulong sa duta, ginpangdakop nila ang dako nga grupo sang mga tinawo sang mga Lamanhon, kag ginpamatay ang madamo sa ila, kag ginpanguha ang ila mga panigana kag ang ila mga armas sa giyera.\n\n16 Kag natabo ini, pagkatapos nga nadakop nila sila, ginpasulod nila sila sa isa ka kasugtanan nga indi na sila magkapot pa sang ila mga armas sa giyera batok sa mga Nefinhon.\n\n17 Kag sang nakasulod na sila sa sini nga kasugtanan ginpadala nila sila agud magpuyo upod sa katawhan ni Amon, kag yara sila sa kadamuon nga mga apat ka libo nga wala napatay.\n\n18 Kag natabo ini nga sang napadala na nila sila nagpadayon sila sang ila paglakat padulong sa duta sang Nefias. Kag natabo ini nga sang nakaabot sila sa siyudad sang Nefias, nagpatindog sila sang ila mga tolda sa mga kapatagan sang Nefias nga malapit sa siyudad sang Nefias.\n\n19 Karon si Moroni maluyag nga ang mga Lamanhon maggwa agud magpakig-away batok sa ila, sa mga kapatagan; apang ang mga Lamanhon, nga nakahibalo sang ila tuman nga kaisog, kag ginalantaw ang kadako sang ila kadamuon, gani wala sila nangisog sa paggwa batok sa ila; gani wala sila nagpakig-away sa sina nga adlaw.\n\n20 Kag pag-abot sang kagab-ihon, si Moroni naglakat sa kadulom sang kagab-ihon, kag nagtaklas sa ibabaw sang pader agud magpanilag kon sa diin nga bahin sang siyudad ang mga Lamanhon nagkampo upod sa ila kasoldadohan.\n\n21 Kag natabo ini nga yara sila sa este, sa tupad sang entrada; kag tanan sila nagakatulog. Kag karon nagbalik si Moroni sa iya kasoldadohan, kag nagsugo nga magdali-dali sila sa paghanda sang mabakod nga mga higot kag mga hagdan, nga ipapanaog halin sa ibabaw sang pader tubtob sa nasulod nga bahin sang pader.\n\n22 Kag natabo ini nga si Moroni nagsugo nga ang iya mga tinawo magsulong kag magtaklas sa ibabaw sang pader, kag magpanaog sa sina nga bahin sang siyudad, huo, bisan sa weste, nga sa diin ang mga Lamanhon wala nagkampo upod ang ila mga kasoldadohan.\n\n23 Kag natabo ini nga tanan sila nakapanaog sa siyudad sa kagab-ihon paagi sa ila mabakod nga mga higot kag sa ila mga hagdan; gani pagkaaga yara na sila tanan sa sulod sang mga pader sang siyudad.\n\n24 Kag karon, sang nakabugtaw ang mga Lamanhon kag nakita nga ang mga kasoldadohan ni Moroni yara na sa sulod sang mga pader, hinadlokan sila sing tuman, sa bagay nga nagpinalagyo sila pagwa sa mayor nga alagyan.\n\n25 Kag karon sang nakita ni Moroni nga nagapalagyo sila sa iya atubang, nagsugo sia nga ang iya mga tinawo magsalakay batok sa ila, kag ginpamatay ang madamo, kag ginpalibutan ang madamo nga iban pa, kag ginpangdakop sila nga mga bihag; kag ang nagkalabilin sa ila nagpalagyo padulong sa duta sang Moroni, nga yara sa mga dulonan malapit sa baybayon.\n\n26 Gani nakuha nanday Moroni kag Pahoran ang siyudad sang Nefias nga wala sing may nadula bisan isa ka tawo; kag may madamo sa mga Lamanhon nga nagkalamatay.\n\n27 Karon natabo ini nga madamo sa mga Lamanhon nga mga bihag ang maluyag nga magbuylog sa katawhan ni Amon kag mangin hilway nga katawhan.\n\n28 Kag natabo ini nga sa tanan nga maluyag, sa ila gintugot ang suno sa ila mga luyag.\n\n29 Gani, ang tanan nga bihag nga mga Lamanhon nagbuylog sa katawhan ni Amon, kag nagsugod sa pagpangabudlay sing tuman, nga nagauma sang duta, nga nagatanom kag nagasagod sang tanan nga sari sang mga uyas, kag mga panong kag mga baka sang tagsa ka sahi; kag gani ang mga Nefinhon nahaw-asan sang dako nga palas-anon; huo, sa bagay nga nahaw-asan sila sang tanan nga bihag nga mga Lamanhon.\n\n30 Karon natabo ini nga si Moroni, pagkatapos nga nakuha niya ang siyudad sang Nefias, nga nakadakop sang madamo nga bihag, nga nagbuhin sing tuman sang mga kasoldadohan sang mga Lamanhon, kag nabawi ang madamo nga Nefinhon nga ginpangbihag, nga nagpabakod sing tuman sang kasoldadohan ni Moroni; gani naglakat si Moroni halin sa duta sang Nefias padulong sa duta sang Lehi.\n\n31 Kag natabo ini nga sang nakita sang mga Lamanhon nga nagapadulong si Moroni batok sa ila, hinadlokan sila liwat kag nagpinalagyo sa atubang sang kasoldadohan ni Moroni.\n\n32 Kag natabo ini nga ginpanglagas sila ni Moroni kag sang iya kasoldadohan sa tagsa ka siyudad, tubtob nga ginsugata sila nanday Lehi kag Teancum; kag ang mga Lamanhon nagpinalagyo kanday Lehi kag Teancum, bisan padulhog sa mga dulonan malapit sa baybayon, tubtob nga nakaabot sila sa duta sang Moroni.\n\n33 Kag ang mga kasoldadohan sang mga Lamanhon nagtililipon tanan, sa bagay nga sila tanan nangin isa ka grupo sa duta sang Moroni. Karon si Ammoron, ang hari sang mga Lamanhon, yara man upod sa ila.\n\n34 Kag natabo ini nga sanday Moroni kag Lehi kag Teancum nagkampo upod ang ila mga kasoldadohan sa palibot sa mga dulonan sang duta sang Moroni, sa bagay nga ang mga Lamanhon napalibutan sa mga dulonan malapit sa kamingawan sa sur, kag sa mga dulonan malapit sa kamingawan sa este.\n\n35 Kag gani nagkampo sila para sa gab-i. Kay tan-awa, ang mga Nefinhon kag ang mga Lamanhon man ginakapoy tungod sang kalawig sang paglakat; gani wala sila nagdesisyon sa bisan ano nga plano sa kagab-ihon, luwas kay Teancum; kay tuman ang iya kaakig kay Ammoron, sa bagay nga ginakabig niya nga si Ammoron, kag si Amalikia nga iya utod, amo ang nangin kabangdanan sining dako kag nagalawig nga giyera sa tunga nila kag sang mga Lamanhon, nga nangin kabangdanan sang tuman kadamo nga giyera kag pagpaagay sang dugo, huo, kag sang dako nga tiggulutom.\n\n36 Kag natabo ini nga si Teancum sa iya kaakig nagkadto pasulod sa kampo sang mga Lamanhon, kag gintunton ang iya kaugalingon sa mga pader sang siyudad. Kag nagkadto sia nga may dala nga higot, sa tagsa ka lugar, tubtob nga nakit-an niya ang hari; kag ginhaboyan niya sia sang sibat, nga nagtuhog sa iya malapit sa tagipusuon. Apang tan-awa, ginpamukaw sang hari ang iya mga alagad antes sia napatay, sa bagay nga ginlagas nila si Teancum, kag ginpatay sia.\n\n37 Karon natabo ini nga sang nahibal-an nanday Lehi kag Moroni nga si Teancum patay na nagkasubo sila sing tuman; kay tan-awa, isa sia ka lalaki nga nakig-away sing maisog para sa iya pungsod, huo, isa ka matuod-tuod nga abyan sa kahilwayan; kag nagbatas sia sing tuman kadamo nga grabe nga mga pag-antos. Apang tan-awa, patay na sia, kag naglakat na sa alagyan sang bug-os nga duta.\n\n38 Karon natabo ini nga si Moroni naglakat pagkaaga, kag nagsalakay sa mga Lamanhon, sa bagay nga ginpamatay nila sila sa isa ka dako nga pagpamatay; kag ginpanabog nila sila pagwa sa duta; kag nagpinalagyo sila, bisan nga wala na sila nagbalik sa sina nga tion batok sa mga Nefinhon.\n\n39 Kag gani natapos ang ika-treinta’y uno nga tuig sang pagginahum sang mga hukom sa katawhan ni Nefi; kag gani naagyan nila ang mga giyera, kag mga pagpaagay sang dugo, kag tiggulutom, kag pag-antos, sa sulod sang madamo nga tinuig.\n\n40 Kag may mga pagpamatay, kag mga pagbinaisay, kag mga pag-ilinaway, kag tanan nga sari sang kalainan sa tunga sang katawhan ni Nefi; apang para sa kaayohan sang mga matarong, huo, tungod sang mga pangamuyo sang mga matarong, ginluwas sila.\n\n41 Apang tan-awa, tungod sang tuman nga kalawigon sang giyera sa tunga sang mga Nefinhon kag sang mga Lamanhon madamo ang nagtig-a, tungod sang tuman nga kalawigon sang giyera; kag madamo ang naghumok tungod sang ila mga pag-antos, sa bagay nga nagpaubos sila sang ila mga kaugalingon sa atubang sang Dios, bisan sa tuman nga pagkamapainubuson.\n\n42 Kag natabo ini nga pagkatapos nga mapabakod ni Moroni ang mga bahin sang duta nga nakataya gid sa mga Lamanhon, tubtob nga igo na sila nga mabakod, nagbalik sia sa siyudad sang Zarahemla; kag amo man si Helaman nagbalik sa lugar nga iya palanublion; kag may paghidaet naman liwat nga nagluntad sa katawhan ni Nefi.\n\n43 Kag gintugyan ni Moroni ang awtoridad sang iya mga kasoldadohan sa mga kamot sang iya anak, nga ginahingalanan kay Moronias; kag nagpahuway sia sa iya kaugalingon nga balay agud mahinguyang niya ang nabilin sang iya mga inadlaw sa kalinong.\n\n44 Kag si Pahoran nagbalik sa iya hukom-lingkuranan; kag si Helaman nagbalik liwat sa pagwali sa katawhan sang pulong sang Dios; kay tungod sang sa pagkadamo nga giyera kag mga pagbinaisay nangin kinahanglanon nga isa ka pagsulundan ang himuon liwat sa simbahan.\n\n45 Gani, si Helaman kag ang iya mga kauturan naglibot, kag nagpahayag sang pulong sang Dios upod ang dako nga gahum tubtob sa pagkumbinse sa madamo nga katawhan sang ila kalainan, nga nagpahanabo sang ila paghinulsol sang ila mga sala kag mabunyagan sa Ginuo nga ila Dios.\n\n46 Kag natabo ini nga ginpahamtang nila liwat ang simbahan sang Dios sa bug-os nga kadutaan.\n\n47 Huo, kag ang mga pagsulundan ginhimo parte sa layi. Kag ang ila mga hukom, kag ang ila puno nga mga hukom ginpili.\n\n48 Kag ang katawhan ni Nefi nagsugod liwat sa pag-uswag sa duta, kag nagsugod sa pagdamo kag sa pagbakod liwat sing tuman sa duta. Kag nagsugod sila nga magmanggaranon sing tuman.\n\n49 Apang sa pihak sang ila mga manggad, ukon sang ila kusog, ukon sang ila kauswagan, wala sila nag-alsa sa bugal sang ila mga mata; kag indi man sila mahinay sa pagdumdum sang Ginuo nga ila Dios; kundi nga ginpaubos nila ang ila mga kaugalingon sing tuman sa iya atubang.\n\n50 Huo, gindumdum nila kon ano kadalagko nga mga butang ang ginhimo sang Ginuo para sa ila, nga ginluwas niya sila halin sa kamatayon, kag halin sa mga gapos, kag halin sa mga bilanggoan, kag halin sa tanan nga sari sang mga pag-antos, kag ginluwas niya sila halin sa mga kamot sang ila mga kaaway.\n\n51 Kag nagpangamuyo sila sa Ginuo nga ila Dios sing dalayon, sa bagay nga ginpakamaayo sila sang Ginuo, suno sa iya pulong, gani nagbakod sila kag nag-uswag sa duta.\n\n52 Kag natabo ini nga ining tanan nga butang nahimo. Kag si Helaman napatay sa ika-treinta’y singko nga tuig sang pagginahum sang mga hukom sa katawhan ni Nefi.\n\n", "alma 63": "[center][font_size=26]Kapitulo 63[/font_size][/center]\n\n[i]Si Siblon kag sang ulihi si Helaman ang nagkapot sang sagrado nga mga kasulatan—Madamo nga mga Nefinhon ang nagpanglakaton sa duta pa-norte—Si Hagot nagpasad sang mga sakayan-dagat nga nagapalayag sa weste nga dagat—Ginpierde ni Moronias ang mga Lamanhon sa inaway. Mga 56–52 B.C.[/i]\n\n1 Kag natabo ini, sa pagsugod sang ika-treinta’y sais nga tuig sang pagginahum sang mga hukom sa katawhan ni Nefi, nga si Siblon ang nagkapot sang sagrado nga mga butang nga gintugyan kay Helaman ni Alma.\n\n2 Kag isa sia ka matarong nga tawo, kag naglakat sia sing matarong sa atubang sang Dios; kag nagtinguha sia sa paghimo sang maayo sing dalayon, sa pagtuman sang mga kasugoan sang Ginuo nga iya Dios; kag amo man ang ginhimo sang iya utod.\n\n3 Kag natabo ini nga si Moroni napatay man. Kag gani natapos ang ika-treinta’y sais nga tuig sang pagginahum sang mga hukom.\n\n4 Kag natabo ini nga sa ika-treinta’y siyete nga tuig sang pagginahum sang mga hukom, may isa ka dako nga grupo sang mga lalaki, bisan tubtob sa kadamuon nga lima ka libo kag apat ka gatos ka tawo, upod ang ila mga asawa kag ang ila mga kabataan, nga naggwa halin sa duta sang Zarahemla padulong sa duta pa-norte.\n\n5 Kag natabo ini nga si Hagot, sia nga isa ka tuman ka mausisa nga lalaki, gani naglakat sia kag nagpasad sang tuman kadako nga sakayan-dagat, sa mga dulonan sang duta nga Bugana, malapit sa duta nga Kamingaw kag ginpalayag ini sa weste nga dagat, malapit sa makitid nga alagyan nga nagapadulong sa duta pa-norte.\n\n6 Kag tan-awa, may madamo nga Nefinhon nga nagsulod sa sini kag nagpalayag upod ang madamo nga panigana, kag madamo man nga babayi kag kabataan; kag nagpalayag sila pa-norte. Kag gani natapos ang ika-treinta’y siyete nga tuig.\n\n7 Kag sa ika-treinta’y otso nga tuig, ini nga lalaki nagpasad sang iban pa nga mga sakayan-dagat. Kag ang nauna nga sakayan-dagat nagbalik man, kag madamo pa gid nga mga tawo ang nagsulod sa sini; kag nagdala man sila sing madamo nga panigana, kag nagpalayag liwat padulong sa duta pa-norte.\n\n8 Kag natabo ini nga wala na gid sing nabatian pa parte sa ila. Kag naghunahuna kami nga nagkalalumos sila sa kaidadalman sang dagat. Kag natabo ini nga isa pa ka sakayan-dagat ang nagpalayag; kag kon diin ini nagkadto wala kami nakahibalo.\n\n9 Kag natabo ini nga sa sini nga tuig may madamo nga katawhan nga nagkadto padulong sa duta pa-norte. Kag gani natapos ang ika-treinta’y otso nga tuig.\n\n10 Kag natabo ini, sa ika-treinta’y nuebe nga tuig sang pagginahum sang mga hukom, si Siblon napatay man, kag si Corianton nagkadto sa duta pa-norte sa isa ka sakayan-dagat agud magdala sing mga panigana sa katawhan nga nagkadto sa sina nga duta.\n\n11 Gani nangin kinahanglanon para kay Siblon nga ihatag yadtong sagrado nga mga butang, antes sang iya kamatayon, sa anak ni Helaman, nga ang ngalan Helaman, nga ginhingadlan sunod sa ngalan sang iya amay.\n\n12 Karon tan-awa, ang tanan nga mga kinurit nga yara sa pag-amlig ni Helaman ginsulat kag ginpadala sa mga anak sang katawhan sa bug-os nga kadutaan, luwas lang nga ini amo ang mga bahin nga ginsugo ni Alma nga indi pag-ipahayag.\n\n13 Apang, ining mga butang pagatipigan nga sagrado, kag ipasa-pasa halin sa isa ka henerasyon pakadto sa isa; gani, sa sini nga tuig, ginhatag ang mga ini kay Helaman antes sang kamatayon ni Siblon.\n\n14 Kag natabo ini, sa sini man nga tuig nga may pila ka mga nagsilipak nga nagbuylog sa mga Lamanhon; kag ginsugyot naman sila liwat sa kaakig batok sa mga Nefinhon.\n\n15 Kag sa sini man nga tuig nagdulhog sila upod ang tuman kadamo nga kasoldadohan agud magpakig-away batok sa katawhan sang Moronias, ukon batok sa kasoldadohan sang Moronias, nga sa sini napierde sila kag napanabog pabalik liwat sa ila kaugalingon nga mga kadutaan, nga nag-antos sing tuman nga kapierdihan.\n\n16 Kag gani natapos ang ika-treinta’y nuebe nga tuig sang pagginahum sang mga hukom sa katawhan ni Nefi.\n\n17 Kag gani natapos ang kasaysayan ni Alma, kag ni Helaman nga iya anak, kag amo man ni Siblon, nga iya anak.\n\n", "hel 1": "[center][font_size=26]Ang Libro ni Helaman[/font_size][/center]\n\nIsa ka kasaysayan sang mga Nefinhon. Ang ila mga giyera kag mga pagbinaisay, kag ang ila mga pag-ilinaway. Kag amo man ang mga propesiya sang madamo nga balaan nga mga propeta, antes sang pagkari ni Cristo, suno sa mga kasulatan ni Helaman, nga anak ni Helaman, kag amo man suno sa mga kasulatan sang iya mga anak, bisan tubtob sa pagkari ni Cristo. Kag amo man madamo sang Lamanhon ang nahaylo. Isa ka kasaysayan sang ila pagkahaylo. Isa ka kasaysayan sang pagkamatarong sang mga Lamanhon, kag sang kalainan kag mga kangil-aran sang mga Nefinhon, suno sa kasulatan ni Helaman kag sang iya mga anak, bisan tubtob sa pagkari ni Cristo, nga ginatawag ang libro ni Helaman, kag iban pa.\n\n[center][font_size=26]Kapitulo 1[/font_size][/center]\n\n[i]Ang ika-duhang Pahoran nangin puno nga hukom kag ginpatay ni Kiskumen—Ginkaptan ni Pacumeni ang hukom-lingkuranan—Ginpangunahan ni Coriantumer ang mga kasoldadohan nga Lamanhon, gin-agaw ang Zarahemla, kag ginpatay si Pacumeni—Ginpierde ni Moronias ang mga Lamanhon kag ginbawi ang Zarahemla, kag si Coriantumer ginpatay. Mga 52–50 B.C.[/i]\n\n1 Kag karon tan-awa, natabo ini, sa pagsugod sang ika-kwarenta nga tuig sang pagginahum sang mga hukom sa katawhan ni Nefi, may nagsugod nga grabe nga kabudlayan sa katawhan sang mga Nefinhon.\n\n2 Kay tan-awa, si Pahoran napatay na, kag naglakat na sa alagyan sang bug-os nga duta; gani may nagsugod nga malubha nga pagbinaisay parte sa kon sin-o ang dapat magbulos sa hukom-lingkuranan sa mga mag-ulutod nga mga anak nga lalaki ni Pahoran.\n\n3 Karon amo ini ang ila mga ngalan nga nagpaindis-indis para sa hukom-lingkuranan, nga nagtuga man sang paindis-indis sang katawhan: sanday Pahoran, Paanquias, kag Pacumeni.\n\n4 Karon indi lamang ini ang mga anak nga lalaki ni Pahoran (kay madamo ang iya anak), apang amo ini sila ang nagpaindis-indis para sa hukom-lingkuranan; gani nagtuga sila sang tatlo ka pagbinahin-bahin sa katawhan.\n\n5 Apang, natabo ini nga si Pahoran ginpili paagi sa tingug sang katawhan nga mangin puno nga hukom kag gobernador sa katawhan ni Nefi.\n\n6 Kag natabo ini nga si Pacumeni, sang nakita niya nga indi niya makaptan ang hukom-lingkuranan, nakig-isa sia sa tingug sang katawhan.\n\n7 Apang tan-awa, si Paanquias, kag inang bahin sang katawhan nga nagahandum nga sia ang ila mangin gobernador, tuman nga naakig; gani, nagahana na sia kuntani nga intuon ang katawhan nga mag-alsa sa pagrebelde batok sa ila mga kauturan.\n\n8 Kag natabo ini, samtang nagahana sia sa paghimo sini, tan-awa, gindakop sia, kag ginbista suno sa tingug sang katawhan, kag ginpamatbatan sang kamatayon; kay nag-alsa sia sa pagrebelde kag nagtinguha nga gub-on ang kahilwayan sang katawhan.\n\n9 Karon sang nakita sinang mga tawo nga nagahandum nga sia ang ila mangin gobernador nga ginpamatbatan sia sang kamatayon, gani naakig sila, kag tan-awa, ginpadala nila ang isa nga si Kiskumen, bisan sa hukom-lingkuranan ni Pahoran, kag ginpatay si Pahoran samtang nagapungko sia sa hukom-lingkuranan.\n\n10 Kag ginlagas sia sang mga alagad ni Pahoran; apang tan-awa, sa pagkadasig sang pagpalagyo ni Kiskumen sa bagay nga wala sing tawo nga makalab-ot sa iya.\n\n11 Kag nagkadto sia sa mga nagsugo sa iya, kag sila tanan nagsulod sa isa ka kasugtanan, huo, nga nagasumpa sa ila wala’y katubtuban nga Tagtuga, nga indi sila magsugid sa bisan kay sin-o nga si Kiskumen ang nagpatay kay Pahoran.\n\n12 Gani, si Kiskumen wala makilal-i sang katawhan ni Nefi kay nagpakunokuno sia sa tion nga ginpatay niya si Pahoran. Kag si Kiskumen kag ang iya guban, nga nagpakighisugot upod sa iya, nagpakigsimpon sang ila mga kaugalingon sa katawhan, sa isa ka paagi nga sila tanan indi matukiban; apang ang tanan nga natukiban ginpamatbatan sang kamatayon.\n\n13 Kag karon tan-awa, si Pacumeni ginpili, suno sa tingug sang katawhan, nga mangin isa ka puno nga hukom kag isa ka gobernador sang katawhan, nga maggahum bulos sa iya utod nga si Pahoran; kag ini suno sa iya kinamatarong. Kag ini tanan ginhimo sa ika-kwarenta nga tuig sang pagginahum sang mga hukom; kag nagtapos ini.\n\n14 Kag natabo ini, sa ika-kwarenta’y uno nga tuig sang pagginahum sang mga hukom, nga ang mga Lamanhon nagpanipon sang di-maisip nga kasoldadohan nga mga lalaki, kag gin-armasan sila sing mga espada, kag sing mga sundang kag sing mga pana, kag sing mga baslay, kag sing mga panaming sa ulo, kag sing mga taming sa dughan, kag sing tanan nga sari sang mga taming sang tagsa ka sahi.\n\n15 Kag nagdulhog sila liwat agud masugdan nila ang inaway batok sa mga Nefinhon. Kag ginpangunahan sila sing isa ka lalaki nga ang ngalan amo si Coriantumer; kag isa sia ka kaliwat ni Zarahemla; kag isa sia nga nagsipak halin sa mga Nefinhon; kag isa sia ka dako kag isa ka makusog nga lalaki.\n\n16 Gani, ang hari sang mga Lamanhon, nga ang ngalan amo si Tubalot, nga anak ni Ammoron, nga nagahunahuna nga si Coriantumer, nga isa ka makusog nga lalaki, makatindog batok sa mga Nefinhon, paagi sa iya kusog kag paagi man sa iya dako nga kaalam, sa bagay nga paagi sa pagpadala sa iya makaangkon sia sing gahum sa mga Nefinhon—\n\n17 Gani ginsugyot niya sila nga maakig, kag ginpanipon niya ang iya mga kasoldadohan, kag ginpili niya si Coriantumer nga mangin ila lider, kag ginsugo nga maglakat sila padulhog sa duta sang Zarahemla agud magpakig-away batok sa mga Nefinhon.\n\n18 Kag natabo ini nga tungod sang tuman nga pagbinaisay kag tuman nga kabudlayan sa gobyerno, nga wala sila nakabutang sang igo nga mga bantay sa duta sang Zarahemla; kay naghunahuna sila nga ang mga Lamanhon indi mangisog nga magsulod sa sentro nga bahin sang ila mga kadutaan agud salakayon inang dako nga siyudad sang Zarahemla.\n\n19 Apang natabo ini nga si Coriantumer naglakat pasulong sa unahan sang iya tuman kadamo nga kasoldadohan, kag nagsalakay sa mga pumuluyo sang siyudad, kag nangin tuman kadasig sang ila pagsulong sa bagay nga wala na sing tion pa agud matipon sang mga Nefinhon ang ila mga kasoldadohan.\n\n20 Gani ginpamatay ni Coriantumer ang mga bantay sa tupad sang entrada sang siyudad, kag nagsulong upod ang iya bug-os nga kasoldadohan pasulod sa siyudad, kag ginpamatay nila ang tanan-tanan nga nagbalabag sa ila, sa bagay nga naagaw nila ang bug-os nga siyudad.\n\n21 Kag natabo ini nga si Pacumeni, nga amo ang puno nga hukom, nagpalagyo kay Coriantumer, bisan tubtob sa mga pader sang siyudad. Kag natabo ini nga gin-atake sia ni Coriantumer dapit sa pader, sa bagay nga napatay sia. Kag gani natapos ang mga inadlaw ni Pacumeni.\n\n22 Kag karon sang nakita ni Coriantumer nga sia na ang nagapanag-iya sang siyudad sang Zarahemla, kag nakita nga ang mga Nefinhon nagpinalagyo sa ila atubang, kag ginpamatay, kag ginpangdakop, kag ginpanghunong sa bilanggoan, kag nakuha na niya ang pinakamalig-on nga pamakod sa bug-os nga kadutaan, nagpakaisog sia sa bagay nga naghana na sia sa pagsulong batok sa bug-os nga kadutaan.\n\n23 Kag karon wala sia nagpabilin sa duta sang Zarahemla, kundi naglakat sia pasulong upod ang dako nga kasoldadohan, bisan padulong sa siyudad sang Bugana; kay determinado sia sa pagsulong kag pagpakig-away paagi sa espada, agud maangkon niya ang norte nga mga bahin sang duta.\n\n24 Kag, kay nagahunahuna nga ang ila pinakadako nga kusog yara sa sentro sang duta, gani naglakat sia pasulong, nga wala na sila sing tion pa sa pagtipon sang ila mga kaugalingon luwas lang nga ini sa ginagmay nga mga grupo; kag sa sini nga paagi ginsalakay nila sila kag ginpamatay sila.\n\n25 Apang tan-awa, ining paglakat ni Coriantumer patabok sa sentro sang kadutaan naghatag kay Moronias sang dako nga bentaha sa ila, sa pihak sang dako nga kadamuon sang mga Nefinhon nga nagkalamatay.\n\n26 Kay tan-awa, si Moronias naghunahuna nga ang mga Lamanhon indi mangisog sa pagsulod sa sentro sang kadutaan, kundi nga magasalakay sila sa mga siyudad sa palibot sa mga dulonan pareho sang ila ginhimo halin sadto; gani ginpahanabo ni Moronias nga ang ila mabakod nga mga kasoldadohan mag-amlig sinang mga bahin sa palibot malapit sa mga dulonan.\n\n27 Apang tan-awa, ang mga Lamanhon wala nahadlok suno sa iya luyag, kundi nga ginsulod nila ang sentro sang kadutaan, kag gin-agaw ang kapital nga siyudad nga amo ang siyudad sang Zarahemla, kag nagalakat patabok sa pinakaimportante nga mga bahin sang kadutaan, nga ginapamatay ang katawhan sa isa ka dako nga pagpamatay, pareho mga lalaki, mga babayi, kag mga kabataan, nga ginaangkon ang madamo nga siyudad kag ang madamo nga pamakod.\n\n28 Apang sang natukiban ini ni Moronias, ginpadala niya gilayon si Lehi upod ang kasoldadohan nga maglibot agud unahan sila antes sila makaabot sa duta nga Bugana.\n\n29 Kag amo ini ang iya ginhimo; kag gin-unahan niya sila antes sila makaabot sa duta nga Bugana, kag nakig-away sa ila, sa bagay nga nagsugod sila sa pag-isol pabalik sa duta sang Zarahemla.\n\n30 Kag natabo ini nga gin-unahan sila ni Moronias sa ila pag-isol, kag nakig-away sa ila, sa bagay nga nangin isa ini ka tuman kaduguon nga inaway; huo, madamo ang nagkalamatay, kag upod sa mga nagkalamatay si Coriantumer nakita man.\n\n31 Kag karon, tan-awa, ang mga Lamanhon indi makaisol sa diin man nga alagyan, bisan sa norte, kag sa sur, kag sa este, kag sa weste, kay napalibutan sila sa tanan nga kiliran sang mga Nefinhon.\n\n32 Kag gani ginduso ni Coriantumer ang mga Lamanhon sa tunga sang mga Nefinhon, sa bagay nga yara sila sa gahum sang mga Nefinhon, kag sia mismo napatay, kag gin-ampo sang mga Lamanhon ang ila mga kaugalingon sa mga kamot sang mga Nefinhon.\n\n33 Kag natabo ini nga nabawi liwat ni Moronias ang siyudad sang Zarahemla, kag ginpahanabo nga ang mga Lamanhon nga ginpangbihag maggwa sa kadutaan sing matawhay.\n\n34 Kag gani natapos ang ika-kwarenta’y uno nga tuig sang pagginahum sang mga hukom.\n\n", "hel 2": "[center][font_size=26]Kapitulo 2[/font_size][/center]\n\n[i]Si Helaman, ang anak ni Helaman, nangin puno nga hukom—Ginpangunahan ni Gadianton ang guban ni Kiskumen—Ginpatay sang alagad ni Helaman si Kiskumen, kag ang guban ni Gadianton nagpinalagyo padulong sa kamingawan. Mga 50–49 B.C.[/i]\n\n1 Kag natabo ini, sa ika-kwarenta’y dos nga tuig sang pagginahum sang mga hukom, pagkatapos nga mapaluntad liwat ni Moronias ang paghidaet sa tunga sang mga Nefinhon kag mga Lamanhon, tan-awa wala sing magakapot sang hukom-lingkuranan; gani may nagsugod nga pagbinaisay liwat sa tunga sang katawhan parte sa kon sin-o ang dapat magkapot sang hukom-lingkuranan.\n\n2 Kag natabo ini nga si Helaman, nga anak ni Helaman, ginpili nga magkapot sang hukom-lingkuranan paagi sa tingug sang katawhan.\n\n3 Apang tan-awa, si Kiskumen, nga nagpatay kay Pahoran, tago nga naghulat agud patyon man si Helaman; kag ginsakdag sia sang iya guban, nga nagsulod sa isa ka kasugtanan nga wala sing isa nga dapat makahibalo sang iya kalainan.\n\n4 Kay may isa nga Gadianton, nga tuman kasagad sa madamo nga pulong, kag amo man sa iya katusohan, agud magpatuman sang sekreto nga buluhaton sang pagpamatay kag sang pagpangawat; gani nangin lider sia sang guban ni Kiskumen.\n\n5 Gani gin-into niya sila, kag amo man si Kiskumen, nga kon ibutang nila sia sa hukom-lingkuranan itugot niya sa sinang mga katapo sang iya guban nga ipahamtang sila nga may gahum kag awtoridad sa katawhan; gani si Kiskumen nagtinguha sa pagpatay kay Helaman.\n\n6 Kag natabo ini, samtang nagalakat sia padulong sa hukom-lingkuranan agud patyon si Helaman, tan-awa isa sang mga alagad ni Helaman, nga naggwa sang gab-i, kag, paagi sa pagpakunokuno, nakakuha sang impormasyon parte sa mga plano nga ginpahamtang sining guban agud patyon si Helaman—\n\n7 Kag natabo ini nga nakigkita sia kay Kiskumen, kag ginhatagan niya sia sing isa ka tanda; gani ginpahibalo ni Kiskumen sa iya ang tuyo sang iya handum, nga nagapangabay sa iya nga updan sia sa hukom-lingkuranan agud mapatay niya si Helaman.\n\n8 Kag sang nahibal-an sang alagad ni Helaman ang tanan nga yara sa tagipusuon ni Kiskumen, nga tuyo niya nga magpamatay, kag tuyo man sang tanan nga katapo sang iya guban nga magpamatay, kag magpangawat, kag mag-angkon sing gahum, (kag amo ini ang ila sekreto nga plano, kag ang ila padihot) ang alagad ni Helaman nagsiling kay Kiskumen: Malakat kita sa hukom-lingkuranan.\n\n9 Karon nagpalipay ini sing tuman kay Kiskumen kay naghunahuna sia nga matuman na niya ang iya plano; apang tan-awa, samtang nagalakat sila padulong sa hukom-lingkuranan, ginbuno si Kiskumen sang alagad ni Helaman, bisan sa tagipusuon, amo nga natumba sia nga patay nga wala makaugayong. Kag nagdalagan sia kag ginsugiran si Helaman sang tanan nga butang nga iya nakit-an, kag nabatian, kag ginhimo.\n\n10 Kag natabo ini nga nagpasugo si Helaman agud dakpon ining guban sang mga tulisan kag sekreto nga mga manugpatay-tawo, agud nga masilotan sila sang kamatayon suno sa layi.\n\n11 Apang tan-awa, sang natukiban ni Gadianton nga wala makabalik si Kiskumen hinadlokan sia nga basi patyon sia; gani ginsugo niya ang iya guban nga magsunod sa iya. Kag nalagyo sila pagwa sa kadutaan, paagi sa isa ka sekreto nga alagyan, padulong sa kamingawan; kag gani sang nagpasugo si Helaman agud dakpon sila indi sila makit-an bisan diin.\n\n12 Kag dugang pa parte sining Gadianton ang pagahambalan pagkatapos sini. Kag gani natapos ang ika-kwarenta’y dos nga tuig sang pagginahum sang mga hukom sa katawhan ni Nefi.\n\n13 Kag tan-awa, sa katapusan sini nga libro makita ninyo nga ining Gadianton ang kabangdanan sang kalaglagan, huo, halos sang lubos nga pagkalaglag sang katawhan ni Nefi.\n\n14 Tan-awa indi ko buot silingon ang katapusan sang libro ni Helaman, kundi ang buot ko silingon ang katapusan sang libro ni Nefi, kon diin ko ginkuha ang tanan nga kasaysayan nga akon ginsulat.\n\n", "hel 3": "[center][font_size=26]Kapitulo 3[/font_size][/center]\n\n[i]Madamo nga Nefinhon ang nagsaylo sa duta pa-norte—Nagpatukod sila sang mga balay nga semento kag nagtipig sang madamo nga kasulatan—Napulo ka linibo ang nahaylo kag nabunyagan—Ang pulong sang Dios nagadala sang mga tawo sa kaluwasan—Si Nefi nga anak ni Helaman ang nagkapot sang hukom-lingkuranan. Mga 49–39 B.C.[/i]\n\n1 Kag karon natabo ini, sa ika-kwarenta’y tres nga tuig sang pagginahum sang mga hukom, wala sing pagbinaisay sa katawhan ni Nefi luwas sa diutay nga bugal nga yara sa simbahan, nga nagtuga sang pila ka pag-ilinaway sang katawhan, nga ang amo nga mga sitwasyon nahusay sa paghingapos sang ika-kwarenta’y tres nga tuig.\n\n2 Kag wala na sing pagbinaisay sang katawhan sa ika-kwarenta’y kwatro nga tuig; kag wala man sing madamo nga pagbinaisay sa ika-kwarenta’y singko nga tuig.\n\n3 Kag natabo ini, sa ika-kwarenta’y sais, huo, may madamo nga pagbinaisay kag madamo nga pagsilipak; nga sa diin tuman kadamo ang naggwa sa duta sang Zarahemla, kag nagkadto sa duta pa-norte agud panublion ang duta.\n\n4 Kag nagpanglakaton sila sing tuman kalayo, sa bagay nga nakalab-ot sila sa dalagko nga katubigan kag madamo nga suba.\n\n5 Huo, kag sa pagkamatuod naglinapta sila sa tanan nga bahin sang kadutaan, padulong sa bisan ano nga mga bahin nga wala nangin mamingaw kag wala sing kakahuyan tungod sang madamo nga pumuluyo nga nagpanubli sang duta sang una.\n\n6 Kag karon wala sing bahin sang duta nga mamingaw luwas sa kakahuyan; kundi tungod sa kadako sang kalaglagan sang katawhan nga nagpuyo sa duta sang una amo nga gintawag ini nga mamingaw.\n\n7 Kag tungod nga diutay lamang ang kahoy sa ibabaw sang kadutaan, apang ang katawhan nga nagkadto didto nangin tuman kabatid sa paghimo sang semento; gani nagtukod sila sang mga balay nga semento kon sa diin sila nagpuyo.\n\n8 Kag natabo ini nga nagdamo sila kag naglapta, kag nagkadto halin sa kadutaan sa sur padulong sa kadutaan pa-norte, kag naglapta sa bagay nga nagsugod sila sa pagpuno sang ibabaw sang bug-os nga duta, halin sa sur nga dagat, padulong sa norte nga dagat, halin sa weste nga dagat padulong sa este nga dagat.\n\n9 Kag ang katawhan nga yara sa duta pa-norte nagpuyo sa mga tolda, kag sa mga balay nga semento, kag gintugotan nila ang kon ano man nga kahoy nga magtubo sa ibabaw sang kadutaan nga magdako ini, agud nga pag-abot sang panahon may yara sila sang kahoy agud ipatukod sang ila mga balay, huo, sang ila mga siyudad, kag sang ila mga templo, kag sang ila mga sinagoga, kag sang ila mga santuaryo, kag tanan nga sari sang ila mga bilding.\n\n10 Kag natabo ini, tungod ang kahoy tuman kaiwat sa duta pa-norte, nagpadala sila sing madamo paagi sa sakayan-dagat.\n\n11 Kag gani nahatagan nila sing paagi ang katawhan sa duta pa-norte nga makatukod sang madamo nga siyudad, pareho sa kahoy kag sa semento.\n\n12 Kag natabo ini nga madamo sa katawhan ni Amon, nga mga Lamanhon sa pagkabun-ag, nga nagkadto man sa sini nga duta.\n\n13 Kag karon may madamo nga kasulatan nga gintipigan parte sa mga kahimoan sining katawhan, sang madamo sining katawhan, nga detalyado kag madamo kaayo parte sa ila.\n\n14 Apang tan-awa, ang ika-isa ka gatos nga bahin sang mga kahimoan sining katawhan, huo, ang kasaysayan sang mga Lamanhon kag sang mga Nefinhon, kag ang ila mga giyera, kag mga pagbinaisay, kag mga pag-ilinaway, kag ang ila pagpangwali, kag ang ila mga propesiya, kag ang ila pagpadala paagi sa sakayan-dagat, kag ang ila paghimo sang mga sakayan-dagat, kag ang ila pagtukod sang mga templo, kag sang mga sinagoga kag sang ila mga santuaryo, kag ang ila pagkamatarong, kag ang ila kalainan, kag ang ila mga pagpamatay, kag ang ila mga pagpangawat, kag ang ila pagpangagaw, kag tanan nga sari sang kangil-aran kag mga pagkamakihilawason, indi makaigo sa sini nga libro.\n\n15 Apang tan-awa, may madamo nga libro kag madamo nga kasulatan sang tagsa ka sahi, kag ginatipigan ang mga ini masami sang mga Nefinhon.\n\n16 Kag ginapasa-pasa ang mga ini halin sa isa ka henerasyon pakadto sa isa sang mga Nefinhon, bisan tubtob nga nahulog sila sa kalapasan kag ginpamatay, ginpang-agawan, kag ginpang-ayam, kag ginpanabog, kag ginpamatay, kag ginpalapta sa ibabaw sang duta, kag nakigsimpon sa mga Lamanhon tubtob nga wala na sila pagtawga nga mga Nefinhon, nga nangin mga malain, kag mabangis, kag mapintas, huo, bisan tubtob nga nangin mga Lamanhon.\n\n17 Kag karon magabalik ako liwat sa akon kasaysayan; gani, kon ano ang akon ginhambal natabo pagkatapos nga may nangin dako nga mga pagbinaisay, kag mga kinagamo, kag mga giyera, kag mga pag-ilinaway sa tunga sang katawhan ni Nefi.\n\n18 Ang ika-kwarenta’y sais nga tuig sang pagginahum sang mga hukom natapos;\n\n19 Kag natabo ini nga may dako gihapon nga pagbinaisay sa duta, huo, bisan sa ika-kwarenta’y siyete nga tuig, kag amo man sa ika-kwarenta’y otso nga tuig.\n\n20 Apang ginkaptan ni Helaman ang hukom-lingkuranan nga may hustisya kag katarongan; huo, nagtinguha sia sa pagtuman sang mga pagsulundan, kag mga paghukom, kag sang mga kasugoan sang Dios; kag ginhimo niya sing dalayon inang matarong sa panulok sang Dios; kag naglakat sia suno sa mga dalanon sang iya amay, sa bagay nga nag-uswag sia sa duta.\n\n21 Kag natabo ini nga may duha sia ka anak nga lalaki. Ginhatag niya sa kamagulangan ang ngalan nga Nefi, kag sa kamanghuran, ang ngalan nga Lehi. Kag nagsugod sila sa pagdako para sa Ginuo.\n\n22 Kag natabo ini nga ang mga giyera kag mga pagbinaisay nagsugod nga mag-untat gawa sa katawhan sang mga Nefinhon sa hingapusan nga bahin sang ika-kwarenta’y otso nga tuig sang pagginahum sang mga hukom sa katawhan ni Nefi.\n\n23 Kag natabo ini, sa ika-kwarenta’y nuebe nga tuig sang pagginahum sang mga hukom, may dalayon nga paghidaet nga nagluntad sa kadutaan, tanan luwas sa sekreto nga mga padihot nga ginpahamtang ni Gadianton nga tulisan sa mas ginapuy-an nga mga bahin sang kadutaan, nga sa sina nga panahon wala mahibal-i sadtong mga yara sa pamunoan sang gobyerno; gani wala ang mga ini naguba sa kadutaan.\n\n24 Kag natabo ini nga sa sining amo man nga tuig may tuman kadako nga kauswagan sa simbahan, sa bagay nga may linibo nga nagbuylog sa simbahan kag ginbunyagan sa paghinulsol.\n\n25 Kag sa pagkadako sang pag-uswag sang simbahan, kag sa pagkadamo sang mga bugay nga ginbubo sa katawhan sa bagay nga bisan ang mga mataas nga pari kag mga manunudlo mismo tuman gid nga natingala.\n\n26 Kag natabo ini nga ang buluhaton sang Ginuo nag-uswag padulong sa pagpabunyag kag pagpakig-isa sa simbahan sang Dios sang madamo nga tawo, huo, bisan napulo ka linibo.\n\n27 Gani makita naton nga ang Ginuo maluluy-on sa tanan nga magpanawag sa iya balaan nga ngalan sa kasinsero sang ila mga tagipusuon.\n\n28 Huo, gani makita naton nga ang ganhaan sang langit bukas sa tanan, bisan sa mga magpati sa ngalan ni Jesucristo nga amo ang Anak sang Dios.\n\n29 Huo, makita naton nga kon sin-o man ang luyag, mahimo magkapyot sa pulong sang Dios, nga buhi kag gamhanan, nga magapihak-pihak sang tanan nga katusohan kag mga siod kag mga pagpatalang sang yawa, kag magatuytuy sa tawo ni Cristo sa mapiot kag makitid nga alagyan patabok sa sinang wala’y katubtuban nga kadadalman sang kalisud nga ginhanda sa paglamon sang mga malain—\n\n30 Kag palab-uton ang ila mga kalag, huo, ang ila wala’y kamatayon nga mga kalag, sa tuo nayon nga kamot sang Dios sa ginharian sang langit, agud magpungko upod kay Abraham, kag kay Isaac, kag upod kay Jacob, kag upod sa tanan naton nga balaan nga mga amay, agud indi na maghalin pa.\n\n31 Kag sa sini nga tuig may dalayon nga pagkinasadya sa duta sang Zarahemla, kag sa tanan nga mga lugar sa palibot, bisan sa bug-os nga kadutaan nga ginapanag-iyahan sang mga Nefinhon.\n\n32 Kag natabo ini nga may paghidaet kag tuman kadako nga kalipay sa nabilin sang ika-kwarenta’y nuebe nga tuig; huo, kag amo man may dalayon nga paghidaet kag dako nga kalipay sa ika-singkwenta nga tuig sang pagginahum sang mga hukom.\n\n33 Kag sa ika-singkwenta’y uno nga tuig sang pagginahum sang mga hukom may paghidaet man, luwas sa bugal nga nagsugod sa pagsulod sa simbahan—indi sa simbahan sang Dios, kundi sa mga tagipusuon sang katawhan nga nagpahayag nga miyembro sang simbahan sang Dios—\n\n34 Kag naalsa sila sa bugal, bisan tubtob sa paghingabot sang madamo sang ila kauturan. Karon isa ini ka dako nga kalainan nga nangin kabangdanan sang mas mapainubuson nga bahin sang katawhan nga mag-antos sang tuman nga mga paghingabot, kag mag-ubog sa madamo nga pag-antos.\n\n35 Apang nagpuasa kag nagpangamuyo sila pirme, kag mas nagbakod nga nagbakod pa gid sa ila pagkamapainubuson, kag mas naglig-on nga naglig-on pa gid sa pagtuo kay Cristo, tubtob sa pagkapuno sang ila mga kalag sing kalipay kag kaumpawan, huo, bisan tubtob sa pagtinlo kag pagpakabalaan sang ila mga tagipusuon, nga ang amo nga pagpakabalaan nagaabot tungod sang ila pagtugyan sang ila mga tagipusuon sa Dios.\n\n36 Kag natabo ini nga ang ika-singkwenta’y dos nga tuig natapos man sa paghidaet, luwas sa tuman kadako nga bugal nga nagsulod sa mga tagipusuon sang katawhan; kag tungod ini sang ila tuman kadamo nga manggad kag sang ila kauswagan sa duta; kag nagpangibabaw ini sa ila adlaw-adlaw.\n\n37 Kag natabo ini, sa ika-singkwenta’y tres nga tuig sang pagginahum sang mga hukom, napatay si Helaman, kag ang iya kamagulangan nga anak nga si Nefi nagsugod sa paggahum bulos sa iya. Kag natabo ini nga ginkaptan niya ang hukom-lingkuranan nga may hustisya kag katarongan; huo, gintuman niya ang mga kasugoan sang Dios, kag naglakat sa mga dalanon sang iya amay.\n\n", "hel 4": "[center][font_size=26]Kapitulo 4[/font_size][/center]\n\n[i]Ang mga nagsilipak nga mga Nefinhon kag ang mga Lamanhon nagtingob sing puwersa kag gin-agaw ang duta sang Zarahemla—Ang mga pagkapierde sang mga Nefinhon natabo tungod sang ila kalainan—Ang Simbahan nagluya, kag ang katawhan nangin maluya pareho sang mga Lamanhon. Mga 38–30 B.C.[/i]\n\n1 Kag natabo ini, sa ika-singkwenta’y kwatro nga tuig may madamo nga pag-ilinaway sa simbahan, kag may pagbinaisay man sa tunga sang katawhan, sa bagay nga may madamo nga pagpaagay sang dugo.\n\n2 Kag ang rebelde nga bahin sang katawhan ginpamatay kag ginpanabog pagwa sa kadutaan, kag nagkadto sila sa hari sang mga Lamanhon.\n\n3 Kag natabo ini nga nagtinguha sila sa pagsugyot sang mga Lamanhon agud magpakig-away batok sa mga Nefinhon; apang tan-awa, ang mga Lamanhon tuman nga nahadlok, sa bagay nga indi sila mamati sa mga pulong sang mga nagsilipak.\n\n4 Apang natabo ini, sa ika-singkwenta’y sais nga tuig sang pagginahum sang mga hukom, may mga nagsilipak sa mga Nefinhon pakadto sa mga Lamanhon; kag nagmadinalag-on sila upod sang iban pa sa pagpukaw sa ila sa kaakig batok sa mga Nefinhon; kag sa bilog sina nga tuig naghanda sila para sa giyera.\n\n5 Kag sa ika-singkwenta’y siyete nga tuig nagdulhog sila agud magpakig-away batok sa mga Nefinhon, kag ginsugdan nila ang buhat sang kamatayon; huo, sa bagay nga sa ika-singkwenta’y otso nga tuig sang pagginahum sang mga hukom nagmadinalag-on sila sa pag-angkon sang duta sang Zarahemla; huo, kag sang tanan man nga kadutaan, bisan tubtob sa duta nga malapit sa duta nga Bugana.\n\n6 Kag ang mga Nefinhon kag ang mga kasoldadohan ni Moronias nagpalagyo bisan padulong sa duta nga Bugana;\n\n7 Kag didto nagpamakod sila batok sa mga Lamanhon, halin sa dagat sa weste, bisan tubtob sa este; nga ini katumbas sa isa ka adlaw nga pagpanglakaton para sa isa ka Nefinhon, sa dulonan nga ila ginpamakuran kag ginpahamtangan sang ila mga kasoldadohan agud pangapinan ang ila norte nga rehiyon.\n\n8 Kag gani naangkon sang mga nagsilipak sa mga Nefinhon, sa bulig sang tuman kadamo nga kasoldadohan sang mga Lamanhon, ang tanan nga ginapanag-iyahan sang mga Nefinhon nga yara sa duta pa-sur. Kag ini tanan nahimo sa ika-singkwenta’y otso kag nuebe nga mga tuig sang pagginahum sang mga hukom.\n\n9 Kag natabo ini, sa ika-sisenta nga tuig sang pagginahum sang mga hukom, si Moronias nagmadinalag-on upod ang iya mga kasoldadohan sa pag-angkon sang madamo nga bahin sang kadutaan; huo, nabawi nila ang madamo nga siyudad nga nahulog sa mga kamot sang mga Lamanhon.\n\n10 Kag natabo ini, sa ika-sisenta’y uno nga tuig sang pagginahum sang mga hukom nagmadinalag-on sila sa pagbawi bisan sang katunga sang tanan nila nga ginapanag-iyahan.\n\n11 Karon ining dako nga pagkapierde sang mga Nefinhon, kag ang dako nga pagpamatay sa tunga nila, wala kuntani natabo kon indi tungod sang ila kalainan kag sang ila kangil-aran nga yara sa tunga nila; huo, kag yara man ini sa sinang mga nagpahayag nga mga miyembro sang simbahan sang Dios.\n\n12 Kag ini tungod sang bugal sang ila mga tagipusuon, tungod sang ila tuman kadamo nga manggad, huo, ini tungod sang ila pagpamigos sang mga imol, nga nagadalok sang ila pagkaon sa mga ginagutom, nga nagadalok sang ila biste sa mga hublas, kag nagapanampa sang ila mapainubuson nga mga kauturan sa guya, nga nagayaguta sinang sagrado, nga nagapanghiwala sang espiritu sang propesiya kag sang rebelasyon, nga nagapamatay, nagapangagaw, nagabinutig, nagapangawat, nagapanglahi, nagakapukaw sa dako nga mga pagbinaisay, kag nagasipak padulong sa duta sang Nefi, sa tunga sang mga Lamanhon—\n\n13 Kag tungod sining ila dako nga kalainan, kag sang ila mga paghinambog sa ila kaugalingon nga kusog, ginpabay-an sila sa ila kaugalingon nga kusog; gani wala sila nag-uswag, kundi nga ginpaantos kag ginsakit, kag ginpanabog sa atubang sang mga Lamanhon, tubtob nga nadula sa ila ang pagpanag-iya sang halos tanan nila nga kadutaan.\n\n14 Apang tan-awa, si Moronias nagwali sang madamo nga butang sa katawhan tungod sang ila kalainan, kag sanday Nefi man kag Lehi, nga mga anak ni Helaman, nagwali sang madamo nga butang sa katawhan, huo, kag nagpropesiya sang madamo nga butang sa ila parte sa ila mga kalainan, kag kon ano ang matabo sa ila kon indi sila maghinulsol sang ila mga sala.\n\n15 Kag natabo ini nga naghinulsol sila, kag sa bagay nga naghinulsol sila nagsugod sila sa pag-uswag.\n\n16 Kay sang nakita ni Moronias nga naghinulsol sila nagpasimpalad sia sa pagpanguna sa ila sa tagsa ka lugar, kag sa tagsa ka siyudad, bisan tubtob nga nabawi nila ang katunga sang ila pagkabutang kag ang katunga sang tanan nila nga kadutaan.\n\n17 Kag gani natapos ang ika-sisenta’y uno nga tuig sang pagginahum sang mga hukom.\n\n18 Kag natabo ini, sa ika-sisenta’y dos nga tuig sang pagginahum sang mga hukom, nga si Moronias indi na makaangkon sing dugang pa nga mga pagkabutang halin sa mga Lamanhon.\n\n19 Gani gintalikdan nila ang ila plano nga angkonon ang nabilin sang ila mga kadutaan, kay sa pagkadamo sang mga Lamanhon sa bagay nga indi na mahimo para sa mga Nefinhon ang mag-angkon pa sing dugang nga gahum sa ila; gani gingamit ni Moronias ang tanan niya nga kasoldadohan sa pag-amlig sinang mga bahin nga iya nabawi.\n\n20 Kag natabo ini, tungod sang tuman nga kadamuon sang mga Lamanhon dako ang kahadlok sang mga Nefinhon kay basi nga dag-on sila, kag tasakon, kag pamatyon, kag ubuson.\n\n21 Huo, nagsugod sila sa pagdumdum sang mga propesiya ni Alma, kag amo man sang mga pulong ni Mosias; kag nahangpan nila nga nangin batinggilan sila nga katawhan, kag ginbale-wala nila ang mga kasugoan sang Dios;\n\n22 Kag ginliwat nila kag gintasak sang ila mga tiil ang mga layi ni Mosias, ukon inang ginsugo sa iya sang Ginuo nga ihatag sa katawhan; kag nahangpan nila nga ang ila mga layi nangin tiko, kag nangin malain sila nga katawhan, sa bagay nga nangin malain sila bisan pareho sa mga Lamanhon.\n\n23 Kag tungod sang ila kalainan ang simbahan nagsugod nga magluya; kag nagsugod sila nga indi magpati sa espiritu sang propesiya kag sa espiritu sang rebelasyon; kag ang mga paghukom sang Dios nagatulok sa ila sa nawong.\n\n24 Kag nahangpan nila nga nangin maluya sila, pareho sang ila mga kauturan, ang mga Lamanhon, kag ang Espiritu sang Ginuo wala na nagaamlig sa ila; huo, nagbiya ini sa ila tungod ang Espiritu sang Ginuo wala nagapuyo sa di-balaan nga mga templo—\n\n25 Gani ang Ginuo nag-untat sa pag-amlig sa ila paagi sa iya milagroso kag wala’y tupong nga gahum, kay nahulog sila sa kahimtangan sang pagkawala’y pagtuo kag makahaladlok nga kalainan; kag nakita nila nga ang mga Lamanhon mas tuman kadamo sangsa ila, kag luwas lang nga magkapyot sila sa Ginuo nga ila Dios pat-od gid nga madula sila.\n\n26 Kay tan-awa, nahangpan nila nga ang kusog sang mga Lamanhon pareho sang ila kusog, bisan lalaki sa lalaki. Kag gani nahulog sila sa sining dako nga kalapasan; huo, gani nangin maluya sila, tungod sang ila kalapasan, sa sulod sang indi madamo nga tinuig.\n\n", "hel 5": "[center][font_size=26]Kapitulo 5[/font_size][/center]\n\n[i]Sanday Nefi kag Lehi nagdedikar sang ila mga kaugalingon sa pagwali—Ang ila mga ngalan nagaagda sa ila nga ipasanto ang ila mga kabuhi sa ila mga katigulangan—Si Cristo nagatubos sang mga nagahinulsol—Sanday Nefi kag Lehi nakahaylo sing madamo kag ginbilanggo, kag ginlikupan sila sang kalayo—Isa ka panganod sang kadudulman ang nagtabon sa tatlo ka gatos ka tawo—Ang duta nag-uyog, kag isa ka tingug ang nagsugo sa mga tawo nga maghinulsol—Sanday Nefi kag Lehi nakighambal sa mga anghel, kag ang kadam-an ginlikupan sang kalayo. Mga 30 B.C.[/i]\n\n1 Kag natabo ini nga sa sining amo man nga tuig, tan-awa, gintugyan ni Nefi ang hukom-lingkuranan sa isa ka lalaki nga ang ngalan amo si Cezoram.\n\n2 Kay tungod ang ila mga layi kag ang ila mga gobyerno ginpahamtang paagi sa tingug sang katawhan, kag sila nga nagpili sang malain mas madamo sangsa ila nga nagpili sang maayo, gani nagakaluto na sila padulong sa kalaglagan, kay ang mga layi nangin tiko.\n\n3 Huo, kag indi lamang ini; isa sila ka batinggilan nga katawhan, sa bagay nga indi sila madumalahan sang layi kag sang hustisya luwas lang nga ini mangin sa ila kalaglagan.\n\n4 Kag natabo ini nga ginluyahan si Nefi tungod sang ila kalainan; kag ginbayaan niya ang hukom-lingkuranan, kag nagpangako sang iya kaugalingon sa pagwali sang pulong sang Dios sa tanan nga nabilin niya nga mga inadlaw, kag ang iya utod nga si Lehi man, sa tanan nga nabilin niya nga mga inadlaw;\n\n5 Kay nadumduman nila ang mga pulong nga ginhambal sang ila amay nga si Helaman sa ila. Kag amo ini ang mga pulong nga iya ginhambal:\n\n6 Tan-awa, mga anak ko, ginapangabay ko nga dumdumon ninyo ang pagtuman sang mga kasugoan sang Dios; kag luyag ko nga ipahayag ninyo sa katawhan ining mga pulong. Tan-awa, ginhatag ko sa inyo ang mga ngalan sang aton una nga mga ginikanan nga naghalin sa duta sang Jerusalem; kag ini akon ginhimo agud nga kon madumduman ninyo ang inyo mga ngalan madumduman ninyo sila; kag kon madumduman ninyo sila madumduman ninyo ang ila mga binuhatan; kag kon madumduman ninyo ang ila mga binuhatan mahibal-an ninyo nga ini nasiling, kag nasulat man, nga ang mga ini maayo.\n\n7 Gani, mga anak ko, luyag ko nga himuon ninyo inang maayo agud nga masiling parte sa inyo, kag masulat man, bisan pareho sang nasiling kag nasulat parte sa ila.\n\n8 Kag karon mga anak ko, tan-awa may dugang pa ako nga pangabayon sa inyo, nga ang amo nga pangabay amo, nga indi ninyo paghimuon ining mga butang agud nga maghinambog kamo, kundi nga himuon ninyo ining mga butang agud magtipon para sa inyo mga kaugalingon sang manggad sa langit, huo, nga wala’y katapusan, kag wala nagalubad; huo, agud nga maangkon ninyo inang malahalon nga dulot sang kabuhi nga wala’y katapusan, nga may kabangdanan kita sa paghunahuna nga ginhatag sa aton mga amay.\n\n9 O dumduma, dumduma, mga anak ko, ang mga pulong nga ginhambal ni haring Benjamin sa iya katawhan; huo, dumduma nga wala na sing iban pa nga dalan ukon paagi nga sa diin ang tawo maluwas, lamang paagi sa nagabayad-sala nga dugo ni Jesucristo, nga magakari; huo, dumduma nga magakari sia agud tuboson ang kalibutan.\n\n10 Kag dumduma man ang mga pulong nga ginhambal ni Amulek kay Zisrom, sa siyudad sang Amonihas; kay nagsiling sia sa iya nga ang Ginuo pat-od gid nga magakari agud tuboson ang iya katawhan, apang indi sia magkari agud tuboson sila sa ila mga sala, kundi agud tuboson sila halin sa ila mga sala.\n\n11 Kag may gahum sia nga ginhatag sa iya halin sa Amay sa pagtubos sa ila halin sa ila mga sala tungod sang paghinulsol; gani ginpadala niya ang iya mga anghel agud ipahayag ang balita sang mga kondisyon sang paghinulsol, nga nagadala sang katawhan padulong sa gahum sang Manunubos, padulong sa kaluwasan sang ila mga kalag.\n\n12 Kag karon, mga anak ko, dumduma, dumduma nga sa bato nga aton Manunubos, nga si Cristo, ang Anak sang Dios, nga kinahanglan ninyo ipasad ang inyo pundasyon; agud kon ang yawa magpadala sang iya mabaskog nga hangin, huo, sang iya mga baslay sa buhawi, huo, kon ang tanan niya nga ulan nga yelo kag ang iya mabaskog nga unos magtupa sa inyo, mangin wala ini sing gahum sa inyo sa pagguyod sa inyo paidalom sa kadadalman sang kalisud kag nagapadayon nga kasubo, tungod sang bato nga sa diin kamo napasad, nga amo ang pat-od nga pundasyon, isa ka pundasyon nga kon ang mga tawo magpasad diri indi sila mahulog.\n\n13 Kag natabo ini nga amo ini ang mga pulong nga ginpanudlo ni Helaman sa iya mga anak; huo, gintudloan niya sila sang madamo nga butang nga wala nasulat, kag madamo man nga butang nga nasulat.\n\n14 Kag gindumdum nila ang iya mga pulong; kag gani naglibot sila, nga nagatuman sang mga kasugoan sang Dios, agud itudlo ang pulong sang Dios sa tanan nga katawhan ni Nefi sugod sa siyudad nga Bugana;\n\n15 Kag halin didto padulong sa siyudad sang Gid; kag halin sa siyudad sang Gid padulong sa siyudad sang Mulek;\n\n16 Kag bisan sa lain-lain nga siyudad tubtob nga nakakadto sila sa tanan nga katawhan ni Nefi nga yara sa duta pa-sur; kag halin didto padulong sa duta sang Zarahemla, sa mga Lamanhon.\n\n17 Kag natabo ini nga nagwali sila nga may dako nga gahum, sa bagay nga napahipos nila ang madamo sang mga nagsilipak nga mga Nefinhon, sa bagay nga nagpalapit sila kag nagtuad sang ila mga sala kag nabunyagan sa paghinulsol, kag sa gilayon nagbalik sa mga Nefinhon agud tinguhaan nga matadlong sa ila ang mga malain nga ila nahimo.\n\n18 Kag natabo ini nga sanday Nefi kag Lehi nagwali sa mga Lamanhon nga may dako nga gahum kag awtoridad, kay may gahum sila kag awtoridad nga ginhatag sa ila agud nga makahambal sila, kag ginhatag man sa ila ang kon ano ang dapat nila ihambal—\n\n19 Gani naghambal sila sa dako nga katingala sang mga Lamanhon, sa pagpapati sa ila, sa bagay nga may walo ka libo sang mga Lamanhon nga yara sa duta sang Zarahemla kag sa palibot nga nabunyagan sa paghinulsol, kag nasanagan sang kalainan sang mga tradisyon sang ila mga amay.\n\n20 Kag natabo ini nga sanday Nefi kag Lehi nagpadayon halin didto padulong sa duta sang Nefi.\n\n21 Kag natabo ini nga gindakop sila sang kasoldadohan sang mga Lamanhon kag ginhunong sa bilanggoan; huo, bisan sa sinang amo man nga bilanggoan nga sa diin sanday Amon kag ang iya mga kauturan ginhunong sang mga alagad ni Limhi.\n\n22 Kag pagkatapos nga nahunong sila sa bilanggoan sa madamo nga inadlaw nga wala sing pagkaon, tan-awa, ginkadtoan sila sa bilanggoan agud kuhaon sila agud mapatay nila sila.\n\n23 Kag natabo ini nga sanday Nefi kag Lehi nalikupan sang daw kalayo, sa bagay nga wala sila nangisog nga padapatan sila sang ila mga kamot sa kahadlok nga basi masunog sila. Apang, sanday Nefi kag Lehi wala nasunog; kag daw nagatindog sila sa tunga sang kalayo kag wala nasunog.\n\n24 Kag sang nakita nila nga nalikupan sila sang haligi nga kalayo, kag wala ini nagsunog sa ila, nagpakaisog ang ila mga tagipusuon.\n\n25 Kay nakita nila nga ang mga Lamanhon wala nangisog nga magpadapat sang ila mga kamot sa ila; kag wala man sila nangisog nga magpalapit sa ila, kundi nagtindog nga daw nag-apa sila sa katingala.\n\n26 Kag natabo ini nga sanday Nefi kag Lehi nag-atubang kag nagsugod sa paghambal sa ila nga nagasiling: Indi magkahadlok, kay tan-awa, ang Dios ang nagpakita sa inyo sining kadalayawon nga butang, nga sa diin ginpakita sa inyo nga indi kamo makapadapat sang inyo mga kamot sa amon agud patyon kami.\n\n27 Kag tan-awa, sang nasiling nila ining mga pulong, ang duta nag-uyog sing tuman, kag ang mga dingding sang bilanggoan nag-uyog nga daw naghana ang mga ini nga marumpag sa duta; apang tan-awa, wala ini narumpag. Kag tan-awa, sila nga yara sa sulod sang bilanggoan mga Lamanhon kag mga Nefinhon nga nagsilipak.\n\n28 Kag natabo ini nga gintabonan sila sing isa ka panganod sang kadudulman, kag ang sobra kagrabe nga kahadlok ang nagpangibabaw sa ila.\n\n29 Kag natabo ini nga may nabatian nga isa ka tingug nga daw yara ini sa ibabaw sang panganod sang kadudulman nga nagasiling: Maghinulsol kamo, maghinulsol kamo, kag indi na pagtinguhai nga pamatyon ang akon mga alagad nga akon ginpadala sa inyo agud magpahayag sang maayong balita.\n\n30 Kag natabo ini sang nabatian nila ini nga tingug, kag namarasmasan nga indi ini tingug sang daguob, kag indi man ini tingug sang tuman kagamo nga kagahod, kundi tan-awa, isa ini ka mahinay nga tingug sang perpekto nga kalulo, nga daw pareho ini sing isa ka hutik, kag nagdulut ini bisan sa kalag mismo—\n\n31 Kag sa pihak sang kalulo sang tingug, tan-awa ang duta nag-uyog sing tuman, kag ang mga dingding sang bilanggoan nagkurog liwat nga daw nagahana ini nga marumpag sa duta; kag tan-awa ang panganod sang kadudulman, nga nagtabon sa ila, wala nadula—\n\n32 Kag tan-awa ang tingug nabatian liwat nga nagasiling: Maghinulsol kamo, maghinulsol kamo, kay ang ginharian sang langit malapit na; kag indi na pagtinguhai nga pamatyon ang akon mga alagad. Kag natabo ini nga ang duta nag-uyog liwat, kag ang mga dingding nagkurog.\n\n33 Kag sa ika-tatlo nga tion nabatian liwat ang tingug, kag naghambal sa ila sang dalayawon nga mga pulong nga indi mamitlang sang tawo; kag ang mga dingding nagkurog liwat, kag ang duta nag-uyog nga daw nagahana ini nga magkalapihak.\n\n34 Kag natabo ini nga ang mga Lamanhon indi makapalagyo tungod sang panganod sang kadudulman nga nagtabon sa ila; huo, kag indi sila makagiho tungod sang kahadlok nga nagpangibabaw sa ila.\n\n35 Karon may isa sa ila nga isa ka Nefinhon sa pagkabun-ag nga sadto nangin miyembro sang simbahan sang Dios apang nagsipak sa ila.\n\n36 Kag natabo ini nga nagliso sia, kag tan-awa, nakita niya sa tunga sang panganod sang kadudulman ang mga nawong nanday Nefi kag Lehi; kag tan-awa, nagabanaag sing tuman ang mga ini, bisan pareho sang mga nawong sang mga anghel. Kag nakita niya nga nagtangla sila sa langit; kag daw nagapakighambal ukon nagaalsa sang ila mga tingug sa isa ka persona nga ila nakita.\n\n37 Kag natabo ini nga ining lalaki nagsinggit sa kadam-an agud magliso sila kag magtulok. Kag tan-awa, may gahum nga ginhatag sa ila nga nagliso sila kag nagtulok; kag nakita nila ang mga nawong nanday Nefi kag Lehi.\n\n38 Kag nagsiling sila sa lalaki: Tan-awa, ano ang buot silingon sining tanan nga butang, kag kay sin-o nagapakighambal ining mga tawo?\n\n39 Karon ang ngalan sang lalaki amo si Aminadab. Kag si Aminadab nagsiling sa ila: Nagapakighambal sila sa mga anghel sang Dios.\n\n40 Kag natabo ini nga ang mga Lamanhon nagsiling sa iya: Ano ang himuon namon agud ining panganod sang kadudulman madula kag indi na magtabon sa amon?\n\n41 Kag si Aminadab nagsiling sa ila: Kinahanglan gid nga maghinulsol kamo, kag magpakitluoy sa tingug, bisan tubtob nga makaangkon kamo sing pagtuo kay Cristo, nga gintudlo sa inyo nanday Alma, kag Amulek, kag Zisrom; kag kon himuon ninyo ini, ang panganod sang kadudulman madula kag indi na magtabon sa inyo.\n\n42 Kag natabo ini nga tanan sila nagsugod sa pagpakitluoy sa tingug niya nga amo ang nag-uyog sang duta; huo, nagpakitluoy sila bisan tubtob nga nadula ang panganod sang kadudulman.\n\n43 Kag natabo ini nga sang nagtan-aw sila sa palibot, kag nakita nga ang panganod sang kadudulman nadula na kag wala na nagatabon sa ila, tan-awa, nakita nila nga nalikupan sila, huo ang tagsa ka tawo, sang haligi nga kalayo.\n\n44 Kag sanday Nefi kag Lehi yara sa tunga nila; huo, nalikupan sila; huo, daw yara sila sa tunga sang nagadabadaba nga kalayo, apang wala ini naghalit sa ila, kag wala man ini nagdukot sa mga dingding sang bilanggoan; kag napuno sila sinang kalipay nga di-mamitlang kag puno sang himaya.\n\n45 Kag tan-awa, ang Balaan nga Espiritu sang Dios nagpanaog halin sa langit, kag nagsulod sa ila mga tagipusuon, kag napuno sila sang daw kalayo, kag makahambal sila sang dalayawon nga mga pulong.\n\n46 Kag natabo ini nga may nabatian sila nga tingug, huo, isa ka makalilipay nga tingug, nga daw hutik ini nga nagasiling:\n\n47 Paghidaet, paghidaet mangin sa inyo, tungod sang inyo pagtuo sa akon Labing Hinigugma nga Anak nga halin pa sa pagtuga sang kalibutan.\n\n48 Kag karon, sang nabatian nila ini, nagtangla sila agud tan-awon kon diin naghalin ang tingug; kag tan-awa, nakita nila ang kalangitan nga nabuksan; kag ang mga anghel nagpanaog halin sa langit kag nag-alagad sa ila.\n\n49 Kag may mga tatlo ka gatos ka tawo ang nakakita kag nakabati sining mga butang; kag ginsugo sila nga maglakat kag indi matingala, kag indi man sila dapat magduhaduha.\n\n50 Kag natabo ini nga naglakat sila, kag nag-alagad sa katawhan, nga nagapahayag sa tanan nga rehiyon sa palibot sang tanan nga butang nga ila nabatian kag nakit-an, sa bagay nga ang kalabanan sang mga Lamanhon napapati nila, tungod sang kadako sang mga ebidensya nga ila nabaton.\n\n51 Kag ang tanan nga napapati nagbuya sang ila mga armas sa giyera, kag amo man sang ila pagdumot kag sang tradisyon sang ila mga amay.\n\n52 Kag natabo ini nga gin-ampo nila sa mga Nefinhon ang mga kadutaan nga ila ginapanag-iyahan.\n\n", "hel 6": "[center][font_size=26]Kapitulo 6[/font_size][/center]\n\n[i]Ang matarong nga mga Lamanhon nagwali sa malain nga mga Nefinhon—Ang duha ka katawhan nag-uswag sa sulod sang panahon sang paghidaet kag kabuganaan—Si Lucifer, ang ginhalinan sang sala, nagsugyot sang mga tagipusuon sang mga malain kag sang mga tulisan ni Gadianton sa pagpamatay kag kalainan—Gin-agaw sang mga tulisan ang gobyerno nga Nefinhon. Mga 29–23 B.C.[/i]\n\n1 Kag natabo ini nga sang natapos ang ika-sisenta’y dos nga tuig sang pagginahum sang mga hukom, ining tanan nga butang natabo kag ang mga Lamanhon nangin, ang kalabanan sa ila, matarong nga katawhan, sa bagay nga ang ila pagkamatarong naglabaw pa sa sinang iya sang mga Nefinhon, tungod sang ila kapag-on kag sang ila kalig-on sa pagtuo.\n\n2 Kay tan-awa, may madamo nga Nefinhon nga nangin matig-a kag di-mahinulsulon kag tuman kalain, sa bagay nga ginsikway nila ang pulong sang Dios kag ang tanan nga pagpangwali kag pagpropesiya nga ginhatag sa ila.\n\n3 Apang, ang katawhan sang simbahan nakaangkon sang dako nga kalipay tungod sang pagkahaylo sang mga Lamanhon, huo, tungod sang simbahan sang Dios nga ginpahamtang sa ila. Kag nagpakig-upod sila sa isa kag isa, kag nagkasadya sa isa kag isa, kag nakaangkon sang dako nga kalipay.\n\n4 Kag natabo ini nga madamo sang mga Lamanhon ang nagdulhog sa duta sang Zarahemla, kag nagpahayag sa katawhan sang mga Nefinhon sang paagi sang ila pagkahaylo, kag naglaygay sa ila nga magtuo kag maghinulsol.\n\n5 Huo, madamo ang nagwali nga may tuman kadako nga gahum kag awtoridad, tubtob sa pagpapanaog sang madamo sa ila sa kadadalman sang pagpaubos, agud mangin mapainubuson nga mga sumulunod sang Dios kag sang Kordero.\n\n6 Kag natabo ini nga madamo sang mga Lamanhon ang nagkadto padulong sa duta pa-norte; kag amo man sanday Nefi kag Lehi nagkadto sa duta pa-norte agud magwali sa katawhan. Kag gani natapos ang ika-sisenta’y tres nga tuig.\n\n7 Kag tan-awa, may paghidaet sa bug-os nga kadutaan, sa bagay nga ang mga Nefinhon nagakadto sa bisan diin nga bahin sang kadutaan nga luyag nila, bisan ini man sa mga Nefinhon ukon sa mga Lamanhon.\n\n8 Kag natabo ini nga ang mga Lamanhon nagakadto man sa bisan diin nga ila luyag, bisan ini man sa mga Lamanhon ukon sa mga Nefinhon; kag gani nakaangkon sila sang hilway nga pagpakigbagay sa isa kag isa, sa pagpamakal kag sa pagpamaligya, kag sa pag-angkon sang manggad, suno sa ila luyag.\n\n9 Kag natabo ini nga nangin tuman sila kamanggaranon, pareho mga Lamanhon kag mga Nefinhon; kag nakaangkon sila sang tuman nga kabugana sang bulawan, kag sang pilak, kag sang tanan nga sari sang malahalon nga mga metal, pareho sa duta sa sur kag sa duta sa norte.\n\n10 Karon ang duta sa sur gintawag nga Lehi, kag ang duta sa norte gintawag nga Mulek, sunod sa anak nga lalaki ni Sedequias; kay gindala sang Ginuo si Mulek sa duta sa norte, kag si Lehi sa duta sa sur.\n\n11 Kag tan-awa, may tanan nga sari sang bulawan sa sining duha ka kadutaan, kag sang pilak, kag sang malahalon nga milinahon sang tagsa ka sahi; kag may pulido man nga mga manughimo, nga nagapanghimo sang tanan nga sahi sang milinahon kag nagapapino sini; kag tungod sini nangin manggaranon sila.\n\n12 Nagpananom sila sang uyas sa kabuganaan, pareho sa norte kag sa sur; kag nagtin-ad sila sing tuman, pareho sa norte kag sa sur. Kag nagdamo sila kag nagbakod sing tuman sa kadutaan. Kag nagsagod sila sang madamo nga panong kag mga baka, huo, sang madamo nga pinatambok.\n\n13 Tan-awa, ang ila mga babayi nagpangabudlay kag naghabol, kag nagpanghimo sang tanan nga sari sang tela, sang lino nga manipis kag tela sang tagsa ka sahi, agud tabonan ang ila pagkahublas. Kag gani ang ika-sisenta’y kwatro nga tuig naglabay nga matawhay.\n\n14 Kag sa ika-sisenta’y singko nga tuig nakaangkon man sila sing dako nga kalipay kag paghidaet, huo, madamo nga pagpangwali kag madamo nga propesiya parte sinang magaabot. Kag gani naglabay ang ika-sisenta’y singko nga tuig.\n\n15 Kag natabo ini nga sa ika-sisenta’y sais nga tuig sang pagginahum sang mga hukom, tan-awa, si Cezoram ginpatay sing isa ka wala makilal-i nga kamot samtang nagapungko sia sa hukom-lingkuranan. Kag natabo ini nga sa amo man nga tuig, nga ang iya anak nga lalaki, nga ginpili sang katawhan nga bulos sa iya, ginpatay man. Kag gani natapos ang ika-sisenta’y sais nga tuig.\n\n16 Kag sa pagsugod sang ika-sisenta’y siyete nga tuig ang katawhan nagsugod nga mangin tuman kalain liwat.\n\n17 Kay tan-awa, ginpakamaayo sila sang Ginuo sing malawig sa mga manggad sang kalibutan sa bagay nga wala sila nasugyot sa kaakig, sa mga giyera, kag sa pagpaagay sang dugo; gani nagsugod sila sa pagpahamtang sang ila mga tagipusuon sa ila mga manggad; huo, nagsugod sila nga maghangad sa pag-angkon sing manggad agud nga maalsa sila ang isa labaw sa isa; gani nagsugod sila sa paghimo sang sekreto nga mga pagpamatay, kag sa pagpangawat kag sa pagpangagaw, agud makaangkon sila sing manggad.\n\n18 Kag karon tan-awa, inang mga manugpatay kag mga manugpangagaw isa ka guban nga gintukod nanday Kiskumen kag Gadianton. Kag karon natabo ini nga may madamo, bisan sa mga Nefinhon, nga kaupod sa guban ni Gadianton. Apang tan-awa, mas madamo pa sila sang sa mas malain nga bahin sang mga Lamanhon. Kag ginatawag sila nga mga tulisan kag mga manugpatay-tawo nga iya ni Gadianton.\n\n19 Kag ini sila ang nagpatay sa puno nga hukom nga si Cezoram, kag sa iya anak nga lalaki, samtang yara sa hukom-lingkuranan; kag tan-awa, wala sila natukiban.\n\n20 Kag karon natabo ini nga sang nahibal-an sang mga Lamanhon nga may mga tulisan sa tunga nila nangin tuman sila kamasinulub-on; kag ginhimo nila ang tagsa ka pahito nga yara sa ila gahum agud laglagon sila halin sa ibabaw sang duta.\n\n21 Apang tan-awa, ginsugyot ni Satanas ang mga tagipusuon sang kalabanan sang mga Nefinhon, sa bagay nga nakig-isa sila sa mga guban sang mga tulisan, kag nagsulod sa ila mga kasugtanan kag sa ila mga panumpa, nga ila pangapinan kag amligan ang isa kag isa sa bisan ano nga mabudlay nga mga sirkumstansya nga mabutang sila, agud indi sila mag-antos tungod sang ila mga pagpamatay, kag sang ila mga pagpangagaw, kag sang ila mga pagpangawat.\n\n22 Kag natabo ini nga may yara sila sang ila mga senyales, huo, sang ila sekreto nga mga senyales, kag sang ila sekreto nga mga pulong; kag ini agud makilal-an nila ang isa ka utod nga nagsulod sa kasugtanan, agud nga bisan ano nga kalainan ang pagahimuon sang iya utod indi sia pagsakiton sang iya utod, kag sang mga miyembro sang iya guban, nga nakahimo sini nga kasugtanan.\n\n23 Kag gani mahimo sila nga magpamatay, kag magpangagaw, kag magpangawat, kag maghimo sang mga pagkamakihilawason kag tanan nga sari sang kalainan nga batok sa mga layi sang ila pungsod kag amo man sa mga layi sang ila Dios.\n\n24 Kag kon sin-o man sa mga miyembro sang ila guban ang magpanugid sa kalibutan sang ila kalainan kag sang ila mga kangil-aran, pagabistahon, indi suno sa mga layi sang ila pungsod, kundi suno sa mga layi sang ila kalainan, nga ginhatag nanday Gadianton kag Kiskumen.\n\n25 Karon tan-awa, amo ining mga sekreto nga mga sinumpaan kag mga kasugtanan nga ginsugo ni Alma sa iya anak nga indi pag-ipahayag sa kalibutan, kay basi nga mangin paagi ang mga ini sa pagdala sang katawhan padulong sa kalaglagan.\n\n26 Karon tan-awa, inang sekreto nga mga sinumpaan kag mga kasugtanan wala matun-i ni Gadianton halin sa mga kasulatan nga gintugyan kay Helaman; kundi tan-awa, ginbutang ang mga ini sa tagipusuon ni Gadianton sinang amo man nga persona nga nagganyat sang aton una nga mga ginikanan sa pagkaon sang ginadilian nga bunga—\n\n27 Huo, sinang amo man nga persona nga nagkonsabo upod kay Cain, nga kon patyon niya ang iya utod nga si Abel indi ini pag-ipahibalo sa kalibutan. Kag nagkonsabo sia upod kay Cain kag sa iya mga sumulunod sumugod sa sina nga tion.\n\n28 Kag amo man ina ang persona nga nagbutang sa mga tagipusuon sang katawhan nga magtukod sing isa ka tore nga may igo nga kataason agud nga makalab-ot sila sa langit. Kag amo man ina ang persona nga nag-into sang katawhan nga nagkadto halin sa sina nga tore padulong sa sini nga duta; nga nagpalapnag sang mga buluhaton sang kadudulman kag mga kangil-aran sa bug-os nga ibabaw sang kadutaan, tubtob nga ginbutong niya ang katawhan paidalom sa lubos nga kalaglagan, kag sa wala’y katubtuban nga impiyerno.\n\n29 Huo, amo man ina nga persona nga nagbutang sa tagipusuon ni Gadianton nga ipadayon gihapon ang buluhaton sang kadudulman, kag sang sekreto nga pagpamatay; kag ginpadayon niya ini halin pa sa pagsugod sang tawo bisan tubtob sa sini nga tion.\n\n30 Kag tan-awa, amo ini sia ang ginhalinan sang tanan nga sala. Kag tan-awa, ginapadayon niya ang iya mga buluhaton sang kadudulman kag sekreto nga pagpamatay, kag ginapasa-pasa ang ila mga plano, kag ang ila mga sinumpaan, kag ang ila mga kasugtanan, kag ang ila mga plano sang makahaladlok nga kalainan, sa tanan nga henerasyon suno sa iya ikasarang nga mauyatan ang mga tagipusuon sang mga anak sang katawhan.\n\n31 Kag karon tan-awa, may malig-on sia nga pag-uyat sa mga tagipusuon sang mga Nefinhon; huo, sa bagay nga nangin tuman sila kalain; huo, ang kalabanan sa ila nagsipak sa dalan sang pagkamatarong, kag gintasak sang ila mga tiil ang mga kasugoan sang Dios, kag naglakat sa ila kaugalingon nga mga dalanon, kag naghimo para sa ila mga kaugalingon sang mga dios-dios halin sa ila bulawan kag sa ila pilak.\n\n32 Kag natabo ini nga ining tanan nga kalainan natabo sa ila sa sulod sang indi madamo nga tinuig, sa bagay nga ang kalabanan sini natabo sa ila sa ika-sisenta’y siyete nga tuig sang pagginahum sang mga hukom sa katawhan ni Nefi.\n\n33 Kag nagdugang sila sa ila mga kalainan sa ika-sisenta’y otso man nga tuig, sa dako nga kasubo kag panalambiton sang mga matarong.\n\n34 Kag gani makita naton nga ang mga Nefinhon nagsugod sa pag-usmod sa pagkawala’y pagtuo, kag nagdugang sa kalainan kag mga kangil-aran, samtang ang mga Lamanhon nagsugod sa pagdugang sing tuman sa ihibalo parte sa ila Dios; huo, nagsugod sila sa pagtuman sang iya mga pagsulundan kag mga kasugoan, kag sa paglakat sa kamatuoran kag katarong sa iya atubang.\n\n35 Kag gani makita naton nga ang Espiritu sang Ginuo nagsugod sa pagpalayo sa mga Nefinhon tungod sang kalainan kag katig-a sang ila mga tagipusuon.\n\n36 Kag gani makita naton nga ang Ginuo nagsugod sa pagbubo sang iya Espiritu sa mga Lamanhon tungod sang ila huyog kag kahanda sa pagpati sa iya mga pulong.\n\n37 Kag natabo ini nga ginpangita sang mga Lamanhon ang guban sang mga tulisan ni Gadianton; kag nagwali sila sang pulong sang Dios sa mas malain nga bahin nila, sa bagay nga ining guban sang mga tulisan lubos nga nalaglag sa mga Lamanhon.\n\n38 Kag natabo ini, sa pihak nga bahin, nga ang mga Nefinhon nagpadako sa ila kag nagsakdag sa ila, nga nagsugod sa mas malain nga bahin nila, tubtob nga naglapta sila sa bug-os nga kadutaan sang mga Nefinhon, kag nagganyat sang kalabanan sang mga matarong tubtob nga napapati sila sa ila mga buluhaton kag nag-ambit sang ila mga inagaw, kag napabuylog upod sa ila sa ila sekreto nga mga pagpamatay kag mga padihot.\n\n39 Kag gani naangkon nila ang solo nga pagdumala sang gobyerno, sa bagay nga gintasak nila sang ila mga tiil kag ginhampak kag ginsakit kag gintalikdan nila ang mga imol kag mga malulo, kag ang mga mapainubuson nga mga sumulunod sang Dios.\n\n40 Kag gani makita naton nga yara sila sa makahaladlok nga kahimtangan, kag nagakaluto na para sa wala’y katubtuban nga kalaglagan.\n\n41 Kag natabo ini nga sa amo sini natapos ang ika-sisenta’y otso nga tuig sang pagginahum sang mga hukom sa katawhan ni Nefi.\n\n", "hel 7": "Ang Propesiya ni Nefi, ang Anak ni Helaman—Ginpaandaman sang Dios ang katawhan ni Nefi nga bisitahan niya sila sa iya kaakig, sa ila lubos nga kalaglagan luwas lang nga maghinulsol sila sang ila kalainan. Ginsilotan sang Dios ang katawhan ni Nefi paagi sa mga peste; naghinulsol sila kag nagdangop sa iya. Si Samuel, isa ka Lamanhon, nagpropesiya sa mga Nefinhon.\n\nNagalakip sang mga kapitulo 7 tubtob 16.\n\n[center][font_size=26]Kapitulo 7[/font_size][/center]\n\n[i]Si Nefi ginsikway sa norte kag nagbalik sa Zarahemla—Nagpangamuyo sia sa ibabaw sang iya tore sa hardin kag dayon nagpanawagan sa katawhan nga maghinulsol ukon madula. Mga 23–21 B.C.[/i]\n\n1 Tan-awa, karon natabo ini, sa ika-sisenta’y nuebe nga tuig sang pagginahum sang mga hukom sa katawhan sang mga Nefinhon, nga si Nefi, nga anak ni Helaman, nagbalik sa duta sang Zarahemla halin sa duta sa norte.\n\n2 Kay didto sia naghalin sa katawhan nga yara sa duta sa norte, kag nagwali sang pulong sang Dios sa ila, kag nagpropesiya sang madamo nga butang sa ila;\n\n3 Kag ginsikway nila ang tanan niya nga pulong sa bagay nga indi sia makapabilin upod sa ila kundi nga nagbalik liwat sa duta nga iya natawhan.\n\n4 Kag pagkakita niya sa katawhan sa kahimtangan sang makahaladlok nga kalainan, kag sa mga tulisan ni Gadianton nga nagakapot sang mga hukom-lingkuranan—nga nag-agaw sang gahum kag awtoridad sang kadutaan; nga ginapahigad ang mga kasugoan sang Dios, kag wala sing pinakadiutay nga katarong sa iya atubang; nga wala nagahimo sing hustisya sa mga anak sang katawhan;\n\n5 Nga ginakondenar ang matarong tungod sang ila pagkamatarong; nga ginapabay-an nga indi masilotan ang may sala kag ang malain tungod sang ila kwarta; kag dugang pa sina ang magkapot sang palangakoan sa ulohan sang gobyerno, agud magdumala kag maghimo suno sa ila mga kabubut-on, agud nga makaangkon sila sing manggad kag himaya sang kalibutan, kag, dugang pa sina, agud mahimo nila sing mas mahapos ang magpanglahi, kag magpangawat, kag magpatay, kag maghimo suno sa ila kaugalingon nga mga kabubut-on—\n\n6 Karon ining dako nga kalainan nag-abot sa mga Nefinhon sa sulod sang indi madamo nga tinuig; kag sang nakita ini ni Nefi, ang iya tagipusuon napuno sang kasubo sa sulod niya; kag nagsinggit sia sa kasakit sang iya kalag:\n\n7 O, kon mahimo lamang kuntani nga ang akon mga adlaw nangin sa mga adlaw sadto nga kon san-o ang akon amay nga si Nefi una nga naggwa halin sa duta sang Jerusalem, agud nga nagkasadya kuntani ako upod sa iya sa duta nga ginpanaad; sadto ang iya katawhan mahapos nga pangabayon, malig-on sa pagtuman sang mga kasugoan sang Dios, kag mahinay madala sa paghimo sang kalainan; kag maabtik sila sa pagpamati sa mga pulong sang Ginuo—\n\n8 Huo, kon ang akon mga adlaw kuntani nangin sa sadtong mga adlaw, ang akon kalag nakaangkon kuntani sing kalipay sa pagkamatarong sang akon mga kauturan.\n\n9 Apang tan-awa, gintalana ako nga magkabuhi sa sining mga adlaw, kag ang akon kalag pagapun-on sang kasubo tungod sini nga kalainan sang akon mga kauturan.\n\n10 Kag tan-awa, karon natabo ini nga didto ini sa ibabaw sang isa ka tore, nga yara sa hardin ni Nefi, nga yara sa tupad sang mayor nga dalan nga nagapadulong sa mayor nga merkado, nga yara sa siyudad sang Zarahemla; gani, si Nefi nagluhod kag nagduko sa ibabaw sang tore nga yara sa iya hardin, nga ang amo nga tore malapit man sa ganhaan sang hardin nga ginalabyan sang mayor nga dalan.\n\n11 Kag natabo ini nga may pila ka mga lalaki nga nagalabay kag nakita si Nefi samtang nagabubo sia sang iya kalag sa Dios sa ibabaw sang tore; kag nagdalagan sila kag ginsugiran ang katawhan sang ila nakita, kag ang mga tawo tingob nga nag-abot nga sa pagkadamo agud mahibal-an nila ang kabangdanan sang sa pagkadako nga pagkalisud tungod sang kalainan sang katawhan.\n\n12 Kag karon, sang nagtindog si Nefi nakita niya ang kadam-an sang katawhan nga nagtililipon.\n\n13 Kag natabo ini nga ginbuksan niya ang iya baba kag nagsiling sa ila: Tan-awa, ngaa nagtililipon kamo sang inyo mga kaugalingon? Agud bala sugiran ko kamo sang inyo mga kalainan?\n\n14 Huo, tungod nagsaka ako sa ibabaw sang akon tore agud mabubo ko ang akon kalag sa akon Dios, tungod sang tuman nga kasubo sang akon tagipusuon, nga gintuga sang inyo mga kalainan!\n\n15 Kag tungod sang akon pagkalisud kag panalambiton nagtililipon kamo sang inyo mga kaugalingon, kag nagakatingala; huo, kag may dako kamo nga panginahanglan nga matingala; huo, dapat kamo nga magkatingala tungod nagpadaug kamo sa bagay nga ang yawa nakaangkon sang sa pagkadako nga kapyot sa inyo mga tagipusuon.\n\n16 Huo, paano nga nagpadaug kamo sa mga pagpangganyat niya nga nagahangad sa paghaboy sang inyo mga kalag sa wala’y katubtuban nga kalisud kag nagapadayon nga kasubo?\n\n17 O maghinulsol kamo, maghinulsol kamo! Ngaa mapatay kamo? Magdangop kamo, magdangop kamo sa Ginuo nga inyo Dios. Ngaa ginpabay-an niya kamo?\n\n18 Ini tungod kay ginpatig-a ninyo ang inyo mga tagipusuon; huo, indi kamo magpamati sa tingug sang maayong manugpahalab; huo, ginhangkat ninyo sia sa pagkaakig batok sa inyo.\n\n19 Kag tan-awa, imbes nga panipunon kamo, luwas lang kon maghinulsol kamo, tan-awa, palaptahon niya kamo agud nga mangin karne kamo para sa mga ido kag mabangis nga mga sapat.\n\n20 O, paano nga nalipatan ninyo ang inyo Dios sa adlaw gid mismo nga ginluwas niya kamo?\n\n21 Apang tan-awa, ini para mag-angkon sang manggad, para dayawon sang mga tawo, huo, kag agud nga makaangkon kamo sing bulawan kag pilak. Kag ginpahamtang ninyo ang inyo mga tagipusuon sa mga manggad kag sa wala’y pulos nga mga butang sining kalibutan, nga para sa sini kamo nagapamatay, kag nagapangagaw, kag nagapangawat, kag nagasaksi sing di-matuod batok sa inyo isigkatawo, kag nagahimo sang tanan nga sari sang kalainan.\n\n22 Kag sa sini nga kabangdanan ang kasulub-on magaabot sa inyo luwas lang nga maghinulsol kamo. Kay kon indi kamo maghinulsol, tan-awa, ining dako nga siyudad, kag amo man ang tanan nga dalagko nga mga siyudad nga yara sa palibot, nga yara sa duta nga aton ginapanag-iyahan, pagakuhaon agud nga wala na kamo sing lugar sa mga ini; kay tan-awa, ang Ginuo indi na maghatag sa inyo sing kusog, pareho sang iya ginhimo sang una, agud magbato sa inyo mga kaaway.\n\n23 Kay tan-awa, amo ini ang siling sang Ginuo: Indi ako magpakita sang akon kusog sa mga malain, sa isa labaw sangsa isa, luwas lang nga ini sa sinang mga nagahinulsol sang ila mga sala, kag nagapamati sa akon mga pulong. Karon gani, luyag ko nga inyo tamdon, mga kauturan ko, nga mangin mas maayo pa para sa mga Lamanhon sangsa para sa inyo luwas lang nga maghinulsol kamo.\n\n24 Kay tan-awa, mas matarong pa sila sangsa inyo, kay wala sila nakasala batok sa sinang dako nga ihibalo nga inyo nabaton; gani ang Ginuo mangin maluluy-on sa ila; huo, palawigon niya ang ila mga adlaw kag padamuon ang ila kaliwatan, bisan lubos kamo nga malaglag luwas lang kon maghinulsol kamo.\n\n25 Huo, kalisud sa inyo tungod sinang dako nga kangil-aran nga nag-abot sa inyo; kag nakig-isa kamo sang inyo mga kaugalingon sa sini, huo, sa sinang sekreto nga guban nga gintukod ni Gadianton!\n\n26 Huo, magaabot sa inyo ang kalisud tungod sa sinang bugal nga inyo gintugotan nga magsulod sa inyo mga tagipusuon, nga nag-alsa sa inyo sing lampas sa sinang maayo tungod sang inyo tuman kadako nga mga manggad!\n\n27 Huo, kalisud sa inyo tungod sang inyo kalainan kag mga kangil-aran!\n\n28 Kag luwas lang nga maghinulsol kamo magakalamatay kamo; huo, bisan ang inyo mga kadutaan pagakuhaon sa inyo, kag pagalaglagon kamo halin sa ibabaw sang duta.\n\n29 Tan-awa karon, wala ako nagasiling nga ining mga butang mangin amo sini, sa akon kaugalingon, tungod indi sa akon kaugalingon nga nahibal-an ko ining mga butang; kundi tan-awa, nahibal-an ko nga ining mga butang matuod tungod ang Ginuong Dios nagpahibalo sang mga ini sa akon, gani nagasaksi ako nga matabo ang mga ini.\n\n", "hel 8": "[center][font_size=26]Kapitulo 8[/font_size][/center]\n\n[i]Ang korap nga mga hukom nagtinguha sa pagsugyot sang katawhan batok kay Nefi—Sanday Abraham, Moises, Zenos, Zenoc, Ezias, Isaias, Jeremias, Lehi, kag Nefi tanan nagpamatuod parte kay Cristo—Paagi sa rebelasyon ginpahibalo ni Nefi ang pagpatay sang puno nga hukom. Mga 23–21 B.C.[/i]\n\n1 Kag karon natabo ini nga sang nasiling ni Nefi ining mga pulong, tan-awa, may mga lalaki nga mga hukom, nga mga miyembro man sang sekreto nga guban ni Gadianton, kag naakig sila, kag nagpakalain sa iya nga nagasiling sa katawhan: Ngaa indi ninyo pagdakpon ini nga tawo kag dal-on sia diri agud nga mapamatbatan sia suno sa krimen nga iya ginhimo?\n\n2 Ngaa ginatan-aw ninyo ini nga tawo, kag ginapamatian sia nga nagapasipala batok sa sining katawhan kag batok sa aton layi?\n\n3 Kay tan-awa, si Nefi naghambal sa ila parte sa pagkatiko sang ila layi; huo, madamo nga butang ang ginhambal ni Nefi nga indi masulat; kag wala sia sing ginhambal nga batok sa mga kasugoan sang Dios.\n\n4 Kag ang amo nga mga hukom naakig sa iya tungod prangka niya nga ginhambal sa ila ang parte sa ila sekreto nga mga buhat sang kadudulman; apang, wala sila nangisog sa pagpadapat sang ila kaugalingon nga mga kamot sa iya, kay nahadlok sila sa katawhan nga basi pakalainon nila sila.\n\n5 Gani nagsinggit sila sa katawhan nga nagasiling: Ngaa ginatugotan ninyo ini nga tawo nga magpasipala batok sa aton? Kay tan-awa ginapakalain niya ining tanan nga katawhan, bisan tubtob sa kalaglagan; huo, kag ining aton dalagko nga mga siyudad pagakuhaon sa aton agud nga mangin wala na kita sing lugar sa mga ini.\n\n6 Kag karon nakahibalo kita nga indi ini mahimo, kay tan-awa, gamhanan kita, kag ang aton mga siyudad dalagko, gani ang aton mga kaaway mangin wala sing gahum sa aton.\n\n7 Kag natabo ini nga ginsugyot nila ang katawhan sa pagkaakig batok kay Nefi, kag nagtuga sang pagbinaisay sa tunga nila; kay may pila nga nagsinggit: Pabay-i ini nga tawo, kay isa sia ka maayo nga tawo, kag inang mga butang nga iya ginsiling pat-od gid nga matabo luwas lang nga maghinulsol kita;\n\n8 Huo, tan-awa, ang tanan nga paghukom magatupa sa aton nga iya ginsaksihan sa aton; kay nakahibalo kita nga nagsaksi sia sing husto sa aton parte sa aton mga kalainan. Kag tan-awa madamo ang mga ini, kag nakahibalo sia sang tanan nga butang nga magatupa sa aton pareho nga nakahibalo sia sang aton mga kalainan;\n\n9 Huo, kag tan-awa, kon indi sia isa ka propeta indi kuntani sia makapamatuod parte sinang mga butang.\n\n10 Kag natabo ini nga ang mga tawo nga nagtinguha sa pagpatay kay Nefi napilitan tungod sang ila kahadlok, nga wala sila nagpadapat sang ila mga kamot sa iya; gani nagsugod sia liwat sa paghambal sa ila, kay nakita nga nakaangkon sia sing kahamuot sa mga mata sang pila, sa bagay nga ang nagkalabilin sa ila nagkahadlok.\n\n11 Gani napilitan sia sa paghambal sing dugang sa ila nga nagasiling: Tan-awa, mga kauturan ko, wala bala kamo nakabasa nga ang Dios naghatag sing gahum sa isa ka tawo, bisan kay Moises, nga hampakon ang mga tubig sang Pula nga Dagat, kag napihak ang mga ini diri kag didto, sa bagay nga ang mga Israelnon, nga amo ang aton mga amay, nagtabok sa mala nga duta, kag ang mga tubig nagtabon sa mga kasoldadohan sang mga Egiptohanon kag ginlamon sila?\n\n12 Kag karon tan-awa, kon ang Dios naghatag sa sini nga tawo sing amo sina nga gahum, gani ngaa magbinaisay kamo, kag magsiling nga wala sia naghatag sa akon sing gahum nga paagi sa sini mahibal-an ko ang parte sa mga paghukom nga magatupa sa inyo luwas lang nga maghinulsol kamo?\n\n13 Apang, tan-awa, indi lamang nga ginapanghiwala ninyo ang akon mga pulong, kundi nga ginapanghiwala man ninyo ang tanan nga pulong nga ginpanghambal sang aton mga amay, kag amo man ang mga pulong nga ginhambal sini nga tawo, si Moises, nga nakaangkon sing amo kadako nga gahum nga ginhatag sa iya, huo, ang mga pulong nga iya ginhambal parte sa pagkari sang Mesias.\n\n14 Huo, wala bala sia nagsaksi nga ang Anak sang Dios magakari? Kag pareho nga ginbayaw niya ang saway nga man-og sa kamingawan, sa amo man igabayaw sia nga magaabot.\n\n15 Kag ang tanan nga magtulok sa sinang man-og mabuhi, sa amo man ang tanan nga magtulok sa Anak sang Dios nga may pagtuo, nga may mahinulsulon nga espiritu, mahimo nga magkabuhi, bisan padulong sa sinang kabuhi nga wala’y katapusan.\n\n16 Kag karon tan-awa, si Moises indi lamang nga nagsaksi parte sining mga butang, kundi ang tanan man nga balaan nga mga propeta, halin sa iya mga adlaw bisan kutob sa mga adlaw ni Abraham.\n\n17 Huo, kag tan-awa, nakita ni Abraham ang iya pagkari, kag napuno sing kalipay kag nagkasadya.\n\n18 Huo, kag tan-awa ginasiling ko sa inyo, nga si Abraham indi lamang nga nakahibalo sining mga butang, kundi nga may madamo antes sa mga adlaw ni Abraham nga gintawag suno sa paagi sang Dios; huo, bisan suno sa paagi sang iya Anak; kag ini agud nga mapakita sa katawhan, linibo ka tuig antes sang iya pagkari, nga matuod gid nga ang pagtubos magaabot sa ila.\n\n19 Kag karon luyag ko nga inyo mahibal-an, nga bisan halin sa mga adlaw ni Abraham may madamo nga propeta nga nagsaksi sining mga butang; huo, tan-awa, ang propeta nga si Zenos maisog nga nagsaksi; nga tungod sini ginpatay sia.\n\n20 Kag tan-awa, si Zenoc man, kag amo man si Ezias, kag amo man si Isaias, kag si Jeremias, (si Jeremias nga amo man inang propeta nga nagsaksi parte sa kalaglagan sang Jerusalem) kag karon nahibal-an naton nga ang Jerusalem nalaglag suno sa mga pulong ni Jeremias. O gani ngaa indi magkari ang Anak sang Dios, suno sa iya propesiya?\n\n21 Kag karon maduhaduha pa bala kamo nga ang Jerusalem nalaglag na? Magasiling bala kamo nga ang mga anak nga lalaki ni Sedequias wala ginpamatay, ang tanan luwas kay Mulek? Huo, kag wala bala ninyo makita nga ang kaliwatan ni Sedequias kaupod naton, kag ginpanabog sila pagwa sa duta sang Jerusalem? Apang tan-awa, indi lamang ini—\n\n22 Ang aton amay nga si Lehi gintabog pagwa sa Jerusalem tungod nagsaksi sia parte sining mga butang. Si Nefi nagsaksi man parte sining mga butang, kag ang halos tanan man sang aton mga amay, bisan tubtob sa sini nga tion; huo, nagsaksi sila parte sa pagkari ni Cristo, kag nagpaabot, kag nagkasadya sa iya adlaw nga magaabot.\n\n23 Kag tan-awa, sia ang Dios, kag upod sia sa ila, kag ginpakita niya ang iya kaugalingon sa ila, nga sila gintubos niya; kag ginhatagan nila sia sing himaya tungod sinang magaabot.\n\n24 Kag karon, tungod nga nahibal-an ninyo ining mga butang kag indi makapanghiwala sang mga ini luwas lang nga magbutig kamo, gani sa sini nakasala kamo, kay ginsikway ninyo ining tanan nga butang, sa pihak sang sa pagkadamo nga ebidensya nga inyo nabaton; huo, bisan nga nabaton ninyo ang tanan nga butang, mga butang sa langit, kag tanan nga butang nga yara sa duta, bilang saksi nga matuod ang mga ini.\n\n25 Apang tan-awa, ginsikway ninyo ang kamatuoran, kag nagrebelde batok sa inyo balaan nga Dios; kag bisan sa sini nga tion, imbes nga magtipon para sa inyo mga kaugalingon sing mga manggad sa langit, nga sa diin wala sing madunot, kag sa diin wala sing makakadto nga di-matinlo, nagatipon kamo para sa inyo mga kaugalingon sing kaakig bilang pagpanghanda sa adlaw sang paghukom.\n\n26 Huo, bisan sa sini nga tion nagakaluto na kamo, tungod sang inyo mga pagpamatay kag sang inyo pagpanghilawas kag kalainan, para sa wala’y katubtuban nga kalaglagan; huo, kag luwas lang nga maghinulsol kamo magatupa ini sa inyo sa indi madugay.\n\n27 Huo, tan-awa yari na ini karon bisan sa inyo mga puwertahan; huo, magsulod kamo sa hukom-lingkuranan, kag magpangusisa; kag tan-awa, ang inyo hukom ginpatay, kag nagahigda sia sa iya kaugalingon nga dugo; kag ginpatay sia sang iya utod, nga nagahangad nga magpungko sa hukom-lingkuranan.\n\n28 Kag tan-awa, miyembro sila sang inyo sekreto nga guban nga ang ginhalinan amo si Gadianton kag ang isa nga malain nga nagahangad sa paglaglag sang mga kalag sang mga tawo.\n\n", "hel 9": "[center][font_size=26]Kapitulo 9[/font_size][/center]\n\n[i]Nasalapoan sang mga mensahero ang puno nga hukom nga patay na sa hukom-lingkuranan—Ginbilanggo sila kag sang ulihi ginbuy-an—Paagi sa rebelasyon nakilal-an ni Nefi si Seantum bilang ang nagpatay—Si Nefi ginbaton sang pila bilang isa ka propeta. Mga 23–21 B.C.[/i]\n\n1 Tan-awa, karon natabo ini nga sang nahambal ni Nefi ining mga pulong, may pila ka mga lalaki nga kaupod nila ang nagdalagan sa hukom-lingkuranan; huo, bisan may lima sa ila nga nagkadto, kag nagsiling sila sa isa kag isa samtang nagalakat sila:\n\n2 Tan-awa, karon mahibal-an naton sing pat-od kon ini nga tawo isa ka propeta kag ang Dios nagsugo sa iya nga magpropesiya sang amo kadalayawon nga mga butang sa aton. Tan-awa, wala kita nagapati nga ginsugo sia; huo, wala kita nagapati nga isa sia ka propeta; apang, kon ining butang nga iya ginsiling parte sa puno nga hukom matuod, nga sia patay na, gani mapati kita nga ang iban pa nga mga pulong nga iya ginhambal matuod.\n\n3 Kag natabo ini nga nagdalagan sila sa bug-os nila nga kusog, kag nagkadto pasulod sa hukom-lingkuranan; kag tan-awa, ang puno nga hukom yara sa duta, kag nagahigda sa iya kaugalingon nga dugo.\n\n4 Kag karon tan-awa, sang nakita nila ini tuman sila nga nakibot, sa bagay nga nagkalatumba sila sa duta; kay wala sila nagpati sa mga pulong nga ginhambal ni Nefi parte sa puno nga hukom.\n\n5 Apang karon, sang nakita nila nagpati sila, kag nagbatyag sila sing kahadlok kay basi ang tanan nga paghukom nga ginpanghambal ni Nefi magaabot sa katawhan; gani nagkurog sila, kag nagkalatumba sa duta.\n\n6 Karon, sa gilayon pagkatapos nga ginpatay ang hukom—sia nga ginbuno sang iya utod nga lalaki nga napanaptan sa bagay nga indi sia makilal-an, kag nalagyo sia, kag ang mga alagad nagdinalagan kag ginsugiran ang katawhan, nga nagasininggit nga may ginpatay sa ila;\n\n7 Kag tan-awa ang katawhan nagtililipon sang ila mga kaugalingon sa lugar sang hukom-lingkuranan—kag tan-awa, sa ila kakibot nakita nila yadtong lima ka lalaki nga natumba sa duta.\n\n8 Kag karon tan-awa, ang katawhan wala nakahibalo parte sang kadam-an nga nagtililipon sa hardin ni Nefi; gani nagsiling sila sa isa kag isa: Ining mga lalaki amo sila ang nagpatay sa hukom; kag ginhampak sila sang Dios agud indi sila makapalagyo sa aton.\n\n9 Kag natabo ini nga gindakop nila sila, kag gingapos sila kag ginpanghunong sila sa bilanggoan. Kag may pabantala nga ginpalapnag nga ang hukom ginpatay, kag ang mga nagpatay nadakpan kag ginhunong sa bilanggoan.\n\n10 Kag natabo ini nga pagkaaga ang katawhan nagtililipon sang ila mga kaugalingon agud magpangalisud kag magpuasa, sa paglubong sang pinakapuno nga hukom nga ginpatay.\n\n11 Kag gani inang mga hukom nga didto sa hardin ni Nefi, kag nakabati sang iya mga pulong, nagtililipon man sa paglubong.\n\n12 Kag natabo ini nga namangkot sila sa katawhan nga nagasiling: Diin na ang lima nga ginpadala agud hibaluon ang parte sa puno nga hukom kon bala patay sia? Kag nagsabat sila kag nagsiling: Parte sining lima nga inyo ginasiling nga ginpadala ninyo, wala kami nakahibalo; apang may lima nga amo ang nagpatay nga amon ginpanghunong sa bilanggoan.\n\n13 Kag natabo ini nga ang mga hukom nagpangabay nga dal-on sila; kag gindala sila, kag tan-awa sila amo ang lima nga ginpadala; kag tan-awa ang mga hukom namangkot sa ila agud mahibal-an ang parte sa hitabo, kag ginsugiran nila sila sang tanan nga ila ginhimo nga nagasiling:\n\n14 Nagdalagan kami kag nag-abot sa lugar sang hukom-lingkuranan, kag sang nakita namon ang tanan nga butang bisan pareho sang ginpamatuod ni Nefi, nakibot kami sa bagay nga nagkalatumba kami sa duta; kag sang maulian kami halin sa amon kakibot, tan-awa ginhunong nila kami sa bilanggoan.\n\n15 Karon, parte sa pagpatay sa sini nga tawo, wala kami nakahibalo kon sin-o ang naghimo sini; kag amo lamang ini ang amon nahibal-an, nagdalagan kami kag nakaabot suno sa inyo ginpangabay, kag tan-awa patay na sia suno sa mga pulong ni Nefi.\n\n16 Kag karon natabo ini nga ang mga hukom nagpaathag sang hitabo sa katawhan, kag nagsinggit batok kay Nefi nga nagasiling: Tan-awa, nakahibalo kami nga ining si Nefi nakig-isa sa kay kon sin-o nga mapatay sang hukom, kag dayon mahimo niya nga ipahayag ini sa aton, agud nga basi mahaylo niya kita sa iya pagtuluohan, agud mabayaw niya ang iya kaugalingon nga mangin isa ka bantug nga tawo, nga pinili sang Dios, kag isa ka propeta.\n\n17 Kag karon tan-awa, ilantad naton ini nga tawo, kag ikumpisar niya ang iya sala kag isugid sa aton ang matuod nga nagpatay sini nga hukom.\n\n18 Kag natabo ini nga ang lima ginhilway sa adlaw sang paglubong. Apang, ginsaway nila ang mga hukom sa mga pulong nga ila ginhambal batok kay Nefi, kag nakigbais sa ila sing isa-isa, sa bagay nga napahipos nila sila.\n\n19 Apang, ginpadakop nila si Nefi kag ginpagapos kag ginpadala sa atubang sang kadam-an, kag nagsugod sila sa pagpamangkot sa iya sa lain-lain nga mga paagi agud mabaisan nila sia, agud nga maakusahan nila sia padulong sa kamatayon—\n\n20 Nga nagasiling sa iya: Kakonsabo ka; sin-o ini nga tawo nga naghimo sini nga pagpatay? Karon sugiri kami, kag akoa ang imo sala; nga nagasiling pa gid, Tan-awa, yari ang kwarta; kag amo man pabay-an ka namon nga mabuhi kon sugiran mo kami, kag akuon ang kaisahan nga imo ginhimo upod sa iya.\n\n21 Apang si Nefi nagsiling sa ila: O kamo nga mga buang, kamo nga mga matig-a sing tagipusuon, kamo nga mga bulag, kag kamo nga batinggilan nga katawhan, kahibalo bala kamo kon daw ano kalawig ang Ginuo nga inyo Dios magatugot sa inyo nga magpadayon kamo sa sining inyo dalanon sang sala?\n\n22 O dapat kamo nga magsugod sa pagtangis kag pagpangalisud, tungod sang dako nga kalaglagan nga sa sini nga tion nagahulat sa inyo, luwas lang nga maghinulsol kamo.\n\n23 Tan-awa nagasiling kamo nga nakig-isa ako sa isa ka tawo nga patyon niya si Sezoram, ang aton puno nga hukom. Apang tan-awa, ginasiling ko sa inyo, nga ini tungod kay nagpamatuod ako sa inyo agud mahibal-an ninyo ang parte sini nga butang; huo, bisan bilang isa ka saksi sa inyo, nga nahibal-an ko ang kalainan kag mga kangil-aran nga yara sa inyo.\n\n24 Kag tungod ginhimo ko ini, nagasiling kamo nga nakig-isa ako sa isa ka tawo agud himuon niya ini nga butang; huo, tungod ginpakita ko sa inyo ini nga tanda naakig kamo sa akon, kag nagatinguha nga patyon ako.\n\n25 Kag karon tan-awa, ipakita ko sa inyo ang isa pa ka tanda, kag tan-awon ko kon kamo sa sini nga butang magatinguha sa pagpatay sa akon.\n\n26 Tan-awa ginasiling ko sa inyo: Kadtoi sa balay ni Seantum, nga utod ni Sezoram, kag magsiling sa iya—\n\n27 Si Nefi bala, ang nagapakunokuno nga propeta, nga nagapropesiya sang dako nga kalainan parte sining katawhan, nakig-isa sa imo, sa diin ginpatay mo si Sezoram nga imo utod?\n\n28 Kag tan-awa, magasiling sia sa inyo, Wala.\n\n29 Kag magasiling kamo sa iya: Ginpatay mo bala ang imo utod?\n\n30 Kag magatindog sia nga may kahadlok, kag indi makahibalo kon ano ang isiling. Kag tan-awa, magapanghiwala sia sa inyo; kag himuon niya nga daw nakibot sia; apang, magapahayag sia sa inyo nga inosente sia.\n\n31 Apang tan-awa, rikisahon ninyo sia, kag makakita kamo sang dugo sa mga sidsid sang iya kunop.\n\n32 Kag kon makita ninyo ini, mamangkot kamo: Diin naghalin ini nga dugo? Wala bala kami nakahibalo nga dugo ini sang imo utod?\n\n33 Kag dayon magakurog sia, kag magapalanglapsi, bisan nga daw nagtupa sa iya ang kamatayon.\n\n34 Kag dayon magasiling kamo: Tungod sining kahadlok kag sining pagpalanglapsi nga makita sa imo nawong, tan-awa, nahibal-an namon nga may sala ka.\n\n35 Kag dayon mas dako pa gid nga kahadlok ang magaabot sa iya; kag dayon magakumpisar sia sa inyo, kag indi na magpanghiwala pa nga ginhimo niya ini nga pagpatay.\n\n36 Kag dayon magasiling sia sa inyo, nga ako, si Nefi, wala sing may nahibal-an parte sa hitabo luwas lang nga ini ginhatag sa akon paagi sa gahum sang Dios. Kag dayon mahibal-an ninyo nga isa ako ka tampad nga tawo, kag ginpadala ako sa inyo halin sa Dios.\n\n37 Kag natabo ini nga nagpadayon sila kag ginhimo, bisan ang suno sa ginsiling ni Nefi sa ila. Kag tan-awa, ang mga pulong nga iya ginsiling matuod; kay suno sa mga pulong nagpanghiwala sia; kag amo man suno sa mga pulong nagkumpisar sia.\n\n38 Kag gindala sia agud probahan nga sia mismo amo gid ang nagpatay, sa bagay nga ang lima ginhilway, kag amo man si Nefi.\n\n39 Kag may pila sang mga Nefinhon nga nagpati sa mga pulong ni Nefi; kag may pila man nga nagpati tungod sang testimonya sang lima kay nahaylo sila samtang yara sila sa bilanggoan.\n\n40 Kag karon may pila sa katawhan nga nagsiling nga si Nefi isa ka propeta.\n\n41 Kag may iban pa nga nagsiling: Tan-awa, isa sia ka dios, kay kon indi sia isa ka dios indi sia makahibalo sang tanan nga butang. Kay tan-awa, ginsugiran niya kita sang mga panghunahuna sang aton mga tagipusuon, kag ginsugiran man kita sang mga butang; kag bisan pa gani gindala niya sa aton ihibalo ang matuod nga nagpatay sa aton puno nga hukom.\n\n", "hel 10": "[center][font_size=26]Kapitulo 10[/font_size][/center]\n\n[i]Ang Ginuo naghatag kay Nefi sang gahum sa paghugpong—Ginhatagan sia sing gahum sa paghugpong kag paghubad sa duta kag sa langit—Ginsugo niya ang katawhan nga maghinulsol ukon madula—Ang Espiritu nagdala sa iya halin sa isa ka kadam-an pakadto sa isa. Mga 21–20 B.C.[/i]\n\n1 Kag natabo ini nga may nagtuhaw nga pagbinahin-bahin sa katawhan, sa bagay nga nagbinahin-bahin sila diri kag didto kag naglakat sa ila mga dalanon nga ginbayaan si Nefi nga isahanon samtang nagatindog sia sa tunga nila.\n\n2 Kag natabo ini nga si Nefi naglakat sa iya dalanon padulong sa iya kaugalingon nga balay, nga nagabinag-binag sang mga butang nga ginpakita sang Ginuo sa iya.\n\n3 Kag natabo ini nga samtang yara sia sa amo nga pagbinag-binag—nga tuman nga nagkasubo tungod sang kalainan sang katawhan sang mga Nefinhon, sang ila sekreto nga mga buhat sang kadudulman, kag sang ila mga pagpamatay, kag sang ila mga pagpangagaw, kag tanan nga sari sang mga kalainan—kag natabo ini nga samtang yara sia sa amo nga pagbinag-binag sa iya tagipusuon, tan-awa, isa ka tingug ang iya nabatian nga nagasiling:\n\n4 Bulahan ikaw, Nefi, tungod sang mga butang nga imo ginhimo; kay nakita ko kon paano mo ginpahayag nga wala sing kakapoy ang pulong, nga akon ginhatag sa imo, sa sining katawhan. Kag wala ka nahadlok sa ila, kag wala naghangad sang imo kaugalingon nga kabuhi, kundi naghangad sang akon kabubut-on, kag gintuman ang akon mga kasugoan.\n\n5 Kag karon, tungod ginhimo mo ini nga wala sing kon ano man nga kakapoy, tan-awa, pakamaayohon ko ikaw sa wala’y katapusan; kag himuon ko ikaw nga gamhanan sa pulong kag sa buhat, sa pagtuo kag sa mga buluhaton; huo, bisan nga ang tanan nga butang pagahimuon sa imo suno sa imo pulong, kay indi ka magpangayo sinang batok sa akon kabubut-on.\n\n6 Tan-awa, ikaw si Nefi, kag Ako ang Dios. Tan-awa, ginapahayag ko ini sa imo sa atubang sang akon mga anghel, nga makaangkon ka sing gahum sa sining katawhan, kag magasilot sang duta paagi sa tiggulutom, kag paagi sa peste, kag kalaglagan, suno sa kalainan sining katawhan.\n\n7 Tan-awa, ginahatagan ko ikaw sing gahum, nga kon ano man ang imo hugpongon sa duta pagahugpongon sa langit; kag kon ano man ang imo hubaron sa duta pagahubaron sa langit; kag sa sini makaangkon ka sing gahum sa sining katawhan.\n\n8 Kag gani, kon magsiling ka sa sining templo nga mapihak ini sa duha, matabo ini.\n\n9 Kag kon magsiling ka sa sining bukid, Maghugpaas kag mangin matapan, matabo ini.\n\n10 Kag tan-awa, kon magsiling ka nga silotan sang Dios ining katawhan, matabo ini.\n\n11 Kag karon tan-awa, ginasugo ko ikaw, nga maglakat ka kag ipahayag sa sining katawhan, nga amo ini ang siling sang Ginuong Dios, nga amo ang Makagagahum: Luwas lang kon maghinulsol kamo pagasilotan kamo, bisan tubtob sa kalaglagan.\n\n12 Kag tan-awa, karon natabo ini nga sang nahambal sang Ginuo ining mga pulong kay Nefi, nagdulog sia kag wala nagkadto sa iya kaugalingon nga balay, kundi nagbalik sa mga kadam-an nga nagalinapta sa palibot sa ibabaw sang kadutaan, kag nagsugod sa pagpahayag sa ila sang pulong sang Ginuo nga ginhambal sa iya, parte sa ila kalaglagan kon indi sila maghinulsol.\n\n13 Karon tan-awa, sa pihak sinang dako nga milagro nga ginhimo ni Nefi sa pagsugid sa ila parte sa kamatayon sang puno nga hukom, ginpatig-a nila ang ila mga tagipusuon kag wala namati sa mga pulong sang Ginuo.\n\n14 Gani si Nefi nagpahayag sa ila sang pulong sang Ginuo nga nagasiling: Luwas lang kon maghinulsol kamo, amo ini ang siling sang Ginuo, pagasilotan kamo bisan tubtob sa kalaglagan.\n\n15 Kag natabo ini nga sang napahayag sa ila ni Nefi ang pulong, tan-awa, ginpatig-a pa nila gihapon ang ila mga tagipusuon kag indi mamati sa iya mga pulong; gani nagpasipala sila batok sa iya, kag nagtinguha sa pagpadapat sang ila mga kamot sa iya agud nga mahunong nila sia sa bilanggoan.\n\n16 Apang tan-awa, ang gahum sang Dios yara sa iya, kag indi nila sia madakop agud ihunong sia sa bilanggoan kay ginkuha sia sang Espiritu kag gindala palayo sa ila.\n\n17 Kag natabo ini, nga gani naglakat sia nga yara sa Espiritu, halin sa isa ka kadam-an pakadto sa isa, nga nagapahayag sang pulong sang Dios, bisan tubtob nga napahayag niya ini sa ila tanan, ukon napalapnag ini sa tanan nga katawhan.\n\n18 Kag natabo ini nga indi sila mamati sa iya mga pulong; kag may nagsugod nga mga pagbinaisay, sa bagay nga nagbinahin-bahin sila batok sa ila mga kaugalingon kag nagsugod nga magpinatyanay paagi sa espada.\n\n19 Kag gani natapos ang ika-sitenta’y uno nga tuig sang pagginahum sang mga hukom sa katawhan ni Nefi.\n\n", "hel 11": "[center][font_size=26]Kapitulo 11[/font_size][/center]\n\n[i]Ginkumbinse ni Nefi ang Ginuo nga ilisan ang ila giyera sang tiggulutom—Madamo nga katawhan ang nagkalamatay—Naghinulsol sila, kag si Nefi nagpangayo sang ulan sa Ginuo—Sanday Nefi kag Lehi nagbaton sang madamo nga rebelasyon—Ang mga tulisan ni Gadianton nagpamakod sang ila mga kaugalingon sa kadutaan. Mga 20–6 B.C.[/i]\n\n1 Kag karon natabo ini, sa ika-sitenta’y dos nga tuig sang pagginahum sang mga hukom nga ang mga pagbinaisay nagdugang, sa bagay nga may mga giyera sa bug-os nga kadutaan sa tanan nga katawhan ni Nefi.\n\n2 Kag ining sekreto nga guban sang mga tulisan ang nagpadayon sining buluhaton sang kalaglagan kag kalainan. Kag ini nga giyera nagdugay sa bilog sina nga tuig; kag sa ika-sitenta’y tres nga tuig nagpadayon man ini.\n\n3 Kag natabo ini nga sa sini nga tuig si Nefi nagpakitluoy sa Ginuo nga nagasiling:\n\n4 O Ginuo, indi pag-itugot nga ining katawhan magkalamatay paagi sa espada; kundi O Ginuo, sa baylo itugot nga may tiggulutom sa kadutaan, agud pukawon sila sa pagdumdum sang Ginuo nga ila Dios, kag basi pa lang maghinulsol sila kag magdangop sa imo.\n\n5 Kag gani nahimo ini suno sa mga pulong ni Nefi. Kag may nangin dako nga tiggulutom sa kadutaan, sa tanan nga katawhan ni Nefi. Kag gani sa ika-sitenta’y kwatro nga tuig ang tiggulutom nagpadayon, kag ang buluhaton sang kalaglagan nag-untat paagi sa espada apang nangin grabe paagi sa tiggulutom.\n\n6 Kag ining buluhaton sang kalaglagan nagpadayon man sa ika-sitenta’y singko nga tuig. Kay ang duta ginsakit nga nangin mamala ini, kag indi magpatubas sang uyas sa panahon sang tig-uluyas; kag ang bug-os nga duta ginsakit, bisan sa mga Lamanhon kag amo man sa mga Nefinhon, gani ginsakit sila sa bagay nga nagkalamatay ang linibo sa ila sa mga bahin sang duta nga mas malain ang katawhan.\n\n7 Kag natabo ini nga nahangpan sang katawhan nga halos mapatay na sila sa tiggulutom, kag nagsugod sila sa pagdumdum sa Ginuo nga ila Dios; kag nagsugod sila sa pagdumdum sang mga pulong ni Nefi.\n\n8 Kag ang katawhan nagsugod sa pagpakitluoy sa ila puno nga mga hukom kag sa ila mga lider, agud magsiling sila kay Nefi: Tan-awa, nakahibalo kami nga isa ikaw ka tawo sang Dios, gani magpakitluoy sa Ginuo nga aton Dios nga ipaiway niya halin sa aton ining tiggulutom, kay basi ang tanan nga pulong nga imo ginpanghambal parte sa aton kalaglagan matuman.\n\n9 Kag natabo ini nga ang mga hukom nagsiling kay Nefi suno sa mga pulong nga ginpangabay. Kag natabo ini nga sang nakita ni Nefi nga ang katawhan naghinulsol kag nagpaubos sang ila mga kaugalingon sa panapton nga sako, nagpakitluoy sia liwat sa Ginuo nga nagasiling:\n\n10 O Ginuo, tan-awa ining katawhan nagahinulsol; kag ginlaglag nila ang guban ni Gadianton halin sa ila sa bagay nga nagkaladula na sila, kag ginlubong nila ang ila sekreto nga mga plano sa duta.\n\n11 Karon, O Ginuo, tungod sining ila pagpaubos mahimo bala nga ipaiway mo ang imo kaakig, kag itugot nga maghaganhagan ang imo kaakig sa kalaglagan sadtong malain nga mga tawo nga imo na ginpanglaglag.\n\n12 O Ginuo, mahimo bala nga ipaiway mo ang imo kaakig, huo, ang imo mabangis nga kaakig, kag ipahanabo nga ining tiggulutom mag-untat sa sini nga kadutaan.\n\n13 O Ginuo, mahimo bala nga pamatian mo ako, kag ipahanabo nga ini mahimo suno sa akon mga pulong, kag magpadala diri sing ulan sa ibabaw sang duta, agud nga magdala sia sang iya bunga, kag sang iya uyas sa panahon sang tig-uluyas.\n\n14 O Ginuo, ginpamatian mo ang akon mga pulong sang nagsiling ako, Ipahanabo ang tiggulutom, agud ang pagpanglaglag sang espada mag-untat; kag nakahibalo ako nga ikaw, bisan sa sini nga tion, magapamati sa akon mga pulong, kay nagsiling ikaw nga: Kon ining katawhan maghinulsol luwason ko sila.\n\n15 Huo, O Ginuo, kag imo nakita nga naghinulsol sila tungod sang tiggulutom kag sang peste kag kalaglagan nga nag-abot sa ila.\n\n16 Kag karon, O Ginuo, mahimo bala nga ipaiway mo ang imo kaakig, kag tilawan liwat kon magaalagad sila sa imo? Kag kon amo, O Ginuo, mahimo mo sila nga pakamaayohon suno sa imo mga pulong nga imo ginsiling.\n\n17 Kag natabo ini nga sa ika-sitenta’y sais nga tuig ginpaiway sang Ginuo ang iya kaakig sa katawhan, kag ginpahanabo nga ang ulan magtupa sa duta, sa bagay nga nagdala ini sang iya bunga sa panahon sang iya tigbulunga. Kag natabo ini nga nagdala ini sang iya uyas sa panahon sang iya tig-uluyas.\n\n18 Kag tan-awa, ang katawhan nagkinasadya kag naghimaya sa Dios, kag ang bug-os nga ibabaw sang kadutaan napuno sang pagkinasadya; kag wala na sila nagtinguha sa pagpatay kay Nefi, kundi nga ginkabig nila sia nga isa ka gamhanan nga propeta, kag isa ka tawo sang Dios, nga may dako nga gahum kag awtoridad nga ginhatag sa iya halin sa Dios.\n\n19 Kag tan-awa, si Lehi, ang iya utod, indi mawigit sa iya bisan isa ka tipik suno sa mga butang nga parte sa pagkamatarong.\n\n20 Kag gani natabo ini nga ang katawhan ni Nefi nagsugod sa pag-uswag liwat sa kadutaan, kag nagsugod sa pagtukod sang ila nalaglag nga mga lugar, kag nagsugod sa pagdamo kag paglapta, bisan tubtob nga napuno nila ang bug-os nga ibabaw sang kadutaan, pareho pa-norte kag pa-sur, halin sa weste nga dagat padulong sa este nga dagat.\n\n21 Kag natabo ini nga ang ika-sitenta’y sais nga tuig nagtapos sa paghidaet. Kag ang ika-sitenta’y siyete nga tuig nagsugod sa paghidaet; kag ang simbahan naglapnag sa ibabaw sang bug-os nga kadutaan; kag ang kalabanan sang katawhan, nga mga Nefinhon kag mga Lamanhon, mga miyembro sang simbahan; kag nakaangkon sila sing dako nga paghidaet sa kadutaan; kag gani natapos ang ika-sitenta’y siyete nga tuig.\n\n22 Kag may paghidaet man sila sa ika-sitenta’y otso nga tuig, luwas lang sa pila ka mga pagbinaisay parte sa mga bahin sang doktrina nga ginpahamtang sang mga propeta.\n\n23 Kag sa ika-sitenta’y nuebe nga tuig may nagsugod nga madamo nga pag-ilinaway. Apang natabo ini nga sanday Nefi kag Lehi, kag madamo sang ila mga kauturan nga nakahibalo parte sa matuod nga mga bahin sang doktrina, kay nakaangkon sang madamo nga mga rebelasyon adlaw-adlaw, gani nagwali sila sa katawhan, sa bagay nga gin-untatan nila ang ila pag-ilinaway sa sinang amo man nga tuig.\n\n24 Kag natabo ini nga sa ika-otsenta nga tuig sang pagginahum sang mga hukom sa katawhan ni Nefi, may pila ka mga nagsilipak sa katawhan ni Nefi, nga sang pila ka tuig antes nag-isa sa mga Lamanhon, kag nagdala sa ila mga kaugalingon sang ngalan sang mga Lamanhon, kag may pila man ka matuod-tuod nga mga kaliwat sang mga Lamanhon, nga ginsugyot nila sa pagkaakig, ukon sadtong mga nagsilipak, gani ginsugdan nila ang isa ka giyera batok sa ila mga kauturan.\n\n25 Kag nagpamatay sila kag nagpangagaw; kag pagkatapos nagaisol sila pabalik sa mga kabukiran, kag padulong sa kamingawan kag sekreto nga mga lugar, nga ginatago ang ila mga kaugalingon agud indi sila matukiban, nga nagabaton adlaw-adlaw sang dugang sa ila kadamuon, tungod may mga nagasilipak nga nagakadto sa ila.\n\n26 Kag gani sang ulihi, huo, bisan sa sulod sang indi madamo nga tinuig, nangin isa sila ka tuman kadako nga guban sang mga tulisan; kag nagpangusisa sila sang tanan nga sekreto nga mga plano ni Gadianton; kag gani nangin mga tulisan sila ni Gadianton.\n\n27 Karon tan-awa, ining mga tulisan naghimo sang dako nga kahalitan, huo, bisan dako nga kalaglagan sa katawhan ni Nefi, kag amo man sa katawhan sang mga Lamanhon.\n\n28 Kag natabo ini nga nangin kinahanglanon gid nga mapauntat ining buluhaton sang kalaglagan; gani nagpadala sila sing kasoldadohan sang makusog nga mga lalaki padulong sa kamingawan kag sa mga kabukiran agud pangitaon ining guban sang mga tulisan, kag pamatyon sila.\n\n29 Apang tan-awa, natabo ini nga sa amo man nga tuig napanabog sila pabalik bisan padulong sa ila kaugalingon nga mga kadutaan. Kag gani natapos ang ika-otsenta nga tuig sang pagginahum sang mga hukom sa katawhan ni Nefi.\n\n30 Kag natabo ini, sa pagsugod sang ika-otsenta’y uno nga tuig nagsulong sila liwat batok sa sining guban sang mga tulisan, kag ginpamatay ang madamo; kag sila man ginbisita sang dako nga kalaglagan.\n\n31 Kag napilitan sila liwat sa pagbalik halin sa kamingawan kag halin sa mga kabukiran padulong sa ila kaugalingon nga mga kadutaan tungod sang tuman nga kadamuon sang mga tulisan nga namugad sa mga kabukiran kag sa mga kamingawan.\n\n32 Kag natabo ini nga gani natapos ini nga tuig. Kag ang mga tulisan nagpadayon gihapon sa pagdugang kag sa pagbakod, sa bagay nga ginbatoan nila ang bilog nga kasoldadohan sang mga Nefinhon, kag amo man sang mga Lamanhon; kag nagtuga sila sang dako nga kahadlok sa katawhan sa bug-os nga ibabaw sang kadutaan.\n\n33 Huo, kay ginbisita nila ang madamo nga bahin sang kadutaan, kag naghimo sang dako nga kalaglagan sa ila; huo, nagpatay sang madamo, kag nagdala sang iban bilang bihag padulong sa kamingawan, huo, ilabi na gid ang ila mga babayi kag ang ila mga kabataan.\n\n34 Karon ining dako nga kalainan, nga nag-abot sa katawhan tungod sang ila kalainan, nagpukaw sa ila liwat sa pagdumdum sang Ginuo nga ila Dios.\n\n35 Kag gani natapos ang ika-otsenta’y uno nga tuig sang pagginahum sang mga hukom.\n\n36 Kag sa ika-otsenta’y dos nga tuig nagsugod sila liwat sa pagkalipat sa Ginuo nga ila Dios. Kag sa ika-otsenta’y tres nga tuig nagsugod sila sa pagbakod sa kalainan. Kag sa ika-otsenta’y kwatro nga tuig wala sila nagbag-o sang ila mga paggawi.\n\n37 Kag natabo ini, sa ika-otsenta’y singko nga tuig mas nagbakod nga nagbakod pa gid sila sa ila bugal, kag sa ila kalainan; kag gani nagakaluto na naman sila liwat para sa kalaglagan.\n\n38 Kag gani natapos ang ika-otsenta’y singko nga tuig.\n\n", "hel 12": "[center][font_size=26]Kapitulo 12[/font_size][/center]\n\n[i]Ang mga tawo pabag-o bag-o kag buang-buang kag madasig sa paghimo sang malain—Ginapinahan sang Ginuo ang Iya katawhan—Ang pagkawala-wala sang tawo may kinalain sa gahum sang Dios—Sa adlaw sang paghukom, ang tawo makaangkon sang kabuhi nga wala’y katubtuban ukon wala’y katubtuban nga silot. Mga 6 B.C.[/i]\n\n1 Kag gani makita naton kon daw ano ka mapakuno-kunohon, kag amo man ang pabag-o bag-o sang mga tagipusuon sang mga anak sang katawhan; huo, makita naton nga ang Ginuo sa iya dako nga wala’y dulonan nga kaayo nagapakamaayo kag nagapauswag sinang mga nagabutang sang ila pagsalig sa iya.\n\n2 Huo, makita naton nga sa tion mismo kon san-o ginapauswag niya ang iya katawhan, huo, sa patubas sang ila mga kaumhan, sa ila mga panong kag sa ila mga kasapatan, kag sa bulawan, kag sa pilak, kag sa tanan nga sari sang malahalon nga mga butang sang tagsa ka sahi kag tipo; nga ginakaluoyan ang ila mga kabuhi, kag ginaluwas sila halin sa mga kamot sang ila mga kaaway; nga ginapahumok ang mga tagipusuon sang ila mga kaaway agud indi sila magdeklarar sang mga giyera batok sa ila; huo, kag sa malip-ot nga pulong, nagahimo sang tanan nga butang para sa kaayohan kag kalipayan sang iya katawhan; huo, dayon sa amo nga tion ginapatig-a nila ang ila mga tagipusuon, kag ginakalipatan ang Ginuo nga ila Dios, kag ginatasak sa idalom sang ila mga tiil ang Balaan—huo, kag ini tungod sang ila kasulhayan, kag sang ila tuman kadako nga kauswagan.\n\n3 Kag gani makita naton nga luwas lang nga pinahan sang Ginuo ang iya katawhan paagi sa madamo nga pag-antos, huo, luwas lang nga bisitahan niya sila paagi sa kamatayon kag kahadlok, kag paagi sa tiggulutom kag paagi sa tanan nga sari sang peste, indi sila magdumdum sa iya.\n\n4 O daw ano kabuang-buang, kag daw ano kawala’y pulos, kag daw ano kalain, kag kayawan-on, kag daw ano kadasig sa paghimo sang kalainan, kag daw ano kahinay sa paghimo sang maayo, ang mga anak sang katawhan; huo, daw ano kadasig sa pagpamati sa mga pulong sang isa nga malain, kag sa pagpahamtang sang ila mga tagipusuon sa wala’y pulos nga mga butang sang kalibutan!\n\n5 Huo, daw ano kadasig sa pag-alsa sa bugal; huo, daw ano kadasig sa paghinambog, kag sa paghimo sang tanan nga sari sang kalainan; kag daw ano sila kahinay sa pagdumdum sang Ginuo nga ila Dios, kag sa pagpamati sa iya mga laygay, huo, daw ano kahinay sa paglakat sa mga banas sang kaalam!\n\n6 Tan-awa, indi sila maluyag nga ang Ginuo nga ila Dios, nga nagtuga sa ila, amo ang magdumala kag maghari sa ila; sa pihak sang iya dako nga kaayo kag sang iya kaluoy sa ila, ginabale-wala nila ang iya mga laygay, kag indi nila luyag nga sia ang ila mangin giya.\n\n7 O daw ano kadako ang pagkawala-wala sang mga anak sang katawhan; huo, bisan sila kubos pa sangsa yab-ok sang duta.\n\n8 Kay tan-awa, ang yab-ok sang duta nagahulag diri kag didto, sa pagkapihak sa mga tinipik, sa sugo sang aton dako kag wala’y katubtuban nga Dios.\n\n9 Huo, tan-awa sa iya tingug ang mga bungyod kag ang mga kabukiran nagakurog kag nagauyog.\n\n10 Kag sa gahum sang iya tingug nagakaladugmok ang mga ini, kag mangin matapan, huo, bisan pareho sing isa ka patag.\n\n11 Huo, sa gahum sang iya tingug, ang bug-os nga duta nagauyog;\n\n12 Huo, sa gahum sang iya tingug, ang mga pundasyon nagatay-og, bisan tubtob sa pinakasentro mismo.\n\n13 Huo, kag kon magsiling sia sa duta—Giho—magagiho ini.\n\n14 Huo, kon magsiling sia sa duta—Magbalik ka, agud palawigon sini ang adlaw sa sulod sang madamo nga oras—matabo ini;\n\n15 Kag gani, suno sa iya pulong ang duta nagatiyog pabalik, kag kon tan-awon sang tawo and adlaw daw nagapahimuyong; huo, kag tan-awa, amo sini; kay pat-od gid nga ang kalibutan amo ang nagatiyog kag indi ang adlaw.\n\n16 Kag tan-awa, kon magsiling man sia sa mga tubig sang dako nga kadadalman—Magmala ka—matabo ini.\n\n17 Tan-awa, kon magsiling sia sa sini nga bukid—Mag-alsa ka, kag magpalapit kag tumbahan ina nga siyudad agud nga malubong ini—tan-awa matabo ini.\n\n18 Kag tan-awa, kon ang isa ka tawo magtago sang manggad sa duta, kag ang Ginuo magasiling—Sumpaon ini tungod sang kalainan niya nga nagtago sini—tan-awa, pagasumpaon ini.\n\n19 Kag kon ang Ginuo magsiling—Pagasumpaon ka agud wala sing tawo nga makasapo sa imo halin sa sini nga tion padayon tubtob sa wala’y katapusan—tan-awa, wala sing tawo nga makakuha sini halin sa sini nga tion padayon tubtob sa wala’y katapusan.\n\n20 Kag tan-awa, kon ang Ginuo magsiling sa isa ka tawo—Tungod sang imo mga kalainan, pagasumpaon ka sa wala’y katapusan—matabo ini.\n\n21 Kag kon ang Ginuo magsiling—Tungod sang imo mga kalainan pagasikwayon ka halin sa akon presensya—ipahanabo niya nga mangin amo sini.\n\n22 Kag kalisud sa iya kon kay sin-o niya ihambal ini, kay mangin amo sini sa iya nga magahimo sang kalainan, kag indi sia maluwas; gani, sa amo nga kabangdanan, agud ang tawo mahimo nga maluwas, ginpahayag ang paghinulsol.\n\n23 Gani, bulahan sila nga magahinulsol kag magapamati sa tingug sang Ginuo nga ila Dios; kay amo ini sila ang maluwas.\n\n24 Kag kabay nga itugot sang Dios, sa iya dako nga pagkabalaan, nga ang tawo madala padulong sa paghinulsol kag maayo nga mga buluhaton, agud mapanumbalik sila sing grasya sa grasya, suno sa ila mga binuhatan.\n\n25 Kag luyag ko nga ang tanan nga tawo maluwas. Apang mabasa naton nga sa dako kag katapusan nga adlaw may pila nga pagasikwayon; huo, nga pagatabugon halin sa presensya sang Ginuo;\n\n26 Huo, nga igatalana sa kahimtangan sang nagapadayon nga kalisud, nga nagatuman sang mga pulong nga nagasiling: Sila nga naghimo sang maayo makaangkon sang kabuhi nga wala’y katubtuban; kag sila nga naghimo sang malain makaangkon sang wala’y katubtuban nga silot. Kag gani amo sini. Amen.\n\n", "hel 13": "Ang propesiya ni Samuel, nga Lamanhon, sa mga Nefinhon.\n\nNagalakip sang mga kapitulo 13 tubtob 15.\n\n[center][font_size=26]Kapitulo 13[/font_size][/center]\n\n[i]Si Samuel ang Lamanhon nagpropesiya sang kalaglagan sang mga Nefinhon luwas lang kon maghinulsol sila—Sila kag ang ila mga manggad ginsumpa—Ginsikway nila kag ginpangbato ang mga propeta, ginlikupan sang mga demonyo, kag naghangad sang kalipayan paagi sa paghimo sang kalainan. Mga 6 B.C.[/i]\n\n1 Kag karon natabo ini, sa ika-otsenta’y sais nga tuig, ang mga Nefinhon nagpabilin gihapon sa kalainan, huo, sa dako nga kalainan, samtang ang mga Lamanhon nagtinguha gid sa pagsunod sang mga kasugoan sang Dios suno sa layi ni Moises.\n\n2 Kag natabo ini nga sa sini nga tuig may isa ka Samuel, isa ka Lamanhon, nga nag-abot sa duta sang Zarahemla, kag nagsugod sa pagwali sa katawhan. Kag natabo ini nga nagwali sia, sa madamo nga adlaw, sang paghinulsol sa katawhan, kag gintabog nila sia, kag naghana na sia nga magbalik sa iya kaugalingon nga duta.\n\n3 Apang tan-awa, nabatian niya ang tingug sang Ginuo nga dapat sia magbalik liwat, kag magpropesiya sa katawhan sang kon ano man nga mga butang nga magasulod sa iya tagipusuon.\n\n4 Kag natabo ini nga indi sila magtugot nga magsulod sia sa siyudad; gani naglakat sia kag nagtaklas sa pader sini, kag gin-untay ang iya kamot kag nagsinggit sa isa ka mabaskog nga tingug, kag nagpropesiya sa katawhan sang kon ano man nga mga butang nga ginsulod sang Ginuo sa iya tagipusuon.\n\n5 Kag nagsiling sia sa ila: Tan-awa, ako, si Samuel, isa ka Lamanhon, nagahambal sang mga pulong sang Ginuo nga iya ginbutang sa akon tagipusuon; kag tan-awa ginsulod niya ini sa akon tagipusuon agud magsiling sa sining katawhan nga ang espada sang hustisya nagabitay sa ibabaw sining katawhan; kag apat ka gatos ka tuig indi magligad luwas lang kon ang espada sang hustisya magtupa sa sining katawhan.\n\n6 Huo, dako nga kalaglagan ang nagahulat sa sining katawhan, kag pat-od gid nga magaabot ini sa sining katawhan, kag wala sing mahimo nga makaluwas sining katawhan luwas lang nga ini amo ang paghinulsol kag pagtuo sa Ginuong Jesucristo, nga pat-od gid nga magakari sa kalibutan, kag magaantos sang madamo nga mga butang kag pagapatyon para sa iya katawhan.\n\n7 Kag tan-awa, isa ka anghel sang Ginuo ang nagpahayag sini sa akon, kag nagdala sia sang maayong balita sa akon kalag. Kag tan-awa, ginpadala ako sa inyo agud ipahayag man ini sa inyo, agud nga makaangkon kamo sang maayong balita; apang tan-awa indi kamo magbaton sa akon.\n\n8 Gani, amo ini ang siling sang Ginuo: Tungod sang katig-a sang mga tagipusuon sang katawhan sang mga Nefinhon, luwas lang kon maghinulsol sila bawion ko ang akon pulong halin sa ila, kag ipalayo ko ang akon Espiritu sa ila, kag indi na ako magbatas pa sa ila, kag lisuon ko ang mga tagipusuon sang ila mga kauturan batok sa ila.\n\n9 Kag apat ka gatos ka tuig indi magligad antes ko ipahanabo nga pagasakiton sila; huo, bisitahon ko sila paagi sa espada kag paagi sa tiggulutom kag paagi sa peste.\n\n10 Huo, bisitahon ko sila sa akon mabangis nga kaakig, kag may yara sadtong sa ika-apat nga henerasyon sang inyo mga kaaway nga magakabuhi pa, agud magtan-aw sang inyo lubos nga kalaglagan; kag ini pat-od gid nga magaabot luwas lang nga maghinulsol kamo, siling sang Ginuo; kag yadtong mga sa ika-apat nga henerasyon ang magadala sang inyo kalaglagan.\n\n11 Apang kon maghinulsol kamo kag magbalik sa Ginuo nga inyo Dios ipaiway ko ang akon kaakig, siling sang Ginuo; huo, amo ini ang siling sang Ginuo, bulahan sila nga magahinulsol kag magadangop sa akon, apang kalisud sa iya nga indi maghinulsol.\n\n12 Huo, kalisud sa sining dako nga siyudad sang Zarahemla; kay tan-awa, tungod sang mga matarong nga naluwas ini; huo, kalisud sa sining dako nga siyudad, kay nakita ko, siling sang Ginuo, nga may madamo, huo, bisan ang kalabanan sining dako nga siyudad, nga magapatig-a sang ila mga tagipusuon batok sa akon, siling sang Ginuo.\n\n13 Apang bulahan sila nga magahinulsol kay sila pagakaluoyan ko. Apang tan-awa, kon indi tungod sang mga matarong nga yara sa sining dako nga siyudad, tan-awa, ipahanabo ko nga ang kalayo manaog halin sa langit kag sunogon ini.\n\n14 Apang tan-awa, ini tungod sang mga matarong nga ginkaluoyan ini. Apang tan-awa, ang tion magaabot, siling sang Ginuo, nga kon panabugon ninyo ang mga matarong halin sa inyo, gani mangin luto na kamo para sa kalaglagan; huo, kalisud sa sining dako nga siyudad tungod sang kalainan kag mga kangil-aran nga yara sa iya.\n\n15 Huo, kag kalisud sa siyudad sang Gideon tungod sang kalainan kag mga kangil-aran nga yara sa iya.\n\n16 Huo, kag kalisud sa tanan nga siyudad nga yara sa kadutaan sa palibot, nga ginapanag-iyahan sang mga Nefinhon, tungod sang kalainan kag mga kangil-aran nga yara sa mga ini.\n\n17 Kag tan-awa, isa ka sumpa ang magaabot sa duta, siling sang Ginuo sang mga Kasoldadohan, tungod sang mga ginahimo sang katawhan nga yara sa kadutaan, huo, tungod sang ila kalainan kag sang ila mga kangil-aran.\n\n18 Kag matabo ini, siling sang Ginuo sang mga Kasoldadohan, huo, ang aton gamhanan kag matuod nga Dios, nga kon sin-o man ang magtago sang mga manggad sa duta indi na makakita sang mga ini liwat, tungod sang dako nga sumpa sang duta, luwas lang kon isa sia ka matarong nga tawo kag magpatago sini sa Ginuo.\n\n19 Kay luyag ko, siling sang Ginuo, nga ipatago nila ang ila mga manggad sa akon; kag ginasumpa sila nga wala nagapatago sang ila mga manggad sa akon; kay wala sing may nagapatago sang ila mga manggad sa akon luwas sa mga matarong; kag sia nga wala nagapatago sang iya mga manggad sa akon, ginasumpa sia, kag amo man ang manggad, kag wala sing magatubos sini tungod sang sumpa sang duta.\n\n20 Kag ang adlaw magaabot nga taguon nila ang ila mga manggad, tungod ginpahamtang nila ang ila mga tagipusuon sa mga manggad; kag tungod ginpahamtang nila ang ila mga tagipusuon sa ila mga manggad, kag magatago sang ila mga manggad kon magpinalagyo sila sa atubang sang ila mga kaaway; tungod indi nila pag-ipatago ang mga ini sa akon, ginasumpa sila kag amo man ang ila mga manggad; kag sa sina nga adlaw pagasakiton sila, siling sang Ginuo.\n\n21 Tan-awa ninyo, mga katawhan sining dako nga siyudad, kag mamati sa akon mga pulong; huo, pamatii ang mga pulong nga ginasiling sang Ginuo; kay tan-awa, nagasiling sia nga ginasumpa kamo tungod sang inyo mga manggad, kag amo man ang inyo mga manggad ginasumpa tungod ginpahamtang ninyo ang inyo mga tagipusuon sa mga ini, kag wala nagpamati sa mga pulong niya nga naghatag sang mga ini sa inyo.\n\n22 Wala ninyo pagdumduma ang Ginuo nga inyo Dios sa mga butang nga sa sini ginbugayan niya kamo, apang dalayon ninyo nga ginadumdum ang inyo mga manggad, indi sa pagpasalamat sa Ginuo nga inyo Dios tungod sang mga ini; huo, ang inyo mga tagipusuon wala napalapit sa Ginuo, kundi nga napuno ang mga ini sing tuman nga bugal, sa paghinambog, kag sa dako nga kaakig, mga paghinisaay, mga pag-ilinaway, pagtuyo sing malain, mga paghingabot, kag mga pagpamatay, kag tanan nga sari sang mga kalainan.\n\n23 Sa sini nga kabangdanan ang Ginuong Dios nagpahanabo nga isa ka sumpa ang magaabot sa kadutaan, kag amo man sa inyo mga manggad, kag ini tungod sang inyo mga kalainan.\n\n24 Huo, kalisud sa sining katawhan, tungod sang sini nga tion nga nag-abot, nga ginapanabog ninyo ang mga propeta, kag ginayaguta sila, kag ginahaboy sila sang mga bato, kag ginapamatay sila, kag ginahimo ang tanan nga sari sang kalainan sa ila, bisan pareho sa ila ginhimo sang dumaan nga panahon.\n\n25 Kag karon kon maghambal kamo, nagasiling kamo: Kon ang amon mga adlaw yara kuntani sa mga adlaw sang amon mga amay sadto, wala kuntani namon ginpamatay ang mga propeta; wala kuntani namon sila ginpangbato, kag ginpanabog.\n\n26 Tan-awa, mas malain pa kamo sangsa ila; kay pareho ka pat-od nga buhi ang Ginuo, kon ang isa ka propeta mag-abot sa inyo kag magpahayag sa inyo sang pulong sang Ginuo, nga nagapamatuod parte sa inyo mga sala kag mga kalainan, akig kamo sa iya, kag ginatabog sia pagwa kag nagapangita sang tanan nga sari sang mga paagi sa pagpatay sa iya; huo, magasiling kamo nga isa sia ka di-matuod nga propeta, kag isa sia ka makasasala, kag iya sang yawa, tungod nagapamatuod sia nga malain ang inyo mga hinimoan.\n\n27 Apang tan-awa, kon ang isa ka tawo magpalapit sa inyo kag magsiling: Himoa ini, kag wala sing kalainan; himoa ina kag indi kamo mag-antos; huo, magsiling sia: Maglakat suno sa bugal sang inyo kaugalingon nga mga tagipusuon; huo, maglakat suno sa bugal sang inyo mga mata, kag himoa ang kon ano man nga naluyagan sang inyo tagipusuon—kag kon ang isa ka tawo magpalapit sa inyo kag magsiling sini, pagabatonon ninyo sia, kag magasiling nga isa sia ka propeta.\n\n28 Huo, ibayaw ninyo sia, kag magahatag kamo sa iya sang inyo manggad; magahatag kamo sa iya sang inyo bulawan, kag sang inyo pilak, kag pasul-oban ninyo sia sang malahalon nga panapton; kag tungod nagahambal sia sa inyo sang nagapang-into nga mga pulong, kag nagasiling sia nga ang tanan maayo, gani indi ninyo sia pagpangitaan sing sala.\n\n29 O kamo nga malain kag kamo nga batinggilan nga henerasyon; kamo nga nagtig-a kag kamo nga batinggilan nga katawhan, tubtob san-o sa inyo hunahuna ang Ginuo magabatas sa inyo? Huo, tubtob san-o nga inyo tugotan ang inyo mga kaugalingon nga tuytuyan sang buang-buang kag bulag nga mga manugtuytuy? Huo, tubtob san-o nga pilion ninyo ang kadudulman imbes sang kasanag?\n\n30 Huo, tan-awa, ang kaakig sang Ginuo nagadabadaba na batok sa inyo; tan-awa, ginsumpa niya ang duta tungod sang inyo kalainan.\n\n31 Kag tan-awa, ang tion magaabot nga sumpaon niya ang inyo mga manggad, nga mangin madanlog ang mga ini, nga indi ninyo makaptan ang mga ini; kag sa mga adlaw sang inyo kaimulon indi ninyo mahuptan ang mga ini.\n\n32 Kag sa mga adlaw sang inyo kaimulon magapakitluoy kamo sa Ginuo; kag sa wala’y kapuslanan kamo magapakitluoy kay ang inyo kahalitan nag-abot na sa inyo, kag ang inyo kalaglagan napat-od na; kag dayon magahibi kamo kag magatangis sa sina nga adlaw, siling sang Ginuo sang mga Kasoldadohan. Kag dayon magapanalambiton kamo, kag magasiling:\n\n33 O kon nakahinulsol ako, kag wala ginpamatay ang mga propeta, kag ginpangbato sila, kag ginpanabog sila. Huo, sa sina nga adlaw magasiling kamo: O kon gindumdum namon ang Ginuo nga amon Dios sa adlaw nga ginhatag niya sa amon ang amon mga manggad, kag gani wala kuntani ang mga ini nangin madanlog nga madula namon ang mga ini; kay tan-awa, ang amon mga manggad nadula sa amon.\n\n34 Tan-awa, ginabutang namon ang isa ka galamiton diri kag pagkaaga wala na ini; kag tan-awa, ang amon mga espada ginakuha sa amon sa adlaw nga ginapangita namon ang mga ini para sa inaway.\n\n35 Huo, gintago namon ang amon mga manggad kag nagkaladula ang mga ini sa amon tungod sang sumpa sang duta.\n\n36 O kon nakahinulsol kami sa adlaw nga ang pulong sang Ginuo nag-abot sa amon; kay tan-awa ang duta ginsumpa, kag ang tanan nga butang nangin madanlog, kag indi namon makaptan ang mga ini.\n\n37 Tan-awa, ginalibutan kami sang mga demonyo, huo, nalikupan kami sang mga anghel niya nga nagtinguha sa paglaglag sang amon mga kalag. Tan-awa, kalubha sang amon mga kalainan. O Ginuo, indi mo na gid bala mapaiway ang imo kaakig sa amon? Kag amo ini ang inyo mangin pulong sa sina nga adlaw.\n\n38 Apang tan-awa, ang inyo mga adlaw sang pagtilaw nagligad na; ginpabuyan-buyanan ninyo ang adlaw sang inyo kaluwasan tubtob nga lubos nga ulihi na gid ang tanan, kag ang inyo kalaglagan napat-od na; huo, kay naghangad kamo sa tanan nga mga adlaw sang inyo mga kabuhi para sa sinang indi ninyo maangkon; kag naghangad kamo sang kalipayan sa paghimo sang kalainan, nga ang amo nga butang nagasupak sa kinaiya sinang pagkamatarong nga yara sa aton dako kag Wala’y Katapusan nga Tagdumala.\n\n39 O kamo nga katawhan sang kadutaan, kabay nga pamatian ninyo ang akon mga pulong! Kag ginapangamuyo ko nga ang kaakig sang Ginuo mapaiway halin sa inyo, kag magahinulsol kamo kag maluwas.\n\n", "hel 14": "[center][font_size=26]Kapitulo 14[/font_size][/center]\n\n[i]Gintagna ni Samuel ang kasanag sa tion sang kagab-ihon kag isa ka bag-o nga bituon sa pagkabun-ag ni Cristo—Ginatubos ni Cristo ang mga tawo halin sa dutan-on kag espirituhanon nga kamatayon—Ang mga tanda sang Iya kamatayon nagalakip sang tatlo ka adlaw sang kadulom, sang pagkalapihak sang mga bato, kag tuman ka dalagko nga natural nga mga kalamidad. Mga 6 B.C.[/i]\n\n1 Kag karon natabo ini nga si Samuel, ang Lamanhon, nagpropesiya sang tuman kadamo pa nga mga butang nga indi masulat.\n\n2 Kag tan-awa, nagsiling sia sa ila: Tan-awa, ginahatagan ko kamo sing isa ka tanda; kay lima pa ka tuig ang magaabot, kag tan-awa, dayon magaabot ang Anak sang Dios agud tuboson ang tanan nga magapati sa iya ngalan.\n\n3 Kag tan-awa, ini ang ihatag ko sa inyo bilang tanda sa tion sang iya pagkari; kay tan-awa, mangin may tuman nga mga kasanag sa langit, sa bagay nga sa gab-i antes sia magkari mangin wala sing kadulom, sa bagay nga daw adlaw ini sa panulok sang mga tawo.\n\n4 Gani, mangin may isa ka adlaw kag isa ka gab-i kag isa ka adlaw, nga daw isa ini ka adlaw kag wala sing gab-i; kag ini mangin isa ka tanda sa inyo; kay mahibal-an ninyo ang pagbutlak sang adlaw kag amo man ang pagtunod sini; gani mahibal-an ninyo sing pat-od nga mangin may duha ka adlaw kag isa ka gab-i; apang ang gab-i indi magdulom; kag mangin amo sini ang gab-i antes sia mabun-ag.\n\n5 Kag tan-awa, may isa ka bag-o nga bituon nga magatuhaw, isa nga wala pa gid ninyo makita; kag ini mangin isa man ka tanda sa inyo.\n\n6 Kag tan-awa, indi lamang ini, mangin may madamo nga tanda kag mga katilingalahan sa langit.\n\n7 Kag matabo ini, nga kamo tanan makibot, kag matingala, sa bagay nga magkalatumba kamo sa duta.\n\n8 Kag matabo ini nga kon sin-o man ang magapati sa Anak sang Dios, ang amo man makaangkon sang kabuhi nga wala’y katubtuban.\n\n9 Kag tan-awa, gani ang Ginuo nagsugo sa akon, paagi sa iya anghel, nga magkadto ako kag isugid ini nga butang sa inyo; huo, nagsugo sia nga magpropesiya ako sining mga butang sa inyo; huo, nagsiling sia sa akon: Isinggit sa sining katawhan, maghinulsol kag ihanda ang dalanon sang Ginuo.\n\n10 Kag karon, tungod isa ako ka Lamanhon, kag naghambal sa inyo sang mga pulong nga ginsugo sa akon sang Ginuo, kag tungod masakit ini batok sa inyo, akig kamo sa akon kag nagatinguha kamo sa pagpatay sa akon, kag gintabog ninyo ako halin sa inyo.\n\n11 Kag mabatian ninyo ang akon mga pulong, kay, sa amo nga tinutuyo nagtaklas ako sa ibabaw sang mga pader sining siyudad agud inyo mabatian kag mahibal-an ang mga paghukom sang Dios nga nagahulat sa inyo tungod sang inyo mga kalainan, kag mahibal-an man ninyo ang mga kondisyon sang paghinulsol;\n\n12 Kag amo man nga inyo mahibal-an ang pagkari ni Jesucristo, ang Anak sang Dios, ang Amay sang langit kag sang duta, ang Tagtuga sang tanan nga butang halin sa ginsuguran; kag agud inyo mahibal-an ang mga tanda sang iya pagkari, sa tinutuyo nga basi pa lang nga magpati kamo sa iya ngalan.\n\n13 Kag kon nagapati kamo sa iya ngalan magahinulsol kamo sang tanan ninyo nga sala, nga paagi sa sini mahimo nga makaangkon kamo sang kapatawaran sang mga ini paagi sa iya mga merito.\n\n14 Kag tan-awa, sa liwat, isa pa ka tanda ang ginahatag ko sa inyo, huo, ang tanda sang iya kamatayon.\n\n15 Kay tan-awa, pat-od gid nga kinahanglan sia mapatay agud ang kaluwasan mag-abot; huo, nagakadapat sa iya kag mangin kinahanglanon nga mapatay sia, agud mahanabo ang pagkabanhaw sang mga minatay, agud sa sini ang mga tawo mahimo nga madala sa presensya sang Ginuo.\n\n16 Huo, tan-awa, ining kamatayon nagapahanabo sang pagkabanhaw, kag nagatubos sang tanan nga tawo halin sa una nga kamatayon—inang espirituhanon nga kamatayon; kay ang tanan nga tawo, tungod sang pagkahulog ni Adan nga napahilayo sa presensya sang Ginuo, ginakabig nga patay, pareho sa mga butang nga dutan-on kag sa mga butang nga espirituhanon.\n\n17 Apang tan-awa, ang pagkabanhaw ni Cristo nagatubos sang katawhan, huo, bisan sang tanan nga katawhan, kag nagadala sa ila pabalik sa presensya sang Ginuo.\n\n18 Huo, kag nagapahanabo ini sang kondisyon sang paghinulsol, agud nga kon sin-o man ang maghinulsol ang amo man indi pagsikwayon kag idap-ong sa kalayo; apang kon sin-o man ang indi maghinulsol pagasikwayon kag idap-ong sa kalayo; kag may magaabot sa ila liwat nga isa ka espirituhanon nga kamatayon, huo, ang ika-duha nga kamatayon, kay napahilayo sila liwat suno sa mga butang nga parte sa pagkamatarong.\n\n19 Gani maghinulsol kamo, maghinulsol kamo, kay basi tungod sa pagkahibalo sining mga butang kag indi paghimo sang mga ini pagatugotan ninyo ang inyo mga kaugalingon nga mapaidalom sa paghukom, kag madala kamo sa sining ika-duha nga kamatayon.\n\n20 Apang tan-awa, pareho sang ginsiling ko sa inyo parte sa isa pa ka tanda, ang tanda sang iya kamatayon, tan-awa, sa sinang adlaw nga magaantos sia sang kamatayon ang adlaw magadulom kag magadumili sa paghatag sang iya kasanag sa inyo; kag amo man ang bulan kag ang mga bituon; kag mangin wala sing kasanag sa ibabaw sini nga kadutaan, bisan halin sa tion nga magaantos sia sang kamatayon, sa sulod sang tatlo ka adlaw, tubtob sa tion nga magabangon sia liwat halin sa mga minatay.\n\n21 Huo, sa tion nga mabugtuan sia sing ginhawa mangin may mga pagpanaguob kag mga pagpangilat sa sulod sang madamo nga oras, kag ang duta magauyog kag magakurog; kag ang mga bato nga yara sa ibabaw sini nga duta, pareho nga yara sa ibabaw sang duta kag sa idalom, nga nahibal-an ninyo sa sini nga tion nga solido, ukon ang kalabanan sini bilog kag matig-a, magakalabuka;\n\n22 Huo, ang mga ini magakalapihak, kag pagkatapos sini makita nga may mga tinabuan kag may mga litik, kag bilang buka nga mga tinipik sa ibabaw sang bug-os nga duta, huo, pareho sa ibabaw sang duta kag sa idalom.\n\n23 Kag tan-awa, mangin may dalagko nga mga unos, kag mangin may madamo nga bukid nga magausmod, pareho sing isa ka patag, kag mangin may madamo nga mga lugar nga karon ginatawag nga mga kapatagan nga mangin mga bukid nga tuman ang kataason.\n\n24 Kag madamo nga mayor nga mga dalan ang magkalaguba, kag madamo nga siyudad ang mangin mamingaw.\n\n25 Kag madamo nga lulubngan ang mabuksan, kag magaluad sang madamo nila nga patay; kag madamo nga santos ang magapakita sa kadam-an.\n\n26 Kag tan-awa, amo ini ang ginhambal sang anghel sa akon; kay nagsiling sia sa akon nga mangin may mga pagpanaguob kag mga pagpangilat sa sulod sang madamo nga oras.\n\n27 Kag nagsiling sia sa akon nga samtang ang daguob kag ang kilat nagapadayon, kag amo man ang unos, nga ining mga butang matabo, kag ang kadulom magatabon sa ibabaw sang bug-os nga duta sa sulod sang tatlo ka adlaw.\n\n28 Kag ang anghel nagsiling sa akon nga madamo ang makakita sing mas dalagko pa nga mga butang sangsa mga ini, sa tinutuyo nga sila mahimo nga magpati nga ining mga tanda kag ining mga katilingalahan mahanabo sa bug-os nga ibabaw sining kadutaan, sa tinutuyo nga mangin wala sing kabangdanan para sa kawala’y pagtuo sa mga anak sang katawhan—\n\n29 Kag ini sa tinutuyo nga kon sin-o man ang magpati mahimo nga maluwas, kag kon sin-o man ang indi magpati, isa ka matarong nga paghukom ang mahimo nga magtupa sa ila; kag dugang pa kon makondenar sila, sila mismo ang nagadala sa ila mga kaugalingon sang pagkondenar.\n\n30 Kag karon dumduma, dumduma, mga kauturan ko, nga kon sin-o man ang madula, madula sa iya kaugalingon; kag kon sin-o man ang nagahimo sang kalainan, nagahimo sini sa iya kaugalingon; kay tan-awa, hilway kamo; ginatugotan kamo sa paghulag para sa inyo mga kaugalingon; kay tan-awa, ginhatag sa inyo sang Dios ang isa ka ihibalo kag ginhimo niya kamo nga hilway.\n\n31 Ginhatag niya sa inyo nga makahibalo kamo sang maayo sa malain, kag ginhatag niya sa inyo nga mahimo kamo magpili sang kabuhi ukon kamatayon; kag makahimo kamo sing maayo kag mapanumbalik sa sinang maayo, ukon matigayon inang maayo nga mapanumbalik sa inyo; ukon makahimo kamo sang malain, kag matigayon inang malain nga mapanumbalik sa inyo.\n\n", "hel 15": "[center][font_size=26]Kapitulo 15[/font_size][/center]\n\n[i]Ginsilotan sang Ginuo ang mga Nefinhon tungod palangga Niya sila—Ang nahaylo nga mga Lamanhon mga mabakod kag malig-on sa pagtuo—Ang Ginuo mangin maluluy-on sa mga Lamanhon sa ulihing mga adlaw. Mga 6 B.C.[/i]\n\n1 Kag karon, pinalangga kong mga kauturan, tan-awa, ginapahayag ko sa inyo nga luwas lang kon maghinulsol kamo ang inyo mga balay mabilin sa inyo nga mamingaw.\n\n2 Huo, luwas lang nga maghinulsol kamo, ang inyo mga babayi mangin may dako nga kabangdanan sa pagkalisud sa adlaw nga magpasuso sila; kay magatinguha kamo sa pagpalagyo kag mangin wala sing lugar nga dalangpan; huo, kag kalisud sa ila nga mga nagabusong, kay mangin mabug-at sila kag indi makapalagyo; gani, malapakan sila kag mabayaan agud magkalamatay.\n\n3 Huo, kalisud sa sining katawhan nga ginatawag nga katawhan ni Nefi luwas lang kon maghinulsol sila, sa tion nga makita nila ining tanan nga tanda kag mga katilingalahan nga igapakita sa ila; kay tan-awa, nangin isa sila ka pinili nga katawhan sang Ginuo; huo, ang katawhan ni Nefi ginpalangga niya, kag amo man ginpinahan niya sila; huo, sa mga adlaw sang ila mga kalainan ginpinahan niya sila tungod palangga niya sila.\n\n4 Apang tan-awa, mga kauturan ko, ang mga Lamanhon gindumtan niya tungod ang ila mga binuhatan nangin dalayon nga malain, kag ini tungod sang kalainan sang tradisyon sang ila mga amay. Apang tan-awa, ang kaluwasan nag-abot sa ila paagi sa pagpangwali sang mga Nefinhon; kag sa sini nga tinutuyo ginpalawig sang Ginuo ang ila mga adlaw.\n\n5 Kag luyag ko nga makita ninyo nga ang kalabanan sa ila yara sa banas sang ila tulumanon, kag nagalakat sila sing mainandamon sa atubang sang Dios, kag nagatinguha sila sa pagtuman sang iya mga kasugoan kag sang iya mga pagsulundan kag sang iya mga paghukom suno sa layi ni Moises.\n\n6 Huo, ginasiling ko sa inyo, nga ang kalabanan sa ila nagahimo sini, kag nagatinguha sila sa wala’y kakapoy nga katutum agud nga madala nila ang nabilin sang ila mga kauturan sa ihibalo parte sa kamatuoran; gani may madamo nga nagadugang sa ila kadamuon adlaw-adlaw.\n\n7 Kag tan-awa, nakahibalo kamo sa inyo mga kaugalingon, kay nasaksihan ninyo ini, nga ang tanan sa ila nga madala sa ihibalo parte sa kamatuoran, kag makahibalo sang kalainan kag makangilil-ad nga mga tradisyon sang ila mga amay, kag madala sa pagpati sang balaan nga mga kasulatan, huo, sang mga propesiya sang balaan nga mga propeta, nga nasulat, nga nagadala sa ila sa pagtuo sa Ginuo, kag sa paghinulsol, nga ang amo nga pagtuo kag paghinulsol nagadala sing pagbag-o sang tagipusuon sa ila—\n\n8 Gani, nakahibalo kamo sa inyo mga kaugalingon nga ang tanan nga nakaabot sa sini mga mabakod kag malig-on sa pagtuo, kag sa butang kon sa diin nahimo sila nga hilway.\n\n9 Kag nakahibalo man kamo nga ginpanglubong nila ang ila mga armas sa giyera, kag nagakahadlok sila sa pagkapot sang mga ini kay basi sa ano man nga paagi makasala sila; huo, makita ninyo nga nagakahadlok sila nga makasala—kay tan-awa pagatugotan nila ang ila mga kaugalingon nga tasakon sila kag pamatyon sang ila mga kaaway, kag indi mag-alsa sang ila mga espada batok sa ila, kag ini tungod sang ila pagtuo kay Cristo.\n\n10 Kag karon, tungod sang ila kalig-on sang magpati sila sa sina nga butang nga ila ginapatihan, kay tungod sang ila kabakod sang kis-a napasanagan sila, tan-awa, pakamaayohon sila sang Ginuo kag palawigon ang ila mga adlaw, sa pihak sang ila kalainan—\n\n11 Huo, bisan pa kon magausmod sila sa pagkawala’y pagtuo palawigon sang Ginuo ang ila mga adlaw, tubtob nga magaabot ang tion nga ginhambal sang aton mga amay, kag amo man sang propeta nga si Zenos, kag sang madamo nga iban pa nga mga propeta, parte sa pagpanumbalik liwat sang aton mga kauturan, ang mga Lamanhon, sa ihibalo parte sa kamatuoran—\n\n12 Huo, ginasiling ko sa inyo, nga sa ulihing mga panahon ang mga promisa sang Ginuo gintanyag sa aton mga kauturan, ang mga Lamanhon; kag sa pihak sang madamo nga pag-antos nga ila mabatyagan, kag bisan pa nga panabugon sila diri kag didto sa ibabaw sang duta, kag pangitaon, kag sakiton kag palaptahon sa iban nga lugar, nga wala sing lugar nga dalangpan, ang Ginuo mangin maluluy-on sa ila.\n\n13 Kag ini suno sa propesiya, nga pagadal-on sila liwat sa matuod nga ihibalo, nga amo ang ihibalo parte sa ila Manunubos, kag sa ila dako kag matuod nga manugpahalab, kag maisip sa iya mga carnero.\n\n14 Gani ginasiling ko sa inyo, mangin mas maayo pa para sa ila sangsa para sa inyo luwas lang kon maghinulsol kamo.\n\n15 Kay tan-awa, kon ang gamhanan nga mga buluhaton nga ginpakita sa inyo ginpakita kuntani sa ila, huo, sa ila nga nag-usmod sa pagkawala’y pagtuo tungod sang mga tradisyon sang ila mga amay, makita ninyo sa inyo mga kaugalingon nga wala na gid sila kuntani nag-usmod liwat sa pagkawala’y pagtuo.\n\n16 Gani, siling sang Ginuo: Indi ko sila lubos nga laglagon; kundi nga ipahanabo ko nga sa adlaw sang akon kaalam magabalik sila liwat sa akon, siling sang Ginuo.\n\n17 Kag karon tan-awa, siling sang Ginuo, parte sa katawhan sang mga Nefinhon: Kon indi sila maghinulsol, kag magtinguha sa paghimo sang akon kabubut-on, laglagon ko sila sing lubos, siling sang Ginuo, tungod sang ila kawala’y pagtuo sa pihak sang madamo nga gamhanan nga mga buhat nga akon ginhimo sa ila; kag pareho kapat-od nga buhi ang Ginuo mangin amo ining mga butang, siling sang Ginuo.\n\n", "hel 16": "[center][font_size=26]Kapitulo 16[/font_size][/center]\n\n[i]Ang mga Nefinhon nga nagapati kay Samuel ginbunyagan ni Nefi—Si Samuel indi mapatay paagi sa mga baslay kag mga bato sang di-mahinulsulon nga mga Nefinhon—Ang pila nagpatig-a sang ila mga tagipusuon, kag ang iban nakakita sang mga anghel—Ang mga wala nagapati nagsiling nga indi rasonable ang magpati kay Cristo kag sa Iya pagkari sa Jerusalem. Mga 6–1 B.C.[/i]\n\n1 Kag karon, natabo ini nga may madamo nga nakabati sang mga pulong ni Samuel, ang Lamanhon, nga iya ginhambal sa ibabaw sang mga pader sang siyudad. Kag ang tanan nga nagpati sa iya pulong naglakat kag nagpangita kay Nefi; kag sang nakalakat sila kag nakita sia nagkumpisar sila sa iya sang ila mga sala kag wala naghimutig, nga nagapangabay nga mabunyagan sila para sa Ginuo.\n\n2 Apang ang tanan nga wala nagpati sa mga pulong ni Samuel naakig sa iya; kag ginhaboy nila sia sang mga bato sa ibabaw sang pader, kag madamo man ang nagpana sa iya samtang nagatindog sia sa ibabaw sang pader; apang ang Espiritu sang Ginuo yara sa iya, sa bagay nga indi nila sia maigo sang ila mga bato ukon man sang ila mga baslay.\n\n3 Karon sang nakita nila nga indi nila sia maigo, may madamo pa gid nga nagpati sa iya mga pulong, sa bagay nga naglakat sila pakadto kay Nefi agud magpabunyag.\n\n4 Kay tan-awa, si Nefi nagapangbunyag, kag nagapropesiya, kag nagawali, nga nagapadasig sang katawhan sa paghinulsol, nga nagapakita sang mga tanda kag mga katilingalahan, nga nagahikot sang mga milagro sa katawhan, agud mahibal-an nila nga ang Cristo pat-od gid nga madali na lang nga magkari—\n\n5 Nga ginasugiran sila sang mga butang nga pat-od gid nga madali na lang mag-abot, agud mahibal-an nila kag madumduman sa tion sang katumanan sang mga ini nga ginpahibalo na ngadaan ang mga ini sa ila, sa tinutuyo nga basi pa lang nga magpati sila; gani ang tanan nga nagpati sa mga pulong ni Samuel nagkadto sa iya agud magpabunyag, kay nagkadto sila nga nagahinulsol kag nagakumpisar sang ila mga sala.\n\n6 Apang ang kalabanan sa ila wala nagpati sa mga pulong ni Samuel; gani sang nakita nila nga indi nila sia maigo sang ila mga bato kag sang ila mga baslay, nagsinggit sila sa ila mga kapitan nga nagasiling: Dakpa ini nga tawo kag gapusa sia, kay tan-awa may yawa sia; kag tungod sang gahum sang yawa nga yara sa iya indi naton sia maigo sang aton mga bato kag sang aton mga baslay; gani dakpa sia kag gapusa sia, kag ipalayo sia.\n\n7 Kag sang nagpalapit sila agud ipadapat ang ila mga kamot sa iya, tan-awa, ginhabyog niya ang iya kaugalingon paidalom halin sa pader, kag nagpalagyo pagwa sa ila mga kadutaan, huo, bisan tubtob sa iya kaugalingon nga pungsod, kag nagsugod sa pagwali kag pagpropesiya sa iya kaugalingon nga katawhan.\n\n8 Kag tan-awa, wala na gid sia nabatian pa sa mga Nefinhon; kag gani amo ini ang kahimtangan sang katawhan.\n\n9 Kag gani natapos ang ika-otsenta’y sais nga tuig sang pagginahum sang mga hukom sa katawhan ni Nefi.\n\n10 Kag gani natapos man ang ika-otsenta’y siyete nga tuig sang pagginahum sang mga hukom, nga ang kalabanan sang katawhan nagapabilin sa ila bugal kag kalainan, kag ang mas diutay nga bahin nagalakat sing mas mainandamon sa atubang sang Dios.\n\n11 Kag amo man ini ang mga kahimtangan, sa ika-otsenta’y otso nga tuig sang pagginahum sang mga hukom.\n\n12 Kay may diutay gid lamang nga pagbag-o sa mga kahimtangan sang katawhan, luwas lang nga ang katawhan nagsugod nga mas nagtig-a sa kalainan, kag nagahimo sing dugang kag dugang pa gid sinang batok sa mga kasugoan sang Dios, sa ika-otsenta’y nuebe nga tuig sang pagginahum sang mga hukom.\n\n13 Apang natabo ini, sa ika-nobenta nga tuig sang pagginahum sang mga hukom, may dalagko nga mga tanda nga ginhatag sa katawhan, kag mga katilingalahan; kag ang mga pulong sang mga propeta nagsugod nga matuman.\n\n14 Kag ang mga anghel nagpakita sa mga tawo, maalam nga mga tawo, kag nagpahayag sa ila sang maayong balita sang dako nga kalipay; gani sa sini nga tuig ang balaan nga mga kasulatan nagsugod nga matuman.\n\n15 Apang, ang katawhan nagsugod sa pagpatig-a sang ila mga tagipusuon, tanan luwas lang sa labing nagapati nga bahin nila, pareho mga Nefinhon kag mga Lamanhon, kag nagsugod sa pagsandig sa ila kaugalingon nga kusog kag sa ila kaugalingon nga kaalam nga nagasiling:\n\n16 Pila ka mga butang sa kadamuon mahimo nga napakot nila sing husto; apang tan-awa, nakahibalo kita nga tanan sining dalagko kag dalayawon nga mga buhat nga ginpanghambal indi matabo.\n\n17 Kag nagsugod sila sa pagrason kag pagbinaisay sa tunga nila nga nagasiling:\n\n18 Nga indi rasonable nga ang isa ka sahi sang persona pareho sing isa ka Cristo magakari; kon amo, kag sia ang Anak sang Dios, ang Amay sang langit kag sang duta, pareho sang ginhambal, ngaa indi niya pag-ipakita ang iya kaugalingon sa aton kag sa ila nga mangin yara sa Jerusalem?\n\n19 Huo, ngaa indi niya pag-ipakita ang iya kaugalingon sa sini nga duta kag sa duta sang Jerusalem?\n\n20 Apang tan-awa, nakahibalo kita nga isa ini ka malain nga tradisyon, nga ginpasa sa aton sang aton mga amay, agud papatihon kita sa pila ka dalagko kag dalayawon nga butang nga matabo, apang indi sa aton, kundi sa isa ka duta nga tama kalayo, isa ka duta nga wala naton mahibal-i; gani mahimo nila kita nga mahuptan sa pagkaignorante, kay indi naton masaksihan sa aton kaugalingon nga mga mata nga ang mga ini matuod.\n\n21 Kag sila, paagi sa tuso kag sa misteryoso nga mga taktika sing isa nga malain, magahikot sang pila ka dalagko nga misteryo nga indi naton mahangpan, nga magahupot sa aton sa idalom nga mangin mga alagad sa ila mga pulong, kag mga alagad man sa ila, kay nagasandig kita sa ila sa pagtudlo sa aton sang pulong; kag gani pagahuptan nila kita sa pagkaignorante kon itugyan naton ang aton mga kaugalingon sa ila, sa tanan nga adlaw sang aton mga kabuhi.\n\n22 Kag madamo pa nga mga butang ang ginhunahuna sang katawhan sa ila mga tagipusuon, nga mga binuang kag wala’y pulos; kag tuman sila nga natublag, kay ginsugyot sila ni Satanas sa paghimo sang kalainan sing dalayon; huo, naglibot sia nga nagapalapnag sang mga hinuring-huring kag mga pagbinaisay sa bug-os nga ibabaw sang kadutaan, agud nga mapatig-a niya ang mga tagipusuon sang katawhan batok sa sinang maayo kag batok sa sinang magaabot.\n\n23 Kag sa pihak sang mga tanda kag mga katilingalahan nga ginhikot sa katawhan sang Ginuo, kag sang madamo nga milagro nga ila ginhimo, si Satanas nakaangkon sing mabakod nga kapyot sa mga tagipusuon sang katawhan sa bug-os nga ibabaw sang kadutaan.\n\n24 Kag gani natapos ang ika-nobenta nga tuig sang pagginahum sang mga hukom sa katawhan ni Nefi.\n\n25 Kag gani natapos ang libro ni Helaman suno sa kasulatan ni Helaman kag sang iya mga anak.\n\n", "3-ne 1": "[center][font_size=26]Ika-tatlo nga Nefi[/font_size][/center]\n\n[center][font_size=26]Ang Libro ni Nefi ang Anak Ni Nefi, Nga Anak Ni Helaman[/font_size][/center]\n\nKag si Helaman anak ni Helaman, nga anak ni Alma, nga anak ni Alma, nga kaliwat ni Nefi nga anak ni Lehi, nga naggwa sa Jerusalem sa una nga tuig sang pagginahum ni Sedequias, ang hari sang Juda.\n\n[center][font_size=26]Kapitulo 1[/font_size][/center]\n\n[i]Si Nefi, nga anak ni Helaman, naghalin sa ila lugar, kag ang iya anak nga si Nefi amo ang nagtipig sang mga kasulatan—Bisan pa nga ang mga tanda kag mga katilingalahan nagdamo, ang mga malain nagplano sa pagpamatay sang mga matarong—Nag-abot ang gab-i sang pagkabun-ag ni Cristo—Ginpakita ang tanda, kag isa ka bag-o nga bituon ang nagtuhaw—Mga pagbinutig kag mga pagpatalang nagdugang, kag ang mga tulisan ni Gadianton nagpamatay sang madamo. Mga A.D. 1–4.[/i]\n\n1 Karon natabo ini nga ang ika-nobenta’y uno nga tuig nagligad kag anum ka gatos ka tuig na halin sa tion nga si Lehi nagbiya sa Jerusalem; kag sa amo sini nga tuig nga si Laconeus ang puno nga hukom kag ang gobernador sa kadutaan.\n\n2 Kag si Nefi, nga anak ni Helaman, naghalin sa duta sang Zarahemla, nga nagtugyan sa iya anak nga si Nefi, nga iya kamagulangan nga anak nga lalaki, sang mga lamina nga saway, kag tanan nga kasulatan nga ginsulat, kag tanan nga butang nga ginatipigan nga sagrado halin sa paggwa ni Lehi sa Jerusalem.\n\n3 Dayon naghalin sia sa kadutaan, kag kon diin sia nagkadto, wala sing tawo nga nakahibalo; kag ang iya anak nga si Nefi ang nagsulat sa mga kasulatan bulos sa iya, huo, ang kasulatan sining katawhan.\n\n4 Kag natabo ini nga sa pagsugod sang ika-nobenta’y dos nga tuig, tan-awa, ang mga propesiya sang mga propeta nagsugod nga matuman sing lubos; kay nagsugod nga may dalagko nga mga tanda kag dalagko nga mga milagro nga nahimo sa katawhan.\n\n5 Apang may pila nga nagsugod sa pagsiling nga ang tion nagligad na agud ang mga pulong matuman, nga ginhambal ni Samuel, ang Lamanhon.\n\n6 Kag nagsugod sila sa pagkinasadya tungod sang ila mga kauturan nga nagasiling: Tan-awa ang tion nagligad na, kag ang mga pulong ni Samuel wala natuman; gani, ang inyo kalipay kag ang inyo pagtuo parte sini nga butang nangin wala’y pulos.\n\n7 Kag natabo ini nga naghimo sila sing dako nga kinagamo sa bug-os nga kadutaan; kag ang katawhan nga nagpati sa mga pulong ni Samuel nagsugod nga mangin tuman kamasinulub-on, kay basi sa ano man nga paagi yadtong mga butang nga ginpanghambal indi matabo.\n\n8 Apang tan-awa, nagbantay sila sing dalayon para sa sina nga adlaw kag sina nga gab-i kag sina nga adlaw nga mangin pareho sa isa ka adlaw nga daw wala sing gab-i agud mahibal-an nila nga ang ila pagtuo indi nangin wala’y kapuslanan.\n\n9 Karon natabo ini nga may isa ka adlaw nga ginpain sang mga wala nagapati, nga ang tanan nga nagapati sa amo nga mga tradisyon pamatyon luwas lang kon matabo ang tanda nga ginhatag ni Samuel nga propeta.\n\n10 Karon natabo ini nga sang nakita ni Nefi, nga anak ni Nefi, ining kalainan sang iya katawhan, ang iya tagipusuon nangin tuman kamasinulub-on.\n\n11 Kag natabo ini nga naggwa sia kag nagluhod kag nagduko sa duta, kag nagpakitluoy sing hugot sa iya Dios para sa iya katawhan, huo, inang mga malapit na patyon tungod sang ila pagtuo sa tradisyon sang ila mga amay.\n\n12 Kag natabo ini nga nagpakitluoy sia sing hugot sa Ginuo sa bilog sina nga adlaw; kag tan-awa, nabatian niya ang tingug sang Ginuo nga nagasiling:\n\n13 Ibayaw ang imo ulo kag magkalipay ka; kay tan-awa, ang tion nag-abot na, kag sa sini nga gab-i ipakita ang tanda, kag sa buwas magakari ako sa kalibutan, agud ipakita sa kalibutan nga tumanon ko ang tanan nga akon ginpahanabo nga ihambal paagi sa baba sang akon balaan nga mga propeta.\n\n14 Tan-awa, magakari ako sa akon kaugalingon nga katawhan, agud tumanon ang tanan nga butang nga akon ginpahayag sa mga anak sang katawhan halin pa sa pagtuga sang kalibutan, kag agud himuon ang kabubut-on, pareho sang Amay kag sang Anak—sang Amay tungod sa akon, kag sang Anak tungod sang akon unod. Kag tan-awa, ang tion nag-abot na, kag sa sini nga gab-i ipakita ang tanda.\n\n15 Kag natabo ini nga ang mga pulong nga nag-abot kay Nefi natuman, suno sa pagkahambal sang mga ini; kay tan-awa, sa pagtunod sang adlaw wala sing kadulom; kag ang katawhan nagsugod nga matingala tungod wala sing kadulom sang pag-abot sang gab-i.\n\n16 Kag may madamo, nga wala nagpati sa mga pulong sang mga propeta, nga nagkalatumba sa duta kag daw nangin mga patay, kay nahibal-an nila nga ang dako nga plano sang kalaglagan nga ila ginpahamtang para sinang mga nagapati sa mga pulong sang mga propeta napaslawan; kay ang tanda nga ginpahayag yara na.\n\n17 Kag nagsugod nga nahibal-an nila nga ang Anak sang Dios pat-od gid nga magapakita sa indi madugay; huo, sa malip-ot nga pulong, ang tanan nga katawhan sa ibabaw sang bug-os nga duta halin sa weste padulong sa este, sa duta sa norte kag sa duta sa sur, tuman nga natingala sa bagay nga nagkalatumba sila sa duta.\n\n18 Kay nahibal-an nila nga ang mga propeta nagsaksi sining mga butang sa sulod sang madamo nga tinuig, kag ang tanda nga ginpahayag yara na; kag nagsugod sila nga mahadlok tungod sang ila kalainan kag sang ila pagkawala’y pagtuo.\n\n19 Kag natabo ini nga wala sing kadulom sa bug-os sina nga gab-i, kundi nga masanag ini nga daw udtong-adlaw. Kag natabo ini nga ang adlaw nagbutlak liwat sa aga suno sa nagakaigo nga paggiho sini; kag nahibal-an nila nga ini ang adlaw nga ang Ginuo igabun-ag, tungod sang tanda nga ginpakita.\n\n20 Kag natabo ini, huo, ang tanan nga butang, ang tagsa ka tinipik, suno sa mga pulong sang mga propeta.\n\n21 Kag natabo man ini, nga isa ka bag-o nga bituon ang nagtuhaw suno sa pulong.\n\n22 Kag natabo ini nga halin sa sini nga tion nagsugod nga may mga pagbinutig nga ginpalapnag sa katawhan si Satanas agud patig-ahon ang ila mga tagipusuon sa tuyo nga indi sila magpati sa mga tanda kag mga katilingalahan nga ila nakita; apang sa pihak sining mga pagbinutig kag mga pagpatalang ang kalabanan sang katawhan nagpati, kag nahaylo sa Ginuo.\n\n23 Kag natabo ini nga si Nefi naglibot sa katawhan, kag sa madamo nga iban pa, nga nagapangbunyag sa paghinulsol, nga sa sini may dako nga kapatawaran sang mga sala. Kag gani ang katawhan nagsugod liwat nga makaangkon sing paghidaet sa kadutaan.\n\n24 Kag wala na sing mga pagbinaisay, luwas sa pila nga nagsugod sa pagwali, nga nagatinguha sa pagpamatuod paagi sa balaan nga mga kasulatan nga indi na kinahanglanon nga magsunod pa sang layi ni Moises. Karon sa sini nga butang nagsayop sila tungod wala nila nahangpan ang balaan nga mga kasulatan.\n\n25 Apang natabo ini nga sa wala madugay nahaylo sila, kag nasanagan parte sa ila kasaypanan nga ila ginatindugan, kay ginpahibalo sa ila nga ang layi wala pa natuman, kag kinahanglanon gid ini nga matuman sa tagsa ka tinipik; huo, ang pulong nag-abot sa ila nga kinahanglan gid ini nga matuman; huo, agud nga ang isa ka pintok ukon kudlit indi madula tubtob nga ini tanan matuman; gani sa sining amo man nga tuig nadala sila sa ihibalo parte sa ila kasaypanan kag nagkumpisar sang ila mga sala.\n\n26 Kag gani ang ika-nobenta’y dos nga tuig nagligad nga nagadala sang maayong balita sa katawhan tungod sang mga tanda nga natabo suno sa mga pulong sang propesiya sang tanan nga balaan nga mga propeta.\n\n27 Kag natabo ini nga ang ika-nobenta’y tres nga tuig nagligad man sa paghidaet, luwas sa mga tulisan ni Gadianton, nga nagapuyo sa mga kabukiran, nga namugad sa kadutaan; kay sa pagkalig-on sang ila mga pamakod kag sang ila sekreto nga mga lugar nga ang katawhan indi makadaug sa ila; gani naghimo sila sang madamo nga pagpamatay, kag naghimo sing tuman nga paglaglag sa katawhan.\n\n28 Kag natabo ini nga sa ika-nobenta’y kwatro nga tuig nagsugod sila sa pagdamo sing tuman, tungod may madamo nga nagsilipak sang mga Nefinhon nga nagpinalagyo pakadto sa ila, nga nagtuga sing tuman nga kasubo sa mga Nefinhon nga nagpabilin sa kadutaan.\n\n29 Kag may kabangdanan man sang dako nga kasubo sa mga Lamanhon; kay tan-awa, madamo sila sing anak nga nagdalagko kag nagsugod nga mangin mga hamtong, nga nagapinagusto, kag nadala sang pila nga mga Zoramnon, paagi sa ila mga pagbinutig kag sa ila nagapang-into nga mga pulong, sa pagbuylog sa mga tulisan ni Gadianton.\n\n30 Kag gani ang mga Lamanhon nag-antos man, kag nagsugod sa pagluya sa ila pagtuo kag pagkamatarong tungod sang kalainan sang ulihing tubo.\n\n", "3-ne 2": "[center][font_size=26]Kapitulo 2[/font_size][/center]\n\n[i]Ang kalainan kag mga kangil-aran nagdugang sa katawhan—Ang mga Nefinhon kag mga Lamanhon nag-isa agud pangapinan ang ila mga kaugalingon batok sa mga tulisan ni Gadianton—Ang nahaylo nga mga Lamanhon nangin maputi kag gintawag nga mga Nefinhon. Mga A.D. 5–16.[/i]\n\n1 Kag natabo ini nga nagligad ang ika-nobenta’y singko man nga tuig, kag ang katawhan nagsugod nga malipat sadtong mga tanda kag mga katilingalahan nga ila nahibal-an, kag nagsugod nga amat-amat nga wala na nagakatingala sa tanda ukon katilingalahan halin sa langit, sa bagay nga nagsugod sila nga mangin matig-a sa ila mga tagipusuon, kag bulag sa ila mga kaisipan, kag nagsugod nga indi na magpati sa tanan nga ila mabatian kag makit-an—\n\n2 Kay nagahunahuna sing pila ka wala’y pulos nga butang sa ila mga tagipusuon, nga ginhimo ini sang mga tawo kag sang gahum sang yawa, agud madala kag mapatalang ang mga tagipusuon sang katawhan; kag sa sini naangkon liwat ni Satanas ang mga tagipusuon sang katawhan, sa bagay nga ginbulag niya ang ila mga mata kag gindala sila sa pagpati nga ang doktrina ni Cristo binuang kag wala’y pulos nga butang.\n\n3 Kag natabo ini nga ang katawhan nagsugod sa pagbakod sa kalainan kag mga kangil-aran; kag wala sila nagpati nga mangin may dugang pa nga mga tanda ukon mga katilingalahan nga ipakita; kag si Satanas naglibot, nga ginapatalang ang mga tagipusuon sang katawhan, nga ginasulay sila kag ginasugyot sila nga maghimo sila sang dako nga kalainan sa kadutaan.\n\n4 Kag gani nagligad ang ika-nobenta’y sais nga tuig; kag ang ika-nobenta’y siyete man nga tuig; kag ang ika-nobenta’y otso man nga tuig; kag ang ika-nobenta’y nuebe man nga tuig;\n\n5 Kag isa ka gatos ka tuig man ang nagligad halin sang mga adlaw ni Mosias, nga nangin hari sang katawhan sang mga Nefinhon.\n\n6 Kag anum ka gatos kag siyam ka tuig ang nagligad halin sang pagbiya ni Lehi sa Jerusalem.\n\n7 Kag siyam ka tuig ang nagligad halin sa tion sang ginpakita ang tanda, nga ginhambal sang mga propeta, nga si Cristo matawo sa kalibutan.\n\n8 Karon ang mga Nefinhon nagsugod sa pag-isip sang ila tion halin sa sini nga panahon sang ginpakita ang tanda, ukon halin sa pagkari ni Cristo; gani, siyam ka tuig na ang nakaligad.\n\n9 Kag si Nefi, nga amay ni Nefi, nga amo ang nagaamlig sang mga kasulatan, wala na nagbalik sa duta sang Zarahemla, kag indi na makit-an bisan diin sa bug-os nga kadutaan.\n\n10 Kag natabo ini nga ang katawhan nagpabilin gihapon sa kalainan, sa pihak sang madamo nga pagpangwali kag pagpropesiya nga ginpahayag sa ila; kag gani nagligad man ang ika-napulo nga tuig; kag ang ika-onse nga tuig nagligad man sa kalainan.\n\n11 Kag natabo ini, sa ika-trese nga tuig may nagsugod nga mga giyera kag mga pagbinaisay sa bug-os nga kadutaan; kay ang mga tulisan ni Gadianton nangin tuman kadamo, kag nagpamatay sang sa pagkadamo nga katawhan, kag nagpanghapay sang sa pagkadamo nga siyudad, kag nagsabwag sang tuman nga kamatayon kag pagpaagay sang dugo sa bug-os nga kadutaan, sa bagay nga nangin kinahanglanon nga ang tanan nga katawhan, pareho nga mga Nefinhon kag mga Lamanhon, magkapot sang mga armas batok sa ila.\n\n12 Gani, ang tanan nga Lamanhon nga nahaylo sa Ginuo nakig-isa sa ila mga kauturan, nga mga Nefinhon, kag napilitan, para sa kaluwasan sang ila mga kabuhi kag sang ila mga babayi kag sang ila mga anak, sa pagkapot sang mga armas batok sinang mga tulisan ni Gadianton, huo, kag sa pagtipig man sang ila mga kinamatarong, kag mga pribilihiyo para sa ila simbahan kag para sa ila pagsimba, kag ila kahilwayan kag ila soberanya.\n\n13 Kag natabo ini nga antes magligad ining ika-trese nga tuig ang mga Nefinhon nabutang sa peligro sang lubos nga kalaglagan tungod sining giyera nga nangin tuman kagrabe.\n\n14 Kag natabo ini nga yadtong mga Lamanhon nga nakig-isa sa mga Nefinhon gin-isip upod sa mga Nefinhon;\n\n15 Kag ang ila sumpa ginkuha sa ila, kag ang ila panit nangin maputi pareho sa mga Nefinhon;\n\n16 Kag ang ila mga pamatan-on kag ang ila mga anak nga babayi nangin tuman kaanyag, kag gin-isip sila upod sa mga Nefinhon, kag gintawag nga mga Nefinhon. Kag gani natapos ang ika-trese nga tuig.\n\n17 Kag natabo ini, sa pagsugod sang ika-katorse nga tuig, ang giyera sa tunga sang mga tulisan kag sang katawhan ni Nefi nagpadayon kag nangin tuman kagrabe; apang, ang katawhan ni Nefi nakaangkon sing pila ka bentaha batok sa mga tulisan, sa bagay nga napanabog nila sila pagwa sa ila mga kadutaan padulong sa mga kabukiran kag padulong sa ila sekreto nga mga lugar.\n\n18 Kag gani natapos ang ika-katorse nga tuig. Kag sa ika-kinse nga tuig nagsalakay sila batok sa katawhan ni Nefi; kag tungod sang kalainan sang katawhan ni Nefi, kag sang ila madamo nga mga pagbinaisay kag mga pag-ilinaway, ang mga tulisan ni Gadianton nakaangkon sing madamo nga bentaha batok sa ila.\n\n19 Kag gani natapos ang ika-kinse nga tuig, kag gani ang katawhan yara sa kahimtangan sang madamo nga pag-antos; kag ang espada sang kalaglagan nagabitay sa ibabaw nila, sa bagay nga malapit na sila nga laglagon sini, kag ini tungod sang ila kalainan.\n\n", "3-ne 3": "[center][font_size=26]Kapitulo 3[/font_size][/center]\n\n[i]Si Gidianhi, ang lider nga Gadianton, nagmandar nga iampo ni Laconeus kag sang mga Nefinhon ang ila mga kaugalingon kag ang ila mga kadutaan—Ginpili ni Laconeus si Gidgidoni bilang puno nga kapitan sang mga kasoldadohan—Ang mga Nefinhon nagtililipon sa Zarahemla kag Bugana agud pangapinan ang ila mga kaugalingon. Mga A.D. 16–18.[/i]\n\n1 Kag karon natabo ini nga sa ika-disesais nga tuig halin sa pagkatawo ni Cristo, si Laconeus, nga gobernador sang kadutaan, nakabaton sing isa ka sulat halin sa lider kag sa gobernador sining guban sang mga tulisan; kag amo ini ang mga pulong nga nasulat nga nagasiling:\n\n2 Laconeus, labing dungganon kag puno nga gobernador sang kadutaan, tan-awa, nagahimo ako sining sulat sa imo, kag nagahatag sa imo sing tuman kadako nga pagdayaw tungod sang imo kalig-on, kag amo man sang kalig-on sang imo katawhan, sa pagdampig sinang inyo ginahunahuna nga inyo kinamatarong kag kahilwayan; huo, ginatindugan ninyo sing maayo, nga daw ginasakdag kamo sang kamot sing isa ka dios, sa pagpangapin sang inyo kahilwayan, kag sang inyo pagkabutang, kag sang inyo pungsod, ukon sinang inyo ginatawag nga inyo.\n\n3 Kag daw kasubo sa panan-aw ko, labing dungganon nga Laconeus, nga mangin tuman ikaw ka buang-buang kag ka hambog agud maghunahuna nga makatindog kamo batok sa tuman kadamo nga maisog nga mga lalaki nga yara sa akon pagmando, nga sa sini nga tion subong nakahanda sa ila mga armas, kag nagahulat sing may dako nga kahanda para sa sugo—Salakaya ang mga Nefinhon kag pamatya sila.\n\n4 Kag ako, nga nakahibalo sang ila di-malupig nga espiritu, kay napamatud-an na sila sa patag-awayan, kag nakahibalo sang ila wala’y katubtuban nga pagdumot sa inyo tungod sang madamo nga pagpangdaug-daug nga inyo ginhimo sa ila, gani kon magsalakay sila batok sa inyo pagabisitahan nila kamo sing lubos nga kalaglagan.\n\n5 Gani naghimo ako sining sulat, nga ginaselyohan ini sang akon kaugalingon nga kamot, nga nabalaka para sa inyo kaayohan tungod sang inyo kabakod sa sinang inyo ginapatihan nga husto, kag sa inyo dungganon nga espiritu sa patag-awayan.\n\n6 Gani nagasulat ako sa imo, nga nagapangabay nga iampo ninyo sa sining akon katawhan, ang inyo mga siyudad, ang inyo mga kadutaan, kag ang inyo mga ginapanag-iyahan, imbes nga bisitahan nila kamo sang espada kag magaabot ang kalaglagan sa inyo.\n\n7 Ukon sa iban nga pulong, iampo ang inyo mga kaugalingon sa amon, kag makig-isa sa amon kag hibaloa ang amon sekreto nga mga buhat, kag mangin amon mga kauturan agud mangin pareho kamo sa amon—indi amon mga ulipon, kundi amon mga kauturan kag mga umalambit sa tanan namon nga ginapanag-iyahan.\n\n8 Kag tan-awa, ginapromisa ko sa imo, kon himuon ninyo ini, upod ang isa ka panumpa, indi kamo paglaglagon; apang kon indi ninyo ini paghimuon, ginapromisa ko sa imo upod ang isa ka panumpa, nga sa madason nga bulan isugo ko nga ang akon mga kasoldadohan magasalakay batok sa inyo, kag indi nila pagpunggan ang ila kamot kag indi magkaluoy, kundi nga pamatyon kamo, kag patup-on ang espada sa inyo bisan tubtob nga magkalaubos kamo.\n\n9 Kag tan-awa, ako si Gidianhi; kag ako ang gobernador sining sekreto nga katilingban sang mga Gadianton; nga ang amo nga katilingban kag ang mga buhat sini nahibal-an ko nga maayo; kag iya pa sang dumaan nga panahon ang mga ini kag ginpasa ang mga ini sa amon.\n\n10 Kag ginahimo ko ining sulat sa imo, Laconeus, kag ginalauman ko nga itugyan ninyo ang inyo mga kadutaan kag ang inyo mga ginapanag-iyahan, nga wala sing pagpaagay sang dugo, agud mabawi sining akon katawhan ang ila mga kinamatarong kag pagdumala, nga nagsilipak sa inyo tungod sang inyo kalainan sa pagdumili sa ila sang ila mga kinamatarong sa pagdumala, kag luwas lang kon himuon ninyo ini, itimalus ko ang mga pagpangdaug-daug sa ila. Ako si Gidianhi.\n\n11 Kag karon natabo ini, sang nabaton ni Laconeus ining sulat nakibot gid sia, tungod sang kaisog ni Gidianhi sa pagmandar sang pagpanag-iya sang duta sang mga Nefinhon, kag sa pagpahog man sa katawhan kag pagtimalus sa mga pagpangdaug-daug sinang mga wala nag-antos sang pagdaug-daug, luwas lang nga sila mismo ang nagdaug-daug sang ila mga kaugalingon sa pagsipak padulong sa sinang mga malain kag makangilil-ad nga mga tulisan.\n\n12 Karon tan-awa, ining si Laconeus, ang gobernador, isa ka matarong nga tawo, kag indi mahadlok sang mga mandar kag sang mga pamahog sing isa ka tulisan; gani ginbale-wala niya ang sulat ni Gidianhi, ang gobernador sang mga tulisan, kundi nga ginsugo niya nga ang iya katawhan magpakitluoy sa Ginuo para sa kusog bilang pagpanghanda sa tion nga ang mga tulisan magsalakay batok sa ila.\n\n13 Huo, nagpabantala sia sa tanan nga katawhan nga tiponon nila ang ila mga babayi kag ang ila mga kabataan, ang ila mga panong kag ang ila mga baka, kag ang tanan nila nga pagkabutang, luwas sa ila duta, sa isa ka lugar.\n\n14 Kag nagsugo sia nga ang mga pamakod tukuron sa ila palibot, kag ang kabakod sini dapat mangin tuman gid. Kag nagsugo sia nga ang mga kasoldadohan, sang mga Nefinhon kag sang mga Lamanhon, ukon sang tanan sa ila nga naisip sa mga Nefinhon dapat ibutang bilang mga bantay sa palibot agud bantayan sila, kag agud amligan sila batok sa mga tulisan sa adlaw kag gab-i.\n\n15 Huo, nagsiling sia sa ila: Pareho nga buhi ang Ginuo, luwas lang kon maghinulsol kamo sang tanan ninyo nga kalainan, kag magpakitluoy sa Ginuo, indi gid kamo maluwas halin sa mga kamot sang mga tulisan ni Gadianton.\n\n16 Kag sa pagkagamhanan kag kadalayawon sang mga pulong kag mga propesiya ni Laconeus nga nagtuga ang mga ini sang kahadlok nga magpangibabaw sa tanan nga katawhan; kag nagtinguha sila sa ila mga kaugalingon sa bug-os nila nga ikasarang nga himuon ang suno sa mga pulong ni Laconeus.\n\n17 Kag natabo ini nga si Laconeus nagpili sang puno nga mga kapitan sa tanan nga kasoldadohan sang mga Nefinhon agud pangunahan sila sa tion nga ang mga tulisan magsalakay halin sa kamingawan batok sa ila.\n\n18 Karon ang pinakapuno sa tanan nga puno nga mga kapitan kag ang pinakamataas nga komandante sang tanan nga kasoldadohan sang mga Nefinhon ginpili, kag ang iya ngalan amo si Gidgidoni.\n\n19 Karon kustombre sa tanan nga Nefinhon ang magpili sang ila puno nga mga kapitan, (luwas lang sa tinion sang ila kalainan) sing isa nga may espiritu sang rebelasyon kag amo man sang propesiya; gani, ining si Gidgidoni isa ka gamhanan nga propeta sa ila, kag amo man ang puno nga hukom.\n\n20 Karon ang katawhan nagsiling kay Gidgidoni: Magpangamuyo ka sa Ginuo, kag magtaklad kita sa mga kabukiran kag sa kamingawan agud salakayon naton ang mga tulisan kag pamatyon sila sa ila kaugalingon nga mga kadutaan.\n\n21 Apang si Gidgidoni nagsiling sa ila: Ang Ginuo nagadumili; kay kon magtaklad kita batok sa ila itugyan kita sang Ginuo sa ila mga kamot; gani ihanda naton ang aton mga kaugalingon sa sentro sang aton mga kadutaan, kag tiponon naton ang aton mga kasoldadohan, kag indi kita magsalakay batok sa ila, kundi nga hulaton naton tubtob nga magsalakay sila batok sa aton; gani pareho nga buhi ang Ginuo, kon himuon naton ini itugyan niya sila sa aton mga kamot.\n\n22 Kag natabo ini, sa ika-disesiyete nga tuig, sa hingapusan nga bahin sang tuig, ang pabantala ni Laconeus naglapnag sa bug-os nga ibabaw sang kadutaan, kag ginpangdala nila ang ila mga kabayo, kag ang ila mga karwahe, kag ang ila mga kasapatan, kag ang tanan nila nga panong, kag ang ila mga baka, kag ang ila uyas, kag ang tanan nila nga pagkabutang, kag naglinakat sing linibo kag sing napulo ka linibo, tubtob nga tanan sila nakakadto na sa lugar nga ginpili nga ila pagatiponan sang ila mga kaugalingon; agud pangapinan ang ila mga kaugalingon batok sa ila mga kaaway.\n\n23 Kag ang duta nga ginpili amo ang duta sang Zarahemla, kag ang duta nga yara sa ulot sang duta nga Zarahemla kag sang duta nga Bugana, huo, sa gin-utlan nga yara sa tunga sang duta nga Bugana kag sang duta nga Kamingaw.\n\n24 Kag may tuman kadamo nga linibo sang katawhan nga ginatawag nga mga Nefinhon ang nagtililipon sang ila mga kaugalingon sa sini nga duta. Karon si Laconeus nagsugo nga magtililipon sila sang ila mga kaugalingon sa duta pa-sur tungod sang dako nga sumpa nga yara sa duta pa-norte.\n\n25 Kag nagpamakod sila sang ila mga kaugalingon batok sa ila mga kaaway; kag nagpuyo sila sa isa ka duta, kag sa isa ka grupo, kag nagkahadlok sila sang mga pulong nga ginhambal ni Laconeus, sa bagay nga naghinulsol sila sang tanan nila nga sala; kag nagpangamuyo sila sa Ginuo nga ila Dios, nga luwason niya sila sa tion nga ang ila mga kaaway magsalakay batok sa ila agud magpakig-away.\n\n26 Kag tuman sila kamasinulub-on tungod sang ila mga kaaway. Kag si Gidgidoni nagsugo nga maghimo sila sang mga armas sa giyera sang tagsa ka sahi, kag dapat mangin mabakod sila sa hinganib, kag sa mga taming, kag sa mga panagang, suno sa iya sugo.\n\n", "3-ne 4": "[center][font_size=26]Kapitulo 4[/font_size][/center]\n\n[i]Ginpierde sang mga kasoldadohan nga Nefinhon ang mga tulisan ni Gadianton—Napatay si Gidianhi, kag ang nagbulos sa iya nga si Zemnarias ginbitay—Gindayaw sang mga Nefinhon ang Ginuo tungod sang ila mga kadalag-an. Mga A.D. 19–22.[/i]\n\n1 Kag natabo ini nga sa hingapusan nga bahin sang ika-disiotso nga tuig inang mga kasoldadohan sang mga tulisan naghanda para sa inaway, kag nagsugod sa pagdulhog kag sa pagsalakay sing hinali halin sa mga bungyod, kag halin sa mga kabukiran, kag sa mga kamingawan, kag sa ila mga pamakod, kag sa ila sekreto nga mga lugar, kag nagsugod sa pagpanag-iya sang mga duta, pareho nga yara sa duta sa sur kag yara sa duta sa norte, kag nagsugod sa pagpanag-iya sang tanan nga kadutaan nga ginpangbayaan sang mga Nefinhon, kag sang mga siyudad nga ginbayaan nga mamingaw.\n\n2 Apang tan-awa, wala sing mabangis nga mga sapat ukon maila nga mga sapat sa sinang mga duta nga ginpangbayaan sang mga Nefinhon, kag wala sing maila nga mga sapat para sa mga tulisan luwas lang sa kamingawan.\n\n3 Kag ang mga tulisan indi mabuhi luwas lang sa kamingawan tungod sang kakulang sang pagkaon; kay ang mga Nefinhon nagbiya sang ila mga duta nga mamingaw, kag ginpanipon ang ila mga panong kag ang ila mga baka kag ang tanan nila nga pagkabutang, kag tingob sila sa isa ka grupo.\n\n4 Gani, wala sing kahigayunan para sa mga tulisan nga magpangagaw kag magpanguha sang pagkaon, luwas lang kon magsalakay sa hayag nga inaway batok sa mga Nefinhon; kag ang mga Nefinhon nga tingob sa isa ka grupo, kag tuman kadamo, kag nakahupot para sa ila mga kaugalingon sing mga panigana, kag mga kabayo kag mga kasapatan, kag mga panong sang tagsa ka sahi, agud mabuhi sila sa sulod sang pito ka tuig, nga sa amo nga panahon naglaum sila sa pagpamatay sang mga tulisan halin sa ibabaw sang kadutaan; kag gani nagligad ang ika-disiotso nga tuig.\n\n5 Kag natabo ini nga sa ika-disenuebe nga tuig nabinag-binag ni Gidianhi nga kinahanglanon nga magpakig-away sia batok sa mga Nefinhon kay wala na sing paagi nga mabuhi sila luwas lang sa pagpangagaw kag pagpangawat kag pagpamatay.\n\n6 Kag wala sila nangisog sa paglapta sang ila mga kaugalingon sa ibabaw sang kadutaan agud nga makapananom sila sing uyas, kay basi magsalakay sa ila ang mga Nefinhon kag pamatyon sila; gani naghatag si Gidianhi sang kasugoan sa iya mga kasoldadohan nga sa sini nga tuig magapakig-away sila batok sa mga Nefinhon.\n\n7 Kag natabo ini nga nagpakig-away sila; kag sa ika-anum ini nga bulan; kag tan-awa, dako kag makakululba ang adlaw nga nagpakig-away sila; kag nawagkosan sila suno sa pamaagi sang mga tulisan; kag may panit sila sang carnero nga nawagkos sa ila balikawang, kag nalugom sila sa dugo, kag ang ila mga ulo kiniskisan, kag may mga panaming sila sa ulo; kag dako kag makakululba ang dagway sang mga kasoldadohan ni Gidianhi, tungod sang ila hinganib, kag tungod sang ila pagkalugom sa dugo.\n\n8 Kag natabo ini nga ang mga kasoldadohan sang mga Nefinhon, sang nakita nila ang dagway sang kasoldadohan ni Gidianhi, naghapa tanan sa duta, kag nagpakitluoy sa Ginuo nga ila Dios nga kaluoyan niya sila kag luwason sila halin sa mga kamot sang ila mga kaaway.\n\n9 Kag natabo ini nga sang nakita ini sang mga kasoldadohan ni Gidianhi nagsugod sila sa pagsininggit sa mabaskog nga tingug tungod sang ila kalipay kay naghunahuna sila nga ang mga Nefinhon nagkalatumba sa kahadlok tungod sang kakulba sa ila mga kasoldadohan.\n\n10 Apang sa sini nga butang napaslawan sila, kay ang mga Nefinhon wala nahadlok sa ila; kundi nga nagkahadlok sila sa ila Dios kag nag-ampo sa iya para sa pangamlig; gani, sang nagsalakay sa ila ang mga kasoldadohan ni Gidianhi nakahanda sila sa pagsugata sa ila; huo, sa kusog sang Ginuo gin-atubang nila sila.\n\n11 Kag ang inaway nagsugod sa sining ika-anum nga bulan; kag dako kag makakululba ang inaway nga ini, huo, dako kag makakululba ang pagpinatyanay nga ini, sa bagay nga wala pa gid sing nahibal-an nga amo kadako nga pagpinatyanay sa tanan nga katawhan ni Lehi halin sang pagbiya niya sa Jerusalem.\n\n12 Kag sa pihak sang mga pagpamahog kag mga panumpa nga ginhimo ni Gidianhi, tan-awa, ginpierde sila sang mga Nefinhon, sa bagay nga nag-isol sila halin sa ila atubang.\n\n13 Kag natabo ini nga nagsugo si Gidgidoni nga panglagson sila sang iya mga kasoldadohan tubtob sa mga dulonan sang kamingawan, kag indi nila pagkaluoyan ang bisan sin-o sang mga tulisan nga mahulog sa ila mga kamot sa dalanon; kag gani ginpanglagas nila sila kag ginpamatay sila, tubtob sa mga dulonan sang kamingawan, bisan tubtob nga natuman nila ang sugo ni Gidgidoni.\n\n14 Kag natabo ini nga si Gidianhi, nga nagtindog kag nagpakig-away sing may kaisog, ginlagas samtang nagapalagyo sia; kag tungod kapoy bangod sang iya tuman nga pagpakig-away nalab-ot sia kag ginpatay. Kag amo ini ang katapusan ni Gidianhi nga tulisan.\n\n15 Kag natabo ini nga ang mga kasoldadohan sang mga Nefinhon nagbalik liwat sa ila lugar sang pangamlig. Kag natabo ini nga ining ika-disenuebe nga tuig nagligad, kag ang mga tulisan wala na nagsalakay liwat agud magpakig-away; kag wala man sila nagbalik liwat sa ika-beynte nga tuig.\n\n16 Kag sa ika-beynte uno nga tuig wala sila nagkadto agud magpakig-away, apang nagtaklad sila sa tanan nga bahin agud palibutan ang katawhan ni Nefi; kay naghunahuna sila nga kon lambatan nila ang katawhan ni Nefi sa ila mga kadutaan, kag sirhan sila sa tagsa ka kilid, kag kon malambatan nila sila sa tanan nila nga hilikoton sa gwa sang ila mga pamakod, nga mahimo nila nga paampuon sila suno sa ila mga luyag.\n\n17 Karon nagpili sila para sa ila mga kaugalingon sing lain nga lider, nga ang ngalan amo si Zemnarias; gani si Zemnarias ang nagpahanabo sining pagpalibot.\n\n18 Apang tan-awa, nangin bentaha ini para sa mga Nefinhon; kay indi mahimo sang mga tulisan ang magpalibot sa igo nga kalawigon agud may yara sing ano man nga epekto sa mga Nefinhon tungod sang ila madamo nga panigana nga ila ginpain,\n\n19 Kag tungod sang kaiwat sang mga panigana sa mga tulisan; kay tan-awa, wala gid sila may natago magluwas sa karne para sa ila pagkaon, nga ang amo nga karne ila pa ginkuha sa kamingawan;\n\n20 Kag natabo ini nga ang maila nga mga sapat nangin maiwat sa kamingawan sa bagay nga ang mga tulisan lapit na lang magkalamatay sa gutom.\n\n21 Kag ang mga Nefinhon dalayon nga nagalakat sa adlaw kag sa gab-i, kag nagasalakay sa ila mga kasoldadohan, kag ginapamatay sila sa linibo kag napulo ka linibo.\n\n22 Kag gani nangin handum sang katawhan ni Zemnarias ang mag-isol sa ila plano tungod sang dako nga kalaglagan nga nagtupa sa ila sa gab-i kag sa adlaw.\n\n23 Kag natabo ini nga si Zemnarias nagsugo sa iya katawhan nga mag-untat sila sa ila pagpangibon, kag maglakat padulong sa pinakamalayo nga mga bahin sang kadutaan pa-norte.\n\n24 Kag karon, si Gidgidoni nga nakahibalo sang ila plano, kag nakahibalo sang ila kahuyangan tungod sang kakulang sang pagkaon, kag sang tuman kadako nga pagpamatay nga nahimo sa ila, gani ginpadala niya ang iya mga kasoldadohan sa kagab-ihon, kag ginpabalabagan ang alagyan sang ila pag-isol, kag ginpahamtang ang iya mga kasoldadohan sa alagyan sang ila pag-isol.\n\n25 Kag ginhimo nila ini sa kagab-ihon, kag nagpadayon sang ila paglakat agud unahan ang mga tulisan sa bagay nga pagkaaga, sang ang mga tulisan nagsugod sang ila paglakat, ginsugata sila sang mga kasoldadohan sang mga Nefinhon sa ila atubang kag sa ila likod.\n\n26 Kag ang mga tulisan nga yara sa sur ginbalabagan man sa ila mga lugar nga ginakutaan. Kag ining tanan nga butang ginhimo paagi sa sugo ni Gidgidoni.\n\n27 Kag may madamo nga linibo nga nag-ampo sang ila mga kaugalingon bilang mga bihag sa mga Nefinhon, kag ang nagkalabilin sa ila ginpamatay.\n\n28 Kag ang ila lider nga si Zemnarias gindakop kag ginbitay sa isa ka kahoy, huo, bisan sa ibabaw sini tubtob nga napatay sia. Kag sang ginbitay nila sia tubtob nga napatay sia gintumba nila ang kahoy sa duta, kag nagsinggit sa mabaskog nga tingug nga nagasiling:\n\n29 Kabay nga amligan sang Ginuo ang iya katawhan sa pagkamatarong kag sa pagkabalaan sang tagipusuon, agud mapahanabo nila ang pagpatumba sa duta sang tanan nga nagahangad sa pagpatay sa ila tungod sang gahum kag sekreto nga mga padihot, sa amo man nga paagi nga ginpatumba ining lalaki sa duta.\n\n30 Kag nagkinasadya sila kag nagsininggit liwat sa isa ka tingug nga nagasiling: Kabay nga ang Dios ni Abraham, kag ang Dios ni Isaac, kag ang Dios ni Jacob, mag-amlig sining katawhan sa pagkamatarong, samtang nga nagapanawag sila sa ngalan sang ila Dios para sa pangamlig.\n\n31 Kag natabo ini nga nagsugod sila tanan sa pagkanta sing dulungan, kag sa pagdayaw sa ila Dios tungod sang dako nga butang nga iya ginhimo para sa ila, sa pag-amlig sa ila halin sa pagkahulog sa mga kamot sang ila mga kaaway.\n\n32 Huo, nagsinggit sila: Hosana sa Labing Mataas nga Dios. Kag nagsinggit sila: Bulahan ang ngalan sang Ginuong Dios nga Makagagahum, ang Labing Mataas nga Dios.\n\n33 Kag ang ila mga tagipusuon napuno sa kalipay, tubtob sa pagtulo sang madamo nga luha, tungod sang dako nga kaayo sang Dios sa pagluwas sa ila halin sa mga kamot sang ila mga kaaway; kag nahibal-an nila nga tungod ini sang ila paghinulsol kag sang ila pagpaubos nga naluwas sila halin sa wala’y katubtuban nga kalaglagan.\n\n", "3-ne 5": "[center][font_size=26]Kapitulo 5[/font_size][/center]\n\n[i]Ang mga Nefinhon naghinulsol kag nagsikway sang ila mga sala—Ginsulat ni Mormon ang kasaysayan sang iya katawhan kag ginpahayag ang wala’y katubtuban nga pulong sa ila—Ang Israel pagatiponon halin sa iya malawig nga paglinapta. Mga A.D. 22–26.[/i]\n\n1 Kag karon tan-awa, wala sing bisan isa ka buhi nga kalag sa tanan nga katawhan sang mga Nefinhon nga nagduhaduha sing bisan diutay sang mga pulong sang tanan nga balaan nga mga propeta nga naghambal; kay nahibal-an nila nga kinahanglan gid nga matuman ang mga ini.\n\n2 Kag nahibal-an nila nga nagakadapat lang nga si Cristo nagkari na, tungod sang madamo nga tanda nga ginpakita, suno sa mga pulong sang mga propeta; kag tungod sang mga butang nga nagkalatabo na nahibal-an nila nga kinahanglan gid nga ang tanan nga butang dapat matabo suno sa sinang ginpanghambal.\n\n3 Gani ginsikway nila ang tanan nila nga sala, kag ang ila mga kangil-aran, kag ang ila mga pagkamakihilawason, kag nag-alagad sa Dios sa bug-os nga katutum sa adlaw kag gab-i.\n\n4 Kag karon natabo ini nga sang napangdakop na nila ang tanan nga tulisan bilang mga bihag, sa bagay nga wala sing may nakapalagyo nga wala napatay, ginhunong nila ang ila mga bihag sa bilanggoan, kag ginpahanabo nga ang pulong sang Dios iwali sa ila; kag ang tanan nga naghinulsol sang ila mga sala kag nagsulod sa kasugtanan nga indi na sila magpamatay pa ginpangbuy-an.\n\n5 Apang ang tanan nga wala nagsulod sa kasugtanan, kag nagpadayon gihapon sa paghupot sang mga plano sang sekreto nga pagpamatay, huo, ang tanan nga nahibal-an nga nagapabutyag sang mga pagpamahog batok sa ila mga kauturan ginkondenar kag ginsilotan suno sa layi.\n\n6 Kag gani gintapos nila ang tanan nga malain, kag sekreto, kag makangilil-ad nga mga padihot, nga sa sini tuman kadamo ang kalainan, kag sa pagkadamo nga mga pagpamatay ang nahimo.\n\n7 Kag gani nagligad ang ika-beynte dos nga tuig, kag ang ika-beynte tres man nga tuig, kag ang ika-beynte kwatro, kag ang ika-beynte singko; kag gani nagligad ang beynte singko ka tuig.\n\n8 Kag may madamo nga butang nga nagkalatabo nga, sa mga mata sang pila, mangin dako kag dalayawon; apang, indi ini tanan masulat sa sini nga libro; huo, ini nga libro indi makaunod bisan sang ika-isa ka gatos nga bahin sang kon ano ang nahimo sa madamo kaayo nga katawhan sa sulod sang beynte singko ka tuig;\n\n9 Apang tan-awa may mga kasulatan nga nagaunod sang tanan nga kahimoan sining katawhan; kag isa ka mas malip-ot apang matuod nga kasaysayan ang ginhatag ni Nefi.\n\n10 Gani ginhimo ko ang akon kasulatan parte sining mga butang suno sa kasulatan ni Nefi nga nakurit sa mga lamina nga ginatawag nga mga lamina ni Nefi.\n\n11 Kag tan-awa, ginahimo ko ang kasulatan sa mga lamina nga akon ginhimo paagi sa akon kaugalingon nga mga kamot.\n\n12 Kag tan-awa, ginatawag ako nga si Mormon, nga ginatawag sunod sa duta sang Mormon, ang duta nga sa diin si Alma nagpahamtang sang simbahan sa katawhan, huo, ang una nga simbahan nga ginpahamtang sa ila pagkatapos sang ila kalapasan.\n\n13 Tan-awa, isa ako ka disipulo ni Jesucristo, ang Anak sang Dios. Gintawag ako niya agud magpahayag sang iya pulong sa iya katawhan, agud nga makaangkon sila sang kabuhi nga wala’y katubtuban.\n\n14 Kag nangin nagakaigo nga ako, suno sa kabubut-on sang Dios, agud ang mga pangamuyo sadtong mga nagtaliwan na halin sa sini nga kabuhi, nga mga balaan, matuman suno sa ila pagtuo, magahimo sing isa ka kasulatan sining mga butang nga nagkalatabo—\n\n15 Huo, isa ka diutay nga kasulatan sinang nagkalatabo halin sa tion nga si Lehi nagbiya sa Jerusalem, bisan tubtob sa sini nga panahon.\n\n16 Gani ginahimo ko ang akon kasulatan halin sa mga kasaysayan nga ginsulat sadtong mga nauna sa akon tubtob sa pagsugod sang akon adlaw;\n\n17 Kag pagkatapos himuon ko ang isa ka kasulatan sang mga butang nga akon nakita sa akon kaugalingon nga mga mata.\n\n18 Kag nakahibalo ako nga ang kasulatan nga akon ginahimo isa ka matarong kag matuod nga kasulatan; apang may madamo nga butang nga, tungod sang aton lengguahe, wala namon masulat.\n\n19 Kag karon ginatapos ko ang akon ginapanghambal, nga parte sa akon kaugalingon, kag magpadayon sa paghatag sang akon kasaysayan sang mga butang nga nagkalatabo antes sang akon panahon.\n\n20 Ako si Mormon, kag isa ka tunay nga kaliwat ni Lehi. May rason ako sa pagdayaw sang akon Dios kag sang akon Manluluwas nga si Jesucristo, tungod gindala niya ang aton mga amay pagwa sa duta sang Jerusalem, (kag wala sing nakahibalo sini luwas sa iya kaugalingon kag yadtong iya mga gindala pagwa sa sina nga duta) kag ginhatagan niya ako kag ang akon katawhan sing tuman nga ihibalo tuhoy sa kaluwasan sang amon mga kalag.\n\n21 Pat-od gid nga ginpakamaayo niya ang panimalay ni Jacob, kag nangin maluluy-on sa kaliwatan ni Jose.\n\n22 Kag sa bagay nga ang mga anak ni Lehi nagtuman sang iya mga kasugoan ginpakamaayo niya sila kag ginpauswag sila suno sa iya pulong.\n\n23 Huo, kag pat-od gid nga pagadal-on niya liwat ang nagkalabilin sang kaliwatan ni Jose sa ihibalo parte sa Ginuo nga ila Dios.\n\n24 Kag pareho kapat-od nga buhi ang Ginuo, pagatiponon niya halin sa apat ka pamusod sang duta ang tanan nga nagkalabilin sang kaliwatan ni Jacob nga nagalinapta sa bug-os nga ibabaw sang duta.\n\n25 Kag tungod nagpakighisugot sia sa bug-os nga panimalay ni Jacob, gani ang kasugtanan nga ginpakighisugot niya upod sa panimalay ni Jacob matuman sa iya kaugalingon nga natalana nga tion, tuhoy sa pagpapanumbalik sang bug-os nga panimalay ni Jacob sa ihibalo sang kasugtanan nga iya ginpakighisugot upod sa ila.\n\n26 Kag dayon makilala nila ang ila Manunubos, nga amo si Jesucristo, ang Anak sang Dios; kag dayon pagatiponon sila halin sa apat ka pamusod sang duta padulong sa ila kaugalingon nga mga kadutaan, halin sa kon diin sila ginpanglapta; huo, pareho nga buhi ang Ginuo matabo ini. Amen.\n\n", "3-ne 6": "[center][font_size=26]Kapitulo 6[/font_size][/center]\n\n[i]Ang mga Nefinhon nag-uswag—Ang bugal, manggad, kag pagbinahin-bahin sang katilingban nagtuhaw—Ang Simbahan natunga tungod sang mga pag-ilinaway—Ginpangunahan ni Satanas ang katawhan sa hayag nga pagrebelde—Madamo nga propeta ang nagwali sang paghinulsol kag ginpamatay—Ang mga nagpatay sa ila nagplano sa pag-agaw sang gobyerno. Mga A.D. 26–30.[/i]\n\n1 Kag karon natabo ini nga ang katawhan sang mga Nefinhon nagbalik tanan sa ila kaugalingon nga mga kadutaan sa ika-beynte sais nga tuig, ang tagsa ka lalaki, upod ang iya panimalay, ang iya mga panong kag ang iya mga baka, ang iya mga kabayo kag ang iya kasapatan, kag tanan nga butang nga ila ginapanag-iyahan.\n\n2 Kag natabo ini nga wala nila maurot kaon ang tanan nila nga panigana; gani gindala nila ang tanan nga wala nila makaon, sang tanan nila nga uyas sang tagsa ka sahi, kag ang ila bulawan, kag ang ila pilak, kag tanan nila nga malahalon nga mga butang, kag nagbalik sila sa ila kaugalingon nga mga kadutaan kag ila mga ginapanag-iyahan, sa norte kag sa sur, sa duta pa-norte kag sa duta pa-sur.\n\n3 Kag inang mga tulisan nga nagsulod sa kasugtanan nga tipigan ang paghidaet sang kadutaan, nga maluyag nga magpabilin nga mga Lamanhon, ginhatagan nila sang mga duta suno sa ila kadamuon agud may yara sila makuhaan sang ila pangabuhian paagi sa ila mga pagpangabudlay; kag gani ginpaluntad nila ang paghidaet sa bug-os nga kadutaan.\n\n4 Kag nagsugod sila liwat sa pag-uswag kag sa pagmanggaranon; kag ang ika-beynte sais kag siyete nga mga tuig nagligad, kag may dako nga kahusayan sa kadutaan; kag naghimo sila sang ila mga layi suno sa katarongan kag hustisya.\n\n5 Kag karon wala sing kon ano sa bug-os nga kadutaan nga makaupang sang katawhan sa dalayon nga pag-uswag luwas lang nga mahulog sila sa kalapasan.\n\n6 Kag karon si Gidgidoni, kag ang hukom nga si Laconeus, kag inang pinili nga mga lider, ang nagpaluntad sining dako nga paghidaet sa kadutaan.\n\n7 Kag natabo ini nga may madamo nga siyudad nga gintukod liwat, kag may madamo nga siyudad nga ginpangkay-o.\n\n8 Kag may madamo nga mayor nga mga dalan nga ginpasad, kag madamo nga mga dalanon ang ginpanghimo nga nagaangot sang siyudad sa siyudad, kag sang duta sa duta, kag sang lugar sa lugar.\n\n9 Kag gani nagligad ang ika-beynte otso nga tuig, kag ang katawhan nakaangkon sang dalayon nga paghidaet.\n\n10 Apang natabo ini, sa ika-beynte nuebe nga tuig may nagsugod nga pila ka mga pagbinaisay sa tunga sang katawhan; kag ang pila naalsa sa bugal kag mga paghinambog tungod sang ila tuman kadamo nga manggad, huo, bisan tubtob sa mapintas nga mga paghingabot;\n\n11 Kay may madamo nga negosyante sa kadutaan, kag madamo man nga mananabang, kag madamo nga opisyal.\n\n12 Kag ang katawhan nagsugod nga makilala sa kahimtangan sang pangabuhi, suno sa ila mga manggad kag sa ila mga kahigayunan sa pagtuon; huo, may pila nga nangin ignorante tungod sang ila kaimulon, kag ang iban nagbaton sang dako nga tinun-an tungod sang ila mga manggad.\n\n13 May pila nga naalsa sa bugal, kag ang iban tuman kamapainubuson; may pila nga nagabalus sang pakahuya sa pagpakahuya, samtang may iban nga nagaantos sang mga pagpakahuya kag paghingabot kag tanan nga sari sang mga pag-antos, kag indi magbalus kag magpasipala man, kundi nga mga mapainubuson kag mahinulsulon sa atubang sang Dios.\n\n14 Kag gani nangin may isa ka dako nga indi pagpalareho sa bug-os nga kadutaan, sa bagay nga ang simbahan nagsugod nga mabahin-bahin; huo, sa bagay nga sa ika-treinta nga tuig ang simbahan nabahin-bahin sa bug-os nga kadutaan luwas sa pila ka mga Lamanhon nga nahaylo sa matuod nga pagtuluohan; kag indi nila pagtalikdan ini, kay mabakod sila, kag malig-on, kag di-malingkang, nga nakahanda nga may bug-os nga katutum sa pagtuman sang mga kasugoan sang Ginuo.\n\n15 Karon ang kabangdanan sining kalainan sang katawhan amo ini—si Satanas may dako nga gahum, sa pagsugyot sang katawhan sa paghimo sang tanan nga sari sang kalainan, kag sa pagpahambog sa ila sa bugal, nga nagasulay sa ila sa paghangad sang gahum, kag awtoridad, kag manggad, kag sang wala’y pulos nga mga butang sang kalibutan.\n\n16 Kag gani gindala palayo ni Satanas ang mga tagipusuon sang katawhan sa paghimo sang tanan nga sari sang kalainan; gani nakaagom sila sang paghidaet sa sulod sang pila lamang ka tuig.\n\n17 Kag gani, sa pagsugod sang ika-treinta nga tuig—ang katawhan nga natugyan sa gahum sang yawa sa sulod sang malawig nga panahon agud madala sa mga pagsulay sang yawa sa bisan diin niya sila luyag nga dal-on, kag sa paghimo sang kon ano man nga kalainan nga luyag niya nga ila himuon—kag gani sa pagsugod sining ika-treinta nga tuig, yara sila sa kahimtangan sang makahaladlok nga kalainan.\n\n18 Karon indi sila nakasala nga wala’y hinalung-ong, kay nahibal-an nila ang kabubut-on sang Dios parte sa ila, kay gintudlo ini sa ila; gani hungod sila nga nagrebelde batok sa Dios.\n\n19 Kag karon sa mga adlaw ini sadto ni Laconeus, nga anak ni Laconeus, kay si Laconeus amo ang nagpungko sa lingkuranan sang iya amay kag nagdumala sang katawhan sa sina nga tuig.\n\n20 Kag nagsugod nga may mga tawo nga nakabaton sing inspirasyon halin sa langit kag ginpadala, nga nagatindog sa tunga sang katawhan sa bug-os nga kadutaan, nga nagawali kag nagasaksi sing maisog parte sa mga sala kag mga kalainan sang katawhan, kag nagapamatuod sa ila parte sa pagtubos nga pagahimuon sang Ginuo para sa iya katawhan, ukon sa iban nga pulong, ang pagkabanhaw ni Cristo; kag nagpamatuod sila sing maisog parte sa iya kamatayon kag mga pag-antos.\n\n21 Karon madamo sang katawhan ang tuman nga naakig tungod sang mga nagsaksi parte sining mga butang; kag ang mga naakig kalabanan mga puno nga hukom, kag sila nga nangin mga mataas nga pari kag mga mananabang; huo, ang tanan nga mananabang naakig sa ila nga nagsaksi parte sining mga butang.\n\n22 Karon wala sing mananabang kag hukom kag mataas nga pari nga may gahum sa pagsentensya sa bisan sin-o sang kamatayon luwas lang kon ang pagsentensya sa ila ginpirmahan sang gobernador sang kadutaan.\n\n23 Karon may madamo sinang mga nagpamatuod parte sa mga butang nga may kaangtanan kay Cristo nga nagpamatuod sing maisog, ang ginpangdakop kag ginpamatay sing sekreto sang mga hukom, agud nga ang ihibalo parte sa ila kamatayon indi maglab-ot sa gobernador sang kadutaan tubtob nga pagkatapos sang ila kamatayon.\n\n24 Karon tan-awa, batok ini sa mga layi sang kadutaan nga patyon ang bisan sin-o nga tawo luwas lang kon may gahum sila halin sa gobernador sang kadutaan—\n\n25 Gani may reklamo nga ginpasaka sa duta sang Zarahemla, sa gobernador sang kadutaan, batok sining mga hukom nga nagsentensya sang mga propeta sang Ginuo sang kamatayon nga indi suno sa layi.\n\n26 Karon natabo ini nga ginpangdakop sila kag gindala sa atubang sang hukom agud hukman sang krimen nga ila nahimo suno sa layi nga ginpahamtang sang katawhan.\n\n27 Karon natabo ini nga inang mga hukom may madamo nga abyan kag mga paryente; kag ang nabilin, huo, bisan halos tanan nga mananabang kag mga mataas nga pari, nagtililipon sang ila mga kaugalingon, kag nakig-isa sa mga paryente sinang mga hukom nga pagabistahon suno sa layi.\n\n28 Kag nagpakighisugot sila sa isa kag isa, huo, bisan sa sinang kasugtanan nga ginhatag sadto pa sang dumaan nga panahon, nga ang amo nga kasugtanan ginhatag kag gindumalahan sang yawa, nga magtingob batok sa tanan nga pagkamatarong.\n\n29 Gani nagtingob sila batok sa katawhan sang Ginuo, kag nagsulod sa kasugtanan nga laglagon sila, kag luwason inang mga may sala sa pagpamatay halin sa gapos sang hustisya, nga ipatuman na kuntani suno sa layi.\n\n30 Kag ginlapas nila ang layi kag ang mga kinamatarong sang ila pungsod; kag nakighisugot sila sa isa kag isa nga patyon ang gobernador, kag papungkuon ang isa ka hari sa kadutaan agud ang kadutaan indi na mangin hilway kundi mapaidalom na sa mga hari.\n\n", "3-ne 7": "[center][font_size=26]Kapitulo 7[/font_size][/center]\n\n[i]Ang puno nga hukom ginpatay, ang gobyerno naguba, kag ang katawhan nagbinahin-bahin sa mga tribo—Si Jacob, nga isa ka anti-Cristo, nangin hari sang sekreto nga padihot—Si Nefi nagwali sang paghinulsol kag pagtuo kay Cristo—Ang mga anghel nag-alagad sa iya adlaw-adlaw, kag ginbangon niya ang iya utod nga lalaki halin sa mga minatay—Madamo ang naghinulsol kag nabunyagan. Mga A.D. 30–33.[/i]\n\n1 Karon tan-awa, ipakita ko sa inyo nga wala sila nagpapungko sang hari sa kadutaan; kundi sa sining amo man nga tuig, huo, sa ika-treinta nga tuig, ginlaglag nila sa hukom-lingkuranan, huo, ginpatay ang puno nga hukom sang kadutaan.\n\n2 Kag ang katawhan nagbinahin-bahin batok sa isa kag isa; kag nagbinulag sila sa isa kag isa bilang mga tribo, ang tagsa ka tawo suno sa iya panimalay kag sa iya paryente kag mga kaabyanan; kag gani ginguba nila ang gobyerno sang kadutaan.\n\n3 Kag ang tagsa ka tribo nagpili sing isa ka puno ukon isa ka lider nila; kag gani sila nangin mga tribo kag mga lider sang mga tribo.\n\n4 Karon tan-awa, ang tagsa sa ila may madamo nga panimalay kag madamo nga paryente kag mga kaabyanan; gani ang ila mga tribo nangin tuman kadako.\n\n5 Karon ini tanan nahimo, kag wala pa sing mga giyera tubtob sa sini nga tion sa tunga nila; kag ining tanan nga kalainan nagtupa sa katawhan tungod ginpaidalom nila ang ila mga kaugalingon sa gahum ni Satanas.\n\n6 Kag ang mga pagsulundan sang gobyerno naguba tungod sang sekreto nga padihot sang mga kaabyanan kag mga paryente sadtong mga nagpamatay sang mga propeta.\n\n7 Kag nagtuga sila sang dako nga pagbinaisay sa kadutaan, sa bagay nga ang mas matarong nga bahin sang katawhan halos tanan nangin mga malain; huo, may diutay lamang nga matarong nga mga tawo sa ila.\n\n8 Kag gani wala pa nakaligad ang anum ka tuig humalin sang ang kalabanan sang katawhan nagtalikod sa ila pagkamatarong, pareho sang ido sa pagkaon sang iya suka, ukon pareho sang nayon sa iya pagtubog sa lunang.\n\n9 Karon ining sekreto nga padihot, nga nagdala sing tuman kadako nga kalainan sa katawhan, nagtipon sang ila mga kaugalingon, kag nagbutang bilang ila lider sing isa ka lalaki nga ila ginatawag kay Jacob;\n\n10 Kag gintawag nila sia nga ila hari; gani nangin hari sia sining malain nga guban; kag isa sia sang labing kilala nga naghambal batok sa mga propeta nga nagpamatuod parte kay Jesus.\n\n11 Kag natabo ini nga indi sila tuman kabakod sa kadamuon sangsa mga tribo sang katawhan, nga nag-isa sing tingob luwas lang nga ang ila mga lider naghimo sang ila mga layi, ang tagsa-tagsa suno sa iya tribo; apang mga magkaaway sila; bisan pa indi sila matarong nga katawhan, apang nagkaisa sila sa pagdumot sa sinang mga nagsulod sa kasugtanan nga gub-on ang gobyerno.\n\n12 Gani, si Jacob nga nakita nga ang ila mga kaaway mas madamo sangsa ila, sia nga hari sang guban, gani ginsugo niya ang iya katawhan nga magpalagyo sila padulong sa pinakanorte nga bahin sang kadutaan, kag didto magpauswag para sa ila mga kaugalingon sing isa ka ginharian, tubtob nga mabuylogan sila sang mga nagsilipak, (kay gin-into niya sila agud mangin madamo ang magsilipak) kag mangin igo ang ila kadamuon sa pagpakig-away sa mga tribo sang katawhan; kag ginhimo nila ini.\n\n13 Kag sa pagkadasig sang ila paglakat nga indi ini mabalabagan tubtob nga indi na sila malab-ot sang katawhan. Kag gani natapos ang ika-treinta nga tuig; kag amo ini ang kahimtangan sang katawhan ni Nefi.\n\n14 Kag natabo ini, sa ika-treinta’y uno nga tuig nga nagbinahin-bahin sila sa mga tribo, ang tagsa ka tawo suno sa iya panimalay, paryente kag mga kaabyanan; apang nag-ugyonay sila nga indi sila maggiyera batok sa isa kag isa; apang wala sila nagakaisa sa ila mga layi, kag sa ila pamaagi sang pagdumala, kay ginpahamtang ang mga ini suno sa mga kaisipan sang ila mga puno kag ila mga lider. Apang naghimo sila sang tuman kaistrikto nga mga layi nga ang isa ka tribo indi maglapas batok sa isa, sa bagay nga bisan paano nakaangkon sila sang paghidaet sa kadutaan; apang, ang ila mga tagipusuon nagtalikod sa Ginuo nga ila Dios, kag ginpangbato nila ang mga propeta kag ginpanabog sila halin sa ila.\n\n15 Kag natabo ini nga si Nefi—nga ginbisita sang mga anghel kag amo man sang tingug sang Ginuo, tungod nga nakakita sang mga anghel, kag bilang saksi, kag naagom ang gahum nga ginhatag sa iya agud makahibalo sia parte sa pag-alagad ni Cristo, kag bilang saksi man sa ila madasig nga pagbalik halin sa pagkamatarong padulong sa ila kalainan kag mga kangil-aran;\n\n16 Gani, tungod nagkasubo sang katig-a sang ila mga tagipusuon kag sang pagkabulag sang ila mga kaisipan—naglibot sa ila sa amo man nga tuig, kag nagsugod sa pagpamatuod, sing maisog, sang paghinulsol kag kapatawaran sang mga sala paagi sa pagtuo sa Ginuong Jesucristo.\n\n17 Kag nagpanudlo sia sang madamo nga butang sa ila; kag ang tanan sini indi sarang nga masulat, kag ang bahin lang sang mga ini mangin kulang, gani wala pag-isulat ang mga ini sa sini nga libro. Kag si Nefi nagpanudlo nga may gahum kag may dako nga awtoridad.\n\n18 Kag natabo ini nga naakig sila sa iya, labi na kay may mas dako sia nga gahum sangsa ila, kay indi mahimo nga indi sila magpati sa iya mga pulong, kay sa pagkadako sang iya pagtuo sa Ginuong Jesucristo nga ang mga anghel nag-alagad sa iya adlaw-adlaw.\n\n19 Kag sa ngalan ni Jesus ginpanabog niya ang mga yawa kag di-matinlo nga mga espiritu; kag bisan ang iya utod nga lalaki iya ginbangon halin sa mga minatay pagkatapos nga ginbato sia kag nag-antos sang kamatayon tungod sang katawhan.\n\n20 Kag nakita ini sang katawhan, kag nasaksihan ini, kag naakig sa iya tungod sang iya gahum; kag naghimo man sia sing madamo pa nga milagro, sa panulok sang katawhan, sa ngalan ni Jesus.\n\n21 Kag natabo ini nga ang ika-treinta’y uno nga tuig nagligad, kag may diutay lamang nga mga nahaylo sa Ginuo; apang ang tanan nga nahaylo matuod gid nga nagpakita sa katawhan nga ginbisita sila sang gahum kag Espiritu sang Dios, nga yara kay Jesucristo, nga kay sin-o sila nagapati.\n\n22 Kag ang tanan nga may mga yawa nga ginpanabog halin sa ila, kag ginpaayo sang ila mga masakit kag sang ila mga kahuyangan, matuod gid nga nagpakita sa katawhan nga ginhikot ang mga ini sang Espiritu sang Dios, kag napaayo; kag nagpakita man sila sing mga tanda kag naghimo sang pila ka mga milagro sa katawhan.\n\n23 Gani nagligad man ang ika-treinta’y dos nga tuig. Kag si Nefi nagpanudlo sa katawhan sa pagsugod sang ika-treinta’y tres nga tuig; kag nagwali sia sa ila sang paghinulsol kag kapatawaran sang mga sala.\n\n24 Karon luyag ko nga ipadumdum man sa inyo, nga wala sing bisan sin-o man nga naghinulsol nga wala mabunyagi sang tubig.\n\n25 Gani, may mga gin-ordin si Nefi, nga mga lalaki sa sini nga pag-alagad, nga ang tanan nga magpalapit sa ila dapat nga mabunyagan sang tubig, kag ini bilang saksi kag testimonya sa atubang sang Dios, kag sa katawhan, nga naghinulsol sila kag nakabaton sang kapatawaran sang ila mga sala.\n\n26 Kag may madamo sa pagsugod sini nga tuig nga nabunyagan sa paghinulsol; kag sa amo sini nagligad ang laban nga bahin sang tuig.\n\n", "3-ne 8": "[center][font_size=26]Kapitulo 8[/font_size][/center]\n\n[i]Mga unos, linog, kalayo, buhawi, kag natural nga mga kalamidad nagapamatuod sang paglansang sa krus kay Cristo—Madamo nga katawhan ang nagkalamatay—Ginlikupan sang kadulom ang kadutaan sa sulod sang tatlo ka adlaw—Inang mga nagkalabilin nagkasubo sang ila kapalaran. Mga A.D. 33–34.[/i]\n\n1 Kag karon natabo ini nga suno sa amon kasulatan, kag nakahibalo kami nga ang amon kasulatan matuod, kay tan-awa, isa ka matarong nga tawo ang nagtipig sang kasulatan—kay matuod gid nga naghimo sia sang madamo nga milagro sa ngalan ni Jesus; kag wala sing bisan sin-o nga tawo nga makahimo sang milagro sa ngalan ni Jesus luwas lang kon natinloan sia sa tagsa ka tinipik sang iya kalainan—\n\n2 Kag karon natabo ini, kon wala sing sayop nga nahimo ini nga tawo sa pag-isip sang amon tion, ang ika-treinta’y tres nga tuig nagligad na;\n\n3 Kag ang katawhan nagsugod sa pagbantay sing may tuman nga kaserioso sa tanda nga ginhatag sang propeta nga si Samuel, ang Lamanhon, huo, sa tion nga mangin may kadulom sa sulod sang tatlo ka adlaw sa ibabaw sang kadutaan.\n\n4 Kag nagsugod nga may dako nga mga pagpangduhaduha kag pagbinaisay sa tunga sang katawhan, sa pihak sang sa pagkadamo nga tanda nga ginhatag.\n\n5 Kag natabo ini, sa ika-treinta’y kwatro nga tuig, sa una nga bulan, sa ika-apat nga adlaw sang bulan, may nagtuhaw nga dako nga bagyo nga wala pa gid naagihan halin sadto sa bug-os nga kadutaan.\n\n6 Kag may isa man ka dako kag makakululba nga unos; kag may makakululba nga daguob, sa bagay nga gin-uyog sini ang bug-os nga duta nga daw nagahana na ini nga magkalapihak.\n\n7 Kag may tuman katalom nga mga pangilat nga wala pa gid nakita halin sadto sa bug-os nga kadutaan.\n\n8 Kag ang siyudad sang Zarahemla nagsugod sa pagkalayo.\n\n9 Kag ang siyudad sang Moroni naglugdang sa kaidadalman sang dagat, kag ang mga pumuluyo sini nagkalalumos.\n\n10 Kag gintabonan sang duta ang siyudad sang Moronias, nga sa lugar sang siyudad nangin may isa ka dako nga bukid.\n\n11 Kag may dako kag makakululba nga kalaglagan sa kadutaan pa-sur.\n\n12 Apang tan-awa, may mas dako pa gid kag makakululba nga kalaglagan sa duta pa-norte; kay tan-awa, ang bug-os nga ibabaw sang kadutaan nagbag-o, tungod sang unos kag sang mga buhawi, kag sang mga panaguob kag sang mga pangilat, kag sang tuman kabaskog nga pagkurog sang bug-os nga duta;\n\n13 Kag ang mayor nga mga dalanon nagkalaguba, kag ang patag nga mga alagyan nagkalawasak, kag madamo nga matapan nga mga lugar ang nagkudol-kudol.\n\n14 Kag madamo nga dalagko kag bantug nga mga siyudad ang nagkalalugdang, kag madamo ang nagkalasunog, kag madamo ang nag-uloyog tubtob nga ang mga bilding sini nagkalarumpag sa duta, kag ang mga pumuluyo sini nagkalamatay, kag ang mga lugar napabay-an nga mamingaw.\n\n15 Kag may pila ka mga siyudad nga nagkalabilin; apang ang mga kahalitan sini tuman kadalagko, kag may madamo sa mga ini nga nagkalamatay.\n\n16 Kag may pila nga ginhakop palayo sang buhawi; kag kon diin sila naglab-ot wala sing tawo nga nakahibalo, luwas lang nga nahibal-an lang nila nga ginpanghakop sila palayo.\n\n17 Kag gani ang ibabaw sang bug-os nga duta naliwat tungod sang mga unos, kag sang mga panaguob, kag sang mga pangilat, kag sang pagkurog sang duta.\n\n18 Kag tan-awa, ang mga bato nagkalapihak; nagkalabuka ang mga ini sa ibabaw sang bug-os nga duta, sa bagay nga makita nga may buka nga mga tinipik, kag may mga tinabuan kag may mga litik sa tanan nga ibabaw sang kadutaan.\n\n19 Kag natabo ini nga sang nag-untat ang mga panaguob, kag ang mga pangilat, kag ang bagyo, kag ang unos, kag ang mga pagkurog sang duta—kay tan-awa, naglawig ang mga ini sa sulod sang mga tatlo ka oras; kag ginasiling sang pila nga ang tion mas malawig; apang, ang tanan sining dako kag makakululba nga mga butang nahimo sa sulod sang mga tatlo ka oras—kag dayon tan-awa, may kadulom sa ibabaw sang kadutaan.\n\n20 Kag natabo ini nga may tuman nga kadudulman sa tanan nga ibabaw sang kadutaan, sa bagay nga ang mga pumuluyo sini nga wala nagkalamatay makabatyag sang usbong sang kadudulman;\n\n21 Kag wala gid sing kasanag tungod sang kadulom, kag wala man mga kandila, kag wala man mga sulo; kag wala man sing kalayo nga madabokan paagi sa ila maayo kag tama kalaya nga kahoy, sa bagay nga wala gid sing bisan ano man nga kasanag;\n\n22 Kag wala gid sing nakita nga kasanag, kag wala man sing kalayo, ukon igpat, kag wala man sing adlaw, ukon bulan, ukon mga bituon, kay sa pagkadako sang mga panganod sang kadudulman nga yara sa ibabaw sang kadutaan.\n\n23 Kag natabo ini nga naglawig ini sa sulod sang tatlo ka adlaw nga wala sing kasanag nga makita; kag may dako nga pagkalisud kag pagtangis kag paghinibi sang tanan nga katawhan sing dalayon; huo, dako ang mga pag-inugayong sang katawhan, tungod sang kadudulman kag sang dako nga kalaglagan nga nag-abot sa ila.\n\n24 Kag sa isa ka lugar nabatian sila nga nagasinggit nga nagasiling: O kon nakahinulsol lamang kami antes sining dako kag makakululba nga adlaw, kag naluwas kuntani ang amon mga kauturan, kag wala kuntani sila nasunog sa sinang dako nga siyudad sang Zarahemla.\n\n25 Kag sa isa pa ka lugar nabatian sila nga nagsinggit kag nagakalisud nga nagasiling: O kon nakahinulsol lamang kami antes sining dako kag makakululba nga adlaw, kag wala ginpamatay kag ginpangbato ang mga propeta, kag ginpanabog sila; gani ang amon mga iloy kag ang amon maanyag nga mga anak nga babayi, kag ang amon mga kabataan naluwas kuntani, kag wala matabuni sa sinang dako nga siyudad sang Moronias. Kag gani ang mga pagtangis sang katawhan dako kag tuman kagrabe.\n\n", "3-ne 9": "[center][font_size=26]Kapitulo 9[/font_size][/center]\n\n[i]Sa kadudulman, ang tingug ni Cristo nagpahayag sang kalaglagan sang madamo nga katawhan kag mga siyudad tungod sang ila kalainan—Ginpahayag man Niya ang Iya pagkadiosnon, ginpahibalo nga ang layi ni Moises natuman na, kag ginaagda ang mga tawo nga magpalapit sa Iya kag maluwas. Mga A.D. 34.[/i]\n\n1 Kag natabo ini nga may tingug nga nabatian sang tanan nga pumuluyo sang duta, sa tanan nga ibabaw sining kadutaan nga nagasinggit:\n\n2 Kalisud, kalisud, kalisud sa sining katawhan; kalisud sa mga pumuluyo sang bug-os nga duta luwas lang kon maghinulsol sila; kay ang yawa nagakadlaw, kag ang iya mga anghel nagakasadya, tungod sang nagkalamatay nga maanyag nga mga anak nga lalaki kag mga anak nga babayi sang akon katawhan; kag ini tungod sang ila kalainan kag mga kangil-aran nga nagkalamatay sila!\n\n3 Tan-awa, inang dako nga siyudad sang Zarahemla ginsunog ko sa kalayo, kag ang mga pumuluyo sini.\n\n4 Kag tan-awa, inang dako nga siyudad sang Moroni ginpahanabo ko nga maglugdang sa kaidadalman sang dagat, kag ang mga pumuluyo sini nga magkalalumos.\n\n5 Kag tan-awa, inang dako nga siyudad sang Moronias gintabunan ko sang duta, kag ang mga pumuluyo sini, agud taguon ang ila mga kalainan kag ila mga kangil-aran halin sa akon atubang, agud ang dugo sang mga propeta kag sang mga santos indi na maglab-ot pa sa akon batok sa ila.\n\n6 Kag tan-awa, ang siyudad sang Gilgal ginpahanabo ko nga maglugdang, kag ang mga pumuluyo sini nga malubong sa kaidadalman sang duta;\n\n7 Huo, kag ang siyudad sang Onias kag ang mga pumuluyo sini, kag ang siyudad sang Mocum kag ang mga pumuluyo sini, kag ang siyudad sang Jerusalem kag ang mga pumuluyo sini; kag ang mga tubig ginpahanabo ko nga magsaka sa lugar sang mga ini, agud taguon ang ila kalainan kag mga kangil-aran halin sa akon atubang, agud ang dugo sang mga propeta kag sang mga santos indi na maglab-ot pa sa akon batok sa ila.\n\n8 Kag tan-awa, ang siyudad sang Gadiandi, kag ang siyudad sang Gadiomnas, kag ang siyudad sang Jacob, kag and siyudad sang Gimgimno, ini tanan ginpahanabo ko nga maglugdang, kag naghimo sang mga bungyod kag mga patag sa mga lugar sini; kag ang mga pumuluyo sini ginlubong ko sa kaidadalman sang duta, agud taguon ang ila kalainan kag mga kangil-aran halin sa akon atubang, agud ang dugo sang mga propeta kag mga santos indi na maglab-ot pa sa akon batok sa ila.\n\n9 Kag tan-awa, inang dako nga siyudad sang Jacobugat, nga ginapuy-an sang katawhan ni haring Jacob, ginpahanabo ko nga masunog sa kalayo tungod sang ila mga sala kag sang ila kalainan, nga labaw pa sa tanan nga kalainan sang bug-os nga duta, tungod sang ila sekreto nga mga pagpamatay kag mga padihot; kay sila ang nagguba sang paghidaet sang akon katawhan kag sang gobyerno sang kadutaan; gani ginpahanabo ko nga masunog sila, agud laglagon sila halin sa akon atubang, agud ang dugo sang mga propeta kag sang mga santos indi na maglab-ot pa sa akon batok sa ila.\n\n10 Kag tan-awa, ang siyudad sang Laman, kag ang siyudad sang Jos, kag ang siyudad sang Gad, kag ang siyudad sang Kiskumen, ginpahanabo ko nga masunog sa kalayo, kag ang mga pumuluyo sini, tungod sang ila kalainan sa pagpanabog sang mga propeta, kag sa pagbato sadtong akon ginpadala agud magpahayag sa ila parte sa ila kalainan kag sa ila mga kangil-aran.\n\n11 Kag tungod ginpanabog nila sila tanan, nga wala na sing matarong sa ila, nagpadala ako sang kalayo kag ginlaglag sila, agud ang ila kalainan kag mga kangil-aran matago halin sa akon atubang, agud ang dugo sang mga propeta kag sang mga santos nga akon ginpadala sa ila indi na magsinggit sa akon halin sa duta batok sa ila.\n\n12 Kag madamo nga dalagko nga mga kalaglagan ang ginpahanabo ko nga magtupa sa sini nga kadutaan, kag sa sining katawhan tungod sang ila kalainan kag sang ila mga kangil-aran.\n\n13 O tanan kamo nga naluwas tungod mas matarong kamo sangsa ila, indi bala kamo subong magbalik sa akon, kag maghinulsol sang inyo mga sala, kag mahaylo agud nga mapaayo ko kamo?\n\n14 Huo, sa pagkamatuod ginasiling ko sa inyo, kon magpalapit kamo sa akon makaangkon kamo sang kabuhi nga wala’y katapusan. Tan-awa, ang akon butkon sang kaluoy nauntay sa inyo, kag kon sin-o man ang magpalapit, sia akon pagabatonon; kag bulahan inang mga magpalapit sa akon.\n\n15 Tan-awa, ako si Jesucristo nga Anak sang Dios. Gintuga ko ang mga langit kag ang duta, kag ang tanan nga butang nga yara sa mga ini. Kaupod ako sang Amay halin sa ginsuguran. Ako yara sa Amay, kag ang Amay sa akon; kag sa akon ginhimaya sang Amay ang iya ngalan.\n\n16 Nagkari ako sa akon kaugalingon nga natawhan, kag ang akon kaugalingon nga katawhan wala nagbaton sa akon. Kag ang balaan nga mga kasulatan parte sa akon pagkari natuman na.\n\n17 Kag ang tanan nga nagbaton sa akon, sa ila ginhatag ko nga mangin mga anak sang Dios; kag sa amo man ihatag ko sa tanan nga magpati sa akon ngalan, kay tan-awa, paagi sa akon ang pagtubos magaabot, kag sa akon ang layi ni Moises natuman na.\n\n18 Ako ang kasanag kag ang kabuhi sang kalibutan. Ako ang Alfa kag ang Omega, ang ginsuguran kag ang katapusan.\n\n19 Kag indi na kamo maghalad sa akon sang pagpaagay sang dugo; huo, ang inyo mga halad kag inyo mga halad-nga-sinunog pagadulaon na kay wala na ako sing batonon pa sang inyo mga halad kag sang inyo mga halad-nga-sinunog.\n\n20 Kag magahatag kamo bilang halad sa akon sing isa ka masinulub-on nga tagipusuon kag mahinulsulon nga espiritu. Kag kon sin-o man ang magpalapit sa akon nga may masinulub-on nga tagipusuon kag mahinulsulon nga espiritu, sia pagabunyagan ko sa kalayo kag sa Balaan nga Espiritu, bisan pareho sang mga Lamanhon, nga tungod sang ila pagtuo sa akon sa tion sang ila pagkahaylo, ginbunyagan sa kalayo kag sa Balaan nga Espiritu, kag wala nila mahibal-i ini.\n\n21 Tan-awa, nagkari ako sa kalibutan agud magdala sang pagtubos sa kalibutan, agud luwason ang kalibutan halin sa sala.\n\n22 Gani, kon sin-o man ang maghinulsol kag magpalapit sa akon pareho sang diutay nga bata, sia akon pagabatonon, kay ang ginharian sang Dios ila sang mga kaangay nila. Tan-awa, para sa ila ginhatag ko ang akon kabuhi, kag nabaton ko ini liwat; gani maghinulsol, kag magpalapit sa akon kamo nga yara sa mga punta sang kalibutan, kag maluwas.\n\n", "3-ne 10": "[center][font_size=26]Kapitulo 10[/font_size][/center]\n\n[i]May kalinong sa kadutaan sa sulod sang madamo nga inoras—Ang tingug ni Cristo nagpromisa nga tiponon ang Iya katawhan pareho sang munga nga nagatipon sang iya mga piso—Ang mas matarong nga bahin sang katawhan naamligan. Mga A.D. 34–35.[/i]\n\n1 Kag karon tan-awa, natabo ini nga ang tanan nga katawhan sang kadutaan nakabati sining mga pahayag, kag nagsaksi parte sini. Kag pagkatapos sining mga pahayag may kalinong sa kadutaan sa sulod sang madamo nga inoras;\n\n2 Kay sa pagkadako sang kakibot sang katawhan nga nag-untat sila sa pagpanalambiton kag pagtangis tungod sang pagkadula sang ila mga paryente nga nagkalamatay; gani may kalinong sa bug-os nga kadutaan sa sulod sang madamo nga inoras.\n\n3 Kag natabo ini nga may nag-abot liwat nga tingug sa katawhan, kag ang tanan nga katawhan nakabati, kag nakasaksi sini nga nagasiling:\n\n4 O kamo nga katawhan sining dalagko nga mga siyudad nga nalaglag, nga mga kaliwat ni Jacob, huo, nga iya sang panimalay ni Israel, daw ano kasunson ko kamo nga gintipon pareho sang munga nga nagatipon sang iya mga piso sa idalom sang iya mga pakpak, kag ginsagod kamo.\n\n5 Kag sa liwat, daw ano kasunson nga buot ko kuntani nga tiponon kamo pareho sang munga nga nagatipon sang iya mga piso sa idalom sang iya mga pakpak, huo, O kamo nga katawhan sang panimalay ni Israel, nga nalaglag; huo, O kamo nga katawhan sang panimalay ni Israel, kamo nga nagpuyo sa Jerusalem, nga pareho sa inyo nga nalaglag; huo, daw ano kasunson nga buot ko kuntani nga tiponon kamo pareho sang munga nga nagatipon sang iya mga piso, kag indi kamo.\n\n6 O kamo nga iya sang panimalay ni Israel nga akon ginkaluoyan, daw ano kasunson nga tiponon ko kamo pareho sang munga nga nagatipon sang iya mga piso sa idalom sang iya mga pakpak, kon maghinulsol kamo kag magbalik sa akon nga may bug-os nga tinutuyo sang tagipusuon.\n\n7 Apang kon indi, O panimalay ni Israel, ang mga lugar nga inyo mga ginapuy-an mangin mamingaw tubtob sa tion sang pagkatuman sang kasugtanan sa inyo mga amay.\n\n8 Kag karon natabo ini nga pagkatapos nga nabatian sang katawhan ining mga pulong, tan-awa, nagsugod sila sa paghibi kag pagtangis liwat tungod sang pagkadula sang ila mga paryente kag mga kaabyanan.\n\n9 Kag natabo ini nga nagligad ang tatlo ka adlaw. Kag natabo ini sa aga, kag ang kadudulman nadula halin sa ibabaw sang kadutaan, kag ang duta nag-untat sa pagkurog, kag ang mga bato nag-untat sa pagkalapihak, kag ang makahaladlok nga pag-inugayong nag-untat, kag ang tanan nga tuman kagalong nga ginahod nag-untat na.\n\n10 Kag ang duta nagtinapik liwat, nga nagpadayon ini; kag ang pagkalisud, kag ang paghibi, kag ang pagtangis sang katawhan nga naluwas nga buhi nag-untat; kag ang ila pagkalisud nabaylohan sang kalipay, kag ang ila mga panalambiton nangin pagdayaw kag pagpasalamat sa Ginuong Jesucristo, nga ila Manunubos.\n\n11 Kag tubtob sa sini nga tion ang balaan nga mga kasulatan natuman nga ginpanghambal sang mga propeta.\n\n12 Kag ang mas matarong nga bahin sang katawhan amo ang naluwas, kag amo ini sila ang nagbaton sang mga propeta kag wala nagpangbato sa ila; kag amo ini sila ang wala nagpaagay sang dugo sang mga santos, nga naluwas—\n\n13 Kag ginkaluoyan sila kag wala ginlugdang kag ginlubong sa duta; kag wala sila nagkalalumos sa kaidadalman sang dagat; kag wala sila nasunog sang kalayo, kag wala man sila natumbahan kag nagkaladugmok tubtob sa kamatayon; kag wala sila nahakop sang buhawi; kag wala man sila nadaug sang usbong sang aso kag sang kadudulman.\n\n14 Kag karon, kon sin-o man ang nagabasa, ipahangop sa iya; sia nga may balaan nga mga kasulatan, ipausisa sa iya ang mga ini, kag tan-awon kag tamdon kon ining tanan nga kamatayon kag mga kalaglagan paagi sa kalayo, kag paagi sa aso, kag paagi sa mga unos, kag paagi sa mga buhawi, kag paagi sa pagbuka sang duta agud lamunon sila, kag ining tanan nga butang indi katumanan sang mga propesiya sang madamo nga balaan nga mga propeta.\n\n15 Tan-awa, ginasiling ko sa inyo, Huo, madamo ang nagpamatuod parte sining mga butang sa pagkari ni Cristo, kag ginpamatay tungod nagpamatuod sila parte sining mga butang.\n\n16 Huo, ang propeta nga si Zenos nagpamatuod parte sining mga butang, kag si Zenoc naghambal man parte sining mga butang tungod nagpamatuod sila ilabi na gid parte sa aton nga mga nagkalabilin sang ila kaliwatan.\n\n17 Tan-awa, ang aton amay nga si Jacob nagpamatuod man parte sa nagkalabilin sang kaliwatan ni Jose. Kag tan-awa, indi bala kita mga nagkalabilin sang kaliwatan ni Jose? Kag ining mga butang nga nagasaksi parte sa aton, wala bala nasulat ang mga ini sa mga lamina nga saway nga gindala sang aton amay nga si Lehi halin sa Jerusalem?\n\n18 Kag natabo ini nga sa hingapusan sang ika-treinta’y kwatro nga tuig, tan-awa, ipakita ko sa inyo nga ang katawhan ni Nefi nga naluwas, kag amo man inang ginatawag nga mga Lamanhon, nga naluwas, may dalagko nga mga pagpakamaayo nga ginpakita sa ila, kag dalagko nga mga bugay nga ginbubo sa ila mga ulo, sa bagay nga sa wala madugay pagkatapos sang pagkayab ni Cristo sa langit matuod gid nga nagpakita sia sa ila—\n\n19 Nga ginpakita ang iya lawas sa ila, kag nag-alagad sa ila; kag ang kasaysayan sang iya pag-alagad ang ihatag pagkatapos sini. Gani sa sini nga tion ginatapos ko ang akon mga ginapanghambal.\n\n", "3-ne 11": "Si Jesucristo nagpakita sang iya kaugalingon sa katawhan ni Nefi, samtang nagatililipon ang kadam-an sa duta nga Bugana, kag nag-alagad sa ila; kag sa amo nga paagi ginpakita niya ang iya kaugalingon sa ila.\n\nNagalakip sang mga kapitulo 11 tubtob 26.\n\n[center][font_size=26]Kapitulo 11[/font_size][/center]\n\n[i]Ang Amay nagsaksi parte sa Iya Hinigugma nga Anak—Si Cristo nagpakita kag nagpahayag sang Iya Pagbayad-sala—Ginhikap sang katawhan ang mga agi sang pilas sa Iya mga kamot kag mga tiil kag kilid—Nagsinggit sila sing Hosana—Ginpahamtang Niya ang sulundan kag paagi sang pagbunyag—Ang espiritu sang pagbinaisay iya sang yawa—Ang doktrina ni Cristo amo nga ang mga tawo magpati kag magpabunyag kag magbaton sang Balaan nga Espiritu. Mga A.D. 34.[/i]\n\n1 Kag karon natabo ini nga may nagtililipon nga dako nga kadam-an, sang katawhan ni Nefi, sa palibot sang templo nga yara sa duta nga Bugana; kag nagadayaw sila kag nagakatingala ang isa kag isa, kag ginatudlo sa isa kag isa ang dalagko kag dalayawon nga pagbag-o nga natabo.\n\n2 Kag nagaistoryahanay man sila parte sining Jesucristo nga tuhoy sa iya ang tanda ginhatag parte sa iya kamatayon.\n\n3 Kag natabo ini nga samtang yara sila sa amo nga pag-istoryahanay, nakabati sila sang tingug nga daw naghalin ini sa langit; kag naglantaw sila sa palibot, kay wala nila mahangpi ang tingug nga ila nabatian; kag indi ini matigdas nga tingug, kag indi man mabaskog nga tingug; apang, kag bisan pa nga isa ini ka diutay nga tingug nagdulut ini sa tagipusuon nila nga nakabati, sa bagay nga wala sing bahin sang ila lawas nga wala mapauyog sini; huo, nagdulut ini sa ila kalag mismo, kag nagpadabadaba sang ila mga tagipusuon.\n\n4 Kag natabo ini nga sa liwat nabatian nila ang tingug, kag wala nila mahangpi ini.\n\n5 Kag sa liwat sa ika-tatlo nga tion nabatian nila ang tingug, kag ginbuksan ang ila mga dulunggan agud mabatian ini; kag ang ila mga mata natuon sa ginhalinan sang tingug; kag nagtulok sila sing deretso sa langit kon sa diin naghalin ang tingug.\n\n6 Kag tan-awa, sa ika-tatlo nga tion nahangpan na nila ang tingug nga ila nabatian; kag nagsiling ini sa ila:\n\n7 Tan-awa ang akon Hinigugma nga Anak, nga sa iya nahamuot ako, nga sa iya ginhimaya ko ang akon ngalan—pamatii ninyo sia.\n\n8 Kag natabo ini, sang mahangpan nila gintuon nila liwat ang ila mga mata sa langit; kag tan-awa, nakita nila ang isa ka Lalaki nga nagapanaog halin sa langit; kag nasul-oban sia sang puti nga panapton; kag nagpanaog sia kag nagtindog sa tunga nila; kag ang mga mata sang bug-os nga kadam-an natuon sa iya, kag wala sila nangisog sa pagbukas sang ila mga baba, bisan sa isa kag isa, kag wala nakahibalo kon ano ang kahulugan sini, kay naghunahuna sila nga isa ka anghel ang nagpakita sa ila.\n\n9 Kag natabo ini nga gin-untay niya ang iya kamot kag naghambal sa katawhan nga nagasiling:\n\n10 Tan-awa, ako si Jesucristo nga ang mga propeta nagpamatuod nga magaabot sa kalibutan.\n\n11 Kag tan-awa, ako ang kasanag kag ang kabuhi sang kalibutan; kag nag-inom ako halin sa sinang mapait nga ilimnan nga ginhatag sa akon sang Amay, kag ginhimaya ang Amay sa pagdala sa akon kaugalingon sang mga sala sang kalibutan, nga sa sini gin-antos ko ang kabubut-on sang Amay sa tanan nga butang halin sa ginsuguran.\n\n12 Kag natabo ini nga sang nahambal ni Jesus ining mga pulong ang bug-os nga kadam-an nagkalatumba sa duta; kay nadumduman nila nga ginpropesiya sa ila nga si Cristo magapakita sang iya kaugalingon sa ila pagkatapos sang iya pagkayab sa langit.\n\n13 Kag natabo ini nga ang Ginuo naghambal sa ila nga nagasiling:\n\n14 Bangon kag magpalapit sa akon, agud makab-ot ninyo sang inyo mga kamot ang akon kilid, kag agud mahikap ninyo ang mga agi sang mga lansang sa akon mga kamot kag sa akon mga tiil, agud mahibal-an ninyo nga ako ang Dios sang Israel, kag ang Dios sang bug-os nga duta, kag ginpatay tungod sang mga sala sang kalibutan.\n\n15 Kag natabo ini nga ang kadam-an nagpalapit, kag ginkab-ot ang ila mga kamot sa iya kilid, kag ginhikap ang mga agi sang mga lansang sa iya mga kamot kag sa iya mga tiil; kag ini ila ginhimo, nga nagapalapit sing tinag-isaisa tubtob nga ang tanan nakapalapit, kag nakita sang ila mga mata kag nahikap sang ila mga kamot, kag nahibal-an sing pat-od kag nagpamatuod, nga amo ini sia, nga ginsulat sang mga propeta, nga magakari.\n\n16 Kag sang nakapalapit na sila tanan kag nakasaksi para sa ila mga kaugalingon, nagsinggit sila sing dulungan nga nagasiling:\n\n17 Hosana! Bulahan ang ngalan sang Labing Mataas nga Dios! Kag naghalapa sila sa tiilan ni Jesus, kag nagsimba sa iya.\n\n18 Kag natabo ini nga naghambal sia kay Nefi (kay si Nefi yara sa kadam-an) kag ginsugo niya sia nga magpalapit sia.\n\n19 Kag si Nefi nagtindog kag nagpalapit, kag nagduko sa atubang sang Ginuo kag naghalok sa iya mga tiil.\n\n20 Kag ginsugo sia sang Ginuo nga magbangon sia. Kag nagbangon sia kag nagtindog sa iya atubang.\n\n21 Kag ang Ginuo nagsiling sa iya: Ginahatagan ko ikaw sing gahum nga bunyagan mo ining katawhan kon magkayab na ako liwat pa-langit.\n\n22 Kag sa liwat ang Ginuo nagtawag sang iban pa, kag nagsiling sa ila sing amo man; kag ginhatagan niya sila sing gahum sa pagbunyag. Kag nagsiling sia sa ila: Sa amo sini nga paagi kamo magabunyag; kag mangin wala sing mga pagbinaisay sa tunga ninyo.\n\n23 Sa pagkamatuod ginasiling ko sa inyo, nga kon sin-o man ang maghinulsol sang iya mga sala paagi sa inyo mga pulong, kag maluyag nga magpabunyag sa akon ngalan, sa sini nga paagi kamo magabunyag sa ila—Tan-awa, magalusong kamo kag magatindog sa tubig, kag sa akon ngalan pagabunyagan ninyo sila.\n\n24 Kag karon tan-awa, amo ini ang mga pulong nga inyo ihambal, nga ginatawag sila sa ila ngalan nga nagasiling:\n\n25 Sa awtoridad nga ginhatag sa akon ni Jesucristo, ginabunyagan ko ikaw sa ngalan sang Amay, kag sang Anak, kag sang Balaan nga Espiritu. Amen.\n\n26 Kag dayon itugmaw ninyo sila sa tubig, kag ipabutwa liwat halin sa tubig.\n\n27 Kag sa sini nga paagi magabunyag kamo sa akon ngalan; kay tan-awa, sa pagkamatuod ginasiling ko sa inyo, nga ang Amay, kag ang Anak, kag ang Balaan nga Espiritu isa; kag ako yara sa Amay, kag ang Amay yari sa akon, kag ang Amay kag Ako isa.\n\n28 Kag suno sa akon ginsugo sa inyo sa amo nga paagi kamo magabunyag. Kag mangin wala sing mga pagbinaisay sa tunga ninyo pareho sang una; kag wala man sing mga pagbinaisay sa tunga ninyo parte sa mga bahin sang akon doktrina pareho sang una.\n\n29 Kay sa pagkamatuod, sa pagkamatuod ginasiling ko sa inyo, sia nga may espiritu sang pagbinaisay indi akon, kundi iya sang yawa, nga amo ang amay sang pagbinaisay, kag ginasugyot niya ang mga tagipusuon sang mga tawo sa pagpakigbais nga may kaakig, ang isa batok sa isa.\n\n30 Tan-awa, indi ini ang akon doktrina, nga sugyuton ang mga tagipusuon sang mga tawo sa kaakig, ang isa batok sa isa; kundi amo ini ang akon doktrina, nga ang amo nga mga butang dapat dulaon.\n\n31 Tan-awa, sa pagkamatuod, sa pagkamatuod, ginasiling ko sa inyo, ipahayag ko sa inyo ang akon doktrina.\n\n32 Kag amo ini ang akon doktrina, kag amo ini ang doktrina nga ginhatag sang Amay sa akon; kag nagapamatuod ako parte sa Amay, kag ang Amay nagapamatuod parte sa akon, kag ang Balaan nga Espiritu nagapamatuod parte sa Amay kag sa akon; kag nagapamatuod ako nga ginasugo sang Amay ang tanan nga tawo, bisan diin, nga maghinulsol kag magpati sa akon.\n\n33 Kag kon sin-o man ang magapati sa akon, kag mabunyagan, ang amo man maluwas; kag amo ini sila ang magapanubli sang ginharian sang Dios.\n\n34 Kag kon sin-o man ang indi magpati sa akon, kag wala mabunyagi, pagasilotan.\n\n35 Sa pagkamatuod, sa pagkamatuod, ginasiling ko sa inyo, nga amo ini ang akon doktrina, kag ginapamatud-an ko nga ini halin sa Amay; kag kon sin-o man ang magpati sa akon magapati man sa Amay; kag sa iya ang Amay magapamatuod parte sa akon, kay bisitahan niya sia paagi sa kalayo kag paagi sa Balaan nga Espiritu.\n\n36 Kag sa amo nga paagi ang Amay magapamatuod parte sa akon, kag ang Balaan nga Espiritu magapamatuod sa iya parte sa Amay kag sa akon; kay ang Amay, kag ako, kag ang Balaan nga Espiritu isa.\n\n37 Kag sa liwat ginasiling ko sa inyo, kinahanglan gid kamo nga maghinulsol, kag mangin pareho sing isa ka bata nga diutay, kag magpabunyag sa akon ngalan, ukon indi gid kamo makabaton sining mga butang.\n\n38 Kag sa liwat ginasiling ko sa inyo, kinahanglan gid kamo nga maghinulsol, kag magpabunyag sa akon ngalan, kag mangin pareho sing isa ka bata nga diutay, ukon indi gid kamo makapanubli sang ginharian sang Dios.\n\n39 Sa pagkamatuod, sa pagkamatuod, ginasiling ko sa inyo, nga amo ini ang akon doktrina, kag kon sin-o man ang magpasad sa sini nagapasad sa akon bato, kag ang mga ganhaan sang impiyerno indi makapangibabaw batok sa ila.\n\n40 Kag kon sin-o man ang magpahayag sing kapin ukon kulang sangsa sini, kag magpahamtang sini nga bilang akon doktrina, ina sia nagahalin sa malain, kag wala napasad sa akon bato; kundi nagpasad sia sa balason nga pundasyon, kag ang mga ganhaan sang impiyerno bukas agud batonon sia kon mag-abot ang mga baha kag ang mga hangin maghampak sa mga ini.\n\n41 Gani, lakat sa sining katawhan, kag ipahayag ang mga pulong nga akon ginhambal tubtob sa mga punta sang kalibutan.\n\n", "3-ne 12": "[center][font_size=26]Kapitulo 12[/font_size][/center]\n\n[i]Si Jesus nagtawag kag nag-awtorisar sang dose ka disipulo—Naghatag Sia sa mga Nefinhon sing isa ka pamulongpulong kaanggid sang Wali sa Bukid—Ginhambal Niya ang mga Kabulahanan—Ang Iya mga pinanudlo mas mataas kag mas importante sa layi ni Moises—Ang mga tawo ginasugo nga mangin perpekto bisan pareho nga Sia kag ang Iya Amay perpekto—Ikomparar ang Mateo 5. Mga A.D. 34.[/i]\n\n1 Kag natabo ini nga sang nahambal ni Jesus ining mga pulong kay Nefi, kag sa sinang mga gintawag, (karon ang kadamuon nila nga gintawag, kag nagbaton sing gahum kag awtoridad sa pagbunyag, dose) kag tan-awa, gin-untay niya ang iya kamot sa kadam-an, kag naghambal sa mabaskog nga tingug sa ila nga nagasiling: Bulahan kamo kon mamati kamo sa mga pulong sining dose nga akon ginpili halin sa inyo nga mag-alagad sa inyo, kag mangin inyo mga alagad; kag sa ila ginhatag ko ang gahum agud bunyagan nila kamo sang tubig; kag pagkatapos nga mabunyagan kamo sang tubig, tan-awa, bunyagan ko kamo sang kalayo kag sang Balaan nga Espiritu; gani bulahan kamo kon magpati kamo sa akon kag magpabunyag, pagkatapos nga nakita ninyo ako kag nakahibalo nga buhi ako.\n\n2 Kag sa liwat, labaw nga bulahan sila nga magpati sa inyo mga pulong tungod nga magasaksi kamo nga nakita ninyo ako, kag nakahibalo kamo nga buhi ako. Huo, bulahan sila nga magpati sa inyo mga pulong, kag manaog sa kaidadalman sang pagpaubos kag magpabunyag, kay pagabisitahan sila sang kalayo kag sang Balaan nga Espiritu, kag magabaton sang kapatawaran sang ila mga sala.\n\n3 Huo, bulahan ang mga kubos sa espiritu nga nagapalapit sa akon, kay ila ang ginharian sang langit.\n\n4 Kag sa liwat, bulahan sila tanan nga nagakalisud, kay pagalipayon sila.\n\n5 Kag bulahan ang mga malulo, kay magapanubli sila sang duta.\n\n6 Kag bulahan sila tanan nga nagakagutom kag nagakauhaw sa pagkamatarong, kay mapuno sila sang Balaan nga Espiritu.\n\n7 Kag bulahan ang mga maluluy-on, kay makaangkon sila sang kaluoy.\n\n8 Kag bulahan ang tanan nga putli sing tagipusuon, kay sila makakita sa Dios.\n\n9 Kag bulahan ang tanan nga mga manugpaluntad sing paghidaet, kay pagatawgon sila nga mga anak sang Dios.\n\n10 Kag bulahan sila tanan nga ginahingabot tungod sang akon ngalan, kay ila ang ginharian sang langit.\n\n11 Kag bulahan kamo kon ang mga tawo magpasipala kag maghingabot sa inyo, kag magmitlang sang tanan nga sari sang kalainan batok sa inyo sing indi matuod, tungod sa akon;\n\n12 Kay kamo makaangkon sing dako nga kalipay kag mangin tuman kamasinadyahon kay dako ang inyo mangin padya sa langit; kay sa amo man ginhingabot nila ang mga propeta nga nauna sa inyo.\n\n13 Sa pagkamatuod, sa pagkamatuod, ginasiling ko sa inyo, ginahatag ko sa inyo nga mangin asin kamo sang duta; apang kon ang asin madulaan sang iya sabor anhon ang pagpaasin sang duta? Ang asin kon amo mangin wala na sing pulos, kundi ihaboy sa gwa kag tasakon sang mga tiil sang mga tawo.\n\n14 Sa pagkamatuod, sa pagkamatuod, ginasiling ko sa inyo, ginahatag ko sa inyo nga mangin suga sining katawhan. Ang isa ka siyudad nga nahamtang sa isa ka bungyod indi malipdan.\n\n15 Tan-awa, ang mga tawo bala nagasindi sang kandila kag ibutang man lang ini sa idalom sang sulokban? Wala, kundi sa ibabaw sing isa ka tulongtungan, kag ini nagahatag sing kasanag sa tanan nga yara sa sulod sang balay;\n\n16 Gani pasigaha ang inyo suga sa atubang sining katawhan agud makita nila ang inyo maayo nga mga buhat kag himayaon ang inyo Amay nga yara sa langit.\n\n17 Indi kamo maghunahuna nga nagkari ako agud gub-on ang layi ukon ang mga propeta. Nagkari ako indi sa pagguba kundi sa pagtuman;\n\n18 Kay sa pagkamatuod ginasiling ko sa inyo, wala sing isa ka pintok ukon isa ka kudlit nga nadula halin sa layi, kundi sa akon natuman ini tanan.\n\n19 Kag tan-awa, ginhatag ko sa inyo ang layi kag ang mga kasugoan sang akon Amay, agud nga magpati kamo sa akon, kag agud maghinulsol kamo sang inyo mga sala, kag magpalapit sa akon nga may masinulub-on nga tagipusuon kag mahinulsulon nga espiritu. Tan-awa, yara sa inyo atubang ang mga kasugoan, kag ang layi natuman na.\n\n20 Gani magpalapit kamo sa akon kag maluwas; kay sa pagkamatuod ginasiling ko sa inyo, nga luwas lang kon magtuman kamo sang akon mga kasugoan, nga akon ginasugo sa inyo sa sini nga tion, indi gid kamo makasulod sa ginharian sang langit.\n\n21 Inyo nabatian nga ginasiling nila sadtong dumaan nga panahon, kag ini nasulat man sa inyo atubang, nga indi kamo magpatay, kag kon sin-o man ang magpatay may katalagman sa paghukom sang Dios;\n\n22 Apang ginasiling ko sa inyo, nga kon sin-o man ang akig sa iya utod may katalagman sa iya paghukom. Kag kon sin-o man ang magasiling sa iya utod, Wala ka pulos, may katalagman sa korte; kag kon sin-o man ang magasiling, Buang ka, mangin delikado sang kalayo sang impiyerno.\n\n23 Gani, kon magpalapit kamo sa akon, ukon maghangad sa pagpalapit sa akon, kag makadumdum nga ang imo utod may bisan ano nga kalain sang buot batok sa imo—\n\n24 Magkadto ka sa imo utod, kag makig-uli anay sa imo utod, kag dayon magpalapit sa akon nga may bug-os nga katuyoan sang tagipusuon, kag batonon ko ikaw.\n\n25 Makighusay gilayon sa imo kaaway samtang yara pa ikaw sa dalan upod sa iya kay basi sa ano man nga tion dag-on ka niya, kag ihunong ikaw sa bilanggoan.\n\n26 Sa pagkamatuod, sa pagkamatuod, ginasiling ko sa inyo, indi gid kamo makagwa didto tubtob nga mabayaran ninyo ang bug-os nga senine. Kag samtang yara kamo sa bilanggoan makabayad bala kamo sang bisan isa ka senine? Sa pagkamatuod, sa pagkamatuod, ginasiling ko sa inyo, Indi.\n\n27 Tan-awa, ginsulat nila ini sang dumaan nga panahon nga indi ka magpanglahi;\n\n28 Apang ginasiling ko sa inyo, nga kon sin-o man ang magtulok sa isa ka babayi, sa pagkaibog sa iya, nakapanglahi na sa iya tagipusuon.\n\n29 Tan-awa, ginahatagan ko kamo sing isa ka kasugoan, nga indi ninyo pagtugotan ang ano man sining mga butang nga magsulod sa inyo tagipusuon;\n\n30 Kay mas maayo pa nga dumilian ninyo ang inyo mga kaugalingon sining mga butang, nga sa diin pas-anon ninyo ang inyo mga krus, sangsa nga idap-ong kamo sa impiyerno.\n\n31 Nasulat ini, nga kon sin-o man ang makigbulag sa iya asawa, hatagan niya sia sang kasulatan sang pagbulagay.\n\n32 Sa pagkamatuod, sa pagkamatuod, ginasiling ko sa inyo, nga kon sin-o man ang makigbulag sa iya asawa, luwas sa kabangdanan sang pagpanghilawas, nagahatag sa iya sing kabangdanan sa pagpanglahi; kag kon sin-o man ang mangasawa sa iya nga binulagan nagapanglahi.\n\n33 Kag sa liwat nasulat ini, nga indi ninyo pagpasumpaon ang inyo kaugalingon sing butig, kundi nga tumanon sa Ginuo ang inyo mga sinumpaan;\n\n34 Apang sa pagkamatuod, sa pagkamatuod, ginasiling ko sa inyo, indi gid kamo magsumpa; indi sa langit kay trono ini sang Dios;\n\n35 Ukon sa duta kay iya ini palatungan;\n\n36 Kag indi man kamo magsumpa sa inyo ulo tungod indi ninyo masarangan nga ang isa ka buhok himuon nga itom ukon puti;\n\n37 Kundi nga ang inyo paghinambalanay mangin Huo, huo; Indi, indi; kay kon ano man ang ihambal nga masobra sangsa mga ini malain.\n\n38 Kag tan-awa, nasulat ini, mata sa mata, kag ngipon sa ngipon;\n\n39 Apang ginasiling ko sa inyo, nga indi kamo magbalus sang malain, kundi nga kon sin-o man ang magtampa sa inyo sa inyo tuo nga guya, itaya sa iya pati ang pihak;\n\n40 Kag kon may sin-o man nga tawo nga mag-akusar sa imo sa layi kag magkuha sang imo panapton, ihatag man sa iya ang imo kunop;\n\n41 Kag kon sin-o man ang magpilit sa imo sa paglakat sing isa ka milya, updi sia sa duha.\n\n42 Hatagi sia nga nagapangayo sa imo, kag sia nga buot manghulam sa imo indi pagtalikdi.\n\n43 Kag tan-awa nasulat man ini, nga palanggaon mo ang imo isigkatawo kag dumtan ang imo kaaway;\n\n44 Apang tan-awa ginasiling ko sa inyo, palanggaa ang inyo mga kaaway, pakamaayoha sila nga nagasumpa sa inyo, himoi sing maayo sila nga nagadumot sa inyo, kag magpangamuyo para sa ila nga nagahingalit kag nagahingabot sa inyo;\n\n45 Agud nga mangin mga anak kamo sang inyo Amay nga yara sa langit; kay ginapabutlak niya ang iya adlaw sa malain kag sa maayo.\n\n46 Gani yadtong mga butang sang dumaan nga panahon, nga yara sa idalom sang layi, sa akon natuman na tanan.\n\n47 Ang daan nga mga butang ginadula na, kag ang tanan nga butang nangin bag-o.\n\n48 Gani luyag ko nga mangin perpekto kamo bisan nga ako, ukon ang inyo Amay nga yara sa langit perpekto.\n\n", "3-ne 13": "[center][font_size=26]Kapitulo 13[/font_size][/center]\n\n[i]Gintudloan ni Jesus ang mga Nefinhon sang Pangamuyo sang Ginuo—Dapat magtipon sila sang mga manggad sa langit—Ang dose ka disipulo sa ila pag-alagad ginsugo nga indi magkabalaka sang dutan-on nga mga butang—Ikomparar ang Mateo 6. Mga A.D. 34.[/i]\n\n1 Sa pagkamatuod, sa pagkamatuod, ginasiling ko nga luyag ko nga maghatag kamo sang inyo limos sa mga imol; apang andami nga ang inyo paglimos indi sa atubang sang mga tawo agud makita nila; indi gani wala kamo sing padya halin sa inyo Amay nga yara sa langit.\n\n2 Gani, kon maghatag kamo sang inyo limos indi magpatunog sang trumpeta sa inyo atubang pareho sang ginahimo sang mga hipokrito sa mga sinagoga kag sa mga dalanon agud dayawon sila sang mga tawo. Sa pagkamatuod ginasiling ko sa inyo, may yara sila sang ila padya.\n\n3 Apang kon maghatag kamo sang limos indi pag-ipahibalo sa inyo wala nga kamot kon ano ang ginahimo sang inyo tuo nga kamot;\n\n4 Agud ang inyo paglimos mahimo nga matago; kag ang inyo Amay nga nagatan-aw sa tago, sia mismo ang magapadya sa inyo sing hayag.\n\n5 Kag kon magpangamuyo kamo indi ninyo paghimuon pareho sang mga hipokrito, kay maluyagon sila magpangamuyo nga nagatindog sa mga sinagoga kag sa mga kilid sang mga dalanon agud makita sila sang mga tawo. Sa pagkamatuod ginasiling ko sa inyo, may yara sila sang ila padya.\n\n6 Apang kamo, kon magpangamuyo kamo, magsulod sa inyo gamay nga kwarto, kag kon nasira na ninyo ang inyo puwertahan, magpangamuyo sa inyo Amay nga yara sa tago; kag ang inyo Amay, nga nagatan-aw sa tago, magapadya sa inyo sing hayag.\n\n7 Apang kon magpangamuyo kamo, indi maggamit sang wala’y pulos nga mga pagsulit-sulit, pareho sang mga pagano, kay nagahunahuna sila nga pamatian sila tungod sang ila madamo nga ginahambal.\n\n8 Gani indi kamo magpareho sa ila, kay ang inyo Amay nakahibalo kon ano nga mga butang ang inyo kinahanglan antes kamo magpangayo sa iya.\n\n9 Gani sa sini nga paagi kamo magpangamuyo: Amay namon nga yara sa langit, pakabalaanon ang imo ngalan.\n\n10 Matuman ang imo kabubut-on sa duta amo man sang sa langit.\n\n11 Kag patawara kami sang amon mga utang, pareho nga ginapatawad namon ang mga nakautang sa amon.\n\n12 Kag indi kami pag-itugyan sa pagsulay, kundi luwason kami halin sa malain.\n\n13 Kay imo ang ginharian, kag ang kagamhanan, kag ang himaya, sa wala’y katapusan. Amen.\n\n14 Kay, kon patawaron ninyo ang mga tawo sang ila mga sala ang inyo Amay nga langitnon magapatawad man sa inyo;\n\n15 Apang kon indi ninyo pagpatawaron ang mga tawo sang ila mga sala indi man ang inyo Amay magpatawad sang inyo mga sala.\n\n16 Dugang pa sina, kon magpuasa kamo indi magpareho sa mga hipokrito, nga masinulub-on ang nawong, kay ginapasubo nila ang ila mga nawong agud makita sang mga tawo nga nagapuasa sila. Sa pagkamatuod ginasiling ko sa inyo, may yara sila sang ila padya.\n\n17 Apang kamo, kon magpuasa kamo, haplasi ang inyo ulo, kag hilam-usi ang inyo nawong;\n\n18 Agud indi makita sang mga tawo nga nagapuasa kamo, kundi sang inyo Amay, nga yara sa tago; kag ang inyo Amay, nga nagatan-aw sa tago, magapadya sa inyo sing hayag.\n\n19 Indi magtipon para sa inyo mga kaugalingon sang mga manggad sa duta, nga sa diin ang mga sipit kag tuktok nagaut-ot, kag ang mga makawat nagabungkal kag nagapangawat;\n\n20 Kundi magtipon para sa inyo mga kaugalingon sang mga manggad sa langit, nga sa diin wala sing sipit ukon tuktok nga magaut-ot, kag sa diin ang mga makawat indi makabungkal ukon makapangawat.\n\n21 Kay kon diin ang inyo manggad, didto man ang inyo tagipusuon.\n\n22 Ang suga sang lawas amo ang mata; gani, kon ang inyo mata tampad, ang inyo bilog nga lawas mangin puno sang kasanag.\n\n23 Apang kon ang inyo mata malain, ang inyo bilog nga lawas mangin puno sang kadudulman. Gani, kon ang kasanag nga yara sa inyo mangin kadudulman, daw ano kadako sina nga kadudulman!\n\n24 Wala sing tawo nga makaalagad sa duha ka amo; kay iya kaugtan ang isa kag palanggaon ang isa, ukon indi gani mangin tampad sia sa isa kag tamayon ang isa. Indi kamo makaalagad sa Dios kag sa Manggad.\n\n25 Kag karon natabo ini nga sang nahambal ni Jesus ining mga pulong gintulok niya ang dose nga iya ginpili, kag nagsiling sa ila: Dumduma ang mga pulong nga akon ginhambal. Kay tan-awa, kamo inang akon mga ginpili nga mag-alagad sa sining katawhan. Gani ginasiling ko sa inyo, indi pagkabalak-i ang parte sa inyo kabuhi, kon ano ang inyo kaunon, ukon kon ano ang inyo imnon; ukon bisan pa gani ang parte sa inyo lawas, kon ano ang inyo suksukon. Indi bala ang kabuhi labaw pa sangsa pagkaon, kag ang lawas sangsa panapton?\n\n26 Tan-awa ang kapispisan sang kahanginan, kay wala sila nagasab-og, kag wala man sila nagaani ukon nagapanipon sa mga balay-talagoan; apang ang inyo Amay nga langitnon nagapakaon sa ila. Indi bala nga labaw pa kamo nga malahalon sangsa ila?\n\n27 Sin-o bala sa inyo sa pagkabalaka makadugang sing isa ka maniko sa iya kataason?\n\n28 Kag ngaa bala nga magkabalaka kamo sang bayuon? Himutari ninyo ang mga lirio nga bulak sang kapatagan kon paano sila nagatubo; wala sila nagapangabudlay, kag wala man sila nagahabol;\n\n29 Apang ginasiling ko sa inyo, nga bisan si Solomon, sa iya bug-os nga himaya, wala naadornohan sing pareho sa isa sang mga ini.\n\n30 Gani, kon ginabistehan sang Dios ang hilamon sa kapatagan, nga yara karon nga adlaw, kag buwas igatong sa hurno, sa amo man pagabistehan niya kamo kon indi kamo diutay sing pagtuo.\n\n31 Gani indi magkabalaka nga nagasiling, Ano ang aton kaunon? ukon, Ano ang aton imnon? ukon, Ano ang aton suksukon?\n\n32 Kay ang inyo Amay nga langitnon nakahibalo nga nagakinahanglan kamo sining tanan nga butang.\n\n33 Apang pangitaa anay ninyo ang ginharian sang Dios kag ang iya pagkamatarong, kag ining tanan nga butang idugang sa inyo.\n\n34 Gani indi magkabalaka parte sa buwas kay ang buwas ang magakabalaka sang mga butang para sa iya kaugalingon. Bastante na ang adlaw sa kalainan sini.\n\n", "3-ne 14": "[center][font_size=26]Kapitulo 14[/font_size][/center]\n\n[i]Si Jesus nagsugo: Indi maghukom; magpangayo sa Dios; mag-andam sa di-matuod nga mga propeta—Nagpromisa sia sang kaluwasan sa sinang mga nagahimo sang kabubut-on sang Amay—Ikomparar ang Mateo 7. Mga A.D. 34.[/i]\n\n1 Kag karon natabo ini nga sang nahambal ni Jesus ining mga pulong nag-atubang sia liwat sa kadam-an, kag nagbukas liwat sang iya baba sa ila nga nagasiling: Sa pagkamatuod, sa pagkamatuod, ginasiling ko sa inyo, Indi maghukom, agud indi kamo paghukman.\n\n2 Kay sa paagi nga kamo nagahukom, kamo pagahukman; kag sa talaksan nga inyo gintaksan, kamo pagatakson.\n\n3 Kag ngaa bala ginatan-aw mo ang puling nga yara sa mata sang imo utod, apang wala mo ginasapak ang puling nga daw troso kadako nga yara sa imo kaugalingon nga mata?\n\n4 Ukon anhon mo pagsiling sa imo utod: Tugoti ako nga kuhaon ko ang puling sa imo mata—kag tan-awa, may puling nga daw troso kadako sa imo kaugalingon nga mata?\n\n5 Ikaw nga hipokrito, kuhaa anay ang puling nga daw troso kadako sa imo kaugalingon nga mata; kag dayon makakita ka sing maathag sa pagkuha sang puling sa mata sang imo utod.\n\n6 Indi pag-ihatag inang balaan sa mga ido, kag indi man pag-ipilak ang inyo mga perlas sa atubang sang mga baboy, kay basi tasakon nila ang mga ini sang ila mga tiil, kag atubangon kag usngabon kamo.\n\n7 Magpangayo, kag ihatag ini sa inyo; magpangita, kag makakita kamo; magpanuktok, kag pagabuksan ini sa inyo.\n\n8 Kay ang tagsa-tagsa nga nagapangayo, magabaton; kag sia nga nagapangita, makakita; kag sa iya nga nagapanuktok, pagabuksan ini.\n\n9 Ukon ano nga sari sang tawo ang yara sa inyo, nga, kon ang iya anak mangayo sing tinapay, hatagan sia sang bato?\n\n10 Ukon kon mangayo sia sang isda, hatagan bala niya sia sang man-og?\n\n11 Kon kamo, bisan gani nga malain, nakahibalo maghatag sing maayo nga mga dulot sa inyo mga anak, daw ano pa gid kamaayo nga mga butang ang ihatag sang inyo Amay nga yara sa langit sa ila nga nagapangayo sa iya?\n\n12 Gani, ang tanan nga butang kon ano man nga buot ninyo nga himuon sang mga tawo sa inyo, amo man ang inyo himuon sa ila kay amo ini ang layi kag ang mga propeta.\n\n13 Magsulod kamo sa mapiot nga ganhaan; kay masangkad ang ganhaan, kag malapad ang dalan nga nagapadulong sa kalaglagan, kag madamo sila nga nagasulod dira;\n\n14 Kay mapiot ang ganhaan, kag makitid ang dalan, nga nagapadulong sa kabuhi, kag diutay lang ang nakatultol sini.\n\n15 Mag-andam sa di-matuod nga mga propeta, nga nagapalapit sa inyo sa panapton sang carnero, apang sa sulod manunukob nga mga lobo sila.\n\n16 Makilala ninyo sila sa ila mga bunga. Nagapuksi bala ang mga tawo sang ubas sa tunokon nga mga tanom, ukon sang mga higuera sa mga hilamon?\n\n17 Sa amo man ang tagsa ka maayo nga kahoy nagadala sang maayo nga bunga; apang ang malain nga kahoy nagadala sang malain nga bunga.\n\n18 Ang maayo nga kahoy indi makadala sing malain nga bunga, kag ang malain nga kahoy indi man makadala sing maayo nga bunga.\n\n19 Ang tagsa ka kahoy nga wala nagadala sing maayo nga bunga ginatapas, kag ginadap-ong sa kalayo.\n\n20 Gani, sa ila mga bunga makilala ninyo sila.\n\n21 Indi tanan nga nagasiling sa akon, Ginuo, Ginuo, makasulod sa ginharian sang langit; kundi sia nga nagahimo sang kabubut-on sang akon Amay nga yara sa langit.\n\n22 Madamo ang magasiling sa akon sa sina nga adlaw: Ginuo, Ginuo, wala bala kami nagpropesiya sa imo ngalan, kag sa imo ngalan nagpanabog sang mga yawa, kag sa imo ngalan naghimo sang madamo nga buhat nga makadalayaw?\n\n23 Kag dayon ipahayag ko sa ila: Wala gid ako nakakilala sa inyo; magpalayo kamo sa akon, kamo nga nagahimo sang kalainan.\n\n24 Gani, kon sin-o man ang nagapamati sa sining mga sugo nakon kag nagahimo sang mga ini, ipaanggid ko sia sa isa ka tawo nga mahinalungon nga nagtukod sang iya balay sa ibabaw sing isa ka bato—\n\n25 Kag nagbundak ang ulan, kag nag-abot ang mga baha, kag naghuyop ang mga hangin, kag naghampas sa sina nga balay; kag wala ini natumba, kay natukod ini sa ibabaw sing isa ka bato.\n\n26 Kag ang tagsa-tagsa nga nagapamati sa sining mga sugo nakon kag wala nagahimo sang mga ini ipaanggid sa isa ka tawo nga buang-buang nga nagtukod sang iya balay sa balas—\n\n27 Kag nagbundak ang ulan, kag nag-abot ang mga baha, kag naghuyop ang mga hangin, kag naghampas sa sina nga balay; kag natumba ini, kag grabe ang pagkatumba sini.\n\n", "3-ne 15": "[center][font_size=26]Kapitulo 15[/font_size][/center]\n\n[i]Si Jesus nagpahibalo nga ang layi ni Moises natuman na sa Iya—Ang mga Nefinhon amo ang iban pa nga mga carnero nga Iya ginhambal sa Jerusalem—Tungod sang kalainan, ang katawhan sang Ginuo sa Jerusalem wala nakahibalo parte sa naglinapta nga mga carnero sang Israel. Mga A.D. 34.[/i]\n\n1 Kag karon natabo ini nga sang natapos ni Jesus ining mga ginpanudlo nagtulok sia palibot sa kadam-an, kag nagsiling sa ila: Tan-awa, inyo nabatian ang mga butang nga akon ginpanudlo antes ako nagkayab sa akon Amay; gani, kon sin-o man ang makadumdum sining mga sugo nakon kag nagahimo sang mga ini, sia akon pagabangonon sa katapusan nga adlaw.\n\n2 Kag natabo ini nga sang nasiling ni Jesus ining mga pulong nabatyagan niya nga may pila sa ila nga nagdayaw, kag natingala kon ano ang luyag niya nga ila himuon parte sa layi ni Moises; kay wala nila mahangpi ang pulong nga ang daan nga mga butang naglabay na, kag ang tanan nga butang nangin bag-o.\n\n3 Kag nagsiling sia sa ila: Indi matingala nga nagsiling ako sa inyo nga ang daan nga mga butang naglabay na, kag ang tanan nga butang nangin bag-o.\n\n4 Tan-awa, ginasiling ko sa inyo nga ang layi natuman na nga ginhatag kay Moises.\n\n5 Tan-awa, ako amo sia nga naghatag sang layi, kag ako amo sia nga nakighisugot sa Israel nga akon katawhan; gani, ang layi natuman na sa akon, kay nagkari ako agud matuman ang layi; gani natapos na ini.\n\n6 Tan-awa, wala ko ginaguba ang mga propeta, kay kon ano kadamo ang wala pa natuman sa akon, sa pagkamatuod ginasiling ko sa inyo, ang tanan matuman.\n\n7 Kag tungod nagsiling ako sa inyo nga ang daan nga mga butang naglabay na, wala ko ginaguba inang ginpanghambal parte sa mga butang nga magaabot.\n\n8 Kay tan-awa, ang kasugtanan nga akon ginhimo upod sa akon katawhan wala pa natuman tanan; kundi ang layi nga ginhatag kay Moises natapos na sa akon.\n\n9 Tan-awa, ako ang layi, kag ang kasanag. Magtulok sa akon, kag magpadayon tubtob sa katapusan, kag magakabuhi kamo; kay sa iya nga nagapadayon tubtob sa katapusan akon ihatag ang kabuhi nga wala’y katapusan.\n\n10 Tan-awa, nahatag ko na sa inyo ang mga kasugoan; gani tumana ang akon mga kasugoan. Kag amo ini ang layi kag ang mga propeta kay matuod gid nga nagpamatuod sila parte sa akon.\n\n11 Kag karon natabo ini nga sang nahambal ni Jesus ining mga pulong, nagsiling sia sa sinang dose nga iya ginpili:\n\n12 Mga disipulo ko kamo; kag kamo ang suga sa sining katawhan nga nagkalabilin sang panimalay ni Jose.\n\n13 Kag tan-awa, amo ini ang duta nga inyo palanublion; kag ginhatag ini sang Amay sa inyo.\n\n14 Kag bisan san-o wala naghatag sa akon sing kasugoan ang Amay nga isugid ko ini sa inyo mga kauturan sa Jerusalem.\n\n15 Kag wala man bisan san-o naghatag sa akon sing kasugoan ang Amay nga isugid ko sa ila ang parte sa iban pa nga mga tribo sang panimalay ni Israel nga gindala sang Amay pagwa sa kadutaan.\n\n16 Ini lamang ang ginsugo sang Amay sa akon nga isugid ko sa ila:\n\n17 Nga may iban pa ako nga mga carnero nga wala sa sini nga panong; sila man kinahanglan gid nga akon dal-on, kag magapamati sila sa akon tingug; kag mangin may isa ka panong, kag isa ka manugpahalab.\n\n18 Kag karon, tungod sang pagkabatinggilan kag pagkawala’y pagtuo wala nila mahangpi ang akon pulong; gani ginsugo ako sang Amay nga indi na maghambal pa parte sini nga butang sa ila.\n\n19 Apang, sa pagkamatuod, ginasiling ko sa inyo nga ang Amay nagsugo sa akon, kag ginasugid ko ini sa inyo, nga nahamulag kamo halin sa ila tungod sang ila kalainan; gani tungod ini sang ila kalainan nga wala sila nakahibalo parte sa inyo.\n\n20 Kag sa pagkamatuod, ginasiling ko liwat sa inyo nga may iban pa nga mga tribo nga ginhamulag sang Amay halin sa ila; kag ini tungod sang ila kalainan nga wala sila nakahibalo parte sa ila.\n\n21 Kag sa pagkamatuod ginasiling ko sa inyo, nga kamo amo sila nga akon ginasiling: May iban pa ako nga mga carnero nga wala sa sini nga panong; sila man kinahanglan gid nga akon dal-on, kag magapamati sila sa akon tingug; kag mangin may isa ka panong, kag isa ka manugpahalab.\n\n22 Kag wala nila ako mahangpi kay naghunahuna sila nga mga Gentil yadto; kay wala nila mahangpi nga ang mga Gentil dapat hayluhon paagi sa ila pagpangwali.\n\n23 Kag wala nila ako mahangpi sang nagsiling ako nga magapamati sila sa akon tingug; kag wala nila ako mahangpi nga ang mga Gentil indi makabati sang akon tingug bisan san-o—nga indi ako magpakita sang akon kaugalingon sa ila luwas lang kon paagi sa Balaan nga Espiritu.\n\n24 Apang tan-awa, nakabati kamo sang akon tingug, kag nakakita sa akon; kag kamo akon mga carnero, kag naisip kamo sa sinang mga ginhatag sang Amay sa akon.\n\n", "3-ne 16": "[center][font_size=26]Kapitulo 16[/font_size][/center]\n\n[i]Si Jesus magabisita sa iban pa sang nagkaladula nga mga carnero sang Israel—Sa ulihing mga adlaw ang ebanghelyo ipahayag sa mga Gentil kag dayon sa panimalay ni Israel—Makita sang katawhan sang Ginuo sa ila kaugalingon nga mata kon ibalik Niya liwat ang Sion. Mga A.D. 34.[/i]\n\n1 Kag sa pagkamatuod, sa pagkamatuod, ginasiling ko sa inyo nga may iban pa ako nga mga carnero, nga wala sa sini nga kadutaan, kag wala man sa duta sang Jerusalem, kag wala man sa bisan ano nga mga bahin sinang kadutaan sa palibot nga naalagaran ko na.\n\n2 Kay sila nga akon ginatumod amo ini sila nga wala pa nakabati sang akon tingug; kag wala man ako sa bisan san-o nakapakita sang akon kaugalingon sa ila.\n\n3 Apang nakabaton ako sang kasugoan halin sa Amay nga kadtoan ko sila, kag magapamati sila sa akon tingug, kag pagaisipon sila sa akon mga carnero agud mangin may isa ka panong kag isa ka manugpahalab; gani malakat ako agud ipakita ang akon kaugalingon sa ila.\n\n4 Kag ginasugo ko kamo nga isulat ninyo ining mga ginpanudlo ko pagkatapos nga wala na ako, nga kon ang akon katawhan sa Jerusalem, sila nga nakakita sa akon kag nakaupod sa akon sa akon pag-alagad, indi magpangayo sa Amay sa akon ngalan, agud nga makabaton sila sang ihibalo parte sa inyo paagi sa Balaan nga Espiritu, kag parte man sa iban pa nga mga tribo nga wala nila mahibal-i, nga ining mga ginpanudlo ko nga isulat ninyo pagataguon kag ipahayag sa mga Gentil, agud paagi sa kabug-osan sang mga Gentil, ang nagkalabilin sang ila kaliwatan, nga magalinapta sa ibabaw sang duta tungod sang ila pagkawala’y pagtuo, malakip, ukon madala sa ihibalo parte sa akon nga ila Manunubos.\n\n5 Kag dayon pagatiponon ko sila halin sa apat ka pamusod sang duta; kag dayon tumanon ko ang kasugtanan nga ginhimo sang Amay sa tanan nga katawhan sang panimalay ni Israel.\n\n6 Kag bulahan ang mga Gentil, tungod sang ila pagpati sa akon, sa kag sang Balaan nga Espiritu, nga nagasaksi sa ila parte sa akon kag sa Amay.\n\n7 Tan-awa, tungod sang ila pagpati sa akon, siling sang Amay, kag tungod sang inyo pagkawala’y pagtuo, O panimalay ni Israel, sa ulihing adlaw ang kamatuoran ipahayag sa mga Gentil agud ang kabug-osan sining mga butang mapahibalo sa ila.\n\n8 Apang kalisud, siling sang Amay, sa mga wala’y pagtuo sang mga Gentil—kay bisan pa nga nakaabot sila sa ibabaw sining kadutaan, kag napalapta ang akon katawhan nga iya sang panimalay ni Israel; kag ang akon katawhan nga iya sang panimalay ni Israel ginpanabog halin sa ila, kag ginpangtasak sang ila mga tiil;\n\n9 Kag tungod sang mga kaluoy sang Amay sa mga Gentil, kag amo man sang mga paghukom sang Amay sa akon katawhan nga iya sang panimalay ni Israel, sa pagkamatuod, sa pagkamatuod, ginasiling ko sa inyo, nga pagkatapos sini tanan, kag ginpahanabo ko nga ang akon katawhan nga iya sang panimalay ni Israel sakiton, kag paantoson kag pamatyon, kag tabugon halin sa ila, kag dumtan nila, kag pasipalahan kag yagutaon sa tunga nila—\n\n10 Kag amo ini ang ginsugo sang Amay nga akon isiling sa inyo: Sa sina nga adlaw kon ang mga Gentil makasala batok sa akon ebanghelyo, kag sikwayon ang kabug-osan sang akon ebanghelyo, kag maalsa sa bugal sang ila mga tagipusuon labaw sa tanan nga nasyon, kag labaw sa tanan nga katawhan sang bug-os nga duta, kag mapuno sang tanan nga sari sang pagbinutig, kag sang mga pagpatalang, kag sang mga katontohan, kag tanan nga sari sang pagkahipokrito, kag mga pagpamatay, kag mga butig nga pagkapari, kag mga pagkamakihilawason, kag sang sekreto nga mga kangil-aran; kag kon himuon nila ang tanan sinang mga butang, kag sikwayon ang kabug-osan sang akon ebanghelyo, tan-awa, siling sang Amay, kuhaon ko ang kabug-osan sang akon ebanghelyo halin sa ila.\n\n11 Kag dayon dumdumon ko ang akon kasugtanan nga ginhimo ko sa akon katawhan, O panimalay ni Israel, kag dal-on ko ang akon ebanghelyo sa ila.\n\n12 Kag ipakita ko sa imo, O panimalay ni Israel, nga ang mga Gentil mangin wala sing gahum; kundi nga dumdumon ko ang akon kasugtanan sa inyo, O panimalay ni Israel, kag makadangat kamo sa ihibalo parte sa kabug-osan sang akon ebanghelyo.\n\n13 Apang kon ang mga Gentil maghinulsol kag magbalik sa akon, siling sang Amay, tan-awa pagaisipon sila sa akon katawhan, O panimalay ni Israel.\n\n14 Kag indi ko pagtugotan ang akon katawhan, nga iya sang panimalay ni Israel, nga mag-agi sa tunga nila, kag tasakon sila, siling sang Amay.\n\n15 Apang kon indi sila magdangop sa akon, kag mamati sa akon tingug, tugotan ko sila, huo, tugotan ko ang akon katawhan, O panimalay ni Israel, nga mag-agi sila sa tunga nila, kag tasakon sila, kag mangin pareho sila sang asin nga nadulaan sang iya sabor, nga sumugod sa sina nga tion mangin wala na sing pulos kundi ihaboy, kag tasakon sang mga tiil sang akon katawhan, O panimalay ni Israel.\n\n16 Sa pagkamatuod, sa pagkamatuod, ginasiling ko sa inyo, amo ini ang ginsugo sang akon Amay—nga ihatag ko sa sining katawhan ini nga duta bilang ila palanublion.\n\n17 Kag dayon ang mga pulong sang propeta nga si Isaias matuman nga nagasiling:\n\n18 Ang imo mga manugbantay magabayaw sang tingug; kag sa dulungan nga tingug sila magakanta kay makita nila sa ila kaugalingon nga mata kon ibalik liwat sang Ginuo ang Sion.\n\n19 Maghinugyaw sa kalipay, dungan nga magkinanta, kamo nga nalaglag nga mga lugar sang Jerusalem; kay ginpasulhay sang Ginuo ang iya katawhan, gintubos niya ang Jerusalem.\n\n20 Ginhublasan sang Ginuo ang iya balaan nga butkon sa mga mata sang tanan nga nasyon; kag ang tanan nga yara sa mga punta sang kalibutan makakita sang kaluwasan sang Dios.\n\n", "3-ne 17": "[center][font_size=26]Kapitulo 17[/font_size][/center]\n\n[i]Ginhambalan ni Jesus ang katawhan nga binag-binagon ang Iya mga pulong kag magpangamuyo para sa paghangop—Ginpaayo Niya ang ila mga masakiton—Nagpangamuyo Sia para sa katawhan gamit ang lengguahe nga indi masulat—Ang mga anghel nag-alagad kag ginpalibutan sang kalayo ang ila magagmay nga kabataan. Mga A.D. 34.[/i]\n\n1 Tan-awa, karon natabo ini nga sang nahambal ni Jesus ining mga pulong nagtulok sia liwat palibot sa kadam-an, kag nagsiling sia sa ila: Tan-awa, ang akon tion malapit na.\n\n2 Nahangpan ko nga maluya kamo, nga indi ninyo mahangpan ang tanan ko nga pulong nga ginsugo sa akon sang Amay nga ihambal sa inyo sa sini nga tion.\n\n3 Gani, magpalauli kamo sa inyo mga puluy-an, kag binag-binagon ang mga butang nga akon ginsiling, kag magpangayo sa Amay, sa akon ngalan, agud mahangpan ninyo, kag ihanda ang inyo mga kaisipan para sa buwas, kag magakari ako liwat sa inyo.\n\n4 Apang karon makadto ako sa Amay, kag agud ipakita man ang akon kaugalingon sa nagkaladula nga mga tribo sang Israel, kay wala sila nadula sa Amay, kay nakahibalo sia kon diin niya sila gindala.\n\n5 Kag natabo ini nga sang nakahambal si Jesus sini, nagtulok sia liwat palibot sa kadam-an, kag nakita nga may mga luha sila, kag nagatulok sa iya nga daw ginapangayo nila sa iya nga magtinir sing diutay pa nga tion upod sa ila.\n\n6 Kag nagsiling sia sa ila: Tan-awa, ang akon tagipusuon napuno sing kaluoy para sa inyo.\n\n7 May mga masakiton bala dira sa inyo? Dal-a sila diri. May mga lupog bala kamo, ukon bulag, ukon piang, ukon baldado, ukon aruon, ukon mga naitos, ukon mga bungol, ukon nagaantos sa ano man nga paagi? Dal-a sila diri kag paayohon ko sila kay naluoy ako sa inyo; ang akon tagipusuon napuno sang kaluoy.\n\n8 Kay nahangpan ko nga luyag ninyo nga ipakita ko sa inyo ang akon ginhimo sa inyo mga kauturan sa Jerusalem, kay nakita ko nga ang inyo pagtuo tuman na agud paayohon ko kamo.\n\n9 Kag natabo ini nga sang nakahambal sia sini, ang bug-os nga kadam-an, dulungan nga nagpalapit, upod ang ila mga masakiton kag ang ila mga nagaantos, kag ang ila mga lupog, kag upod ang ila mga bulag, kag upod ang ila mga apa, kag upod sila tanan nga nagaantos sa ano man nga paagi; kag ginpaayo niya sila ang tagsa-tagsa nga gindala sa iya.\n\n10 Kag sila tanan, sila nga mga ginpaayo kag sila nga mga wala sing masakit, nagduko kag nagluhod sa iya tiilan, kag nagsimba sa iya; kag ang tanan nga makapalapit bisan pa sa kadamuon sang tawo naghalok sa iya mga tiil, sa bagay nga ginpaliguan nila ang iya mga tiil sang ila mga luha.\n\n11 Kag natabo ini nga nagsugo sia nga ang ila magagmay nga kabataan dal-on sa iya.\n\n12 Gani gindala nila ang ila magagmay nga kabataan kag ginbutang sila sa duta palibot sa iya, kag si Jesus nagtindog sa tunga; kag ang kadam-an naghatag sing alagyan tubtob sila tanan nadala sa iya.\n\n13 Kag natabo ini nga sang nadala na sila tanan, kag si Jesus nagtindog sa tunga, ginsugo niya ang kadam-an nga magluhod sila sa duta.\n\n14 Kag natabo ini nga sang nakaluhod na sila sa duta, si Jesus naghibubun-ot sa iya kaugalingon, kag nagsiling: Amay, natublag ako tungod sang kalainan sang katawhan sang panimalay ni Israel.\n\n15 Kag sang nasiling niya ining mga pulong, sia man mismo nagluhod sa duta; kag tan-awa nagpangamuyo sia sa Amay, kag ang mga butang nga iya ginpangamuyo indi masulat, kag ang kadam-an nagpamatuod nga nakabati sa iya.\n\n16 Kag sa amo nga paagi sila nagpamatuod: Halin sang una, wala pa gid nakita sang mata, kag wala man nabatian sang dulunggan ang sa pagkadako kag makadalayaw nga mga butang nga amon nakita kag nabatian nga ginhambal ni Jesus sa Amay;\n\n17 Kag wala sing dila nga makahambal, kag indi man mahimo nga isulat sang bisan sin-o nga tawo, kag indi man mapanghunahuna sang mga tagipusuon sang mga tawo ang amo kadako kag makadalayaw nga mga butang nga amon nakita kag nabatian nga ginpanghambal ni Jesus; kag wala sing isa nga makatungkad sang kalipay nga nagpuno sang amon mga kalag sa tion nga nabatian namon sia nga nagapangamuyo sa Amay para sa amon.\n\n18 Kag natabo ini nga sang nakatapos si Jesus sa pagpangamuyo sa Amay, nagtindog sia; apang sa pagkadako sang kalipay sang kadam-an nga nadaug sila sang ila balatyagon.\n\n19 Kag natabo ini nga si Jesus naghambal sa ila, kag ginpangabay sila nga magtindog.\n\n20 Kag nagtindog sila halin sa duta, kag nagsiling sia sa ila: Bulahan kamo tungod sang inyo pagtuo. Kag karon tan-awa, nalubos ang akon kalipay.\n\n21 Kag sang nasiling niya ining mga pulong, naghibi sia, kag ang kadam-an nagpamatuod sini, kag ginkuha niya ang ila magagmay nga kabataan, sing isa-isa, kag ginpakamaayo sila, kag nagpangamuyo sa Amay para sa ila.\n\n22 Kag sang nahimo na niya ini naghibi sia liwat;\n\n23 Kag naghambal sia sa kadam-an, kag nagsiling sa ila: Tan-awa ang inyo magagmay nga kabataan.\n\n24 Kag samtang nagatulok sila sa ila magagmay nga kabataan gintuon nila ang ila mga mata sa langit, kag nakita nila ang kalangitan nga nabuksan, kag nakita nila ang mga anghel nga nagapanaog halin sa langit nga daw yara sa tunga sang kalayo; kag nagpanaog sila kag ginpalibutan ang magagmay nga kabataan, kag napalibutan sila sang kalayo; kag ang mga anghel nag-alagad sa ila.\n\n25 Kag ang kadam-an nakakita kag nakabati kag nagpamatuod; kag nakahibalo sila nga ang ila pamatuod pat-od kay sila tanan nakakita kag nakabati, ang tagsa ka tawo para sa iya kaugalingon; kag yara sila sa kadamuon nga mga duha ka libo kag lima ka gatos ka tawo; kag nagalakip ini sang mga lalaki, mga babayi, kag mga kabataan.\n\n", "3-ne 18": "[center][font_size=26]Kapitulo 18[/font_size][/center]\n\n[i]Ginsugdan ni Jesus ang sakramento sa mga Nefinhon—Ginsugo sila nga magpangamuyo sing dalayon sa Iya ngalan—Ang mga nagakaon sang Iya unod kag nagainom sang Iya dugo nga di-nagakaangay pagasilotan—Ang mga disipulo ginhatagan sing gahum nga maghatag sang Balaan nga Espiritu. Mga A.D. 34.[/i]\n\n1 Kag natabo ini nga ginsugo ni Jesus ang iya mga disipulo nga magdala sila sing pila ka tinapay kag bino sa iya.\n\n2 Kag samtang naglakat sila agud magkuha sang tinapay kag alak, ginsugo niya ang kadam-an nga magpungko sila sa duta.\n\n3 Kag sang nag-abot ang mga disipulo nga may dala nga tinapay kag alak, nagkuha sia sang tinapay kag ginsipad-sipad kag ginbendisyonan ini; kag ginhatagan niya ang mga disipulo kag ginsugo nga magkaon sila.\n\n4 Kag sang nakakaon sila kag nabusog, nagsugo sia nga hatagan nila ang kadam-an.\n\n5 Kag sang nakakaon ang kadam-an kag nabusog, nagsiling sia sa mga disipulo: Tan-awa, may isa nga pilion sa inyo, kag sa iya ihatag ko ang gahum nga sipad-siparon niya ang tinapay kag bendisyonan ini kag ihatag ini sa katawhan sang akon simbahan, sa tanan nga magpati kag magpabunyag sa akon ngalan.\n\n6 Kag ini dalayon ninyo nga himuon, bisan pareho sang akon ginhimo, bisan pareho sang pagsipad-sipad ko sang tinapay kag pagbendisyon sini kag paghatag sini sa inyo.\n\n7 Kag ini inyo himuon bilang pagpanumdum sang akon lawas nga akon ginpakita sa inyo. Kag ini mangin testimonya sa Amay nga dalayon ninyo ako nga ginadumdum. Kag kon dalayon ninyo ako nga ginadumdum maangkon ninyo ang akon Espiritu nga makaupod ninyo.\n\n8 Kag natabo ini nga sang nasiling niya ining mga pulong, ginsugo niya ang iya mga disipulo nga magkuha sila sang bino halin sa ilimnan kag imnon ini, kag hatagan man nila ang kadam-an agud makainom sila sini.\n\n9 Kag natabo ini nga ginhimo nila ang sugo ni Jesus, kag nag-inom sini kag nabusog; kag ginhatagan nila ang kadam-an, kag nag-inom sila kag nabusog sila.\n\n10 Kag sang nahimo ini sang mga disipulo, si Jesus nagsiling sa ila: Bulahan kamo tungod sining butang nga inyo ginhimo, kay pagtuman ini sang akon mga kasugoan, kag nagasaksi ini sa Amay nga handa kamo sa paghimo sinang akon ginsugo sa inyo.\n\n11 Kag ini dalayon ninyo nga himuon sa sinang mga nagahinulsol kag nabunyagan sa akon ngalan; kag inyo ini himuon bilang pagpanumdum sang akon dugo, nga ginpaagay ko para sa inyo, agud makasaksi kamo sa Amay nga dalayon ninyo ako nga ginadumdum. Kag kon dalayon ninyo ako nga ginadumdum maangkon ninyo ang akon Espiritu nga makaupod ninyo.\n\n12 Kag ginahatagan ko kamo sing kasugoan nga himuon ninyo ining mga butang. Kag kon dalayon ninyo nga himuon ining mga butang bulahan kamo kay napasad kamo sa akon bato.\n\n13 Apang kon sin-o man sa inyo ang maghimo sing kapin ukon kulang sangsa mga ini wala napasad sa akon bato, kundi napasad sa balason nga pundasyon; kag kon magbundak ang ulan, kag mag-abot ang mga baha, kag maghuyop ang mga hangin, kag maghampak sa ila, matumba sila, kag ang mga ganhaan sang impiyerno nakahanda nga bukas agud batonon sila.\n\n14 Gani bulahan kamo kon tumanon ninyo ang akon mga kasugoan nga ginsugo sa akon sang Amay nga ihatag ko sa inyo.\n\n15 Sa pagkamatuod, sa pagkamatuod, ginasiling ko sa inyo, kinahanglan gid kamo nga magbantay kag magpangamuyo sing dalayon kay basi sulayon kamo sang yawa, kag madala kamo nga bihag niya.\n\n16 Kag pareho nga nagpangamuyo ako sa tunga ninyo sa amo man magpangamuyo kamo sa akon simbahan, sa tunga sang akon katawhan nga nagahinulsol kag nabunyagan sa akon ngalan. Tan-awa ako ang kasanag; nagpahamtang ako sang ehemplo para sa inyo.\n\n17 Kag natabo ini nga sang nahambal ni Jesus ining mga pulong sa iya mga disipulo, nag-atubang sia liwat sa kadam-an kag nagsiling sa ila:\n\n18 Tan-awa, sa pagkamatuod, sa pagkamatuod, ginasiling ko sa inyo, kinahanglan gid kamo nga magbantay kag magpangamuyo sing dalayon kay basi makasulod kamo sa pagsulay; kay luyag kamo nga angkonon ni Satanas, agud maayag niya kamo pareho sang trigo.\n\n19 Gani kinahanglan gid kamo nga magpangamuyo sing dalayon sa Amay sa akon ngalan;\n\n20 Kag kon ano man ang inyo pangayuon sa Amay sa akon ngalan, nga matarong, nga nagapati nga makabaton kamo, tan-awa ihatag ini sa inyo.\n\n21 Magpangamuyo sa inyo mga panimalay sa Amay, dalayon sa akon ngalan, agud ang inyo mga asawa kag ang inyo mga anak pakamaayohon.\n\n22 Kag tan-awa, magatililipon kamo sing masunson; kag indi ninyo pagdumilian ang bisan sin-o nga tawo sa pag-upod sa inyo kon magtililipon kamo, kundi tugotan sila nga mag-upod sila sa inyo kag indi sila pagdumilian;\n\n23 Sa baylo magpangamuyo kamo para sa ila, kag indi sila pagpanabugon; kag kon mag-upod sila sa inyo sing masunson magpangamuyo kamo para sa ila sa Amay, sa akon ngalan.\n\n24 Gani, ipataas ang inyo mga suga agud magsilak ini sa kalibutan. Tan-awa ako ang kasanag nga ipataas ninyo—inang nakita ninyo nga akon ginahimo. Tan-awa nakita ninyo nga nagpangamuyo ako sa Amay, kag kamo tanan nakasaksi.\n\n25 Kag nakita ninyo nga nagsugo ako nga wala sing isa sa inyo nga magpalayo, kundi nagsugo nga magpalapit kamo sa akon, agud mahikap ninyo ang akon mga pilas kag makita ako; ang amo man himuon ninyo sa kalibutan; kag kon sin-o man ang maglapas sining kasugoan nagatugot sang iya kaugalingon nga madala sa pagsulay.\n\n26 Kag karon natabo ini nga sang nahambal ni Jesus ining mga pulong, nagtulok sia liwat sa iya mga disipulo nga iya ginpili, kag nagsiling sa ila:\n\n27 Tan-awa sa pagkamatuod, sa pagkamatuod, ginasiling ko sa inyo, ginahatagan ko kamo sing isa pa ka kasugoan, kag dayon kinahanglan gid nga magkadto na ako sa akon Amay agud matuman ko ang iban pa nga mga kasugoan nga ginhatag niya sa akon.\n\n28 Kag karon tan-awa, amo ini ang kasugoan nga akon ginahatag sa inyo, nga indi ninyo pagtugotan ang bisan sin-o nga hungod nga mag-ambit sang akon unod kag dugo nga di-nagakaangay, kon magpanagtag kamo sini;\n\n29 Kay kon sin-o man ang magkaon kag mag-inom sang akon unod kag dugo nga di-nagakaangay magakaon kag magainom sing silot sa iya kalag; gani kon nakahibalo kamo nga ang isa ka tawo di-nagakaangay nga magkaon kag mag-inom sang akon unod kag dugo dumilian ninyo sia.\n\n30 Apang, indi ninyo sia pagtabugon halin sa inyo, kundi alagaran ninyo sia kag magpangamuyo sa Amay para sa iya, sa akon ngalan; kag kon maghinulsol sia kag mabunyagan sa akon ngalan, batonon ninyo sia, kag hatagan sia sang akon unod kag dugo.\n\n31 Apang kon indi sia maghinulsol indi sia pag-isipon sa akon katawhan agud nga indi niya mahalitan ang akon katawhan, kay tan-awa kilala ko ang akon mga carnero, kag naisip sila.\n\n32 Apang, indi ninyo sia pagtabugon halin sa inyo mga sinagoga, ukon sa inyo mga lugar sang pagsimba, kay sa amo sina sa ila magapadayon kamo sa pag-alagad; kay indi kamo makahibalo nga basi magbalik sila kag maghinulsol, kag magpalapit sa akon nga may bug-os nga katuyoan sang tagipusuon, kag paayohon ko sila; kag kamo ang mangin paagi sa pagdala sang kaluwasan sa ila.\n\n33 Gani, tumana ining mga kasugoan nga akon ginasugo sa inyo agud indi kamo mapaidalom sa pagkondenar; kay kalisud sa iya nga pagakondenahon sang Amay.\n\n34 Kag ginahatagan ko kamo sining mga kasugoan tungod sang mga pagbinaisay sa tunga ninyo. Kag bulahan kamo kon wala kamo sing mga pagbinaisay sa tunga ninyo.\n\n35 Kag karon makadto ako sa Amay tungod kinahanglanon nga magkadto ako sa Amay para sa inyo.\n\n36 Kag natabo ini nga sang nakatapos si Jesus sining mga ginpanghambal, gintandog niya sang iya kamot ang mga disipulo nga iya ginpili, sing isa-isa, bisan tubtob nga natandog niya sila tanan, kag naghambal sa ila samtang ginatandog niya sila.\n\n37 Kag ang kadam-an wala nakabati sang mga pulong nga iya ginhambal, gani wala sila nagpamatuod; apang ang mga disipulo nagpamatuod nga ginhatagan niya sila sing gahum nga maghatag sang Balaan nga Espiritu. Kag ipakita ko sa inyo pagkatapos sini nga ining testimonya matuod.\n\n38 Kag natabo ini nga sang natandog na sila tanan ni Jesus, may nagtuhaw nga panganod kag nagtabon sa kadam-an nga indi nila makita si Jesus.\n\n39 Kag samtang ginatabonan sila nagbiya sia sa ila, kag nagkayab sa langit. Kag nakita sang mga disipulo kag nagpamatuod nga nagkayab sia liwat sa langit.\n\n", "3-ne 19": "[center][font_size=26]Kapitulo 19[/font_size][/center]\n\n[i]Ang dose ka disipulo nag-alagad sa katawhan kag nagpangamuyo nga makabaton sang Balaan nga Espiritu—Ang mga disipulo ginbunyagan kag nagbaton sang Balaan nga Espiritu kag sang pag-alagad sang mga anghel—Si Jesus nagpangamuyo nga nagagamit sang mga pulong nga indi masulat—Nagsaksi sia sa tuman kadako nga pagtuo sining mga Nefinhon. Mga A.D. 34.[/i]\n\n1 Kag karon natabo ini nga sang nagkayab na si Jesus sa langit, nagbululag ang kadam-an, kag gindala sang tagsa ka lalaki ang iya asawa kag ang iya mga anak kag nagbalik sa iya kaugalingon nga puluy-an.\n\n2 Kag ginbalita gilayon sa mga tawo sa bug-os nga kadutaan, sa wala pa magsirom, nga ang kadam-an nakakita kay Jesus, kag nag-alagad sia sa ila, kag magapakita man sia sang iya kaugalingon sa pagkabuwas sa kadam-an.\n\n3 Huo, kag matuod gid nga sa bilog nga gab-i ginbalita sa bug-os nga kadutaan ang parte kay Jesus; kag sa bagay nga nagpamalita sila sa katawhan amo nga madamo, huo, tuman kadamo, ang naghimakas sing tuman sa bilog sina nga gab-i, agud pagkabuwas mangin yara sila sa lugar nga sa diin si Jesus magapakita sang iya kaugalingon sa kadam-an.\n\n4 Kag natabo ini nga pagkabuwas, sang nagatililipon ang kadam-an, tan-awa, si Nefi kag ang iya utod nga iya ginpabangon halin sa mga minatay, nga ang ngalan amo si Timoteo, kag amo man ang iya anak, nga ang ngalan amo si Jonas, kag amo man si Matoni, kag si Matonias nga iya utod, kag si Kumen, kag si Kumenonhi, kag si Jeremias, kag si Semnon, kag si Jonas, kag si Sedequias, kag si Isaias—karon amo ini ang mga ngalan sang mga disipulo nga ginpili ni Jesus—kag natabo ini nga nagpalapit sila kag nagtindog sa tunga sang kadam-an.\n\n5 Kag tan-awa, ang kadam-an tuman kadamo nga ginpabahin-bahin nila sila sa dose ka grupo.\n\n6 Kag ang dose nagpanudlo sa kadam-an; kag tan-awa, nagsugo sila nga ang kadam-an magluhod sa duta, kag magpangamuyo sa Amay sa ngalan ni Jesus.\n\n7 Kag ang mga disipulo nagpangamuyo man sa Amay sa ngalan ni Jesus. Kag natabo ini nga nagtindog sila kag nag-alagad sa katawhan.\n\n8 Kag sang napahayag nila yadtong amo man nga mga pulong nga ginhambal ni Jesus—nga wala sing kinalain sa mga pulong nga ginhambal ni Jesus—tan-awa, nagluhod sila liwat kag nagpangamuyo sa Amay sa ngalan ni Jesus.\n\n9 Kag nagpangamuyo sila para sa sinang ila labi nga ginahandum; kag naghandum sila nga ang Balaan nga Espiritu ihatag sa ila.\n\n10 Kag sang nakapangamuyo na sila sa amo nga paagi naglusong sila sa bibi sang tubig, kag ang kadam-an nagsunod sa ila.\n\n11 Kag natabo ini nga si Nefi naglusong sa tubig kag nabunyagan.\n\n12 Kag nagbutwa sia halin sa tubig kag nagsugod sa pagpangbunyag. Kag ginbunyagan niya ang tanan sinang ginpili ni Jesus.\n\n13 Kag natabo ini nga sang nabunyagan sila tanan kag nakatakas na halin sa tubig, ang Balaan nga Espiritu nagpanaog sa ila, kag napuno sila sang Balaan nga Espiritu kag sang kalayo.\n\n14 Kag tan-awa, ginpalibutan sila sang daw kalayo; kag naghalin ini sa langit, kag ang kadam-an nagsaksi sini, kag nagpamatuod; kag ang mga anghel nagpanaog halin sa langit kag nag-alagad sa ila.\n\n15 Kag natabo ini nga samtang ang mga anghel nagaalagad sa mga disipulo, tan-awa, si Jesus nag-abot kag nagtindog sa tunga kag nag-alagad sa ila.\n\n16 Kag natabo ini nga naghambal sia sa kadam-an, kag ginsugo sila nga magluhod sila liwat sa duta, kag amo man nga ang iya mga disipulo magluhod sa duta.\n\n17 Kag natabo ini nga sang nakaluhod na sila tanan sa duta, ginsugo niya ang iya mga disipulo nga magpangamuyo sila.\n\n18 Kag tan-awa, nagsugod sila sa pagpangamuyo; kag nagpangamuyo sila kay Jesus nga ginatawag sia nga ila Ginuo kag ila Dios.\n\n19 Kag natabo ini nga si Jesus naghalin sa tunga nila, kag nagpalayo diutay sa ila kag nagduko sia kag nagluhod sa duta, kag nagsiling sia:\n\n20 Amay, nagapasalamat ako sa imo nga ginhatag mo ang Balaan nga Espiritu sa sining akon mga ginpili; kag tungod ini sang ila pagpati sa akon nga ginpili ko sila halin sa kalibutan.\n\n21 Amay, nagapangamuyo ako sa imo nga ihatag mo ang Balaan nga Espiritu sa tanan sa ila nga magapati sa ila mga pulong.\n\n22 Amay, ginhatagan mo sila sang Balaan nga Espiritu tungod nagapati sila sa akon; kag makita mo nga nagapati sila sa akon tungod mabatian mo sila, kag nagapangamuyo sila sa akon; kag nagapangamuyo sila sa akon tungod kaupod nila ako.\n\n23 Kag karon Amay, nagapangamuyo ako sa imo para sa ila, kag amo man para sa tanan sinang mga magpati sa ila mga pulong, agud magpati sila sa akon, agud mangin yara ako sa ila pareho nga ikaw, Amay, yari sa akon, agud nga kami mangin isa.\n\n24 Kag natabo ini nga sang nakapangamuyo si Jesus sa Amay, nagpalapit sia sa iya mga disipulo, kag tan-awa, nagpadayon sila gihapon, nga wala’y untat, sa pagpangamuyo sa iya; kag wala sila nagsulit-sulit sang madamo nga pulong, kay ginhatag sa ila kon ano ang dapat nila ipangamuyo, kag napuno sila sing handum.\n\n25 Kag natabo ini nga ginpakamaayo sila ni Jesus samtang nagapangamuyo sila sa iya; kag ang iya nawong nagyuhum sa ila, kag ang kasanag sang iya nawong nagsilak sa ila, kag tan-awa nangin pareho sila kaputi sang nawong kag sang mga biste man ni Jesus; kag tan-awa ang kaputi sini naglabaw sa tanan nga kaputian, huo, bisan wala sing butang sa duta nga pareho kaputi sa kaputian sini.\n\n26 Kag si Jesus nagsiling sa ila: Padayona ang pagpangamuyo; kag wala sila nag-untat sa pagpangamuyo.\n\n27 Kag nagtalikod sia liwat sa ila, kag nagpalayo diutay sa ila kag nagduko sia kag nagluhod sa duta; kag nagpangamuyo sia liwat sa Amay nga nagasiling:\n\n28 Amay, nagapasalamat ako nga gintinloan mo inang akon mga ginpili, tungod sang ila pagtuo, kag nagapangamuyo ako para sa ila, kag para man sa sinang mga magapati sa ila mga pulong, nga matinloan sila sa akon, paagi sa pagtuo sa ila mga pulong, bisan pareho nga natinloan sila sa akon.\n\n29 Amay, wala ako nagapangamuyo para sa kalibutan, kundi para sinang imo mga ginhatag sa akon halin sa kalibutan, tungod sang ila pagtuo, nga matinloan sila sa akon, agud mangin yara ako sa ila pareho nga ikaw, Amay, yari sa akon, agud nga kami mangin isa, agud nga mahimaya ako sa ila.\n\n30 Kag sang nahambal ni Jesus ining mga pulong nagpalapit sia liwat sa iya mga disipulo; kag tan-awa nagpangamuyo sila sing dalayon, nga wala’y untat, sa iya; kag nagyuhum sia liwat sa ila; kag tan-awa maputi sila, bisan pareho kay Jesus.\n\n31 Kag natabo ini nga nagpalayo sia liwat diutay sa ila kag nagpangamuyo sa Amay;\n\n32 Kag indi mahambal sang dila ang mga pulong nga iya ginpangamuyo, kag indi man masulat sang tawo ang mga pulong nga iya ginpangamuyo.\n\n33 Kag ang kadam-an nakabati kag nagpamatuod; kag ang ila mga tagipusuon nabuksan kag nahangpan nila sa ila mga tagipusuon ang mga pulong nga iya ginpangamuyo.\n\n34 Apang, talalupangdon kag dalayawon ang mga pulong nga iya ginpangamuyo nga indi masulat ang mga ini, kag indi man mamitlang ang mga ini sang tawo.\n\n35 Kag natabo ini nga sang nakatapos si Jesus sa pagpangamuyo nagpalapit sia liwat sa mga disipulo, kag nagsiling sa ila: Ang amo kadako nga pagtuo wala ko pa gid nakita sa tanan nga Judio; gani indi ako makapakita sa ila sang amo kadako nga mga milagro, tungod sang ila pagkawala’y pagtuo.\n\n36 Sa pagkamatuod ginasiling ko sa inyo, wala sing isa sa ila nga nakakita sang amo kadalagko nga mga butang pareho sang inyo nakita; kag wala man sila nakabati sang amo kadalagko nga mga butang nga inyo nabatian.\n\n", "3-ne 20": "[center][font_size=26]Kapitulo 20[/font_size][/center]\n\n[i]Si Jesus milagroso nga naghatag sang tinapay kag bino kag sa liwat gindumalahan ang sakramento sa katawhan—Ang nagkalabilin ni Jacob makadangat sa ihibalo parte sa Ginuo nga ila Dios kag magapanubli sang kadutaan sang Amerika—Si Jesus ang propeta nga pareho kay Moises, kag ang mga Nefinhon mga anak sang mga propeta—Ang iban pa sang katawhan sang Ginuo pagatiponon sa Jerusalem. Mga A.D. 34.[/i]\n\n1 Kag natabo ini nga ginsugo niya ang kadam-an nga mag-untat sila sa pagpangamuyo, kag amo man ang iya mga disipulo. Kag ginsugo niya sila nga indi sila mag-untat sa pagpangamuyo sa ila mga tagipusuon.\n\n2 Kag ginsugo niya sila nga magbangon sila kag magtindog sa ila mga tiil. Kag nagbangon sila kag nagtindog sa ila mga tiil.\n\n3 Kag natabo ini nga nagsipad-sipad sia liwat sang tinapay kag ginbendisyonan ini, kag ginhatag sa mga disipulo agud kaunon.\n\n4 Kag sang nakakaon na sila ginsugo niya sila nga magsipad-sipad sila sang tinapay, kag ipanghatag sa kadam-an.\n\n5 Kag sang nakapanghatag na sila sa kadam-an ginhatagan man niya sila sang bino nga imnon, kag ginsugo sila nga ipanghatag nila sa kadam-an.\n\n6 Karon, wala sing tinapay, kag wala man sing alak, nga gindala ang mga disipulo, kag wala man ang kadam-an;\n\n7 Apang matuod gid nga naghatag sia sa ila sing tinapay nga kaunon, kag bino man nga imnon.\n\n8 Kag nagsiling sia sa ila: Sia nga magakaon sining tinapay magakaon sang akon lawas sa iya kalag; kag sia nga magainom sining bino magainom sang akon dugo sa iya kalag; kag ang iya kalag indi gid paggutumon ukon pag-uhawon, kundi nga mabusog.\n\n9 Karon, sang nakakaon kag nakainom na ang tanan nga kadam-an, tan-awa, napuno sila sang Espiritu; kag nagsinggit sila sa isa ka tingug, kag naghatag sing pagdayaw kay Jesus nga ila pareho nga nakita kag nabatian.\n\n10 Kag natabo ini nga sang nakahatag na sila tanan sing pagdayaw kay Jesus, nagsiling sia sa ila: Tan-awa natapos ko ang kasugoan nga ginsugo sa akon sang Amay parte sining katawhan nga nagkalabilin sang panimalay ni Israel.\n\n11 Madumduman ninyo nga naghambal ako sa inyo, kag nagsiling nga kon ang mga pulong ni Isaias matuman—tan-awa nasulat ang mga ini, yara ang mga ini sa inyo atubang, gani usisaa ang mga ini—\n\n12 Kag sa pagkamatuod, sa pagkamatuod, ginasiling ko sa inyo, nga kon matuman ang mga ini dayon amo ina ang tion sang katumanan sang kasugtanan nga ginhimo sang Amay sa iya katawhan, O panimalay ni Israel.\n\n13 Kag dayon ang mga nagkalabilin, nga magalinapta sa ibabaw sang duta, pagatiponon halin sa este kag halin sa weste, kag halin sa sur kag halin sa norte; kag pagadal-on sila sa ihibalo parte sa Ginuo nga ila Dios nga nagtubos sa ila.\n\n14 Kag ang Amay nagsugo sa akon nga ihatag ko sa inyo ini nga duta, bilang inyo palanublion.\n\n15 Kag ginasiling ko sa inyo, nga kon ang mga Gentil indi maghinulsol pagkatapos sang pagpakamaayo nga ila pagabatonon, pagkatapos nga napalapta nila ang akon katawhan—\n\n16 Dayon kamo, nga nagkalabilin sang panimalay ni Jacob, magasimpon sa ila; kag mangin sa tunga kamo nila nga mangin madamo; kag sa tunga nila mangin pareho kamo sing isa ka leon sa mga kasapatan sang lasang, kag pareho sa isa ka bataon nga leon sa mga panong sang mga carnero, nga, kon makalusot sia magatasak kag magagusnit sa mga tinipik, kag wala sing bisan sin-o nga makaluwas.\n\n17 Ang imo kamot pagaalsahon batok sa imo mga kaaway, kag ang tanan mo nga mga kaaway magakalamatay.\n\n18 Kag pagatiponon ko ang akon katawhan pareho sing isa ka tawo nga nagatipon sang iya mga binugkos pasulod sa linasan.\n\n19 Kay himuon ko ang akon katawhan kon kay sin-o ang Amay nakighisugot, huo, himuon ko nga salsalon ang imo sungay, kag himuon ko nga saway ang imo mga kuko. Kag dugmukon mo ang madamo nga katawhan; kag ikonsagrar ko ang ila kaayohan sa Ginuo, kag ang ila pagkabutang sa Ginuo sang bug-os nga duta. Kag tan-awa, ako amo sia nga magahimo sini.\n\n20 Kag matabo ini, siling sang Amay, nga ang espada sang akon hustisya magabitay sa ibabaw nila sa sina nga adlaw; kag luwas lang nga maghinulsol sila magatupa ini sa ila, siling sang Amay, huo, bisan sa tanan nga nasyon sang mga Gentil.\n\n21 Kag matabo ini, nga ipahamtang ko ang akon katawhan, O panimalay ni Israel.\n\n22 Kag tan-awa, ining katawhan ipahamtang ko sa sini nga duta tuhoy sa katumanan sang kasugtanan nga akon ginhimo upod sa inyo amay nga si Jacob; kag mangin isa ini ka Bag-ong Jerusalem. Kag ang mga gahum sang langit mangin sa tunga sining katawhan; huo, bisan ako mangin sa tunga ninyo.\n\n23 Tan-awa, ako amo sia nga ginahambal ni Moises nga nagasiling: Isa ka propeta ang pagabangonon sa inyo sang Ginuo nga inyo Dios halin sa inyo mga kauturan pareho sa akon; sia inyo pamatian sa tanan nga butang kon ano man ang iya isiling sa inyo. Kag matabo ini, nga ang tagsa ka tawo nga indi mamati sa sina nga propeta pagasikwayon halin sa katawhan.\n\n24 Sa pagkamatuod ginasiling ko sa inyo, huo, kag ang tanan nga propeta halin kay Samuel kag yadtong mga nagsunod pagkatapos, ang tanan nga naghambal, nagpamatuod parte sa akon.\n\n25 Kag tan-awa, mga anak kamo sang mga propeta; kag kamo iya sang panimalay ni Israel; kag kabahin kamo sang kasugtanan nga ginhimo sang Amay upod sa inyo mga amay nga nagasiling kay Abraham: Kag sa imo kaliwatan ang tanan nga kaliwat sang duta pagapakamaayohon.\n\n26 Ang Amay nagbangon sa akon sa pagbisita una gid sa inyo, kag nagpadala sa akon agud pakamaayohon kamo sa pagtalikod sang tagsa sa inyo sa iya mga kalainan; kag ini tungod mga anak kamo sang kasugtanan—\n\n27 Kag pagkatapos nga ginpakamaayo kamo dayon pagatumanon sang Amay ang kasugtanan nga ginhimo niya upod kay Abraham nga nagasiling: Sa imo kaliwatan ang tanan nga kaliwat sang duta pagapakamaayohon—sa pagbubo sang iya Balaan nga Espiritu paagi sa akon sa mga Gentil, nga ang amo nga bugay sa mga Gentil magahimo sa ila nga gamhanan labaw sa tanan, tubtob sa pagpalapta sang akon katawhan, O panimalay ni Israel.\n\n28 Kag mangin silot sila sa katawhan sang sini nga duta. Apang, kon makabaton na sila sang kabug-osan sang akon ebanghelyo, dayon kon patig-ahon nila ang ila mga tagipusuon batok sa akon ibalik ko ang ila mga kalainan sa ila kaugalingon nga mga ulo, siling sang Amay.\n\n29 Kag pagadumdumon ko ang kasugtanan nga akon ginhimo sa akon katawhan; kag nakighisugot ako sa ila nga pagatiponon ko sila sa akon kaugalingon nga natalana nga tion, agud ihatag ko liwat sa ila ang duta sang ila mga amay bilang ila palanublion, nga amo ang duta sang Jerusalem, nga amo ang duta nga ginpanaad sa ila sa wala’y katapusan, siling sang Amay.\n\n30 Kag matabo ini, nga ang tion magaabot, nga ang kabug-osan sang akon ebanghelyo igawali sa ila;\n\n31 Kag magapati sila sa akon, nga ako si Jesucristo, ang Anak sang Dios, kag magapangamuyo sa Amay sa akon ngalan.\n\n32 Dayon ang ila mga manugbantay magaalsa sang ila tingug, kag sa tingug nga tingob makinanta sila; kay makakita sila sa ila kaugalingon nga mata.\n\n33 Dayon ang Amay magatipon sa ila liwat, kag ihatag sa ila ang Jerusalem bilang duta nga ila palanublion.\n\n34 Dayon magahinugyaw sila sa kalipay—Dungan nga magkinanta, kamo nga nalaglag nga mga lugar sang Jerusalem; kay ginpasulhay sang Amay ang iya katawhan, gintubos niya ang Jerusalem.\n\n35 Ginhublasan sang Amay ang iya balaan nga butkon sa mga mata sang tanan nga nasyon; kag ang tanan nga yara sa mga punta sang kalibutan makakita sang kaluwasan sang Amay; kag ang Amay kag ako isa.\n\n36 Kag dayon ipahanabo inang nasulat: Magbugtaw, magbugtaw liwat, isul-ob ang imo kusog, O Sion; isul-ob ang imo matahum nga mga biste, O Jerusalem, ang balaan nga siyudad; kay sugod subong indi na magsulod sa imo ang mga wala natuli kag ang mga mahigko.\n\n37 Itaktak ang yab-ok halin sa imo kaugalingon; magbangon, magpungko, O Jerusalem; palosi ang imo kaugalingon sang mga gapos sa imo liog, O bihag nga anak nga babayi sang Sion.\n\n38 Kay amo ini ang siling sang Ginuo: Ginbaligya ninyo ang inyo kaugalingon nga wala sing bili, kag gawaron kamo nga wala sing kwarta.\n\n39 Sa pagkamatuod, sa pagkamatuod, ginasiling ko sa inyo, nga ang akon katawhan makakilala sang akon ngalan; huo, sa sina nga adlaw mahibal-an nila nga ako amo sia nga nagahambal.\n\n40 Kag nian magasiling sila: Daw ano katahum sa mga bukid ang mga tiil niya nga nagadala sang maayong balita sa ila, nga nagabantala sang paghidaet; kag nagadala sang maayong balita sang kaayohan sa ila, nga nagabantala sang kaluwasan; nga nagasiling sa Sion: Ang imo Dios nagahari!\n\n41 Kag dayon isa ka singgit ang magaguob: Halin kamo, halin kamo, gwa kamo dira, indi magtandog sa sinang mahigko; gwa kamo sa tunga niya; mangin matinlo kamo nga nagadala sang mga gamit sang Ginuo.\n\n42 Kay indi kamo maggwa nga nagadali-dali ukon maglakat nga nagapalagyo; kay ang Ginuo magauna sa inyo, kag ang Dios sang Israel ang mangin sa likod ninyo.\n\n43 Tan-awa, ang akon alagad magapakigbagay sing maalamon; pakataason sia kag pasidunggan kag mangin mataas gid.\n\n44 Pareho nga madamo ang natingala sa imo—ang iya nawong nasamaran sing tuman, labaw pa sangsa bisan sin-o nga tawo, kag ang iya dagway labaw pa sangsa mga anak sang katawhan—\n\n45 Gani pagawiskan niya ang madamo nga nasyon; ang mga hari magakipot sang ila mga baba tungod sa iya, kay inang mga wala nasugid sa ila makita nila; kag inang mga wala nila mabatii ila binag-binagon.\n\n46 Sa pagkamatuod, sa pagkamatuod, ginasiling ko sa inyo, ining tanan nga butang pat-od gid nga matabo pareho sang ginsugo sa akon sang Amay. Dayon ining kasugtanan nga ginpakighisugot sang Amay sa iya katawhan matuman; kag dayon ang Jerusalem pagapuy-an liwat sang akon katawhan, kag ini mangin duta nga ila palanublion.\n\n", "3-ne 21": "[center][font_size=26]Kapitulo 21[/font_size][/center]\n\n[i]Ang Israel pagatiponon sa paggwa sang Libro ni Mormon—Ang mga Gentil igapahamtang bilang hilway nga katawhan sa Amerika—Pagaluwason sila kon magpati sila kag magtuman; kon indi, pagasikwayon sila kag laglagon—Ang Israel magatukod sang Bag-ong Jerusalem, kag ang nadula nga mga tribo magabalik. Mga A.D. 34.[/i]\n\n1 Kag sa pagkamatuod ginasiling ko sa inyo, ginahatagan ko kamo sing tanda, agud mahibal-an ninyo ang tion kon san-o ining mga butang malapit na nga mahanabo—nga akon tiponon, halin sa ila madugay na nga paglinapta, ang akon katawhan, O panimalay ni Israel, kag ipahamtang liwat sa ila ang akon Sion;\n\n2 Kag tan-awa, amo ini ang butang nga akon ihatag sa inyo bilang tanda—kay sa pagkamatuod ginasiling ko sa inyo nga kon ining mga butang nga ginapahayag ko sa inyo, kag inang akon mismo ipahayag sa inyo pagkatapos sini, kag paagi sa gahum sang Balaan nga Espiritu nga ihatag sa inyo sang Amay, mapahibalo sa mga Gentil agud mahibal-an nila ang parte sining katawhan nga nagkalabilin sang panimalay ni Jacob, kag parte sining akon katawhan nga palaptahon nila;\n\n3 Sa pagkamatuod, sa pagkamatuod, ginasiling ko sa inyo, kon ining mga butang mapahibalo sa ila sang Amay, kag magagwa halin sa Amay, halin sa ila padulong sa inyo;\n\n4 Kay kinaalam sa Amay nga mapahamtang sila sa sining kadutaan, kag mapaluntad bilang hilway nga katawhan paagi sa gahum sang Amay, nga ining mga butang magagwa halin sa ila padulong sa nagkalabilin sang inyo kaliwatan, agud ang kasugtanan sang Amay mahimo matuman nga iya ginpakighisugot upod sa iya katawhan, O panimalay ni Israel;\n\n5 Karon, kon ining mga buluhaton kag ang mga buluhaton nga pagahikoton sa inyo pagkatapos sini magagwa halin sa mga Gentil padulong sa inyo kaliwatan nga magausmod sa pagkawala’y pagtuo tungod sang kalainan;\n\n6 Kag sa nasiling na pagbuot sang Amay nga magagwa ini halin sa mga Gentil, agud mapakita niya ang iya gahum sa mga Gentil, para sa sini nga katuyoan nga ang mga Gentil, kon indi sila magpatig-a sang ila mga tagipusuon, nga mahimo sila maghinulsol kag magpalapit sa akon kag mabunyagan sa akon ngalan kag makahibalo sang matuod nga mga bahin sang akon doktrina, agud nga maisip sila sa akon katawhan, O panimalay ni Israel;\n\n7 Kag kon matabo ining mga butang nga ang inyo kaliwatan magsugod nga makahibalo sining mga butang—mangin tanda ini sa ila agud mahibal-an nila nga ang buluhaton sang Amay nagsugod na tuhoy sa pagkatuman sang kasugtanan nga iya ginhimo sa katawhan nga iya sang panimalay ni Israel.\n\n8 Kag kon mag-abot ina nga adlaw, matabo ini, nga ang mga hari magakipot sang ila mga baba; kay inang mga wala nasugid sa ila makita nila; kag inang mga wala nila mabatii ila binag-binagon.\n\n9 Kay sa sina nga adlaw, tungod sa akon ang Amay magahikot sing isa ka buluhaton, nga mangin dako kag dalayawon nga buluhaton sa tunga nila; kag mangin may yara sa ila nga indi magpati sini, bisan pa nga ang isa ka tawo magpahayag sini sa ila.\n\n10 Apang tan-awa, ang kabuhi sang akon alagad mangin sa akon kamot; gani indi nila sia pagsakiton, bisan pa nga masamad sia tungod sa ila. Apang paayohon ko sia, kay ipakita ko sa ila nga ang akon kaalam labaw sangsa katuso sang yawa.\n\n11 Gani matabo ini, nga ang bisan sin-o nga indi magpati sa akon mga pulong, ako nga si Jesucristo, nga isugo sang Amay nga iya dal-on sa mga Gentil, kag hatagan sia sing gahum nga dal-on niya ang mga ini sa mga Gentil, (pagahimuon ini bisan pareho sa ginsiling ni Moises) pagasikwayon sila halin sa akon katawhan sang kasugtanan.\n\n12 Kag ang akon katawhan nga nagkalabilin ni Jacob magasimpon sa mga Gentil, huo, sa tunga nila pareho sing isa ka leon sa mga kasapatan sang lasang, pareho sing isa ka bataon nga leon sa mga panong sang mga carnero, nga, kon makalusot sia magatasak kag magagusnit sa mga tinipik, kag wala sing bisan sin-o nga makaluwas.\n\n13 Ang ila kamot pagaalsahon batok sa ila mga kaaway, kag ang tanan nila nga mga kaaway magakalamatay.\n\n14 Huo, kalisud sa mga Gentil luwas lang nga maghinulsol sila; kay matabo ini sa sina nga adlaw, siling sang Amay, nga pamatyon ko ang inyo mga kabayo halin sa tunga ninyo, kag panggub-on ko ang inyo mga karwahe;\n\n15 Kag wasakon ko ang mga siyudad sang inyo kadutaan, kag rumpagon ang tanan ninyo nga mga pamakod;\n\n16 Kag dulaon ko ang mga pagpanghiwit sa inyo kadutaan, kag mangin wala na kamo sang mga manugpakot pa;\n\n17 Ang inyo mga imahen nga tinigban akon man wasakon, kag ang inyo ginpatindog nga mga imahen halin sa tunga ninyo, kag indi na kamo magsimba pa sa mga binuhat sang inyo mga kamot;\n\n18 Kag panggabuton ko ang inyo mga kakahuyan halin sa tunga ninyo; kag amo man panggub-on ko ang inyo mga siyudad.\n\n19 Kag matabo ini, nga ang tanan nga pagbinutig, kag mga pagpatalang, kag mga paghinisaay, kag mga pag-ilinaway, kag mga butig nga pagkapari, kag mga pagkamakihilawason, pagadulaon na.\n\n20 Kay matabo ini, siling sang Amay, nga sa sina nga adlaw ang bisan sin-o nga indi maghinulsol kag magpalapit sa akon Hinigugma nga Anak, sila pagasikwayon ko halin sa akon katawhan, O panimalay ni Israel;\n\n21 Kag pagahikoton ko ang pagtimalus kag kaakig sa ila, bisan pareho sa mga pagano, sa sahi nga wala pa nila maagyan.\n\n22 Apang kon magahinulsol sila kag mamati sa akon mga pulong, kag indi magpatig-a sang ila mga tagipusuon, ipahamtang ko ang akon simbahan sa ila, kag magasulod sila sa kasugtanan kag maisip sa sining nagkalabilin ni Jacob, nga sa ila ginhatag ko ining kadutaan bilang ila palanublion;\n\n23 Kag buligan nila ang akon katawhan, ang nagkalabilin ni Jacob, kag amo man ang tanan sang panimalay ni Israel nga magaabot agud makatukod sila sing isa ka siyudad nga pagatawgon nga Bag-ong Jerusalem.\n\n24 Kag dayon buligan nila ang akon katawhan agud nga matipon sila, nga mga naglinapta sa bug-os nga ibabaw sang kadutaan, pasulod sa Bag-ong Jerusalem.\n\n25 Kag dayon ang kagamhanan sang langit magapanaog sa ila; kag ako man mangin sa tunga nila.\n\n26 Kag dayon ang buluhaton sang Amay magasugod sa sina nga adlaw, bisan sa tion nga ining ebanghelyo iwali sa nagkalabilin sining katawhan. Sa pagkamatuod ginasiling ko sa inyo, sa sina nga adlaw ang buluhaton sang Amay magasugod sa tanan nga naglinapta sang akon katawhan, huo, bisan ang mga tribo nga nadula, nga gindala sang Amay pagwa sa Jerusalem.\n\n27 Huo, magasugod ang buluhaton sa tanan nga naglinapta sang akon katawhan, nga ang Amay amo ang magahanda sang alagyan nga sa sini makapalapit sila sa akon, agud nga makapanawag sila sa Amay sa akon ngalan.\n\n28 Huo, kag dayon ang buluhaton magasugod upod ang Amay sa tanan nga nasyon sa paghanda sang alagyan nga sa sini ang iya katawhan mahimo matipon pauli sa duta nga ila palanublion.\n\n29 Kag magagwa sila halin sa tanan nga nasyon; kag indi sila maggwa nga nagadali-dali, ukon maglakat nga nagapalagyo, kay magauna ako sa ila, siling sang Amay, kag ako mangin sa likod nila.\n\n", "3-ne 22": "[center][font_size=26]Kapitulo 22[/font_size][/center]\n\n[i]Sa katapusan nga mga adlaw, ang Sion kag ang iya mga estaka ipahamtang, kag ang Israel pagatiponon sa kaluoy kag gugma—Magamadinalag-on sila—Ikomparar ang Isaias 54. Mga A.D. 34.[/i]\n\n1 Kag dayon matabo inang nasulat: Magkanta, O baw-as, ikaw nga wala nakaanak; magsugod sa pagkanta, kag magsinggit sing mabaskog, ikaw nga wala pagsakiti sa pag-anak; kay madamo pa ang mga anak sang baw-as sangsa mga anak sang kinasal nga asawa, siling sang Ginuo.\n\n2 Palapara ang lugar sang imo tolda, kag ipahitad sa ila ang mga kurtina sang imo mga ilistaran; indi pagpunggi, palabaa ang imo mga banting kag palig-ona ang imo mga palpal;\n\n3 Kay magaawas ka sa tuo kag sa wala, kag ang imo kaliwatan magapanubli sang ginapanag-iyahan sadto sang mga Gentil kag puy-an ang mga siyudad nga binayaan.\n\n4 Indi mahadlok, kay indi ka mahuya; kag indi ka man pagpakanubuon, kay indi ka pagpakahuy-an; kay malipatan mo ang kahuluy-an sang imo pagkalamharon, kag indi na madumduman ang kahuy-anan sang imo pagkalamharon, kag indi mo na madumduman pa ang kahuy-anan sang imo pagkabalo.\n\n5 Kay ang imo tagtuga, ang imo bana, ang Ginuo sang mga Kasoldadohan amo ang iya ngalan; kag ang imo Manunubos, ang Balaan sang Israel—tawgon sia nga Dios sang bug-os nga duta.\n\n6 Kay ang Ginuo nagtawag sa imo pareho sing isa ka babayi nga binayaan kag nagakalisud sa espiritu, kag asawa nga lamharon, sang binayaan ka, siling sang imo Dios.\n\n7 Sa malip-ot nga tion ginbayaan ko ikaw, apang sa dalagko nga mga kaluoy tiponon ko ikaw.\n\n8 Sa diutay nga kaakig gintago ko sing makadali ang akon nawong sa imo, apang sa wala’y katubtuban nga kaayo magakaluoy ako sa imo, siling sang Ginuo nga imo Manunubos.\n\n9 Kay ini, daw sa panahon sang mga tubig ni Noe sa akon, kay pareho nga nagpromisa ako nga ang mga tubig ni Noe indi na magtabon sang bilog nga duta, sa amo man nagpromisa ako nga indi na ako maakig sa imo.\n\n10 Kay ang mga kabukiran magataliwan kag ang mga bungyod magahalin, apang ang akon kaayo indi magbiya sa imo, kag indi man pagdulaon ang kasugtanan sang akon paghidaet, siling sang Ginuo nga may kaluoy sa imo.\n\n11 O ikaw nga ginpaantos, nga ginbati-bati sang unos, kag wala napaumpawan! Tan-awa, ipahamtang ko ang imo mga bato nga may matahum nga mga kolor, kag ang imo pundasyon ladlaran ko sang mga safiro.\n\n12 Kag himuon ko nga mga rubi ang imo mga talamwaan, kag mga karbungko ang imo mga ganhaan, kag ang tanan mo nga mga dulonan malahalon nga mga bato.\n\n13 Kag ang tanan mo nga anak pagatudloan sang Ginuo; kag mangin dako ang paghidaet sang imo mga anak.\n\n14 Sa pagkamatarong lig-onon ka; mangin malayo ka sa pagpigos kay indi ka mahadlok, kag sa kahadlok kay indi ini magpalapit sa imo.\n\n15 Tan-awa, pat-od gid nga magatipon sila batok sa imo nga wala ang akon pagpasugot; kon sin-o man ang magtipon batok sa imo mapierde para sa imo kaayohan.\n\n16 Tan-awa, gintuga ko ang panday sang salsalon nga nagadabok sang mga baga sa kalayo, kag nagahimo sang galamiton para sa iya ulobrahon; kag gintuga ko man ang manughalit agud maglaglag.\n\n17 Wala sing armas nga ginhimo batok sa imo ang magmadinalag-on; kag ang tagsa ka dila nga magapasipala batok sa imo sa paghusga pagakondenahon mo. Amo ini ang panublion sang mga alagad sang Ginuo, kag ang ila pagkamatarong naghalin sa akon, siling sang Ginuo.\n\n", "3-ne 23": "[center][font_size=26]Kapitulo 23[/font_size][/center]\n\n[i]Ginsakdag ni Jesus ang mga pulong ni Isaias—Ginsugo Niya ang katawhan nga usisaon ang mga propeta—Ang mga pulong ni Samuel nga Lamanhon parte sa Pagkabanhaw gindugang sa ila mga kasulatan. Mga A.D. 34.[/i]\n\n1 Kag karon, tan-awa, ginasiling ko sa inyo, nga dapat ninyo usisaon ining mga butang. Huo, isa ka kasugoan ang ginahatag ko sa inyo nga usisaon ninyo sing matutum ining mga butang; kay gamhanan ang mga pulong ni Isaias.\n\n2 Kay wala’y duhaduha nga naghambal sia tuhoy sa tanan nga butang parte sa akon katawhan nga iya sang panimalay ni Israel; gani kinahanglanon gid nga maghambal man sia sa mga Gentil.\n\n3 Kag ang tanan nga butang nga iya ginhambal natabo na kag matabo pa, bisan suno sa mga pulong nga iya ginhambal.\n\n4 Gani pamatii ang akon mga pulong; isulat ang mga butang nga akon ginhambal sa inyo; kag suno sa tion kag sa kabubut-on sang Amay ipahayag ang mga ini sa mga Gentil.\n\n5 Kag kon sin-o man ang magpamati sa akon mga pulong kag maghinulsol kag mabunyagan, ang amo man maluwas. Usisaa ang mga propeta, kay madamo dira ang nagapamatuod parte sining mga butang.\n\n6 Kag karon natabo ini nga sang nahambal ni Jesus ining mga pulong nagsiling sia liwat sa ila, pagkatapos nga mapaathag niya ang tanan nga balaan nga mga kasulatan nga ila nabaton, nagsiling sia sa ila: Tan-awa, ang iban pa nga balaan nga mga kasulatan luyag ko nga isulat ninyo, nga wala pa ninyo nasulat.\n\n7 Kag natabo ini nga nagsiling sia kay Nefi: Dal-a diri ang kasulatan nga inyo ginsulat.\n\n8 Kag sang nadala ni Nefi ang mga kasulatan, kag nahumlad ang mga ini sa iya atubang, gintan-aw niya ang mga ini kag nagsiling:\n\n9 Sa pagkamatuod, ginasiling ko sa inyo, ginsugo ko ang akon alagad nga si Samuel, ang Lamanhon, nga magpamatuod sia sa sining katawhan, nga sa adlaw nga himayaon sang Amay ang iya ngalan sa akon nga may madamo nga santos nga magabangon halin sa mga minatay, kag magapakita sa madamo, kag magaalagad sa ila. Kag nagsiling sia sa ila: Indi bala amo sini?\n\n10 Kag ang iya mga disipulo nagsabat sa iya kag nagsiling: Huo, Ginuo, si Samuel nagpropesiya suno sa imo mga pulong, kag natuman ini tanan.\n\n11 Kag si Jesus nagsiling sa ila: Paano bala nga wala ninyo nasulat ini nga butang, nga madamo nga santos ang nagbangon kag nagpakita sa madamo kag nag-alagad sa ila?\n\n12 Kag natabo ini nga nadumduman ni Nefi nga wala nasulat ini nga butang.\n\n13 Kag natabo ini nga nagsugo si Jesus nga isulat ini; gani ginsulat ini suno sa iya ginsugo.\n\n14 Kag karon natabo ini nga sang napaathag ni Jesus ang tanan nga balaan nga mga kasulatan sa kabilogan, nga ila nasulat, ginsugo niya sila nga itudlo nila ang mga butang nga iya ginpaathag sa ila.\n\n", "3-ne 24": "[center][font_size=26]Kapitulo 24[/font_size][/center]\n\n[i]Ang mensahero sang Ginuo magahanda sang alagyan para sa Ika-duha nga Pagkari—Si Cristo magapungko sa paghukom—Ang Israel ginsugo nga magbayad sang mga ika-pulo kag mga halad—Isa ka libro sang handumanan ginatipigan—Ikomparar ang Malaquias 3. Mga A.D. 34.[/i]\n\n1 Kag natabo ini nga ginsugo niya sila nga isulat nila ang mga pulong nga ginhatag sang Amay kay Malaquias, nga iya ipahayag sa ila. Kag natabo ini nga pagkatapos nga nasulat ang mga ini ginpaathag niya ang mga ini. Kag amo ini ang mga pulong nga ginpahayag niya sa ila nga nagasiling: Amo ini ang ginsiling sang Amay kay Malaquias—Tan-awa, ipadala ko ang akon mensahero, kag ihanda niya ang akon alagyan, kag ang Ginuo nga inyo ginapangita magakari sing hinali sa iya templo, bisan ang mensahero sang kasugtanan, nga inyo ginakahamut-an; tan-awa, magakari sia, siling sang Ginuo sang mga Kasoldadohan.\n\n2 Apang sin-o bala ang makabatas sang adlaw sang iya pagkari, kag sin-o bala ang makatindog kon magpakita sia? Kay pareho sia sang kalayo sang manugtunaw, kag pareho sang habon sang manuglaba.\n\n3 Kag magapungko sia bilang manugtunaw kag manugpaputli sang pilak; kag pagaputlion niya ang mga anak ni Levi, kag tinloan sila pareho sang bulawan kag pilak agud makahalad sila sa Ginuo sang halad sa pagkamatarong.\n\n4 Dayon ang halad sang Juda kag Jerusalem mangin makahamuot sa Ginuo pareho sang dumaan nga panahon, kag pareho sang mga tinuig sadto.\n\n5 Kag magapalapit ako sa inyo sa paghukom; kag mangin isa ako ka maabtik nga saksi batok sa mga manughiwit, kag batok sa mga makilahion, kag batok sa mga manuglapas sang panumpa, kag batok sinang mga nagapigos sang trabahador sa iya mga sweldo, sang balo nga babayi kag sang ilo, kag sa mga nagawahig sang mga pangayaw, kag wala nahadlok sa akon, siling sang Ginuo sang mga Kasoldadohan.\n\n6 Kay ako ang Ginuo, wala ako nagaliwat; gani kamo nga mga anak ni Jacob wala naupos.\n\n7 Bisan halin pa sang mga adlaw sang inyo mga amay nagpalayo na kamo sa akon mga ordinansa, kag wala nagsunod sa mga ini. Balik kamo sa akon kag magabalik ako sa inyo, siling sang Ginuo sang mga Kasoldadohan. Apang nagasiling kamo: Sa diin bala kami mabalik?\n\n8 Magapangawat bala ang tawo sa Dios? Apang ginkawatan ninyo ako. Apang nagasiling kamo: Sa diin bala kami nagapangawat sa imo? Sa mga ika-pulo kag mga halad.\n\n9 Ginasumpa kamo sing isa ka sumpa kay ginkawatan ninyo ako, bisan ining bilog nga nasyon.\n\n10 Dal-a ninyo ang bug-os nga mga ika-pulo sa balay-talagoan, agud may kalan-on sa akon balay; kag tilawi ako karon sa sini, siling sang Ginuo sang mga Kasoldadohan, kon indi ko pagbuksan sa inyo ang mga bintana sang langit, kag ibubo sa inyo ang pagpakamaayo nga mangin wala na sing lugar nga sarang masudlan sini.\n\n11 Kag sawayon ko ang manuglamon tungod sa inyo, kag indi niya paghalitan ang mga bunga sang inyo duta; kag indi man mahulog ang bunga sang inyo ubas nga wala pa ang tion sa mga kapatagan, siling sang Ginuo sang mga Kasoldadohan.\n\n12 Kag ang tanan nga nasyon magatawag sa inyo nga bulahan kay mangin isa kamo ka duta nga makalilipay, siling sang Ginuo sang mga Kasoldadohan.\n\n13 Ang inyo mga pulong nangin matigdas batok sa akon, siling sang Ginuo. Apang nagasiling kamo: Ano bala ang ginhambal namon batok sa imo?\n\n14 Nagsiling kamo: Wala sing kapuslanan ang mag-alagad sa Dios, kag ano bala ang pulos nga ginasunod naton ang iya mga ordinansa kag naggawi kita sing masinulub-on sa atubang sang Ginuo sang mga Kasoldadohan?\n\n15 Kag karon ginatawag naton nga malipayon ang bugalon; huo, sila nga nagabuhat sang kalainan ginapauswag; huo, sila nga nagasulay sa Dios ginahilway pa gani.\n\n16 Dayon sila nga nagakahadlok sa Ginuo naghinambalanay sing masami sa isa kag isa, kag ang Ginuo nagdungog kag nagpamati; kag isa ka libro sang handumanan ang ginsulat sa iya atubang para sa ila nga nagakahadlok sa Ginuo, kag nagadumdum sa iya ngalan.\n\n17 Kag mangin akon sila, siling sang Ginuo sang mga Kasoldadohan, sa sina nga adlaw kon maghimo ako sang akon mga hiyas; kag kaluoyan ko sila pareho sang tawo nga nagakaluoy sa iya kaugalingon nga anak nga nagaalagad sa iya.\n\n18 Dayon magabalik kamo kag mahibaloan ang kinalain sang matarong sa malain, ang kinalain sa iya nga nagaalagad sa Dios kag sa iya nga wala nagaalagad sa iya.\n\n", "3-ne 25": "[center][font_size=26]Kapitulo 25[/font_size][/center]\n\n[i]Sa Ika-duha nga Pagkari, ang mga bugalon kag mga malain masunog pareho sang ginaraban—Si Elias magabalik antes sinang dako kag makahaladlok nga adlaw—Ikomparar ang Malaquias 4. Mga A.D. 34.[/i]\n\n1 Kay tan-awa, ang adlaw magaabot nga magadabadaba pareho sang hurno; kag ang tanan nga bugalon, huo, kag ang tanan nga nagahimo sang malain, mangin ginaraban; kag ang adlaw nga magaabot ang magasunog sa ila, siling sang Ginuo sang mga Kasoldadohan, nga indi sila pagbinlan sang gamot man ukon sanga.\n\n2 Apang sa inyo nga nahadlok sa akon ngalan, ang Anak sang Pagkamatarong magabangon nga may pag-ayo sa iya mga pakpak; kag magagwa kamo kag magadako pareho sang mga tinday sa toril.\n\n3 Kag tasakon ninyo ang mga malain; kay mangin abo sila sa idalom sang mga dapa-dapa sang inyo mga tiil sa adlaw nga himuon ko ini, siling sang Ginuo sang mga Kasoldadohan.\n\n4 Dumduma ninyo ang layi ni Moises, ang akon alagad, nga ginsugo ko sa iya sa Horeb para sa bug-os nga Israel, lakip ang mga pagsulundan kag mga paghukom.\n\n5 Tan-awa, ipadala ko sa inyo si Elias nga propeta antes mag-abot ang dako kag makahaladlok nga adlaw sang Ginuo;\n\n6 Kag lisuon niya ang tagipusuon sang mga amay sa mga anak, kag ang tagipusuon sang mga anak sa ila mga amay, kay basi maabot ako kag sakiton ang duta sang sumpa.\n\n", "3-ne 26": "[center][font_size=26]Kapitulo 26[/font_size][/center]\n\n[i]Ginpaathag ni Jesus ang tanan nga butang halin sa ginsuguran tubtob sa katapusan—Mga lapsag kag mga kabataan nagmitlang sang dalayawon nga mga butang nga indi masulat—Sila nga mga yara sa Simbahan ni Cristo nagtingob sang ila mga pagkabutang agud gamiton sang tanan. Mga A.D. 34.[/i]\n\n1 Kag karon natabo ini nga sang nasugid ni Jesus ining mga butang ginpaathag niya ini sa kadam-an; kag ginpaathag niya ang tanan nga butang sa ila, pareho nga dalagko kag magagmay.\n\n2 Kag nagsiling sia: Ining balaan nga mga kasulatan, nga wala sa inyo, ang Amay nagsugo nga ihatag ko sa inyo; kay kinaalam sa iya nga ihatag ang mga ini sa palaabuton nga mga henerasyon.\n\n3 Kag ginpaathag niya ang tanan nga butang, bisan halin sa ginsuguran tubtob sa tion nga magakari sia sa iya himaya—huo, bisan ang tanan nga butang nga magaabot sa ibabaw sang duta, bisan tubtob nga ang mga elemento matunaw sa tuman nga init, kag ang duta magalokot sing tingob pareho sang linokot nga papel, kag ang kalangitan kag ang duta magataliwan;\n\n4 Kag bisan tubtob sa dako kag katapusan nga adlaw, kon san-o ang tanan nga katawhan, kag tanan nga kaliwat, kag tanan nga nasyon kag mga lengguahe magatindog sa atubang sang Dios, agud hukman sang ila mga binuhatan, kon ang mga ini maayo ukon ang mga ini malain—\n\n5 Kon ang mga ini maayo, sa pagkabanhaw sa kabuhi nga wala’y katubtuban; kag kon ang mga ini malain, sa pagkabanhaw sa silot; nga magkatumbas, ang isa sa isa ka bahin kag ang isa sa pihak nga bahin, suno sa kaluoy, kag sa hustisya, kag sa pagkabalaan nga yara kay Cristo, nga yara na antes pa nagsugod ang kalibutan.\n\n6 Kag karon indi sarang masulat sa sining libro ang bisan ika-isa ka gatos nga bahin sang mga butang nga matuod gid nga ginpanudlo ni Jesus sa katawhan;\n\n7 Apang tan-awa ang mga lamina ni Nefi nagaunod sang laban nga bahin sang mga butang nga iya ginpanudlo sa katawhan.\n\n8 Kag ining mga butang akon ginsulat, nga mas diutay nga bahin sang mga butang nga iya ginpanudlo sa katawhan; kag ginsulat ko ang mga ini sa tinutuyo nga madala liwat ang mga ini sa sining katawhan, halin sa mga Gentil, suno sa mga pulong nga ginhambal ni Jesus.\n\n9 Kag sa tion nga mabaton na nila ini, nga kinahanglan gid nila anay nga mabaton, agud tilawan ang ila pagtuo, kag kon matuod nga magapati sila sa sining mga butang gani ang mas dalagko nga mga butang ipakita sa ila.\n\n10 Kag kon indi sila magpati sa sining mga butang, gani ang mas dalagko nga mga butang idumili sa ila padulong sa pagkondenar sa ila.\n\n11 Tan-awa, nagahana na ako kuntani nga isulat ang mga ini, ang tanan nga nakurit sa mga lamina ni Nefi, apang ang Ginuo nagdumili sini nga nagasiling: Tilawan ko ang pagtuo sang akon katawhan.\n\n12 Gani ako, si Mormon, nagasulat sang mga butang nga ginsugo sa akon sang Ginuo. Kag karon ako, si Mormon, nagatapos sang akon mga ginapanghambal, kag magapadayon sa pagsulat sang mga butang nga ginsugo sa akon.\n\n13 Gani, luyag ko nga tamdon ninyo nga ang Ginuo matuod gid nga nagpanudlo sa katawhan, sa sulod sang tatlo ka adlaw; kag pagkatapos sina masami sia nagapakita sang iya kaugalingon sa ila, kag masami nagasipad-sipad sang tinapay, kag ginapakamaayo ini, kag ginahatag ini sa ila.\n\n14 Kag natabo ini nga nagpanudlo sia kag nag-alagad sa mga kabataan sang nasambit nga kadam-an, kag ginlugakan niya ang ila mga dila, kag nagpamulong sila sa ila mga amay sang dako kag dalayawon nga mga butang, nga labaw pa sangsa iya na ginpahayag sa mga katawhan; kag ginlugakan niya ang ila mga dila agud makahambal sila.\n\n15 Kag natabo ini nga pagkatapos nga nakakayab na sia sa langit—sa ika-duha nga tion nga napakita niya ang iya kaugalingon sa ila, kag nakakadto sa Amay, pagkatapos nga napaayo ang tanan nila nga masakiton, kag ang ila mga piang, kag nabuksan ang mga mata sang ila mga bulag kag nakuhaan sing supon ang mga dulunggan sang mga bungol, kag bisan pa nahimo ang tanan nga sari sang pagpangbulong sa ila, kag napabangon ang isa ka tawo halin sa mga minatay, kag napakita ang iya gahum sa ila, kag nakakayab sa Amay—\n\n16 Tan-awa, natabo ini sa pagkabuwas nga ang kadam-an nagtililipon sang ila mga kaugalingon, kag pareho nila nga nakita kag nabatian ining mga kabataan; huo, bisan ang mga lapsag nagtikab sang ila mga baba kag nagmitlang sang dalayawon nga mga butang; kag ang mga butang nga ila ginmitlang ginadumili sa bisan sin-o nga tawo nga isulat ini.\n\n17 Kag natabo ini nga ang mga disipulo nga ginpili ni Jesus nagsugod halin sa sina nga tion sa pagpangbunyag kag sa pagpanudlo sa tanan nga nagpalapit sa ila; kag ang tanan nga nabunyagan sa ngalan ni Jesus napuno sang Balaan nga Espiritu.\n\n18 Kag madamo sa ila ang nakakita kag nakabati sang di-mamitlang nga mga butang nga wala ginatugot nga isulat.\n\n19 Kag nagpanudlo sila, kag nag-alagad sa isa kag isa; kag gintingob nila ang tanan nga butang agud gamiton sang tanan, nga ang tagsa ka tawo nagapakigbagay sing matarong, sa isa kag isa.\n\n20 Kag natabo ini nga ginhimo nila ang tanan nga butang pareho sang ginsugo ni Jesus sa ila.\n\n21 Kag sila nga mga nabunyagan sa ngalan ni Jesus gintawag nga simbahan ni Cristo.\n\n", "3-ne 27": "[center][font_size=26]Kapitulo 27[/font_size][/center]\n\n[i]Ginsugo sila ni Jesus nga tawgon ang Simbahan sa Iya ngalan—Ang Iya misyon kag halad sang pagbayad-sala amo ang nagabug-os sang Iya ebanghelyo—Ang mga tawo ginasugo nga maghinulsol kag magpabunyag agud nga mapakabalaan sila paagi sa Balaan nga Espiritu—Dapat sila nga mangin pareho kay Jesus. Mga A.D. 34–35.[/i]\n\n1 Kag natabo ini nga samtang ang mga disipulo ni Jesus nagapanglakaton kag nagawali sang mga butang nga ila pareho nga nabatian kag nakita, kag nagapangbunyag sa ngalan ni Jesus, natabo ini nga ang mga disipulo nagtililipon kag nagkaisa sa hugot nga pagpangamuyo kag pagpuasa.\n\n2 Kag si Jesus nagpakita liwat sang iya kaugalingon sa ila kay nagapangamuyo sila sa Amay sa iya ngalan; kag si Jesus nag-abot kag nagtindog sa tunga nila, kag nagsiling sa ila: Ano bala ang inyo luyag nga ihatag ko sa inyo?\n\n3 Kag nagsiling sila sa iya: Ginuo, luyag namon nga sugiran mo kami sang ngalan nga itawag namon sa sini nga simbahan; kay may mga pagbinaisay sa tunga sang katawhan parte sini nga bagay.\n\n4 Kag ang Ginuo nagsiling sa ila: Sa pagkamatuod, sa pagkamatuod, ginasiling ko sa inyo, ngaa bala magkinumod ang katawhan kag magbinaisay tungod sini nga butang?\n\n5 Wala bala sila nakabasa sang balaan nga mga kasulatan nga nagasiling nga kinahanglan gid nga dal-on ninyo ang ngalan ni Cristo nga amo ang akon ngalan? Kay paagi sa sini nga ngalan pagatawgon kamo sa katapusan nga adlaw;\n\n6 Kag kon sin-o man ang nagadala sa iya kaugalingon sang akon ngalan, kag magapadayon tubtob sa katapusan, ang amo man maluwas sa katapusan nga adlaw.\n\n7 Gani, ang bisan ano nga inyo himuon, himuon ninyo ini sa akon ngalan; gani tawgon ninyo ang simbahan sa akon ngalan; kag magapanawag kamo sa Amay sa akon ngalan agud pakamaayohon niya ang simbahan tungod sa akon.\n\n8 Kag paano ini nga mangin akon simbahan luwas lang nga pagatawgon ini sa akon ngalan? Kay kon ang simbahan ginatawag sa ngalan ni Moises gani simbahan ini ni Moises; kag kon ginatawag ini sa ngalan sing isa ka tawo gani simbahan ini sing isa ka tawo; apang kon ginatawag ini sa akon ngalan gani akon ini simbahan kon napasad ang mga ini sa akon ebanghelyo.\n\n9 Sa pagkamatuod ginasiling ko sa inyo, nga napasad kamo sa akon ebanghelyo; gani pagatawgon ninyo ang bisan ano nga butang nga inyo tawgon sa akon ngalan; gani kon nagapanawag kamo sa Amay, para sa simbahan, kon ini sa akon ngalan pamatian kamo sang Amay;\n\n10 Kag kon ang simbahan napasad sa akon ebanghelyo gani ipakita sang Amay ang iya kaugalingon nga mga buhat sa sini.\n\n11 Apang kon wala ini napasad sa akon ebanghelyo, kag napasad sa mga buhat sang tawo, ukon sa mga buhat sang yawa, sa pagkamatuod ginasiling ko sa inyo, may kalipay sila sa ila mga buhat sa malip-ot nga panahon, kag dugay-dugay magaabot ang katapusan, kag sikwayon sila kag idap-ong sa kalayo, nga halin didto indi na makabalik pa.\n\n12 Kay ang ila mga binuhatan nagasunod sa ila kay tungod ini sa ila mga binuhatan nga ginsikway sila; gani dumduma ang mga butang nga ginsugid ko sa inyo.\n\n13 Tan-awa ginhatag ko sa inyo ang akon ebanghelyo, kag amo ini ang ebanghelyo nga ginhatag ko sa inyo—nga nagkari ako sa kalibutan agud tumanon ang kabubut-on sang akon Amay tungod ginpadala ako sang akon Amay.\n\n14 Kag ginpadala ako sang akon Amay agud ilansang ako sa krus; kag pagkatapos nga nalansang ako sa krus, agud madala ko ang tanan nga tawo palapit sa akon, agud pareho nga ginbayaw ako sang mga tawo sa amo man nga ang mga tawo pagabayawon sang Amay, agud magtindog sa akon atubang, agud hukman ang ila mga binuhatan, kon ang mga ini maayo ukon ang mga ini malain—\n\n15 Kag sa amo nga kabangdanan ako ginlansang sa krus; gani, paagi sa gahum sang Amay dal-on ko ang tanan nga tawo palapit sa akon agud mahukman sila suno sa ila mga binuhatan.\n\n16 Kag matabo ini nga kon sin-o man ang maghinulsol kag mabunyagan sa akon ngalan pagapun-on; kag kon magpadayon sia tubtob sa katapusan, tan-awa, kabigon ko sia nga wala’y sala sa atubang sang akon Amay sa sina nga adlaw kon magtindog ako agud hukman ang kalibutan.\n\n17 Kag sia nga indi magpadayon tubtob sa katapusan, sia ang amo man nga pagasikwayon kag idap-ong sa kalayo, nga halin didto indi na sila makabalik pa, tungod sang hustisya sang Amay.\n\n18 Kag amo ini ang pulong nga iya ginhatag sa mga mga anak sang katawhan. Kag sa sini nga kabangdanan ginatuman niya ang mga pulong nga iya ginhatag, kag wala sia nagabutig, kundi ginatuman ang tanan niya nga pulong.\n\n19 Kag wala sing mahigko nga butang nga makasulod sa iya ginharian; gani wala sing bisan ano nga makasulod sa iya palahuwayan luwas lang sa inang mga nakapanghugas sang ila mga biste sa akon dugo, tungod sang ila pagtuo, kag sang paghinulsol sang tanan nila nga sala, kag sang ila katampad tubtob sa katapusan.\n\n20 Karon ini ang kasugoan: Maghinulsol, tanan kamo nga yara sa mga punta sang kalibutan, kag magpalapit sa akon kag magpabunyag sa akon ngalan, agud mapakabalaan kamo paagi sa pagbaton sang Balaan nga Espiritu, agud makatindog kamo nga wala’y mantsa sa akon atubang sa katapusan nga adlaw.\n\n21 Sa pagkamatuod, sa pagkamatuod, ginasiling ko sa inyo, amo ini ang akon ebanghelyo; kag nakahibalo kamo sang mga butang nga kinahanglan gid ninyo nga himuon sa akon simbahan; kay ang mga buhat nga nakita ninyo nga ginahimo ko, ina amo man ang himuon ninyo; kay inang nakita ninyo nga ginahimo ko, bisan ina man ang himuon ninyo;\n\n22 Gani, kon himuon ninyo ining mga butang bulahan kamo kay pagabayawon kamo sa katapusan nga adlaw.\n\n23 Isulat ang mga butang nga inyo nakita kag nabatian luwas lang sinang mga ginadilian.\n\n24 Isulat ang mga buluhaton sining katawhan sa palaabuton, bisan pareho sang mga nasulat na parte sinang mga mga nahimo na sang nagligad.\n\n25 Kay tan-awa, halin sa mga libro nga nasulat na, kag mga pagasulaton pa, ining katawhan pagahukman, kay paagi sa mga ini ang ila mga binuhatan mahibal-an sang mga tawo.\n\n26 Kag tan-awa, ang tanan nga butang ginapasulat sang Amay; gani halin sa mga libro nga pagasulaton ang kalibutan pagahukman.\n\n27 Kag nakahibalo kamo nga mangin mga hukom kamo sining katawhan suno sa paghukom nga ihatag ko sa inyo nga mangin makatarongan. Gani, ano nga klase sang mga tawo kamo mangin dapat? Sa pagkamatuod ginasiling ko sa inyo, bisan pareho sa akon.\n\n28 Kag karon makadto ako sa Amay. Kag sa pagkamatuod ginasiling ko sa inyo, kon ano man ang inyo pangayuon sa Amay sa akon ngalan ihatag ini sa inyo.\n\n29 Gani, magpangayo, kag magabaton kamo; magpanuktok, kag pagabuksan ini sa inyo; kay sia nga nagapangayo, magabaton; kag sa iya nga nagapanuktok, pagabuksan ini.\n\n30 Kag karon, tan-awa, dako ang akon kalipay, bisan pa tubtob sa pagkalubos, tungod sa inyo, kag pati man sining henerasyon; huo, kag bisan ang Amay nagakasadya, kag pati man ang tanan nga balaan nga mga anghel, tungod sa inyo kag sa sining henerasyon; kay wala sing isa sa ila nga nadula.\n\n31 Tan-awa, luyag ko nga mahangpan ninyo; kay ang buot ko silingon sila nga buhi subong sa sining henerasyon; kag wala sing isa sa ila nga nadula; kag sa ila nalubos ang akon kalipay.\n\n32 Apang tan-awa, nagakasubo ako tungod sang ika-apat nga henerasyon halin sa sining henerasyon, kay ginadala sila sa pagkabihag niya nga bisan pareho sa anak sang kalaglagan; kay ibaligya nila ako kabaylo sang pilak kag bulawan, kag sa sinang maut-ot sang mga sipit kag sa sinang mabungkal kag makawat sang mga makawat. Kag sa sina nga adlaw pagabisitahan ko sila, bisan sa pagbalik sang ila mga binuhatan sa ila kaugalingon nga mga ulo.\n\n33 Kag natabo ini nga sang nakatapos si Jesus sining mga ginpanudlo nagsiling sia sa iya mga disipulo: Magsulod kamo sa mapiot nga ganhaan; kay mapiot ang ganhaan, kag makitid ang dalan nga nagapadulong sa kabuhi, kag diutay lang ang mga nakatultol sini; apang masangkad ang ganhaan, kag malapad ang dalan nga nagapadulong sa kamatayon, kag madamo ang mga nagaagi diri, tubtob nga mag-abot ang gab-i, nga kon san-o wala na sing tawo nga makapangabudlay.\n\n", "3-ne 28": "[center][font_size=26]Kapitulo 28[/font_size][/center]\n\n[i]Siyam sa dose ka disipulo ang naghandum kag ginpromisahan sang palanublion sa ginharian ni Cristo kon mapatay sila—Ang tatlo ka Nefinhon naghandum kag ginhatagan sing gahum batok sa kamatayon agud makapabilin sa duta tubtob nga si Jesus magkari liwat—Ginbag-o ang ila dagway kag nakakita sang mga butang nga wala ginatugot nga imitlang, kag nagaalagad sila subong sa mga tawo. Mga A.D. 34–35.[/i]\n\n1 Kag natabo ini sang nasiling ni Jesus ining mga pulong, naghambal sia sa iya mga disipulo, sing isa-isa, nga nagasiling sa ila: Ano bala ang inyo luyag halin sa akon pagkatapos nga didto na ako sa Amay?\n\n2 Kag tanan sila naghambal luwas lang sang tatlo nga nagasiling: Luyag namon nga pagkatapos nga magkabuhi kami tubtob sa pangidaron sang tawo, nga ang amon pag-alagad, nga sa sini mo kami gintawag, mahimo nga matapos na, agud makakadto na kami gilayon sa imo sa imo ginharian.\n\n3 Kag nagsiling sia sa ila: Bulahan kamo tungod naghandum kamo sining butang halin sa akon; gani, pagkatapos nga maglab-ot kamo sa edad nga sitenta’y dos ka tuig magakadto kamo sa akon sa akon ginharian; kag upod sa akon makakita kamo sang kapahuwayan.\n\n4 Kag sang nakahambal sia sa ila, nagliso sia sa tatlo, kag nagsiling sa ila: Ano bala ang inyo luyag nga himuon ko sa inyo kon didto na ako sa Amay?\n\n5 Kag nagkasubo sila sa ila mga tagipusuon kay wala sila nangisog sa paghambal sa iya sang butang nga ila ginahandum.\n\n6 Kag nagsiling sia sa ila: Tan-awa, nakahibalo ako sang inyo mga panghunahuna, kag naghandum kamo sang butang nga si Juan, ang akon pinalangga, nga kaupod nakon sa akon pag-alagad, antes nga ginlansang ako sa krus sang mga Judio, naghandum halin sa akon.\n\n7 Gani, labaw kamo nga bulahan, kay indi gid kamo makatilaw sang kamatayon; kundi nga magakabuhi kamo sa pagtan-aw sang tanan nga kahimoan sang Amay sa mga anak sang katawhan, bisan tubtob nga ang tanan nga butang matuman suno sa kabubut-on sang Amay, kon magkari ako sa akon himaya upod ang mga kagamhanan sang langit.\n\n8 Kag indi gid kamo mag-antos sang mga kasakit sang kamatayon; kundi nga kon magkari ako sa akon himaya magabaylo kamo sa isa lang ka pisok halin sa pagkamay-kamatayon padulong sa pagkawala’y kamatayon; kag dayon pakamaayohon kamo sa ginharian sang akon Amay.\n\n9 Kag sa liwat, indi kamo makabatyag sang kasakit samtang nagapuyo kamo sa unod, kag indi man sang kasubo luwas lang nga ini tungod sang mga sala sang kalibutan; kag ini tanan pagahimuon ko tungod sang butang nga inyo ginahandum halin sa akon, kay naghandum kamo nga magdala sang mga kalag sang mga tawo sa akon, samtang ang kalibutan nagapadayon.\n\n10 Kag sa sini nga kabangdanan makaangkon kamo sang kabug-osan sang kalipay; kag magapungko kamo sa ginharian sang akon Amay; huo, ang inyo kalipay malubos, bisan pareho nga ang Amay naghatag sa akon sang kabug-osan sang kalipay; kag mangin pareho kamo sa akon, kag ako mangin pareho sa Amay; kag ang Amay kag ako isa;\n\n11 Kag ang Balaan nga Espiritu nagapamatuod parte sa Amay kag sa akon; kag ang Amay nagahatag sang Balaan nga Espiritu sa mga anak sang katawhan tungod sa akon.\n\n12 Kag natabo ini nga sang nahambal ni Jesus ining mga pulong, gintandog niya ang tagsa-tagsa sa ila paagi sa iya tudlo luwas lang sa tatlo nga magapabilin, kag dayon naglakat sia.\n\n13 Kag tan-awa, ang kalangitan nabuksan, kag ginsabnit sila pa-langit, kag nakakita kag nakabati sang di-mamitlang nga mga butang.\n\n14 Kag gindumilian sila nga imitlang nila; kag wala man sila paghatagi sing gahum nga mamitlang nila ang mga butang nga ila nakita kag nabatian;\n\n15 Kag kon yara sila sa lawas ukon wala sa lawas, indi nila mapat-od; kay para sa ila ini daw pagbalhin sang dagway nila, nga nag-ilis sila halin sa sining lawas nga unod padulong sa kahimtangan nga wala’y kamatayon, agud makakita sila sang mga butang sang Dios.\n\n16 Apang natabo ini nga nagpanudlo sila liwat sa ibabaw sang duta; ugaling wala sila nagpanugid parte sa mga butang nga ila nabatian kag nakita tungod sang kasugoan nga ginhatag sa ila sa langit.\n\n17 Kag karon, kon sila man may kamatayon ukon wala’y kamatayon, halin sa adlaw sang ila pagbalhin sang dagway, wala ako nakahibalo;\n\n18 Apang ini lamang ang akon nahibal-an, suno sa kasulatan nga ginhatag—naglakat sila sa ibabaw sang kadutaan, kag nag-alagad sa tanan nga katawhan, nga ginapabuylog sa simbahan ang tanan nga magpati sa ila pagpangwali; nga ginabunyagan sila, kag ang tanan nga nabunyagan nagbaton sang Balaan nga Espiritu.\n\n19 Kag ginhunong sila sa bilanggoan sinang indi mga miyembro sang simbahan. Kag ang mga bilanggoan indi makapugong sa ila kay nagkalapihak ang mga ini.\n\n20 Kag ginpanghulog sila sa idalom sang duta; apang ginsakit nila ang duta paagi sa pulong sang Dios, sa bagay nga paagi sa iya gahum nakaluwas sila halin sa kaidadalman sang duta; kag gani indi sila makakutkot sang mga buho nga makapugong sa ila.\n\n21 Kag katatlo ka beses sila nga ginpangdap-ong sa hurno kag wala sila nasamaran.\n\n22 Kag kaduha sila nga ginsulod sa lungib sang mabangis nga mga sapat; kag tan-awa nakighampang sila sa mga sapat pareho sing isa ka bata sa nagasuso nga carnero, kag wala nasamaran.\n\n23 Kag natabo ini nga naglibot sila sa tanan nga katawhan ni Nefi, kag nagwali sang ebanghelyo ni Cristo sa tanan nga katawhan sa ibabaw sang kadutaan; kag nahaylo sila sa Ginuo, kag nagbuylog sa simbahan ni Cristo, kag gani ang katawhan sina nga henerasyon ginpakamaayo, suno sa ginsiling ni Jesus.\n\n24 Kag karon ako, si Mormon, magauntat sing makadali sa paghambal parte sining mga butang.\n\n25 Tan-awa, nagahana na kuntani ako nga isulat ang mga ngalan sinang mga indi gid makatilaw sang kamatayon, apang gindumilian sang Ginuo; gani wala ko pag-isulat ang mga ini kay ginatago sila halin sa kalibutan.\n\n26 Apang tan-awa, nakita ko sila, kag nakaalagad sila sa akon.\n\n27 Kag tan-awa mangin yara sila sa mga Gentil, kag ang mga Gentil indi makakilala sa ila.\n\n28 Mangin yara man sila sa mga Judio, kag ang mga Judio indi makakilala sa ila.\n\n29 Kag matabo ini nga kon makita sang Ginuo nga nagakaigo suno sa iya kinaalam nga mag-alagad sila sa tanan nga naglinapta nga mga tribo sang Israel, kag sa tanan nga nasyon, mga kaliwat, mga lengguahe kag katawhan, kag magdala halin sa mga ini padulong kay Jesus sang madamo nga kalag, agud ang ila handum matuman, kag tungod man sang makakumbinse nga gahum sang Dios nga yara sa ila.\n\n30 Kag pareho sila sang mga anghel sang Dios, kag kon magpangamuyo sila sa Amay sa ngalan ni Jesus mapakita nila ang ila mga kaugalingon sa bisan sin-o nga tawo nga nagakaigo para sa ila.\n\n31 Gani, dalagko kag dalayawon nga mga buluhaton ang pagahimuon nila antes sang dako kag magaabot nga adlaw kon san-o ang tanan nga katawhan pat-od gid nga magatindog sa atubang sang hukom-lingkuranan ni Cristo;\n\n32 Huo, bisan sa mga Gentil may isa ka dako kag dalayawon nga buluhaton nga pagahimuon nila antes sinang adlaw sang paghukom.\n\n33 Kag kon may yara kamo sang tanan nga balaan nga mga kasulatan nga nagahatag sang kasaysayan sang tanan nga dalayawon nga mga buluhaton ni Cristo, mahibal-an ninyo, suno sa mga pulong ni Cristo, nga ining mga butang pat-od gid nga maabot.\n\n34 Kag kalisud sa iya nga indi mamati sa mga pulong ni Jesus, kag sa ila man nga iya ginpili kag ginpadala sa ila; kay kon sin-o man ang indi magbaton sang mga pulong ni Jesus kag sang mga pulong sinang iya mga ginpadala wala nagabaton sa iya; kag gani indi niya sila pagbatonon sa katapusan nga adlaw;\n\n35 Kag mangin mas maayo pa para sa ila kon wala sila nabun-ag. Kay nagahunahuna bala kamo nga makalikaw kamo sa hustisya sing isa ka nasaklaw nga Dios nga ginlapakan sang mga tiil sang mga tawo agud paagi sa sini magaabot ang kaluwasan?\n\n36 Kag karon tan-awa, samtang nagahambal ako parte sang mga ginpili sang Ginuo, huo, bisan ang tatlo nga ginsabnit paibabaw sa kalangitan, nga wala ko mahibal-i kon bala natinloan sila halin sa pagkamay-kamatayon padulong sa pagkawala’y kamatayon—\n\n37 Apang tan-awa, sugod sang nagsulat ako, nakapamangkot ako sa Ginuo, kag ginpakita niya sa akon nga kinahanglan nga may himuon gid nga pagbag-o sa ila mga lawas, kay kon indi, kinahanglan nga matilawan gid nila ang kamatayon;\n\n38 Gani, agud indi nila matilawan ang kamatayon may pagbag-o nga ginhimo sa ila mga lawas agud indi sila mag-antos sang kasakit ukon kasubo luwas lang nga tungod sang mga sala sang kalibutan.\n\n39 Karon ining pagbag-o indi mangin pareho sa sinang matabo sa katapusan nga adlaw; kundi may pagbag-o nga ginhimo sa ila, sa bagay nga si Satanas mangin wala sing gahum sa ila, agud nga indi niya sila masulay; kag ginpakabalaan sila sa unod, amo nga mga balaan sila, kag ang mga gahum sang duta indi makapugong sa ila.\n\n40 Kag sa sini nga kahimtangan magapabilin sila tubtob sa adlaw sang paghukom ni Cristo; kag sa sina nga adlaw magabaton sila sing mas dako nga pagbag-o, kag pagabatonon sa ginharian sang Amay agud indi na maggwa pa, kundi nga magapuyo upod sa Dios sing wala’y katapusan sa mga langit.\n\n", "3-ne 29": "[center][font_size=26]Kapitulo 29[/font_size][/center]\n\n[i]Ang paggwa sang Libro ni Mormon isa ka tanda nga ang Ginuo nagsugod na sa pagtipon sang Israel kag pagtuman sang Iya mga kasugtanan—Inang mga magasikway sang Iya mga rebelasyon kag mga dulot sa ulihing mga adlaw pagasumpaon. Mga A.D. 34–35.[/i]\n\n1 Kag karon tan-awa, ginasiling ko sa inyo nga kon makita sang Ginuo nga nagakaigo, suno sa iya kinaalam, nga ining mga pahayag magaabot sa mga Gentil suno sa iya pulong, dayon mahibal-an ninyo nga ang kasugtanan nga ginhimo sang Amay sa mga anak sang Israel, parte sa ila pagpanumbalik sa mga kadutaan nga ila palanublion, nagasugod na nga matuman.\n\n2 Kag mahibal-an ninyo nga ang mga pulong sang Ginuo, nga ginpahayag sang balaan nga mga propeta, matuman na tanan; kag indi kamo dapat magsiling nga ang Ginuo nagapadugay-dugay sang iya pagkari sa mga anak sang Israel.\n\n3 Kag indi kamo dapat maghunahuna sa inyo mga tagipusuon nga ang mga pulong nga ginpanghambal wala’y kapuslanan, kay tan-awa, ang Ginuo magadumdum sang iya kasugtanan nga ginhimo niya sa iya katawhan nga iya sang panimalay ni Israel.\n\n4 Kag sa tion nga makita ninyo ining mga pahayag nga nagakatabo sa inyo, dayon indi ninyo dapat nga tamayon pa ang mga kahimoan sang Ginuo, kay ang espada sang iya hustisya yara sa iya tuo nga kamot; kag tan-awa, sa sina nga adlaw, kon tamayon ninyo ang iya mga kahimoan ipahanabo niya nga pagalambuton kamo sini sa indi madugay.\n\n5 Kalisud sa iya nga nagatamay sa mga kahimoan sang Ginuo; huo, kalisud sa iya nga magapanghiwala sa Cristo kag sa iya mga binuhatan!\n\n6 Huo, kalisud sa iya nga magapanghiwala sang mga rebelasyon sang Ginuo, kag magasiling nga ang Ginuo wala na nagahikot paagi sa rebelasyon, ukon paagi sa propesiya, ukon paagi sa mga dulot, ukon paagi sa paghambal sa nagkalain-lain nga mga lengguahe, ukon paagi sa mga pagpaayo, ukon paagi sa gahum sang Balaan nga Espiritu!\n\n7 Huo, kalisud sa iya nga magasiling sa sina nga adlaw, agud makaangkon sing manggad, nga wala sang milagro nga mahimo paagi kay Jesucristo; kay sia nga nagabuhat sini mangin pareho sa anak sang kalaglagan, nga para sa iya wala sang kaluoy, suno sa pulong ni Cristo!\n\n8 Huo, indi na kamo dapat pa nga magpanagutsot, ukon magtamay, ukon magyaguta sa mga Judio, ukon sin-o man sang nagkalabilin sang panimalay ni Israel; kay tan-awa, ang Ginuo nagadumdum sang iya kasugtanan sa ila, kag himuon niya sa ila ang suno sa iya ginpanumpa.\n\n9 Gani indi ninyo dapat paghunahunaon nga maliso ninyo ang tuo nga kamot sang Ginuo sa wala agud indi sia makahikot sang paghukom sa pagtuman sang kasugtanan nga iya ginhimo sa panimalay ni Israel.\n\n", "3-ne 30": "[center][font_size=26]Kapitulo 30[/font_size][/center]\n\n[i]Ang mga Gentil sa ulihing mga adlaw ginasugo nga maghinulsol, magpalapit kay Cristo, kag maisip upod sa panimalay ni Israel. Mga A.D. 34–35.[/i]\n\n1 Dungga ninyo, O mga Gentil, kag pamatii ang mga pulong ni Jesucristo, ang Anak sang buhi nga Dios, nga ginsugo niya sa akon nga ihambal ko parte sa inyo, kay, tan-awa ginsugo niya ako nga magsulat ako nga nagasiling:\n\n2 Magtalikod, tanan kamo nga mga Gentil, halin sa inyo malain nga mga gawi; kag maghinulsol sang inyo malain nga mga kahimoan, sang inyo mga pagbinutig kag mga pagpatalang, kag sang inyo mga pagkamakihilawason, kag sang inyo sekreto nga mga kangil-aran, kag sa inyo pagsimba sa mga dios-dios, kag sang inyo mga pagpamatay, kag sang inyo mga butig nga pagkapari, kag sang inyo mga paghinisaay, kag sang inyo mga pag-ilinaway, kag halin sa tanan ninyo nga kalainan kag mga kangil-aran, kag magpalapit sa akon, kag magpabunyag sa akon ngalan, agud makabaton kamo sang kapatawaran sang inyo nga sala, kag mapuno sang Balaan nga Espiritu, agud maisip kamo upod sa akon katawhan nga iya sang panimalay ni Israel.\n\n", "4-ne 1": "[center][font_size=26]Ika-apat nga Nefi[/font_size][/center]\n\n[center][font_size=26]Ang Libro ni Nefi Nga Anak ni Nefi—Isa sang mga Disipulo ni Jesucristo[/font_size][/center]\n\nIsa ka kasaysayan sang katawhan ni Nefi, suno sa iya kasulatan.\n\n[center][font_size=26]Kapitulo 1[/font_size][/center]\n\n[i]Ang mga Nefinhon kag ang mga Lamanhon nahaylo tanan sa Ginuo—Gintingob nila ang ila mga pagkabutang agud gamiton sang tanan, naghikot sang mga milagro, kag nag-uswag sa duta—Pagkaligad sang duha ka siglo, nagtuhaw ang mga pagbinahin-bahin, mga kalainan, di-matuod nga mga simbahan, kag mga paghingabotay—Pagkaligad sang tatlo ka gatos ka tuig, ang mga Nefinhon kag ang mga Lamanhon pareho nga nangin malain—Gintago ni Amaron ang sagrado nga mga kasulatan. Mga A.D. 35–321.[/i]\n\n1 Kag natabo ini nga nagligad ang ika-treinta’y kwatro nga tuig, kag amo man ang ika-treinta’y singko, kag tan-awa ang mga disipulo ni Jesus nagtukod sing isa ka simbahan ni Cristo sa tanan nga kadutaan sa palibot. Kag ang tanan nga nagpalapit sa ila, kag matuod gid nga naghinulsol sang ila mga sala ginbunyagan sa ngalan ni Jesus; kag nagbaton man sila sang Balaan nga Espiritu.\n\n2 Kag natabo ini sa ika-treinta’y sais nga tuig, ang katawhan nahaylo tanan sa Ginuo sa tanan nga ibabaw sang kadutaan, pareho nga mga Nefinhon kag mga Lamanhon, kag wala sing mga pag-ilinaway kag mga pagbinaisay sa tunga nila, kag ang tagsa ka tawo nakigbagay sing matarong sa isa kag isa.\n\n3 Kag gintingob nila ang tanan nila nga pagkabutang agud gamiton sang tanan; gani wala sing manggaranon kag imol, ulipon kag hilway, kundi tanan sila ginhimo nga hilway, kag umalambit sang dulot nga langitnon.\n\n4 Kag natabo ini nga nagligad man ang ika-treinta’y siyete nga tuig, kag nagpadayon gihapon nga may paghidaet sa kadutaan.\n\n5 Kag may dalagko kag dalayawon nga mga buhat nga ginhikot ang mga disipulo ni Jesus, sa bagay nga ginpaayo nila ang mga masakiton, kag ginbuhi ang mga patay, kag ginpahanabo nga makalakat ang mga lupog, kag ang mga bulag nga makabaton sang ila panulok, kag ang mga bungol nga makabati; kag ang tanan nga sari sang mga milagro ginhimo nila sa mga anak sang katawhan; kag wala sila naghikot sang mga milagro luwas lang nga ini sa ngalan ni Jesus.\n\n6 Kag nagligad ang ika-treinta’y otso nga tuig, kag amo man ang ika-treinta’y nuebe, kag ang ika-kwarenta’y uno, kag ang ika-kwarenta’y dos, huo, bisan tubtob sa kwarenta’y nuebe ka tuig ang nagligad, kag amo man ang ika-singkwenta’y uno, kag ang ika-singkwenta’y dos; huo, kag bisan tubtob sa singkwenta’y nuebe ka tuig ang nagligad.\n\n7 Kag ang Ginuo nagpauswag sa ila sing tuman sa kadutaan; huo, sa bagay nga nagtukod sila liwat sang mga siyudad kon sa diin may mga siyudad sadto anay nga nagkalasunog.\n\n8 Huo, bisan inang dako nga siyudad sang Zarahemla ginpahanabo nila nga matukod liwat.\n\n9 Apang may madamo nga siyudad nga nalugdang, kag ang mga tubig nagsaka sa lugar sang mga ini; gani ining mga siyudad indi na mapanumbalik.\n\n10 Kag karon, tan-awa, natabo ini nga ang katawhan ni Nefi nagbakod, kag nagdamo sing tuman kadasig, kag nangin tuman kaanyag kag makalilipay nga katawhan.\n\n11 Kag nagpangasawa sila, kag ginpapamana, kag ginpakamaayo suno sa kadamuon sang mga promisa nga ginhimo sang Ginuo sa ila.\n\n12 Kag wala na sila maggawi pa suno sa mga pagpanghikot kag mga ordinansa sang layi ni Moises; kundi naggawi sila suno sa mga kasugoan nga nabaton nila halin sa Ginuo nga ila Dios, nga nagapadayon sa pagpuasa kag pagpangamuyo, kag sa pagtipon nga magkaupod pirme sa pagpangamuyo kag sa pagpamati sang pulong sang Ginuo.\n\n13 Kag natabo ini nga wala sing pagbinaisay sa tunga sang tanan nga katawhan sa bug-os nga kadutaan; kundi may dalagko nga mga milagro nga ginhikot sa mga disipulo ni Jesus.\n\n14 Kag natabo ini nga nagligad ang ika-sitenta’y uno nga tuig, kag amo man ang ika-sitenta’y dos nga tuig, huo, sa malip-ot nga pulong, tubtob sa ika-sitenta’y nuebe nga tuig ang nagligad; huo, bisan isa ka gatos nga tuig ang nagligad, kag ang mga disipulo ni Jesus, nga iya ginpili, nagtaliwan na tanan pakadto sa paraiso sang Dios, luwas lang sang tatlo nga magapabilin; kag may iban pa nga mga disipulo nga gin-ordinan bulos sa ila; kag madamo man sa sina nga henerasyon ang nagtaliwan na.\n\n15 Kag natabo ini nga wala sing pagbinaisay sa kadutaan tungod sang gugma sang Dios nga nagpuno sa mga tagipusuon sang katawhan.\n\n16 Kag wala sing mga paghinisaay, ukon mga pag-ilinaway, ukon mga kagamo, ukon mga pagkamakihilawason, ukon mga pagbinutig, ukon mga pagpamatay, ukon bisan ano man nga sari sang imoralidad; kag pat-od gid nga wala na sing mas malipayon pa nga katawhan sa tanan nga katawhan nga gintuga sang kamot sang Dios.\n\n17 Wala sing mga tulisan, ukon mga manugpatay-tawo, kag wala man sing mga Lamanhon, ukon ano nga sari sang mga “hon” ukon mga “non”; kundi nagakaisa sila, ang mga anak ni Cristo, kag mga manunubli sang ginharian sang Dios.\n\n18 Kag daw ano kabulahan sa ila! Kay ginpakamaayo sila sang Ginuo sa tanan nila nga ginahimo; huo, bisan ginpakamaayo sila kag ginpauswag tubtob nga nakaligad ang isa ka gatos kag napulo ka tuig; kag nagtaliwan ang una nga henerasyon halin kay Cristo, kag wala sing pagbinaisay sa bug-os nga kadutaan.\n\n19 Kag natabo ini nga si Nefi, sia nga nagsulat sining katapusan nga kasulatan, (kag ginsulat niya ini sa mga lamina ni Nefi) napatay, kag ang iya anak nga si Amos ang nagsulat sini bulos sa iya; kag ginsulat man niya ini sa mga lamina ni Nefi.\n\n20 Kag ginsulat niya ini sa otsenta’y kwatro ka tuig, kag may paghidaet pa gihapon sa kadutaan, luwas lang sa diutay nga bahin sang katawhan nga nagrebelde sa simbahan kag nagdala sa ila kaugalingon sang ngalan nga mga Lamanhon; gani nagsugod nga may mga Lamanhon liwat sa kadutaan.\n\n21 Kag natabo ini nga napatay man si Amos, (kag isa ka gatos kag nobenta’y kwatro na ka tuig halin sa pagkari ni Cristo) kag ang iya anak nga si Amos ang nagsulat sang kasulatan bulos sa iya; kag ginsulat man niya ini sa mga lamina ni Nefi; kag ginsulat man ini sa libro ni Nefi, nga amo ini nga libro.\n\n22 Kag natabo ini nga duha ka gatos ka tuig na ang nagligad; kag ang ika-duha nga henerasyon nagtaliwan na tanan luwas lang sa pila.\n\n23 Kag karon ako, si Mormon, luyag nga mahibal-an ninyo nga nagdamo ang katawhan, sa bagay nga naglapta sila sa bug-os nga ibabaw sang kadutaan, kag nangin tuman sila kamanggaranon tungod sang ila pag-uswag paagi kay Cristo.\n\n24 Kag karon, sa sining ika-duha ka gatos kag isa nga tuig may ara sa ila nga nagsugod nga maalsa sa bugal, pareho abi sang pagsul-ob sang malahalon nga panapton, kag tanan nga sari sang de-kalidad nga mga perlas, kag sang maayo nga mga butang sang kalibutan.\n\n25 Kag sugod sa sina nga tion ang ila mga pagkabutang kag ang ila mga manggad indi na tingob agud gamiton sang tanan.\n\n26 Kag nagsugod sila nga magbinahin-bahin suno sa mga kahimtangan sang pangabuhi; kag nagsugod sila sa pagtukod sang mga simbahan para sa ila mga kaugalingon agud makaangkon sing manggad, kag nagsugod sa pagpanghiwala sang matuod nga simbahan ni Cristo.\n\n27 Kag natabo ini nga sang nakaligad na ang duha ka gatos kag napulo ka tuig may madamo na nga simbahan sa kadutaan; huo, may madamo nga simbahan nga nagasugid nga nakakilala sa Cristo, apang ginpanghiwala nila ang laban nga mga bahin sang iya ebanghelyo, sa bagay nga ginbaton nila ang tanan nga sari sang kalainan, kag ginpanghatag inang sagrado sa iya nga ginadumilian ang paghatag man tungod sang pagkadi-kaangay.\n\n28 Kag ini nga simbahan nagdamo sing tuman tungod sang kalainan, kag tungod sang gahum ni Satanas nga may kapyot sa ila mga tagipusuon.\n\n29 Kag sa liwat, may isa pa ka simbahan nga nagpanghiwala sa Cristo; kag ginhingabot nila ang matuod nga simbahan ni Cristo tungod sang ila pagkamapainubuson kag sang ila pagpati kay Cristo; kag ginakaugtan nila sila tungod sang madamo nga milagro nga nahimo sa ila.\n\n30 Gani naggamit sila sang gahum kag awtoridad batok sa mga disipulo ni Jesus nga nagpabilin upod sa ila, kag ginhunong nila sila sa bilanggoan; apang paagi sa gahum sang pulong sang Dios, nga yara sa ila, ang mga bilanggoan nagkalapihak, kag naggwa sila nga nagahimo sang dalagko nga mga milagro sa ila.\n\n31 Apang, kag sa pihak sining tanan nga milagro, ang katawhan nagpatig-a sang ila mga tagipusuon, kag nagtinguha sa pagpatay sa ila, bisan pareho nga ang mga Judio sa Jerusalem nagtinguha sa pagpatay kay Jesus, suno sa iya pulong.\n\n32 Kag gindap-ong nila sila sa mga hurno sang kalayo, kag naggwa sila nga wala nasamaran.\n\n33 Kag ginhunong man sila sa mga lungib sang mabangis nga mga sapat, kag nakighampang sila sa mabangis nga mga sapat bisan pareho sing isa ka bata upod sa isa ka carnero; kag naggwa sila halin sa ila nga wala nasamaran.\n\n34 Apang, ang katawhan nagpatig-a sang ila mga tagipusuon kay ginpangunahan sila sang madamo nga pari kag di-matuod nga mga propeta sa pagpauswag sang madamo nga simbahan, kag sa paghimo sang tanan nga sari sang kalainan. Kag ginsakit nila ang katawhan ni Jesus; apang ang katawhan ni Jesus wala nagbalus sa ila. Kag gani nag-usmod sila sa pagkawala’y pagtuo kag kalainan, tuig-tuig, bisan tubtob nga nagligad ang duha ka gatos kag treinta ka tuig.\n\n35 Kag karon natabo ini sa sini nga tuig, huo, sa ika-duha ka gatos kag treinta’y uno nga tuig, may dako nga pagbinahin-bahin sa katawhan.\n\n36 Kag natabo ini nga sa sini nga tuig may nagtuhaw nga katawhan nga gintawag nga mga Nefinhon, kag matuod sila nga mga tumuluo kay Cristo; kag sa ila yara ang mga ginatawag sang mga Lamanhon—mga Jacobnon, kag mga Josefnon, kag mga Zoramnon;\n\n37 Gani ang matuod nga mga tumuluo kay Cristo, kag ang matuod nga mga sumilimba ni Cristo, (nga sa ila yara ang tatlo ka disipulo ni Jesus nga magapabilin) gintawag nga mga Nefinhon, kag mga Jacobnon, kag mga Josefnon, kag mga Zoramnon.\n\n38 Kag natabo ini nga sila nga nagsikway sang ebanghelyo gintawag nga mga Lamanhon, kag mga Lemuelnon, kag mga Ismaelnon; kag wala sila nag-usmod sa pagkawala’y pagtuo, kundi hungod sila nga nagsupak sa ebanghelyo ni Cristo; kag gintudloan nila ang ila mga anak nga indi sila magpati, bisan pareho nga ang ila mga amay, halin sa ginsuguran, nag-usmod.\n\n39 Kag ini tungod sang kalainan kag kangil-aran sang ila mga amay, bisan pa sa ginsuguran. Kag gintudloan sila nga magdumot sa mga anak sang Dios, bisan pareho nga ang mga Lamanhon gintudloan nga magdumot sa mga anak ni Nefi halin sa ginsuguran.\n\n40 Kag natabo ini nga nagligad ang duha ka gatos kag kwarenta’y kwatro ka tuig, kag amo ini ang kahimtangan sang katawhan. Kag ang mas malain nga bahin sang katawhan nagbakod, kag nangin tuman ka damo sangsa mga katawhan sang Dios.\n\n41 Kag nagpadayon sila gihapon sa pagpauswag sang mga simbahan para sa ila mga kaugalingon, kag ginpatahum ang mga ini sang tanan nga sari sang malahalon nga mga butang. Kag gani nagligad ang duha ka gatos kag singkwenta ka tuig, kag amo man ang duha ka gatos kag sisenta ka tuig.\n\n42 Kag natabo ini nga ang malain nga bahin sang katawhan nagsugod liwat sa pagpauswag sang sekreto nga mga sinumpaan kag mga padihot ni Gadianton.\n\n43 Kag amo man, ang katawhan nga ginatawag nga katawhan ni Nefi nagsugod nga mangin bugalon sa ila mga tagipusuon, tungod sang ila tuman nga mga manggad, kag nangin matinaas-taason pareho sang ila mga kauturan, ang mga Lamanhon.\n\n44 Kag halin sa sini nga tion ang mga disipulo nagsugod sa pagpangasubo tungod sang mga sala sang kalibutan.\n\n45 Kag natabo ini nga sang nakaligad na ang tatlo ka gatos ka tuig, ang katawhan ni Nefi kag ang mga Lamanhon nangin tuman kalain, ang isa pareho sang isa.\n\n46 Kag natabo ini nga ang mga tulisan ni Gadianton naglapta sa bug-os nga ibabaw sang kadutaan; kag wala sing isa nga matarong luwas lang sa mga disipulo ni Jesus. Kag bulawan kag pilak ginpanipon nila sa kabuganaan, kag nagnegosyo sang tanan nga sari sang negosyo.\n\n47 Kag natabo ini pagkatapos nga nakaligad ang tatlo ka gatos kag lima ka tuig, (kag ang katawhan nagpadayon gihapon sa kalainan) napatay si Amos; kag ang iya utod nga si Amaron amo ang nagsulat sang kasulatan bulos sa iya.\n\n48 Kag natabo ini nga sang nakaligad ang tatlo ka gatos kag beynte ka tuig, si Amaron, kay napilitan sang Balaan nga Espiritu, nagtago sang mga kasulatan nga sagrado—huo, bisan ang tanan nga sagrado nga kasulatan nga ginpasa-pasa sa tanan nga henerasyon, nga mga sagrado—bisan tubtob sa ika-tatlo ka gatos kag beynte nga tuig halin sa pagkari ni Cristo.\n\n49 Kag ginpatago niya ang mga ini sa Ginuo agud ang mga ini maggwa liwat sa nagkalabilin sang panimalay ni Jacob suno sa mga propesiya kag mga promisa sang Ginuo. Kag gani natapos ang kasulatan ni Amaron.\n\n", "morm 1": "[center][font_size=26]Ang Libro ni Mormon[/font_size][/center]\n\n[center][font_size=26]Kapitulo 1[/font_size][/center]\n\n[i]Si Amaron nagpamilinbilin kay Mormon parte sa sagrado nga mga kasulatan—Nagsugod ang giyera sa tunga sang mga Nefinhon kag sang mga Lamanhon—Ang tatlo ka mga Nefinhon ginpanguha—Kalainan, pagkawala’y pagtuo, mga pagpanghiwit, kag pagbabaylan naglapnag. Mga A.D. 321–326.[/i]\n\n1 Kag karon ako, si Mormon, nagahimo sang kasulatan parte sa mga butang nga akon nakita kag nabatian, kag ginatawag ini nga Libro ni Mormon.\n\n2 Kag sang tion nga ginpatago ni Amaron ang mga kasulatan sa Ginuo, ginkadtoan niya ako, (ako nga mga napulo ka tuig ang edad, kag nagsugod ako nga makatuon suno sa paagi sang tinun-an sang akon katawhan) kag si Amaron nagsiling sa akon: Nasayran ko nga isa ikaw ka but-anan nga bata, kag maabtik sa pagpanilag;\n\n3 Gani, kon ikaw manug-beynte kwatro katuig na ang edad luyag ko nga dumdumon mo ang mga butang nga imo napanilagan parte sining katawhan; kag kon yara na ikaw sa amo nga pangidaron magkadto ka sa duta sang Antum, sa isa ka bungyod nga pagatawagon nga Sim; kag didto ginlubong ko para sa Ginuo ang tanan nga sagrado nga mga kinurit parte sining katawhan.\n\n4 Kag tan-awa, kuhaon mo ang mga lamina ni Nefi para sa imo kaugalingon, kag ang nabilin bayaan mo sa lugar kon sa diin nahamtang ang mga ini; kag ikurit mo sa mga lamina ni Nefi ang tanan nga butang nga imo napanilagan parte sining katawhan.\n\n5 Kag karon ako, si Mormon, nga isa ka kaliwat ni Nefi, (kag ang ngalan sang akon amay amo si Mormon) nadumduman ko ang mga butang nga ginsugo sa akon ni Amaron.\n\n6 Kag natabo ini nga ako, nga onse ka tuig ang edad, gindala sang akon amay sa duta pa-sur, bisan pa sa duta sang Zarahemla.\n\n7 Ang bug-os nga ibabaw sang duta napuno sang mga bilding, kag ang katawhan nangin halos pareho kadamo sang balas sa dagat.\n\n8 Kag natabo ini, sa sini nga tuig may nagsugod nga isa ka giyera sa tunga sang mga Nefinhon, nga nalakipan sang mga Nefinhon kag sang mga Jacobnon kag sang mga Josefnon kag sang mga Zoramnon; kag ini nga giyera yara sa tunga sang mga Nefinhon, kag sang mga Lamanhon kag sang mga Lemuelnon kag sang mga Ismaelnon.\n\n9 Karon ang mga Lamanhon kag ang mga Lemuelnon kag ang mga Ismaelnon gintawag nga mga Lamanhon, kag ang duha ka grupo amo ang mga Nefinhon kag mga Lamanhon.\n\n10 Kag natabo ini nga ang giyera nagsugod sa tunga nila sa mga dulonan sang Zarahemla malapit sa mga tubig sang Sidon.\n\n11 Kag natabo ini nga ang mga Nefinhon nagtipon sing madamo kaayo nga lalaki, bisan nga sobra pa sa kadamuon nga treinta ka libo. Kag natabo ini nga nakaagom sila sa sini man nga tuig sang pila ka mga inaway nga sa diin ginpierde sang mga Nefinhon ang mga Lamanhon kag ginpamatay ang madamo sa ila.\n\n12 Kag natabo ini nga gintalikdan sang mga Lamanhon ang ila plano, kag nagluntad ang paghidaet sa kadutaan; kag ang paghidaet nagpabilin sa sulod sang mga apat ka tuig nga wala sing pagpaagay sang dugo.\n\n13 Apang ang kalainan naglapnag sa ibabaw sang bug-os nga kadutaan, sa bagay nga ginpanguha sang Ginuo ang iya hinigugma nga mga disipulo, kag ang buhat sang mga milagro kag sang pagpang-ayo nag-untat tungod sang kalainan sang katawhan.\n\n14 Kag wala na sing mga dulot halin sa Ginuo, kag ang Balaan nga Espiritu indi na nangin kaupod sing bisan sin-o tungod sang ila kalainan kag pagkawala’y pagtuo.\n\n15 Kag ako, nga kinse ka tuig ang edad kag may maligdong nga kaisipan, gani ginbisita ako sang Ginuo, kag nakatilaw kag nakahibalo sang kaayo ni Jesus.\n\n16 Kag nagtinguha ako sa pagwali sa sining katawhan, apang ang akon baba ginpakipot, kag gindumilian ako nga magwali sa ila; kay tan-awa hungod sila nga nagrebelde batok sa ila Dios; kag ang hinigugma nga mga disipulo ginpanguha halin sa kadutaan tungod sang ila kalainan.\n\n17 Apang nagpabilin ako upod sa ila, ugaling gindumilian ako sa pagwali sa ila tungod sang katig-a sang ila mga tagipusuon; kag tungod sang katig-a sang ila mga tagipusuon ang duta ginsumpa bangod sa ila.\n\n18 Kag ining mga tulisan ni Gadianton, nga yara kaupod sa mga Lamanhon, namugad sa kadutaan, sa bagay nga ang mga pumuluyo sini nagsugod sa pagtago sang ila mga manggad sa duta; kag nangin madanlog ang mga ini, tungod ginsumpa sang Ginuo ang kadutaan, nga indi nila mauyatan ang mga ini, ukon mahuptan liwat ang mga ini.\n\n19 Kag natabo ini nga may mga pagpanghiwit, kag mga pagbabaylan, kag mga salamangka; kag ang gahum sing isa nga malain naghikot sa bug-os nga ibabaw sang duta, bisan tubtob sa pagtuman sang tanan nga pulong ni Abinadi, kag amo man ni Samuel ang Lamanhon.\n\n", "morm 2": "[center][font_size=26]Kapitulo 2[/font_size][/center]\n\n[i]Ginpangunahan ni Mormon ang mga kasoldadohan nga Nefinhon—Dugo kag pagpamatay naglapnag sa kadutaan—Ang mga Nefinhon nagpanalambiton kag nagkalisud sang pagpangasubo sang mga ginsilotan—Ang ila adlaw sang grasya nagligad na—Ginkuha ni Mormon ang mga lamina ni Nefi—Nagpadayon ang mga giyera. Mga A.D. 327–350.[/i]\n\n1 Kag natabo ini, sa sinang amo man nga tuig may nagsugod nga giyera liwat sa tunga sang mga Nefinhon kag mga Lamanhon. Kag bisan bataon pa lang ako, dako ang akon lawas; gani ang katawhan ni Nefi nagpili sa akon nga ako ang ila mangin lider, ukon ang lider sang ila mga kasoldadohan.\n\n2 Gani natabo ini nga sa akon ika-disesais nga tuig nagpanguna ako sa kasoldadohan sang mga Nefinhon batok sa mga Lamanhon; gani tatlo ka gatos kag beynte sais na ka tuig ang nagligad.\n\n3 Kag natabo ini nga sa ika-tatlo ka gatos kag beynte siyete nga tuig ang mga Lamanhon nagsalakay sa amon upod ang tuman kadako nga puwersa, sa bagay nga nahadlok sa ila ang akon mga kasoldadohan; gani indi na sila mag-away, kag nagsugod sila sa pag-isol padulong sa mga pungsod sa norte.\n\n4 Kag natabo ini nga nakaabot kami sa siyudad sang Angola, kag gin-agaw namon ang siyudad, kag naghimo sang mga pagpanghanda agud pangapinan ang amon mga kaugalingon batok sa mga Lamanhon. Kag natabo ini nga ginpamakuran namon ang siyudad sa amon bug-os nga ikasarang; apang sa pihak sang tanan namon nga mga pamakod ginsalakay kami sang mga Lamanhon kag gintabog kami pagwa sa siyudad.\n\n5 Kag gintabog man nila kami pagwa sa duta sang David.\n\n6 Kag naglakat kami kag nakaabot sa duta sang Josue nga yara sa mga dulonan sa weste malapit sa baybayon.\n\n7 Kag natabo ini nga gintipon namon sing madasig ang amon katawhan tubtob sa mahimo, agud matipon namon sila sa isa ka grupo.\n\n8 Apang tan-awa, ang duta napuno sang mga tulisan kag sang mga Lamanhon; kag sa pihak sang dako nga kalaglagan nga nagahana nga magtupa sa akon katawhan, wala sila naghinulsol sang ila malain nga mga hinimoan; gani may dugo kag pagpamatay nga naglapnag sa bug-os nga ibabaw sang kadutaan, sa bahin sang mga Nefinhon kag amo man sa bahin sang mga Lamanhon; kag isa yadto ka lubos nga pagrebelde sa bug-os nga ibabaw sang kadutaan.\n\n9 Kag karon, ang mga Lamanhon may isa ka hari, kag ang iya ngalan amo si Aaron; kag nagsalakay sia sa amon upod ang kasoldadohan sang kwarenta’y kwatro ka libo. Kag tan-awa, gin-atubang ko sia upod ang kwarenta’y dos ka libo. Kag natabo ini nga ginpierde ko sia upod sa akon kasoldadohan sa bagay nga nalagyo sia sa akon atubang. Kag tan-awa, nahimo ini tanan, kag tatlo ka gatos kag treinta ka tuig na ang nagligad.\n\n10 Kag natabo ini nga ang mga Nefinhon nagsugod sa paghinulsol sang ila kalainan, kag nagsugod sa pagsinggit bisan suno sa ginpropesiya ni Samuel nga propeta; kay tan-awa wala sing tawo nga makahupot sang iya kaugalingon nga mga pagkabutang tungod sang mga makawat, kag sang mga tulisan, kag sang mga manugpatay-tawo, kag sang pagsalamangka, kag sang pagpanghiwit nga yara sa kadutaan.\n\n11 Gani nagsugod nga may pagkalisud kag pagpanalambiton sa bug-os nga kadutaan tungod sining mga butang, kag ilabi na gid sa katawhan ni Nefi.\n\n12 Kag natabo ini nga sang ako, si Mormon, nakatalupangod sang ila panalambiton kag sang ila pagkalisud kag sang ila pagkasubo sa atubang sang Ginuo, ang akon tagipusuon nagsugod sa pagkasadya sa sulod nakon, kay nakahibalo sang mga kaluoy kag sang pagkamainantuson sang Ginuo, gani nagahunahuna ako nga mangin maluluy-on sia sa ila agud mangin isa sila liwat ka matarong nga katawhan.\n\n13 Apang tan-awa ining kalipay nakon wala’y kapuslanan, kay ang ila pagpangasubo indi sa paghinulsol, tungod sang kaayo sang Dios; kundi ini amo ang pagpangasubo sang mga ginsilotan, tungod ang Ginuo dalayon nga indi magtugot sa ila nga magpangalipay sa sala.\n\n14 Kag wala sila nagdangop kay Jesus nga may masinulub-on nga mga tagipusuon kag mahinulsulon nga mga espiritu, kundi nga ginsumpa nila ang Dios, kag naghandum nga mapatay. Apang naghimakas sila paagi sa espada para sa ila mga kabuhi.\n\n15 Kag natabo ini nga ang akon pagkasubo nagbalik sa akon liwat, kag nakita ko nga ang adlaw sang grasya naglipas sa ila, pareho nga dutan-on kag espirituhanon; kay nakita ko ang linibo sa ila nga nagkalamatay sa hayag nga pagrebelde batok sa ila Dios, kag ginpanumpok pareho sang ipot sa ibabaw sang kadutaan. Kag gani tatlo ka gatos kag kwarenta’y kwatro ka tuig na ang nagligad.\n\n16 Kag natabo ini nga sa ika-tatlo ka gatos kag kwarenta’y singko nga tuig ang mga Nefinhon nagsugod sa pagpalagyo halin sa atubang sang mga Lamanhon; kag ginpanglagas sila tubtob nga nakaabot sila bisan sa duta sang Jason antes sila nahimo nga mapunggan sa ila pag-isol.\n\n17 Kag karon, ang siyudad sang Jason malapit sa duta nga sa diin ginlubong ni Amaron ang mga kasulatan para sa Ginuo agud indi maguba ang mga ini. Kag tan-awa nagkadto ako suno sa pulong ni Amaron, kag ginkuha ang mga lamina ni Nefi, kag naghimo sing isa ka kasulatan suno sa mga pulong ni Amaron.\n\n18 Kag sa mga lamina ni Nefi naghimo ako sang bug-os nga kasaysayan sang tanan nga kalainan kag mga kangil-aran; apang sa sining mga lamina nagpaiway ako sa paghimo sang bug-os nga kasaysayan sang ila kalainan kag mga kangil-aran, kay tan-awa, isa ka dalayon nga talan-awon sang kalainan kag mga kangil-aran ang natampad sa atubang sang akon mga mata sugod sang nagakaigo na ang akon paghangop sang mga paggawi sang tawo.\n\n19 Kag nagakalisud ako tungod sang ila kalainan; kay ang akon tagipusuon napuno sang pagpangasubo tungod sang ila kalainan, sa tanan ko nga adlaw; apang, nakahibalo ako nga pagabayawon ako sa katapusan nga adlaw.\n\n20 Kag natabo ini nga sa sini nga tuig ang katawhan ni Nefi liwat ginpanglagas kag ginpanabog. Kag natabo ini nga gintabog kami tubtob nga nakaabot kami pa-norte sa duta nga ginatawag nga Sem.\n\n21 Kag natabo ini nga ginpamakuran namon ang siyudad sang Sem, kag ginpanipon namon ang amon katawhan tubtob sa mahimo agud nga basi pa lang maluwas namon sila halin sa kalaglagan.\n\n22 Kag natabo ini, sa ika-tatlo ka gatos kag kwarenta’y sais nga tuig nagsugod sila liwat sa pagsalakay sa amon.\n\n23 Kag natabo ini nga naghambal ako sa akon katawhan, kag ginpaisog sila nga may tuman nga kabaskog, nga magtindog sila sing maisog sa atubang sang mga Lamanhon kag mag-away para sa ila mga asawa, kag ila mga anak, kag ila mga balay, kag ila mga puluy-an.\n\n24 Kag ang akon mga pulong nagpukaw sa ila nga medyo magpagsik, sa bagay nga wala sila nagpalagyo halin sa atubang sang mga Lamanhon, kundi nagtindog sing may kaisog batok sa ila.\n\n25 Kag natabo ini nga nakig-away kami nga may kasoldadohan sang treinta ka libo batok sa kasoldadohan sang singkwenta ka libo. Kag natabo ini nga nagtindog kami sa atubang nila nga may lubos nga kalig-on sa bagay nga nagpinalagyo sila halin sa amon atubang.\n\n26 Kag natabo ini nga sang nagpinalagyo sila ginlagas namon sila upod ang amon mga kasoldadohan, kag gin-atubang sila liwat, kag ginpierde sila; apang ang kusog sang Ginuo wala sa amon; huo, ginbayaan kami sa amon kaugalingon nga ang Espiritu sang Ginuo wala nagpabilin sa amon; gani nangin maluya kami pareho sa amon mga kauturan.\n\n27 Kag ang akon tagipusuon nagkasubo tungod sining dako nga kalamidad sang akon katawhan tungod sang ila kalainan kag sang ila mga kangil-aran. Apang tan-awa, nagsulong kami batok sa mga Lamanhon kag sa mga tulisan ni Gadianton tubtob nga nabawi namon liwat ang mga duta nga amon napanubli.\n\n28 Kag ang ika-tatlo ka gatos kag kwarenta’y nuebe nga tuig nagligad na. Kag sa ika-tatlo ka gatos kag singkwenta nga tuig naghimo kami sang kasugtanan upod sa mga Lamanhon kag sa mga tulisan ni Gadianton nga sa diin ginbahin-bahin namon ang mga duta nga amon palanublion.\n\n29 Kag ginhatag sa amon sang mga Lamanhon ang duta pa-norte, huo, bisan tubtob sa makitid nga alagyan nga nagapadulong sa duta pa-sur. Kag ginhatag namon sa mga Lamanhon ang tanan nga duta pa-sur.\n\n", "morm 3": "[center][font_size=26]Kapitulo 3[/font_size][/center]\n\n[i]Si Mormon nagwali sang paghinulsol sa mga Nefinhon—Nag-angkon sila sang dako nga kadalag-an kag naghinambog sa ila kaugalingon nga kusog—Si Mormon nagbalibad sa pagpanguna sa ila, kag ang iya mga pangamuyo para sa ila wala sing pagtuo—Ang Libro ni Mormon nagaagda sa dose ka tribo sang Israel nga magpati sa ebanghelyo. Mga A.D. 360–362.[/i]\n\n1 Kag natabo ini nga ang mga Lamanhon wala na nagsulong liwat pagligad sang napulo pa ka tuig. Kag tan-awa, ginpapangabudlay ko ang akon katawhan, ang mga Nefinhon, sa paghanda sang ila mga kadutaan kag sang ila mga armas batok sa tion sang inaway.\n\n2 Kag natabo ini nga ang Ginuo nagsiling sa akon: Iwali sa sining katawhan—Maghinulsol kamo, kag magkari sa akon, kag magpabunyag, kag pauswagon liwat ang akon simbahan, kag pagakaluoyan kamo.\n\n3 Kag nagwali ako sa sining katawhan, apang wala ini sing kapuslanan; kag wala sila nakahangop nga ang Ginuo amo ang nagluwas sa ila, kag naghatag sa ila sang kahigayunan agud maghinulsol. Kag tan-awa ginpatig-a nila ang ila mga tagipusuon batok sa Ginuo nga ila Dios.\n\n4 Kag natabo ini nga pagkatapos nga nakaligad na ining ika-napulo nga tuig, nga nagahimo, sa kabilogan, sang tatlo ka gatos kag sisenta ka tuig halin sang pagkari ni Cristo, ang hari sang mga Lamanhon nagpadala sing isa ka sulat sa akon nga nagapahibalo sa akon nga nagahanda sila sa pagsulong liwat agud magpakig-away batok sa amon.\n\n5 Kag natabo ini nga ginsugo ko ang akon katawhan nga magtililipon sila sang ila mga kaugalingon sa duta nga Kamingaw, sa isa ka siyudad nga yara sa mga dulonan, malapit sa makitid nga alagyan nga nagapadulong sa duta pa-sur.\n\n6 Kag didto ginpahamtang namon ang amon mga kasoldadohan, agud nga mabalabagan namon ang mga kasoldadohan sang mga Lamanhon, agud indi nila maangkon ang bisan diin man sang amon mga kadutaan; gani nagpamakod kami batok sa ila upod sa tanan namon nga puwersa.\n\n7 Kag natabo ini nga sa ika-tatlo ka gatos kag sisenta’y uno nga tuig ang mga Lamanhon nagdulhog sa siyudad sang Kamingaw agud magpakig-away batok sa amon; kag natabo ini nga sa sina nga tuig ginpierde namon sila, sa bagay nga nagbalik sila liwat sa ila kaugalingon nga mga kadutaan.\n\n8 Kag sa ika-tatlo ka gatos kag sisenta’y dos nga tuig nagdulhog sila liwat agud magpakig-away. Kag ginpierde namon sila liwat, kag nagpamatay sang madamo kaayo sa ila, kag ang ila mga patay ginpanghaboy sa dagat.\n\n9 Kag karon, tungod sining dako nga butang nga nahimo sang akon katawhan, ang mga Nefinhon, nagsugod sila sa paghinambog sa ila kaugalingon nga kusog, kag nagsugod sa pagpanumpa sa atubang sang mga langit nga itimalus nila ang dugo sang ila mga kauturan nga ginpamatay sang ila mga kaaway.\n\n10 Kag nagpanumpa sila sa mga langit, kag amo man sa trono sang Dios, nga magataklad sila agud magpakig-away batok sa ila mga kaaway, kag pamatyon sila tanan halin sa ibabaw sang kadutaan.\n\n11 Kag natabo ini nga ako, si Mormon, lubos nga nagpamalibad halin sa sini nga tion nga mangin komandante kag lider sining katawhan tungod sang ila kalainan kag mga kangil-aran.\n\n12 Tan-awa, ginpangunahan ko sila, sa pihak sang ila kalainan ginpangunahan ko sila sing madamo nga beses sa inaway, kag ginpalangga sila, suno sa gugma sang Dios nga yari sa akon, sa bug-os ko nga tagipusuon; kag ang akon kalag ginbubo sa pangamuyo sa akon Dios sa bilog nga adlaw para sa ila; apang, nangin wala ini sing pagtuo, tungod sang katig-a sang ila mga tagipusuon.\n\n13 Kag sa makatatlo ka beses ginluwas ko sila halin sa mga kamot sang ila mga kaaway, kag wala sila naghinulsol sang ila mga sala.\n\n14 Kag sang nagpanumpa sila sa tanan nga gindumilian sa ila sang aton Ginuo kag Manluluwas nga si Jesucristo, nga magataklad sila sa ila mga kaaway agud magpakig-away, kag itimalus sang ila mga kaugalingon ang dugo sang ila mga kauturan, tan-awa nabatian ko ang tingug sang Ginuo nga nagasiling:\n\n15 Akon ang pagtimalus, kag ako ang magabalus; kag tungod ining katawhan wala naghinulsol pagkatapos nga ginluwas ko sila, tan-awa, pamatyon sila tanan halin sa ibabaw sang duta.\n\n16 Kag natabo ini nga lubos ako nga nagpamalibad sa pagpakig-away batok sa amon mga kaaway; kag ginhimo ko bisan ang suno sa ginsugo sa akon sang Ginuo; kag nagtindog ako bilang tumalan-aw nga magapahayag sa kalibutan sang mga butang nga akon nakita kag nabatian, suno sa mga pagpahayag sang Espiritu nga nagsaksi parte sa mga butang nga magaabot.\n\n17 Gani nagasulat ako sa inyo, mga Gentil, kag amo man sa inyo, panimalay ni Israel, kon san-o ang buluhaton magasugod, nga malapit na lang kamo nga maghanda sa pagbalik sa duta nga inyo palanublion;\n\n18 Huo, tan-awa, nagasulat ako sa tanan nga yara sa mga punta sang kalibutan; huo, sa inyo, dose ka tribo sang Israel, nga pagahukman suno sa inyo mga binuhatan sang dose nga ginpili ni Jesus nga mangin iya mga disipulo sa duta sang Jerusalem.\n\n19 Kag nagasulat man ako sa nagkalabilin sining katawhan nga pagahukman man sang dose nga ginpili ni Jesus sa sini nga kadutaan; kag pagahukman sila sang iban pa nga dose nga ginpili ni Jesus sa duta sang Jerusalem.\n\n20 Kag ining mga butang ginapahayag sa akon sang Espiritu; gani nagasulat ako sa inyo tanan. Kag sa sini nga kabangdanan nagasulat ako sa inyo, agud mahibal-an ninyo nga kinahanglan gid kamo nga magtindog sa atubang sang hukom-lingkuranan ni Cristo, huo, ang tagsa ka tawo nga sakop sang bug-os nga tawhanon nga panimalay ni Adan; kag kinahanglan gid kamo nga magtindog agud hukman sang inyo mga binuhatan, kon ang mga ini maayo ukon malain;\n\n21 Kag amo man agud nga magpati kamo sa ebanghelyo ni Jesucristo, nga mangin yara sa tunga ninyo; kag amo man agud ang mga Judio, ang katawhan sang kasugtanan sang Ginuo, makaangkon sang dugang pa nga saksi magluwas sa iya nga ila nakita kag nabatian, nga si Jesus, nga ila ginpatay, amo gid mismo ang Cristo kag amo gid mismo ang Dios.\n\n22 Kag luyag ko nga makumbinse ko kamo tanan nga yara sa mga punta sang kalibutan nga maghinulsol kag maghanda nga magtindog sa atubang sang hukom-lingkuranan ni Cristo.\n\n", "morm 4": "[center][font_size=26]Kapitulo 4[/font_size][/center]\n\n[i]Ang giyera kag pagpamatay nagpadayon—Ginsilotan sang mga malain ang mga malain—Mas dalagko nga kalainan nagpangibabaw sangsa sadto sa bug-os nga Israel—Mga babayi kag mga kabataan ginhalad sa mga dios-dios—Ang mga Lamanhon nagsugod sa pag-ubos pamatay sang mga Nefinhon sa ila atubang. Mga A.D. 363–375.[/i]\n\n1 Kag karon natabo ini nga sa ika-tatlo ka gatos kag sisenta’y tres nga tuig ang mga Nefinhon nagtaklad upod ang ila mga kasoldadohan agud magpakig-away batok sa mga Lamanhon, sa gwa sang duta nga Kamingaw.\n\n2 Kag natabo ini nga ang mga kasoldadohan sang mga Nefinhon ginpanabog liwat pabalik sa duta sang Kamingaw. Kag samtang ginakapoy pa sila, isa ka bag-o nga kasoldadohan sang mga Lamanhon ang nagsalakay sa ila; kag nangin grabe ang ila inaway, sa bagay nga naagaw sang mga Lamanhon ang pagpanag-iya sang siyudad nga Kamingaw, kag nagpamatay sang madamo sang mga Nefinhon, kag nagdala sang madamo nga bihag.\n\n3 Kag ang nabilin nagpinalagyo kag nagbuylog sa mga pumuluyo sang siyudad nga Teancum. Karon ang siyudad nga Teancum nahamtang sa mga dulonan malapit sa baybayon; kag malapit man ini sa siyudad nga Kamingaw.\n\n4 Kag natabo ini tungod ang mga kasoldadohan sang mga Nefinhon nagtaklad sa pagsalakay sa mga Lamanhon nga nagsugod sila nga mahalitan; kay kon indi tungod sina, ang mga Lamanhon wala kuntani nakaangkon sing gahum sa ila.\n\n5 Apang, tan-awa, ang mga paghukom sang Dios magatupa sa mga malain; kag paagi sa mga malain nga ang mga malain ginasilotan; kay ang mga malain amo ang nagasugyot sang mga tagipusuon sang mga anak sang katawhan tubtob sa pagpaagay sang dugo.\n\n6 Kag natabo ini nga ang mga Lamanhon naghimo sang mga pagpanghanda sa pagsalakay batok sa siyudad nga Teancum.\n\n7 Kag natabo ini, sa ika-tatlo ka gatos kag sisenta’y kwatro nga tuig ang mga Lamanhon nagsalakay batok sa siyudad nga Teancum agud maangkon man nila ang siyudad nga Teancum.\n\n8 Kag natabo ini nga napaisol sila kag ginpanabog pabalik sang mga Nefinhon. Kag sang nakita sang mga Nefinhon nga napanabog nila ang mga Lamanhon naghinambog sila liwat sang ila kaugalingon nga kusog; kag nagsulong sila sa ila kaugalingon nga ikasarang, kag ginbawi liwat ang pagpanag-iya sang siyudad nga Kamingaw.\n\n9 Kag karon ining tanan nga butang nahimo, kag may linibo nga nagkalamatay sa duha ka bahin, sa mga Nefinhon kag sa mga Lamanhon.\n\n10 Kag natabo ini nga ang ika-tatlo ka gatos kag sisenta’y sais nga tuig nagligad na, kag ang mga Lamanhon nagsulong liwat sa mga Nefinhon agud magpakig-away; kag sa gihapon ang mga Nefinhon wala naghinulsol sang kalainan nga ila nahimo, kundi dalayon nga nagpabilin sa ila kalainan.\n\n11 Kag indi masarangan nga ilaragway sang dila, nga isulat sang tawo ang lubos nga paglarawan sang makahaladlok nga talan-awon sang dugo kag pagpamatay nga natabo sa katawhan sang mga Nefinhon kag sang mga Lamanhon; kag ang tagsa ka tagipusuon nagtig-a, amo nga nagkalipay sila sa pagpaagay sang dugo sing dalayon.\n\n12 Kag wala pa gid halin sadto sang amo kadako nga kalainan sa tanan nga anak ni Lehi, ukon bisan sa tanan nga panimalay ni Israel, suno sa mga pulong sang Ginuo, pareho sang yara sa sining katawhan.\n\n13 Kag natabo ini nga naagaw sang mga Lamanhon ang pagpanag-iya sang siyudad nga Kamingaw, kag ini tungod ang ila kadamuon naglabaw sa kadamuon sang mga Nefinhon.\n\n14 Kag naglakat man sila pasulong batok sa siyudad nga Teancum, kag ginpanabog ang mga pumuluyo pagwa sa iya, kag nagdala sang madamo nga bihag nga mga babayi kag kabataan, kag ginpanghalad sila bilang mga sakripisyo sa ila idolo nga mga dios-dios.\n\n15 Kag natabo ini nga sa ika-tatlo ka gatos kag sisenta’y siyete nga tuig, ang mga Nefinhon naakig tungod ginpangsakripisyo sang mga Lamanhon ang ila mga babayi kag mga kabataan, nga nagsalakay sila batok sa mga Lamanhon sa tuman kadako nga kaakig, sa bagay nga ginpierde nila liwat ang mga Lamanhon, kag ginpanabog sila pagwa sa ila mga kadutaan.\n\n16 Kag ang mga Lamanhon wala na nagsalakay liwat batok sa mga Nefinhon tubtob sa ika-tatlo ka gatos kag sitenta’y singko nga tuig.\n\n17 Kag sa sini nga tuig nagsalakay sila batok sa mga Nefinhon upod ang tanan nila nga mga kasoldadohan; kag wala sila naisip tungod sang kadako sang ila kadamuon.\n\n18 Kag halin sa sini nga tion ang mga Nefinhon wala na nakaangkon sing gahum sa mga Lamanhon, kundi nagsugod nga maubos nila pamatay bisan pareho sang tun-og sa atubang sang adlaw.\n\n19 Kag natabo ini nga ang mga Lamanhon nagsalakay batok sa siyudad nga Kamingaw; kag may tuman kagrabe nga inaway nga nagpadayon sa duta nga Kamingaw nga sa diin ginpierde nila ang mga Nefinhon.\n\n20 Kag nagpinalagyo sila liwat halin sa ila atubang, kag nag-abot sila sa siyudad nga Boaz; kag didto nagtindog sila batok sa mga Lamanhon sa tuman nga kaisog, sa bagay nga wala sila napierde sang mga Lamanhon tubtob nga nagsalakay sila liwat sa ika-duha nga tion.\n\n21 Kag sang nagsalakay sila sa ika-duha nga tion, ang mga Nefinhon ginpanabog kag ginpamatay sa tuman kadako nga pagpamatay; ang ila mga babayi kag ang ila mga kabataan ginpangsakripisyo liwat sa mga dios-dios.\n\n22 Kag natabo ini nga ang mga Nefinhon nagpinalagyo liwat halin sa ila atubang, nga ginadala ang tanan nga pumuluyo upod sa ila, sa mga banwa kag mga baryo.\n\n23 Kag karon ako, si Mormon, nga nakakita nga ang mga Lamanhon nagahana na sa paglaglag sang kadutaan, gani nagkadto ako sa bungyod sang Sim, kag ginkuha ang tanan nga kasulatan nga ginpatago ni Amaron sa Ginuo.\n\n", "morm 5": "[center][font_size=26]Kapitulo 5[/font_size][/center]\n\n[i]Ginpangunahan liwat ni Mormon ang mga kasoldadohan nga Nefinhon sa mga madugo nga inaway kag pagpamatay—Ang Libro ni Mormon magagwa sa pagpapati sa bug-os nga Israel nga si Jesus amo ang Cristo—Tungod sang pagkawala’y pagtuo, ang mga Lamanhon magalinapta, kag ang Espiritu magauntat na sa pag-impluwensya sa ila—Mabaton nila ang ebanghelyo halin sa mga Gentil sa ulihing mga adlaw. Mga A.D. 375–384.[/i]\n\n1 Kag natabo ini nga naglakat ako sa tunga sang mga Nefinhon, kag ginbawi ang panumpa nga akon ginhimo nga indi na ako magbulig sa ila; kag ginhatagan nila ako liwat sang awtoridad sa ila mga kasoldadohan, kay nagtulok sila sa akon nga daw ako ang makaluwas sa ila halin sa ila mga pag-antos.\n\n2 Apang tan-awa, nangin wala ako sing paglaum, kay nahibal-an ko ang mga paghukom sang Ginuo nga magatupa sa ila; kay wala sila naghinulsol sang ila mga kalainan, kundi naghimakas para sa ila mga kabuhi nga wala nagapanawag sa sinang Persona nga nagtuga sa ila.\n\n3 Kag natabo ini nga ang mga Lamanhon nagsalakay batok sa amon samtang nagapalagyo kami pakadto sa siyudad sang Jordan; apang tan-awa, napaisol sila nga wala nila nakuha ang siyudad sa sina nga tion.\n\n4 Kag natabo ini nga nagsalakay sila liwat sa amon, kag nahawiran namon ang siyudad. Kag may iban pa nga mga siyudad nga nahawiran man sang mga Nefinhon, nga ang mga pamakod sang mga ini nag-upang sa ila agud indi sila makasulod sa pungsod nga nahamtang sa amon atubang agud laglagon ang mga pumuluyo sang amon kadutaan.\n\n5 Apang natabo ini nga bisan diin man nga mga kadutaan ang amon nalabyan, kag ang mga pumuluyo sini wala natipon, nalaglag sang mga Lamanhon, kag ang ila mga banwa, kag mga baryo, kag mga siyudad ginsunog sang kalayo; kag gani nagligad ang tatlo ka gatos kag sitenta’y nuebe ka tuig.\n\n6 Kag natabo ini nga sa ika-tatlo ka gatos kag otsenta nga tuig ang mga Lamanhon nagsulong liwat batok sa amon sa pagpakig-away, kag nagtindog kami sing maisog batok sa ila; apang ini tanan wala sing kapuslanan, kay sa pagkadako sang ila kadamuon nga gintasak nila ang katawhan sang mga Nefinhon sa idalom sang ila mga tiil.\n\n7 Kag natabo ini nga nagpalagyo kami liwat, kag yadtong ang pagpalagyo mas madasig sangsa pagsulong sang mga Lamanhon wala nadakpan, kag yadtong ang pagpalagyo wala naglabaw pa sangsa pagsulong sang mga Lamanhon napatay kag nalaglag.\n\n8 Kag karon tan-awa, ako, si Mormon, wala nagahandum sa pagtublag sang mga kalag sang mga tawo sa pagladlad sa ila atubang sang amo ka makahaladlok nga talan-awon sang dugo kag pagpamatay pareho sang nalantad sa atubang sang akon mga mata; apang ako, kay nakahibalo nga ining mga butang dapat gid nga ipahibalo, kag ang tanan nga butang nga natago dapat gid nga mapahayag sa ibabaw sang mga atop sang balay—\n\n9 Kag amo man nga ang ihibalo parte sining mga butang dapat gid nga makaabot sa nagkalabilin sining katawhan, kag amo man sa mga Gentil, nga amo ang ginsiling sang Ginuo nga magapalapta sining katawhan, kag ining katawhan pagakabigon nga wala’y pulos sa ila—gani nagasulat ako sing isa ka gamay nga pagpalip-ot, nga wala nagapangisog sa paghatag sang bug-os nga kasaysayan sang mga butang nga nakita ko, tungod sang kasugoan nga nabaton ko, kag agud indi man kamo tuman nga magkasubo tungod sang kalainan sining katawhan.\n\n10 Kag karon tan-awa, ini ginahambal ko sa ila kaliwatan, kag amo man sa mga Gentil nga may pag-ulikid para sa panimalay ni Israel, nga nakahangop kag nakahibalo kon diin nagahalin ang ila mga pagpakamaayo.\n\n11 Kay nakahibalo ako nga magakasubo sila tungod sang kalamidad nga matabo sa panimalay ni Israel; huo, magakasubo sila tungod sang kalaglagan sining katawhan; magakasubo sila nga ining katawhan wala naghinulsol agud nga nahakos sila kuntani sang mga butkon ni Jesus.\n\n12 Karon ining mga butang ginasulat sa nagkalabilin sang panimalay ni Jacob; kag ginasulat ang mga ini sa sini nga paagi, tungod nahibal-an sang Dios nga ang kalainan indi magdala sang mga ini sa ila; kag ipatago ang mga ini sa Ginuo agud maggwa ang mga ini sa iya kaugalingon nga natalana nga tion.\n\n13 Kag amo ini ang kasugoan nga akon nabaton; kag tan-awa, magagwa ang mga ini suno sa kasugoan sang Ginuo, kon makita niya nga nagakaigo, suno sa iya kaalam.\n\n14 Kag tan-awa, ipahayag ang mga ini sa sinang mga Judio nga wala nagapati; kag para sa sini nga tinutuyo ipahayag ang mga ini—agud nga mapapati sila nga si Jesus amo ang Cristo, ang Anak sang buhi nga Dios; agud nga mapahanabo sang Amay, paagi sa iya labing Hinigugma, ang iya dako kag wala’y katapusan nga katuyoan, sa pagpapanumbalik sang mga Judio, ukon sang bug-os nga panimalay ni Israel, sa duta nga ila palanublion, nga ginhatag sa ila sang Ginuo nga ila Dios, sa pagtuman sang iya kasugtanan;\n\n15 Kag agud man nga ang kaliwatan sining katawhan lubos pa gid nga magpati sa iya ebanghelyo, nga ipahayag sa ila halin sa mga Gentil; kay ining katawhan magalinapta, kag mangin maitom, mahigko, kag makangilil-ad nga katawhan, nga masobra kaayo sangsa paglarawan sinang mga nangin yara sa aton sadto, huo, bisan sinang mga nangin yara sa mga Lamanhon sadto, kag ini tungod sang ila pagkawala’y pagtuo kag pagsimba sa mga dios-dios.\n\n16 Kay tan-awa, ang Espiritu sang Ginuo nag-untat na sa pag-impluwensya sa ila mga amay; kag wala na sila sing Cristo kag Dios sa kalibutan; kag ginapalid-palid sila pareho sang upa sa hangin.\n\n17 Isa sila sadto ka makalilipay nga katawhan, kag may Cristo sila bilang ila manugpahalab; huo, ginpangunahan sila bisan sang Dios nga Amay.\n\n18 Apang karon, tan-awa, ginadala sila ni Satanas, bisan pareho nga ang upa ginapalid-palid sang hangin, ukon pareho nga ang isa ka sakayan-dagat ginabati-bati sang mga balod, nga wala sing layag ukon angkla, ukon wala sing bisan ano nga makapahulag sini; kag bisan pareho sa iya, amo man sila.\n\n19 Kag tan-awa, gintigana sang Ginuo ang ila mga pagpakamaayo, nga ila kuntani nabaton sa kadutaan, para sa mga Gentil nga magapanag-iya sang kadutaan.\n\n20 Apang tan-awa, matabo ini, nga panabugon sila kag palaptahon sang mga Gentil; kag pagkatapos nga mapanabog sila kag mapalapta sang mga Gentil, tan-awa, dayon ang Ginuo magadumdum sang kasugtanan nga iya ginhimo kay Abraham kag sa bug-os nga panimalay ni Israel.\n\n21 Kag ang Ginuo magadumdum sang mga pangamuyo sang mga matarong nga ginpangayo sa iya para sa ila.\n\n22 Kag kon amo, O kamo nga mga Gentil, paano kamo makatindog sa atubang sang gahum sang Dios, luwas lang kon maghinulsol kamo kag talikdan ang inyo malain nga mga paggawi?\n\n23 Wala bala kamo nakahibalo nga yara kamo sa mga kamot sang Dios? Wala bala kamo nakahibalo nga yara sa iya ang tanan nga gahum, kag sa iya gamhanan nga sugo ang duta magalokot sing tingob pareho sang linokot nga papel?\n\n24 Gani, maghinulsol kamo, kag magpaubos sang inyo mga kaugalingon sa iya atubang, kay basi magagwa sia kag patup-on ang hustisya batok sa inyo—kay basi ang nagkalabilin sang kaliwatan ni Jacob magkadto sa inyo pareho sing isa ka leon, kag gusniton kamo sa mga tinipik, kag wala sing bisan sin-o nga makaluwas.\n\n", "morm 6": "[center][font_size=26]Kapitulo 6[/font_size][/center]\n\n[i]Ang mga Nefinhon nagtililipon sa duta sang Cumora para sa katapusan nga mga inaway—Gintago ni Mormon ang sagrado nga mga kasulatan sa bungyod sang Cumora—Ang mga Lamanhon nagmadinalag-on, kag nalaglag ang pungsod nga Nefinhon—Ginatos ka libo ang nagkalamatay sa espada. Mga A.D. 385.[/i]\n\n1 Kag karon ginatapos ko ang akon kasulatan parte sa kalaglagan sang akon katawhan, ang mga Nefinhon. Kag natabo ini nga naglakat kami sa atubang sang mga Lamanhon.\n\n2 Kag ako, si Mormon, naghimo sing isa ka sulat sa hari sang mga Lamanhon, kag nagpangabay sa iya nga tugotan niya kami nga matipon namon ang amon katawhan sa duta sang Cumora, malapit sa isa ka bungyod nga ginatawag nga Cumora, kag didto kami makig-away sa ila.\n\n3 Kag natabo ini nga ang hari sang mga Lamanhon nagtugot sa akon sang butang nga akon ginpangabay.\n\n4 Kag natabo ini nga naglakat kami padulong sa duta sang Cumora, kag nagpatindog kami sang amon mga tolda sa palibot sang bungyod sang Cumora; kag yari ini sa isa ka duta nga madamo nga mga tubig, mga suba, kag mga tuburan; kag diri naglaum kami sa pag-agom sing bentaha batok sa mga Lamanhon.\n\n5 Kag sang nagligad ang tatlo ka gatos kag otsenta’y kwatro ka tuig, natipon namon ang tanan nga nagkalabilin sang amon katawhan sa duta sang Cumora.\n\n6 Kag natabo ini nga sang natingob namon ang tanan namon nga katawhan sa duta sang Cumora, tan-awa ako, si Mormon, nagsugod nga magtigulang; kag tungod nakahibalo nga mangin amo ini ang katapusan nga pagpakig-away sang akon katawhan, kag tungod ginsugo sang Ginuo nga indi ko pagtugotan ang mga kasulatan nga ginpasa-pasa halin pa sa amon mga amay, nga sagrado, nga mahulog sa mga kamot sang mga Lamanhon, (kay gub-on ang mga ini sang mga Lamanhon) gani ginhimo ko ining kasulatan halin sa mga lamina ni Nefi, kag gintago sa bungyod sang Cumora ang tanan nga kasulatan nga gintugyan sa akon sang kamot sang Ginuo, luwas lang sining pila ka mga lamina nga ginhatag ko sa akon anak nga si Moroni.\n\n7 Kag natabo ini nga ang akon katawhan, upod ang ila mga asawa kag ang ila mga anak, nagalantaw karon sang mga kasoldadohan sang mga Lamanhon nga nagalakat padulong sa ila; kag lakip ang tuman nga kahadlok sa kamatayon nga nagapuno sang mga dughan sang tanan nga malain, naghulat sila nga makigbato sa ila.\n\n8 Kag natabo ini nga nag-abot sila agud magpakig-away batok sa amon, kag ang tagsa ka tawo napuno sang kahadlok tungod sang kadako sang ila kadamuon.\n\n9 Kag natabo ini nga ginsalakay nila ang akon katawhan paagi sa espada, kag paagi sa pana, kag paagi sa baslay, kag paagi sa wasay, kag paagi sa tanan nga sari sang mga armas sa giyera.\n\n10 Kag natabo ini nga ang akon mga tawo ginpanglabo, huo, bisan ang akon napulo ka libo nga kaupod nakon, kag natumba ako nga pilason sa tunga; kag ginligaran nila ako nga wala nila pagtapusa ang akon kabuhi.\n\n11 Kag sang nakahalin na sila kag napanglabo ang tanan ko nga katawhan luwas lang sa beynte kwatro sa amon, (lakip sini diri ang akon anak nga si Moroni) kag kami nga nakaluwas sa kamatayon sang amon katawhan, nakakita pagkadason nga adlaw, pagkatapos nga nakabalik na ang mga Lamanhon sa ila mga kampo, halin sa putok-putokan sang bungyod sang Cumora, sang napulo ka libo sang akon katawhan nga ginpanglabo, nga akon ginpangunahan.\n\n12 Kag nakita man namon ang napulo ka libo sang akon katawhan nga ginpangunahan sang akon anak nga si Moroni.\n\n13 Kag tan-awa, ang napulo ka libo ni Gidgidonas nagkalamatay, kag sia man sa tunga.\n\n14 Kag si Lama napatay upod ang iya napulo ka libo; kag si Gilgal napatay upod ang iya napulo ka libo; kag si Limhas napatay upod ang iya napulo ka libo; kag si Jeneum napatay upod ang iya napulo ka libo; kag si Cumenias, kag si Moronias, kag si Antionum, kag si Siblom, kag si Sem, kag si Jos, nagkalamatay upod ang ila tag-napulo ka libo.\n\n15 Kag natabo ini nga may napulo pa nga nagkalamatay paagi sa espada, upod ang ila tag-napulo ka libo; huo, bisan ang tanan ko nga katawhan, luwas lang sa beynte kwatro nga kaupod nakon, kag ang pila man nga nagpinalagyo padulong sa mga pungsod sa sur, kag ang pila nga nagbuylog sa mga Lamanhon, nagkalamatay; kag ang ila unod, kag mga tul-an, kag dugo naglinapta sa ibabaw sang duta, nga ginbayaan sang mga kamot sinang mga nagpamatay sa ila nga madunot sa duta, kag magkalapudpod kag magbalik sa ila iloy nga duta.\n\n16 Kag ang akon kalag nagisi sa kasakit tungod sa nagkalamatay sang akon katawhan, kag nagsinggit ako:\n\n17 O kamo nga mga maanyag, paano nga nagsipak kamo sa mga dalanon sang Ginuo! O kamo nga mga maanyag, paano nga nasikway ninyo inang si Jesus nga nagtindog nga bukas ang mga butkon sa pagbaton sa inyo!\n\n18 Tan-awa, kon wala ninyo ginhimo ini, wala kuntani kamo nagkalamatay. Apang tan-awa, nagkalamatay na kamo, kag ginakalisud ko ang inyo pagkadula.\n\n19 O kamo nga maanyag nga mga anak nga lalaki kag mga anak nga babayi, kamo nga mga amay kag mga iloy, kamo nga mga bana kag mga asawa, kamo nga mga maanyag, paano nga nagkalamatay kamo!\n\n20 Apang tan-awa, wala na kamo, kag ang akon mga kasubo indi makapabalik sa inyo.\n\n21 Kag ang adlaw magaabot sa indi madugay nga ang inyo pagkadutan-on dapat gid nga magsul-ob sang pagkawala’y kamatayon, kag ining mga lawas nga nagakadunot na, sa indi madugay pat-od gid nga mangin mga lawas nga indi na madunot; kag dayon kinahanglan gid nga magtindog kamo sa atubang sang hukom-lingkuranan ni Cristo, agud hukman suno sa inyo mga binuhatan; kag kon mga matarong kamo, gani pakamaayohon kamo upod ang inyo mga amay nga nauna sa inyo.\n\n22 O kon naghinulsol lamang kamo antes nagtupa ining dako nga kalaglagan sa inyo. Apang tan-awa, wala na kamo, kag ang Amay, huo, ang Wala’y Katapusan nga Amay sang langit, nakahibalo sang inyo kahimtangan; kag himuon niya sa inyo ang suno sa iya hustisya kag kaluoy.\n\n", "morm 7": "[center][font_size=26]Kapitulo 7[/font_size][/center]\n\n[i]Si Mormon nagaagda sa mga Lamanhon sa ulihing mga adlaw nga magpati kay Cristo, magbaton sang Iya ebanghelyo, kag maluwas—Ang tanan nga nagapati sa Biblia magapati man sa Libro ni Mormon. Mga A.D. 385.[/i]\n\n1 Kag karon, tan-awa, luyag ko nga maghambal sing pila ka bagay sa nagkalabilin sining katawhan nga naluwas, kon ihatag sang Dios sa ila ang akon mga pulong, agud mahibal-an nila ang mga butang parte sa ila mga amay; huo, nagahambal ako sa inyo, kamo nga nagkalabilin sang panimalay ni Israel; kag amo ini ang mga pulong nga akon ihambal:\n\n2 Luyag ko mahibal-an ninyo nga iya kamo sang panimalay ni Israel.\n\n3 Luyag ko mahibal-an ninyo nga kinahanglan gid kamo nga maghinulsol, ukon indi kamo maluwas.\n\n4 Luyag ko mahibal-an ninyo nga kinahanglan gid ninyo nga buy-an ang inyo mga armas sa giyera, kag indi na magkalipay sa pagpaagay sang dugo, kag indi na magkapot sang mga ini, luwas lang nga ang Dios magsugo sa inyo.\n\n5 Luyag ko mahibal-an ninyo nga kinahanglan gid kamo nga magdangat sa ihibalo parte sa inyo mga amay, kag maghinulsol sang tanan ninyo nga mga sala kag mga kalainan, kag magpati kay Jesucristo, nga sia ang Anak sang Dios, kag ginpatay sia sang mga Judio, kag paagi sa gahum sang Amay nabanhaw sia liwat, nga sa sini nga paagi naangkon niya ang kadalag-an batok sa lulubngan; kag sa iya man gindaug ang kasakit sang kamatayon.\n\n6 Kag ipahanabo niya ang pagkabanhaw sang mga minatay, nga sa sini nga paagi ang tawo sigurado gid nga bangonon agud magtindog sa atubang sang iya hukom-lingkuranan.\n\n7 Kag ginpahanabo niya ang pagtubos sang kalibutan, nga sa sini nga paagi sia nga masapwan nga wala’y sala sa iya atubang sa adlaw sang paghukom igahatag sa iya nga magpuyo sa presensya sang Dios sa iya ginharian, sa pagkanta sang wala’y untat nga mga pagdayaw upod sa mga koro sang kalangitan, sa Amay, kag sa Anak, kag sa Balaan nga Espiritu, nga isa ka Dios, sa kahimtangan sang kalipayan nga wala sing katapusan.\n\n8 Gani maghinulsol, kag magpabunyag sa ngalan ni Jesus, kag magkapyot sa ebanghelyo ni Cristo, nga ipahamtang sa inyo atubang, indi lamang sa sini nga kasulatan kundi sa kasulatan man nga magaabot sa mga Gentil halin sa mga Judio, nga ang amo nga kasulatan magaabot sa inyo halin sa mga Gentil.\n\n9 Kay tan-awa, ginasulat ini para sa tinutuyo nga magpati kamo sa sina; kag kon nagapati kamo sa sina magapati man kamo sa sini; kag kon nagapati kamo sa sini mahibal-an ninyo ang parte sa inyo mga amay, kag amo man ang dalayawon nga mga binuhatan nga ginhimo paagi sa gahum sang Dios sa ila.\n\n10 Kag mahibal-an man ninyo nga nagkalabilin kamo sang kaliwatan ni Jacob; gani naisip kamo sa katawhan sang una nga kasugtanan; kag kon magpati kamo kay Cristo, kag mabunyagan, una sa tubig, dayon sa kalayo kag sa Balaan nga Espiritu, nga nagasunod sang ehemplo sang aton Manluluwas, suno sa sinang ginsugo niya sa aton, mangin maayo ini sa inyo sa adlaw sang paghukom. Amen.\n\n", "morm 8": "[center][font_size=26]Kapitulo 8[/font_size][/center]\n\n[i]Ginpangita kag ginpamatay sang mga Lamanhon ang mga Nefinhon—Ang Libro ni Mormon magagwa paagi sa gahum sang Dios—Mga kalisud ginpahayag sa mga nagapabutyag sang kaakig kag pagpamatok sa buluhaton sang Ginuo—Ang kasulatan nga Nefinhon magagwa sa adlaw sang kalainan, pagnubo sang moralidad, kag apostasya. Mga A.D. 400–421.[/i]\n\n1 Tan-awa ako, si Moroni, nagatapos sang kasulatan sang akon amay nga si Mormon. Tan-awa, may pila ako ka mga butang nga isulat, nga ang amo nga mga butang ginsugo sa akon sang akon amay.\n\n2 Kag karon natabo ini nga pagkatapos sang dako kag makahaladlok nga inaway sa Cumora, tan-awa, ang mga Nefinhon nga nakapalagyo padulong sa mga pungsod pa-sur ginpang-ayam sang mga Lamanhon, tubtob nga nagkalamatay sila tanan.\n\n3 Kag ang akon amay ginpatay man nila, kag bisan ako lamang ang nabilin nga isahanon sa pagsulat sang masubo nga kasaysayan sang kalaglagan sang akon katawhan. Apang tan-awa, wala na sila, kag ginatuman ko ang kasugoan sang akon amay. Kag kon bala patyon nila ako, wala ako nakahibalo.\n\n4 Gani magasulat ako kag taguon ang mga kasulatan sa duta; kag kon diin ako makadto indi ini importante.\n\n5 Tan-awa, ang akon amay ang nagtipon sini nga kasulatan, kag ginsulat niya ang tinutuyo sini. Kag tan-awa, isulat ko man ini kon may lugar pa sa mga lamina, apang wala na; kag milinahon wala ako kay nagaisahanon na lamang ako. Ang akon amay napatay sa inaway, kag ang tanan ko nga paryente, kag wala ako sing mga abyan ukon makadtoan nga kon diin; kag kon ano kalawig nga ang Ginuo magtugot nga mabuhi ako wala ako nakahibalo.\n\n6 Tan-awa, apat ka gatos ka tuig ang nakaligad halin sang pagkari sang aton Ginuo kag Manluluwas.\n\n7 Kag tan-awa, ginpang-ayam sang mga Lamanhon ang akon katawhan, ang mga Nefinhon, sa tagsa ka siyudad kag sa tagsa ka lugar, bisan tubtob nga naurot sila; kag dako ang ila pagkalaglag; huo, dako kag makatilingala ang kalaglagan sang akon katawhan, ang mga Nefinhon.\n\n8 Kag tan-awa, ang kamot sang Ginuo ang naghimo sini. Kag tan-awa man, ang mga Lamanhon nagailinaway sa isa kag isa; kag ang bug-os nga ibabaw sining kadutaan isa ka dalayon nga hitabo sang pagpamatay kag pagpaagay sang dugo; kag wala sing nakahibalo sang katapusan sang giyera.\n\n9 Kag karon, tan-awa, wala na ako sing dugang nga masiling parte sa ila kay wala na luwas lang sa mga Lamanhon kag mga tulisan nga nagakabuhi sa ibabaw sang kadutaan.\n\n10 Kag wala sing nakakilala sang matuod nga Dios luwas lang sa mga disipulo ni Jesus, nga nagpabilin sa kadutaan tubtob nga ang kalainan sang katawhan nangin tuman kadako sa bagay nga ang Ginuo indi magtugot sa ila nga magpabilin upod sa katawhan; kag kon yara sila sa ibabaw sang kadutaan wala sing tawo nga nakahibalo.\n\n11 Apang tan-awa, ako kag ang akon amay nakakita sa ila, kag nakaalagad sila sa amon.\n\n12 Kag kon sin-o man ang magbaton sining kasulatan, kag indi magpakalain sini tungod sang mga kakulangan nga yara sa sini, ang amo man makahibalo sang mas dalagko nga mga butang sangsa mga ini. Tan-awa, ako si Moroni; kag kon mahimo pa lamang, ipahibalo ko ang tanan nga mga butang sa inyo.\n\n13 Tan-awa, ginatapos ko ang paghambal parte sining katawhan. Ako ang anak ni Mormon, kag ang akon amay kaliwat ni Nefi.\n\n14 Kag ako ang amo man nga nagpatago sining kasulatan sa Ginuo; ang mga lamina sini wala sing balor tungod sang kasugoan sang Ginuo. Kay matuod gid nga nagsiling sia nga wala sing makaangkon sang mga ini agud mag-agom sing manggad; apang ang kasulatan sini may dako nga bili; kag kon sin-o man ang magdala sini sa kasanag, sia pakamaayohon sang Ginuo.\n\n15 Kay wala sing makaangkon sang gahum sa pagdala sini sa kasanag luwas lang kon ginhatag ini sa iya sang Dios; kay kabubut-on sang Dios nga mapatuman ini nga may mata nga tampad sa iya himaya, ukon sa kaayohan sang dumaan kag madugay na nga naglinapta nga katawhan sang kasugtanan sang Ginuo.\n\n16 Kag bulahan sia nga magadala sini nga butang sa kasanag; kay ipagwa ini halin sa kadudulman padulong sa kasanag, suno sa pulong sang Dios; huo, ipagwa ini halin sa duta, kag magasilak ini halin sa kadudulman, kag magaabot sa ihibalo sang katawhan; kag ipatuman ini paagi sa gahum sang Dios.\n\n17 Kag kon may mga kasaypanan man, ina mga kasaypanan sang tawo. Apang tan-awa, wala kami sing nahibal-an nga sayop; apang ang Dios nakahibalo sang tanan nga butang; gani, sia nga nagapakalain, mag-andam sia kay basi may katalagman sia sa kalayo sang impiyerno.\n\n18 Kag sia nga nagasiling: Ipakita sa akon, indi gani sakiton kamo—mag-andam sia kay basi nagasugo sia sinang ginadilian sang Ginuo.\n\n19 Kay tan-awa, inang nagahukom sing padaso-daso, pagahukman man sing padaso-daso; kay suno sa iya mga binuhatan amo man ang iya suhol; gani, sia nga nagapanakit pagasakiton man sang Ginuo.\n\n20 Tan-awa kon ano ang ginasiling sang balaan nga kasulatan—ang tawo indi magpanakit, kag indi man sia maghukom; kay akon ang paghukom, siling sang Ginuo, kag akon man ang pagtimalus, kag ako ang magabalus.\n\n21 Kag sia nga nagapabutyag sang kaakig kag pagpamatok sa buluhaton sang Ginuo, kag batok sa katawhan sang kasugtanan sang Ginuo nga amo ang panimalay ni Israel, kag magasiling: Gub-on naton ang buluhaton sang Ginuo, kag indi madumduman sang Ginuo ang iya kasugtanan nga iya ginhimo sa panimalay ni Israel—ang amo man may katalagman nga sikwayon kag idap-ong sa kalayo;\n\n22 Kay ang wala’y katapusan nga mga katuyoan sang Ginuo magapadayon tubtob nga ang tanan niya nga mga promisa matuman.\n\n23 Usisaa ang mga propesiya ni Isaias. Tan-awa, indi ko masulat ang mga ini. Huo, tan-awa ginasiling ko sa inyo, nga yadtong mga santos nga nauna sa akon, nga nagpuyo sa sini nga duta, magapakitluoy, huo, bisan halin sa yab-ok magapakitluoy sila sa Ginuo; kag pareho nga buhi ang Ginuo dumdumon niya ang kasugtanan nga iya ginhimo upod sa ila.\n\n24 Kag nakahibalo sia sang ila mga pangamuyo, nga ang mga ini para sa kaayohan sang ila mga kauturan. Kag nakahibalo sia sang ila pagtuo, kay sa iya ngalan sila makabalhin sang mga bukid; kag sa iya ngalan sila makapahanabo nga mag-uyog ang duta; kag sa gahum sang iya pulong ginpahanabo nila nga marumpag sa duta ang mga bilanggoan; huo, bisan ang nagakalayo nga hurno indi makahalit sa ila, kag indi man ang mabangis nga mga sapat ukon ang dalitan nga mga man-og, tungod sang gahum sang iya pulong.\n\n25 Kag tan-awa, ang ila mga pangamuyo para man sa kaayohan niya nga pagatugotan sang Ginuo nga magpagwa sining mga butang.\n\n26 Kag wala sing isa nga dapat magsiling nga indi mag-abot ang mga ini, kay pat-od gid nga magaabot ang mga ini, kay ang Ginuo ang naghambal sini; kay halin sa duta magagwa ang mga ini, paagi sa kamot sang Ginuo, kag wala sing makapugong sini; kag magaabot ini sa adlaw nga isiling nga ang mga milagro nag-untat na; kag magaabot ini bisan pareho nga ang isa magahambal halin sa mga minatay.\n\n27 Kag magaabot ini sa adlaw nga ang dugo sang mga santos magasinggit sa Ginuo tungod sang sekreto nga mga padihot kag mga buluhaton sang kadudulman.\n\n28 Huo, magaabot ini sa adlaw nga ang gahum sang Dios ipanghiwala, kag ang mga simbahan mahigkoan kag maalsa sa bugal sang ila mga tagipusuon; huo, bisan sa adlaw nga ang mga lider sang mga simbahan kag mga manunudlo magatindog sa bugal sang ila mga tagipusuon, bisan tubtob sa ikahisa nila sa mga miyembro sang ila mga simbahan.\n\n29 Huo, magaabot ini sa adlaw nga may mabatian nga mga sunog, kag mga unos, kag mga usbong sang aso sa iban nga mga kadutaan;\n\n30 Kag may mabatian man nga mga giyera, mga huring-huring sang giyera, kag mga linog sa nagkalain-lain nga mga lugar.\n\n31 Huo, magaabot ini sa adlaw nga mangin may malapnagon nga mga kahigkoan sa ibabaw sang duta; mangin may mga pagpamatay, kag pagpangawat, kag pagbinutig, kag mga pagpatalang, kag mga pagkamakihilawason, kag tanan nga sari sang mga kangil-aran; nga mangin may madamo nga magasiling, Himoa ini, ukon himoa ina, kag wala ina kaso, kay ang Ginuo magasakdag sang mga amo sina sa katapusan nga adlaw. Apang kalisud sa mga amo sina kay yara sila sa apdo sang kapaitan kag sa mga gapos sang kalainan.\n\n32 Huo, magaabot ini sa adlaw nga mangin may mga simbahan nga pauswagon nga magasiling: Magpalapit sa akon, kag tungod sang inyo kwarta patawaron kamo sang inyo mga sala.\n\n33 O kamo nga malain kag balingag kag batinggilan nga katawhan, ngaa bala nagpauswag kamo sang mga simbahan para sa inyo mga kaugalingon agud makaangkon sing manggad? Ngaa bala ginliwat ninyo ang balaan nga pulong sang Dios agud magdala kamo sing silot sa inyo mga kalag? Tan-awa, magtulok kamo sa mga rebelasyon sang Dios; kay tan-awa, ang tion magaabot sa sina nga adlaw nga ining tanan nga butang pat-od gid nga matuman.\n\n34 Tan-awa, ang Ginuo nagpakita sa akon sang dalagko kag dalayawon nga mga butang parte sinang magaabot sa indi madugay, sa sinang adlaw nga ining mga butang magaabot sa inyo.\n\n35 Tan-awa, nagahambal ako sa inyo nga daw yara kamo, apang wala kamo. Apang tan-awa, ginpakita kamo sa akon ni Jesucristo, kag nakahibalo ako sang inyo ginahimo.\n\n36 Kag nakahibalo ako nga nagalakat kamo sa bugal sang inyo mga tagipusuon; kag wala gid magluwas lang sa pila nga wala nagaalsa sang ila mga kaugalingon sa bugal sang ila mga tagipusuon, padulong sa pagsul-ob sang matahum kaayo nga panapton, padulong sa paghinisaay, kag mga pag-ilinaway, kag pagtuyo sing malain, kag mga paghingabot, kag tanan nga sari sang mga kalainan; kag ang inyo mga simbahan, huo, bisan man ang kada isa, nangin mahigko tungod sang bugal sang inyo mga tagipusuon.\n\n37 Kay tan-awa, ginapalangga ninyo ang kwarta, kag ang inyo pagkabutang, kag ang inyo matahum nga panapton, kag ang pag-adorno sang inyo mga simbahan, labaw pa sangsa ginapalangga ninyo ang mga imol kag ang mga nagakinahanglan, ang mga masakiton kag ang mga nagaantos.\n\n38 O kamo nga mga kahigkoan, kamo nga mga hipokrito, kamo nga mga manunudlo, nga nagabaligya sang inyo mga kaugalingon para sinang nagakaguba, ngaa ginahigkoan ninyo ang balaan nga simbahan sang Dios? Ngaa nahuya kamo sa pagdala sa inyo kaugalingon sang ngalan ni Cristo? Ngaa wala ninyo ginahunahuna nga mas dako ang bili sang nagapadayon nga kalipay sangsa sinang kalisud nga wala gid nagakapatay—tungod sang pagdayaw sang kalibutan?\n\n39 Ngaa ginaadornohan ninyo ang inyo mga kaugalingon sinang wala sing kabuhi, kag sa baylo, ginabatas ang mga ginagutom, kag ang mga nagakinahanglan, kag ang mga hublas, kag ang mga masakiton kag ang mga nagaantos nga maglabay sa inyo, kag wala ninyo sila ginasapak?\n\n40 Huo, ngaa nagatukod kamo sang inyo sekreto nga mga kangil-aran agud makaangkon sing manggad, kag ipahanabo nga ang mga balo magkalisud sa atubang sang Ginuo, kag amo man ang mga ilo nga magkalisud sa atubang sang Ginuo, kag amo man ang dugo sang ila mga amay kag sang ila mga bana nga magsinggit sa Ginuo halin sa duta, sang pagtimalus sa inyo mga ulo?\n\n41 Tan-awa, ang espada sang pagtimalus nagabitay sa ibabaw ninyo; kag ang tion madali na lang mag-abot nga itimalus niya ang dugo sang mga santos sa inyo kay indi na niya pagpabay-an pa ang ila mga pagsinggit.\n\n", "morm 9": "[center][font_size=26]Kapitulo 9[/font_size][/center]\n\n[i]Si Moroni nagpanawagan sa sinang mga wala nagapati kay Cristo nga maghinulsol—Ginbantala niya ang Dios sang mga milagro nga nagahatag sang mga rebelasyon kag nagabubo sang mga dulot kag mga tanda sa mga tampad—Nagauntat ang mga milagro tungod sang pagkawala’y pagtuo—Ang mga tanda nagasunod sa sinang mga nagapati—Ang mga tawo ginalaygayan nga mangin maalam kag magtuman sang mga kasugoan. Mga A.D. 401–421.[/i]\n\n1 Kag karon, nagahambal man ako parte sinang mga wala nagapati kay Cristo.\n\n2 Tan-awa, magapati bala kamo sa adlaw sang pagbisita sa inyo—tan-awa, kon mag-abot ang Ginuo, huo, bisan inang dako nga adlaw kon san-o ang duta magalokot sing tingob pareho sang linokot nga papel, kag ang mga elemento matunaw sa tuman nga init, huo, sa sinang dako nga adlaw nga kon san-o dal-on kamo sa pagtindog sa atubang sang Kordero sang Dios—dayon magasiling bala kamo nga wala sing Dios?\n\n3 Dayon padayon pa bala ninyo nga ipanghiwala ang Cristo, ukon makatulok bala kamo sa Kordero sang Dios? Nagahunahuna bala kamo nga magapuyo kamo upod sa iya sa idalom sing ihibalo sang inyo kabasulanan? Nagahunahuna bala kamo nga mangin malipayon kamo sa pagpuyo upod sa sinang balaan nga Persona samtang ang inyo mga kalag ginapaantos sang ihibalo sang kabasulanan nga dalayon ninyo nga ginlapas ang iya mga layi?\n\n4 Tan-awa, ginasiling ko sa inyo nga mangin mas miserable kamo sa pagpuyo kaupod sa balaan kag matarong nga Dios, sa idalom sang ihibalo sang inyo kahigko sa iya atubang, sangsa magpuyo kamo kaupod sang mga kalag nga nasilotan sa impiyerno.\n\n5 Kay tan-awa, kon dal-on kamo agud makita ang inyo pagkahublas sa atubang sang Dios, kag amo man ang himaya sang Dios, kag ang pagkabalaan ni Jesucristo, magasindi ini sang dabadaba sang di-mapalong nga kalayo sa inyo.\n\n6 O gani kamo nga mga wala’y pagtuo, magliso kamo sa Ginuo; magpangamuyo sing hugot sa Amay sa ngalan ni Jesus, agud basi pa lang masalapoan kamo nga wala’y mantsa, putli, matahum, kag maputi, nga natinloan sang dugo sang Kordero, sa sinang dako kag katapusan nga adlaw.\n\n7 Kag sa liwat nagahambal ako sa inyo nga mga nagapanghiwala sang mga rebelasyon sang Dios, kag nagasiling nga nag-untat na ang mga ini, nga wala na sing mga rebelasyon, ukon mga propesiya, ukon mga dulot, ukon mga pagpang-ayo, ukon paghambal sa nagkalain-lain nga mga lengguahe, kag pagpatpat sang mga lengguahe;\n\n8 Tan-awa ginasiling ko sa inyo, sia nga nagapanghiwala sining mga butang wala nakahibalo sang ebanghelyo ni Cristo; huo, wala sia nakabasa sang balaan nga mga kasulatan; kon mag-amo gid man, wala sia nakahangop sang mga ini.\n\n9 Kay indi bala mabasa naton nga ang Dios amo man gihapon kahapon, subong, kag tubtob sa wala’y katapusan, kag sa iya wala sing pagliwat-liwat kag wala man sing landong sang pagbag-o?\n\n10 Kag karon, kon naghunahuna kamo sa inyo mga kaugalingon sang isa ka dios nga nagaliwat-liwat, kag sa iya may landong sang pagbag-o, kon amo naghunahuna kamo sa inyo mga kaugalingon sang isa ka dios nga indi Dios sang mga milagro.\n\n11 Apang tan-awa, ipakita ko sa inyo ang Dios sang mga milagro, bisan ang Dios ni Abraham, kag ang Dios ni Isaac, kag ang Dios ni Jacob; kag amo man ina ang Dios nga nagtuga sang kalangitan kag sang duta, kag sang tanan nga butang nga yara sa mga ini.\n\n12 Tan-awa, gintuga niya si Adan, kag paagi kay Adan nag-abot ang pagkahulog sang tawo. Kag tungod sang pagkahulog sang tawo nagkari si Jesucristo, bisan ang Amay kag ang Anak; kag tungod kay Jesucristo nag-abot ang pagtubos sang tawo.\n\n13 Kag tungod sang pagtubos sang tawo, nga nag-abot paagi kay Jesucristo, nadala sila pabalik sa presensya sang Ginuo; huo, ini ang paagi nga ang tanan nga tawo natubos, tungod ang kamatayon ni Cristo nagapahanabo sang pagkabanhaw, nga nagapahanabo sang pagtubos halin sa nagapadayon nga katulogon, nga halin sa amo nga katulogon ang tanan nga tawo pagapukawon paagi sa gahum sang Dios sa pagtunog sang trumpeta; kag magabangon sila, ang magagmay kag dalagko, kag ang tanan magatindog sa atubang sang iya hukmanan, nga natubos kag nahubaran halin sa sining wala’y katapusan nga gapos sang kamatayon, nga ang amo nga kamatayon isa ka dutan-on nga kamatayon.\n\n14 Kag dayon magaabot ang paghukom sang Balaan sa ila; kag dayon magaabot ang tion nga sia nga mahigko mangin mahigko gihapon; kag sia nga matarong mangin matarong gihapon; sia nga malipayon mangin malipayon gihapon; kag sia nga di-malipayon mangin di-malipayon gihapon.\n\n15 Kag karon, O tanan kamo nga naghunahuna sa inyo mga kaugalingon sing isa ka dios nga indi makahimo sang mga milagro, pamangkuton ko kamo, natabo na bala ining tanan nga butang nga akon ginhambal? Ang katapusan nag-abot na bala? Tan-awa ginasiling ko sa inyo, Wala; kag ang Dios wala nag-untat nga mangin Dios sang mga milagro.\n\n16 Tan-awa, ang mga butang nga ginpanghimo sang Dios indi bala dalayawon sa aton mga mata? Huo, sin-o bala ang makahangop sang dalayawon nga mga buluhaton sang Dios?\n\n17 Sin-o bala ang magasiling nga indi yadto isa ka milagro nga paagi sa iya pulong ang langit kag ang duta napahamtang; kag paagi sa gahum sang iya pulong ang tawo gintuga halin sa yab-ok sang duta; kag paagi sa gahum sang iya pulong ang mga milagro nahimo?\n\n18 Kag sin-o bala ang magasiling nga si Jesucristo wala naghimo sang madamo nga dalagko nga mga milagro? Kag may madamo nga dalagko nga mga milagro ang ginpanghimo paagi sa mga kamot sang mga apostoles.\n\n19 Kag kon may mga milagro nga nahimo sadto, ngaa nga ang Dios nag-untat nga mangin Dios sang mga milagro apang mangin isa ka wala nagaliwat nga Persona? Kag tan-awa, ginasiling ko sa inyo nga wala sia nagaliwat; kay kon mag-amo sini magauntat sia nga mangin Dios; kag wala sia nagauntat nga mangin Dios, kag isa ka Dios sang mga milagro.\n\n20 Kag ang kabangdanan kon ngaa nagauntat sia sa paghimo sang mga milagro sa mga anak sang katawhan amo nga nagausmod sila sa pagkawala’y pagtuo, kag nagasipak halin sa husto nga dalan, kag wala nakakilala sang Dios nga kay sin-o sila dapat magsalig.\n\n21 Tan-awa, ginasiling ko sa inyo nga kon sin-o man ang nagapati kay Cristo, nga wala nagapangduhaduha, bisan ano ang iya pangayuon sa Amay sa ngalan ni Cristo ihatag ini sa iya; kag ini nga promisa para sa tanan, bisan tubtob sa mga yara sa mga punta sang kalibutan.\n\n22 Kay tan-awa, amo ini ang ginsiling ni Jesucristo, ang Anak sang Dios, sa iya mga disipulo nga magapabilin, huo, sa tanan niya nga disipulo, sa igdulungog sang kadam-an: Maglakat kamo sa bilog nga kalibutan, kag magwali sang ebanghelyo sa tagsa ka tinuga;\n\n23 Kag sia nga nagapati kag nabunyagan maluwas, apang sia nga wala nagapati pagasilotan;\n\n24 Kag ining mga tanda magasunod sa ila nga mga nagapati—sa akon ngalan tabugon nila ang mga yawa; magahambal sila sang bag-o nga mga lengguahe; magapamudyot sila sang mga man-og; kag kon makainom sila sang bisan ano nga makamamatay nga butang indi ini makahalit sa ila; takdongan nila sang mga kamot ang mga masakiton kag magaayo sila;\n\n25 Kag kon sin-o man ang magapati sa akon ngalan, nga wala sing pagpangduhaduha, sa iya pamatud-an ko ang tanan ko nga pulong, bisan tubtob sa mga punta sang kalibutan.\n\n26 Kag karon, tan-awa, sin-o bala ang makatindog batok sa mga buluhaton sang Ginuo? Sin-o bala ang makapanghiwala sang iya mga ginapanghambal? Sin-o bala ang magatindog batok sa wala’y tupong nga gahum sang Ginuo? Sin-o bala ang magatamay sang mga buluhaton sang Ginuo? Sin-o bala ang magatamay sa mga anak ni Cristo? Tan-awa, kamo tanan nga mga manugtamay sang mga buluhaton sang Ginuo, kay magakatingala kamo kag madula.\n\n27 O gani indi magtamay, kag indi magkatingala, kundi magpamati sa mga pulong sang Ginuo, kag mangayo sa Amay sa ngalan ni Jesus sang kon ano man nga butang nga inyo kinahanglanon. Indi magduhaduha, kundi magpati, kag magsugod pareho sang sa dumaan nga panahon, kag magpalapit sa Ginuo sa bug-os ninyo nga tagipusuon, kag hikoton ang inyo kaugalingon nga kaluwasan nga may kahadlok kag pagpalangurog sa iya atubang.\n\n28 Mangin maalam sa mga adlaw sang inyo pagtilaw; huksi ang inyo mga kaugalingon sang tanan nga kahigko; indi magpangayo, agud inyo ini uruton sa inyo maiyaiyahon nga mga luyag, kundi magpangayo nga may di-mauyog nga kalig-on, agud indi kamo madaug sang pagsulay, kundi nga magaalagad kamo sa matuod kag buhi nga Dios.\n\n29 Pat-ura nga wala kamo nabunyagan nga di-nagakaangay; pat-ura nga wala kamo nagaambit sang sakramento ni Cristo nga di-nagakaangay; kundi nga pat-uron ninyo nga ginahimo ninyo ang tanan nga butang nga nagakaangay, kag ginahimo ini sa ngalan ni Jesucristo, ang Anak sang buhi nga Dios; kag kon ginahimo ninyo ini, kag magpadayon tubtob sa katapusan, indi gid kamo pag-isikway.\n\n30 Tan-awa, nagahambal ako sa inyo nga daw nagahambal ako halin sa mga minatay; kay nakahibalo ako nga mangin sa inyo ang akon mga pulong.\n\n31 Indi ako paghikayi tungod sang akon pagkadi-perpekto, kag indi man ang akon amay, tungod sang iya pagkadi-perpekto, kag indi man sila nga nagsulat sing una sa iya; kundi maghatag sing mga pagpasalamat sa Dios nga ginpakita niya sa inyo ang amon mga kahuyangan, agud makatuon kamo nga mangin mas maalam pa sangsa sa amon sadto.\n\n32 Kag karon, tan-awa, ginsulat namon ining kasulatan suno sa amon ihibalo, sa mga letra nga ginatawag sa amon nga ginbag-ong Egiptohanon, nga ginpasa-pasa kag ginliwat namon, suno sa sahi sang amon panghambal.\n\n33 Kag kon ang amon mga lamina nangin bastante ang kadakuon nagsulat kami kuntani sa Hebreo; apang ang Hebreo ginliwat man namon; kag kon nagsulat kami kuntani sa Hebreo, tan-awa, wala kuntani kamo sing makita nga kahuyangan sa amon kasulatan.\n\n34 Apang ang Ginuo nakahibalo sang mga butang nga amon ginsulat, kag amo man nga wala sing iban nga katawhan nga nakahibalo sang amon lengguahe; kag tungod wala sing iban nga katawhan nga nakahibalo sang amon lengguahe, gani naghanda sia sing mga paagi sa pagpatpat sini.\n\n35 Kag ining mga butang ginasulat agud nga makakasan namon ang amon mga biste sang dugo sang amon mga kauturan nga nag-usmod sa pagkawala’y pagtuo.\n\n36 Kag tan-awa, ining mga butang nga amon ginahandum parte sa amon mga kauturan, huo, bisan ang ila pagpanumbalik sa ihibalo parte kay Cristo, nangin suno sa mga pangamuyo sang tanan nga santos nga nakapuyo sa kadutaan.\n\n37 Kag kabay nga ang Ginuong Jesucristo magtugot nga ang ila mga pangamuyo masabat suno sa ila pagtuo; kag kabay nga ang Dios nga Amay magdumdum sang kasugtanan nga iya ginhimo upod sa panimalay ni Israel; kag kabay nga pakamaayohon niya sila tubtob sa wala’y katapusan, paagi sa pagtuo sa ngalan ni Jesucristo. Amen.\n\n", "ether 1": "[center][font_size=26]Ang Libro ni Eter[/font_size][/center]\n\nAng kasulatan sang mga Jarednon, nga ginkuha sa beynte-kwatro ka lamina nga nasalapoan sang katawhan ni Limhi sa mga adlaw ni Haring Mosias.\n\n[center][font_size=26]Kapitulo 1[/font_size][/center]\n\n[i]Ginpalip-ot ni Moroni ang mga sinulatan ni Eter—Ang lista sang kaliwatan ni Eter ginpahamtang—Ang lengguahe sang mga Jarednon wala nalabugay sa Tore sang Babel—Ang Ginuo nagpromisa nga tuytuyan sila sa isa ka pinili nga duta kag himuon sila nga isa ka dako nga nasyon.[/i]\n\n1 Kag karon ako, si Moroni, nagapadayon sa paghatag sang panaysayon parte sadtong dumaan nga mga pumuluyo nga ginlaglag sang kamot sang Ginuo sa ibabaw sining pungsod sa norte.\n\n2 Kag ginkuha ko ang akon panaysayon halin sa beynte kwatro ka lamina nga nasalapoan sang katawhan ni Limhi, nga ginatawag nga Libro ni Eter.\n\n3 Kag tungod nagahunahuna ako nga ang una nga bahin sini nga kasulatan, nga nagahambal parte sa pagtuga sang kalibutan, kag amo man parte kay Adan, kag sang kasaysayan halin sa sina nga tion bisan tubtob sa dako nga tore, kag kon ano pa nga mga butang nga nagkalatabo sa mga anak sang katawhan tubtob sa sina nga tion, yara sa mga Judio—\n\n4 Gani wala ko pag-isulat yadtong mga butang nga nagkalatabo halin sa mga adlaw ni Adan tubtob sa sina nga tion; apang yara ang mga ini sa mga lamina; kag kon sin-o man ang makakita sang mga ini, ang amo man makaangkon sing gahum nga makuha niya ang bug-os nga kasaysayan.\n\n5 Apang tan-awa, indi ko pag-ihatag ang bug-os nga kasaysayan, kundi isa ka bahin sang kasaysayan ang akon ihatag, halin sa tore tubtob nga nalaglag sila.\n\n6 Kag sa sini nga paagi ihatag ko ang kasaysayan. Sia nga nagsulat sini nga kasulatan amo si Eter, kag kaliwat sia ni Coriantor.\n\n7 Si Coriantor anak ni Moron.\n\n8 Kag si Moron anak ni Etem.\n\n9 Kag si Etem anak ni Acias.\n\n10 Kag si Acias anak ni Set.\n\n11 Kag si Set anak ni Siblon.\n\n12 Kag si Siblon anak ni Com.\n\n13 Kag si Com anak ni Coriantum.\n\n14 Kag si Coriantum anak ni Amnigadas.\n\n15 Kag si Amnigadas anak ni Aaron.\n\n16 Kag si Aaron kaliwat ni Het, nga anak ni Hiertom.\n\n17 Kag si Hiertom anak ni Lib.\n\n18 Kag si Lib anak ni Kis.\n\n19 Kag si Kis anak ni Corom.\n\n20 Kag si Corom anak ni Levi.\n\n21 Kag si Levi anak ni Kim.\n\n22 Kag si Kim anak ni Morianton.\n\n23 Kag si Morianton kaliwat ni Riplakis.\n\n24 Kag si Riplakis anak ni Sez.\n\n25 Kag si Sez anak ni Het.\n\n26 Kag si Het anak ni Com.\n\n27 Kag si Com anak ni Coriantum.\n\n28 Kag si Coriantum anak ni Emer.\n\n29 Kag si Emer anak ni Omer.\n\n30 Kag si Omer anak ni Shul.\n\n31 Kag si Shul anak ni Kib.\n\n32 Kag si Kib anak ni Orihas, nga anak ni Jared;\n\n33 Nga ang amo nga Jared nagbiya upod sang iya utod nga lalaki kag ila mga panimalay, upod ang pila ka iban pa kag ila mga panimalay, halin sa dako nga tore, sa tion nga ginlabugay sang Ginuo ang lengguahe sang katawhan, kag nagsumpa sa iya kaakig nga ipalapta sila sa bug-os nga ibabaw sang duta; kag suno sa pulong sang Ginuo naglinapta ang katawhan.\n\n34 Kag ang utod ni Jared nga isa ka dako kag gamhanan nga lalaki, kag isa ka tawo nga labing pinasulabi sang Ginuo, si Jared, nga iya utod, nagsiling sa iya: Mag-ampo ka sa Ginuo, nga indi niya paglabugayon ang aton lengguahe nga indi naton mahangpan ang aton mga pulong.\n\n35 Kag natabo ini nga ang utod ni Jared nag-ampo sa Ginuo, kag ang Ginuo naluoy kay Jared; gani wala niya ginlabugay ang lengguahe ni Jared; kag si Jared kag ang iya utod wala nagtalang-talang.\n\n36 Dayon si Jared nagsiling sa iya utod: Mag-ampo ka liwat sa Ginuo, kag basi pa lang ipaiway niya ang iya kaakig sa ila nga aton mga kaabyanan, agud indi niya paglabugayon ang ila lengguahe.\n\n37 Kag natabo ini nga ang utod ni Jared nag-ampo sa Ginuo, kag ang Ginuo naluoy sa ila mga kaabyanan kag sa ila man mga panimalay, nga wala sila nagtalang-talang.\n\n38 Kag natabo ini nga si Jared naghambal liwat sa iya utod nga nagasiling: Pamangkota ang Ginuo kon tabugon niya kita pagwa sa kadutaan, kag kon tabugon niya kita pagwa sa kadutaan, magpakitluoy ka sa iya kon diin kita makadto. Kag wala sing may nakahibalo pero basi dal-on kita sang Ginuo padulong sa kadutaan nga labing pinili sa tanan sa bug-os nga duta? Kag kon amo sina, mangin tampad kita sa Ginuo, agud nga mabaton naton ini bilang aton palanublion.\n\n39 Kag natabo ini nga ang utod ni Jared nag-ampo sa Ginuo suno sa sinang ginhambal halin sa baba ni Jared.\n\n40 Kag natabo ini nga ginpamatian sang Ginuo ang utod ni Jared, kag naluoy sa iya, kag nagsiling sa iya:\n\n41 Lakat kag panipuna ang imo mga panong, pareho nga lalaki kag babayi, sang tagsa ka sahi; kag amo man ang binhi sang duta sang tagsa ka sahi; kag ang imo mga panimalay; kag amo man si Jared nga imo utod kag ang iya panimalay; kag amo man ang imo mga kaabyanan kag ang ila mga panimalay, kag ang mga kaabyanan ni Jared kag ang ila mga panimalay.\n\n42 Kag kon nahimo mo na ini maglakat ka sa pagpanguna sa ila padulhog sa patag nga pa-norte. Kag didto sugataon ko ikaw, kag magalakat ako sa imo unahan padulong sa isa ka kadutaan nga labing pinili sa tanan nga kadutaan sang kalibutan.\n\n43 Kag didto pakamaayohon ko ikaw kag ang imo kaliwatan, kag magabangon para sa akon halin sa imo kaliwatan, kag halin sa kaliwatan sang imo utod, kag sa ila nga magaupod sa imo, sing isa ka dako nga nasyon. Kag didto wala na sing mangin mas gamhanan pa sangsa nasyon nga akon pagabangonon para sa akon halin sa imo kaliwatan sa bug-os nga ibabaw sang duta. Kag amo ini ang akon pagahimuon sa imo tungod sa sining malawig na nga panahon nag-ampo ka sa akon.\n\n", "ether 2": "[center][font_size=26]Kapitulo 2[/font_size][/center]\n\n[i]Ang mga Jarednon naghanda para sa ila pagpanglakaton padulong sa isa ka duta nga ginpanaad—Isa ini ka pinili nga duta nga sa diin ang mga tawo kinahanglan gid nga mag-alagad kay Cristo ukon malaglag—Ang Ginuo nakighambal sa utod ni Jared sa sulod sang tatlo ka oras—Ang mga Jarednon nagpasad sang mga barkasa—Ang Ginuo naghambal sa utod ni Jared nga magrekomendar kon paano pasanagon ang mga barkasa.[/i]\n\n1 Kag natabo ini nga si Jared kag ang iya utod, kag ang ila mga panimalay, kag amo man ang mga kaabyanan ni Jared kag sang iya utod kag ang ila mga panimalay, nagdulhog padulong sa patag nga pa-norte, (kag ang ngalan sang patag amo ang Nimrod, nga gintawag sunod sa isganan nga mangangayam) upod ang ila mga panong nga ila napanipon, lalaki kag babayi, sang tagsa ka sahi.\n\n2 Kag nagladlad man sila sing mga siod kag nagpangdakop sang mga kapispisan sang kahanginan; kag naghanda man sila sing isa ka suludlan nga sa diin nagdala sila sang mga isda sang mga tubig.\n\n3 Kag nagdala man sila sang deseret, nga kon sayuron, putyukan; kag gani nagdala sila sang panong sang mga buyog, kag tanan nga sari sinang yara sa ibabaw sang kadutaan, mga binhi sang tagsa ka sahi.\n\n4 Kag natabo ini nga sang nakadulhog sila sa patag sang Nimrod ang Ginuo nagpanaog kag nakighambal sa utod ni Jared; kag yara sia sa panganod, kag ang utod ni Jared wala nakakita sa iya.\n\n5 Kag natabo ini nga ang Ginuo nagsugo sa ila nga magkadto sila sa kamingawan, huo, sa sinang bahin nga sa diin wala pa gid makadtoi sang tawo. Kag natabo ini nga ang Ginuo nag-una sa ila, kag nakighambal sa ila samtang nagatindog sia sa panganod, kag naghatag sing mga direksyon kon diin sila dapat magkadto.\n\n6 Kag natabo ini nga nagkadto sila sa kamingawan, kag nagpasad sang mga barkasa, nga gamit ini nagtabok sila sa madamo nga mga tubig, nga dalayon nga ginatuytuyan sang kamot sang Ginuo.\n\n7 Kag ang Ginuo indi magtugot nga magpundo sila sa unhan sang dagat sa kamingawan, kundi nga luyag niya nga magpadayon sila bisan padulong sa duta sang panaad, nga labing pinili sa tanan nga iban pa nga mga kadutaan, nga ginatigana sang Ginuong Dios para sa matarong nga katawhan.\n\n8 Kag sa iya kaakig nanumpa sia sa utod ni Jared, nga kon sin-o man ang magapanag-iya sining duta sang panaad, sumugod sa sina nga tion kag tubtob sa wala’y katapusan, dapat nga mag-alagad sa iya, ang matuod kag amo lamang nga Dios, ukon pagalaglagon sila kon ang kabug-osan sang iya kaakig magatupa sa ila.\n\n9 Kag karon, makita naton ang mga mando sang Dios parte sini nga duta, nga isa ini ka duta sang panaad; kag kon ano man nga nasyon ang magapanag-iya sini magaalagad sa Dios, ukon pagalaglagon sila kon ang kabug-osan sang iya kaakig magatupa sa ila. Kag ang kabug-osan sang iya kaakig magatupa sa ila kon luto na sila sa kalainan.\n\n10 Kay tan-awa, amo ini ang duta nga labing pinili labaw sa tanan nga iban pa nga mga kadutaan; gani sia nga magapanag-iya sini magaalagad sa Dios ukon pagalaglagon; kay amo ini ang wala’y katubtuban nga mando sang Dios. Kag indi pa tubtob nga lubos na ang kalainan sang mga anak sang kadutaan, nga sila pagalaglagon.\n\n11 Kag ini magaabot sa inyo, O kamo nga mga Gentil, agud mahibal-an ninyo ang mga mando sang Dios—agud mahimo kamo nga maghinulsol, kag indi magpadayon sa inyo mga kalainan tubtob nga mag-abot ang kabug-osan, agud nga indi ninyo mapatupa ang kabug-osan sang kaakig sang Dios sa inyo pareho sang ginhimo sadto sang mga pumuluyo sang kadutaan.\n\n12 Tan-awa, amo ini ang pinili nga duta, kag kon ano man nga nasyon ang magapanag-iya sini mangin hilway halin sa pagkaulipon, kag halin sa pagkabihag, kag halin sa tanan nga iban pa nga mga nasyon sa idalom sang langit, kon lamang magaalagad sila sa Dios sang kadutaan, nga amo si Jesucristo, nga ginpahayag na paagi sa mga butang nga amon ginsulat.\n\n13 Kag karon magapadayon ako sa akon kasulatan; kay tan-awa, natabo ini nga gindala sang Ginuo si Jared kag ang iya mga kauturan padulong bisan sa sinang dako nga dagat nga nagatunga sang mga kadutaan. Kag sang nag-abot sila sa baybayon nagpatindog sila sang ila mga tolda; kag gintawag nila ang lugar nga Moriancumer; kag nagpuyo sila sa mga tolda, kag nagpuyo sa mga tolda sa mga baybayon sa sulod sang apat ka tuig.\n\n14 Kag natabo ini, sa katapusan sang apat ka tuig nga ang Ginuo nagbisita liwat sa utod ni Jared, kag nagtindog sa panganod kag nakighambal sa iya. Kag sa sulod sang tatlo ka oras ang Ginuo nakighambal sa utod ni Jared, kag ginsaway sia tungod wala sia nakadumdum nga magpanawag sa ngalan sang Ginuo.\n\n15 Kag ang utod ni Jared naghinulsol sang kalainan nga iya nahimo, kag nagpanawag sa ngalan sang Ginuo para sa iya mga kauturan nga mga kaupod niya. Kag ang Ginuo nagsiling sa iya: Patawaron ko ikaw kag ang imo mga kauturan sang ila mga sala; apang indi ka na magpakasala pa, kay pagadumdumon ninyo nga ang akon Espiritu indi dalayon nga magaimpluwensya sa tawo; gani, kon magapakasala kamo tubtob nga lubos na kamo nga naluto pagasikwayon kamo halin sa presensya sang Ginuo. Kag amo ini ang akon mga panghunahuna parte sa duta nga ihatag ko sa inyo bilang inyo palanublion; kay mangin isa ini ka duta nga labing pinili sa tanan nga iban pa nga mga kadutaan.\n\n16 Kag ang Ginuo nagsiling: Sugdi na kag magpasad suno sa sari sang mga barkasa nga inyo ginpasad sadto. Kag natabo ini nga ang utod ni Jared nagsugod na sa pag-obra, kag amo man ang iya mga kauturan, kag nagpasad sang mga barkasa suno sa sari nga ila na napasad nga pareho sa mga gintudlo sang Ginuo. Kag magagmay ang mga ini, kag mamag-an sa tubig, bisan pareho sa kamag-an sing isa ka pispis sa ibabaw sang tubig.\n\n17 Kag ginhimo ang mga ini suno sa sari nga tuman kahugot ang mga ini, bisan nga masuptan ang mga ini sang tubig pareho sing isa ka yahong; kag ang idalom sini pareho sing isa ka yahong; kag ang mga kilid sini hugot pareho sing isa ka yahong; kag ang mga punta sini nagapataliwis; kag ang ibabaw sini hugot pareho sing isa ka yahong; kag ang kalabaon sini kalabaon sing isa ka kahoy; kag ang puwertahan sini, kon ini nakasirado, hugot pareho sing isa ka yahong.\n\n18 Kag natabo ini nga ang utod ni Jared nag-ampo sa Ginuo nga nagasiling: O Ginuo, nahikot ko na ang buluhaton nga imo ginsugo sa akon, kag nahimo ko ang mga barkasa suno sa imo gintudlo sa akon.\n\n19 Kag tan-awa, O Ginuo, sa sulod sang mga ini wala sing kasanag; diin kami mapadulong? Kag amo man magakalamatay kami kay sa sulod sang mga ini indi kami makaginhawa luwas lang sa hangin nga yara sa sulod sang mga ini; gani magakalamatay kami.\n\n20 Kag ang Ginuo nagsiling sa utod ni Jared: Tan-awa, maghimo ka sang buho sa ibabaw, kag amo man sa idalom; kag kon magkinahanglan kamo sang hangin buksan ninyo ang buho kag magbaton sang hangin. Kag kon matabo man nga ang tubig magsulod sa inyo, tan-awa, takpan ninyo ang buho agud nga indi kamo magkalamatay sa baha.\n\n21 Kag natabo ini nga ginhimo ini sang utod ni Jared suno sa ginsugo sang Ginuo.\n\n22 Kag nag-ampo sia liwat sa Ginuo nga nagasiling: O Ginuo, tan-awa ginhimo ko ang bisan suno sa imo ginsugo sa akon; kag nahanda ko na ang mga sakayan-dagat para sa akon katawhan, kag tan-awa wala sing kasanag sa sulod sang mga ini. Tan-awa, O Ginuo, tugotan mo bala nga tabukon namon ining dako nga tubig sa kadudulman?\n\n23 Kag ang Ginuo nagsiling sa utod ni Jared: Ano bala ang luyag ninyo nga himuon ko agud may yara kamo sing kasanag sa inyo mga sakayan-dagat? Kay tan-awa, indi mahimo nga magbutang kamo sing mga bintana kay magkalawasak ang mga ini sa magagmay nga bahin; indi man kamo makadala sang kalayo kay indi kamo magbiyahe paagi sa kasanag sang kalayo.\n\n24 Kay tan-awa, mangin pareho kamo sing isa ka balyena sa tunga sang dagat; kay ang daw-bukid nga mga balod ang magahampak sa inyo. Apang, dal-on ko kamo liwat paibabaw halin sa kaidadalman sang dagat; kay ang mga hangin nagahalin sa akon baba, kag amo man ang mga ulan kag ang mga baha akon ginapadala.\n\n25 Kag tan-awa, ginahanda ko kamo batok sa sining mga butang; kay indi kamo makatabok sining dako nga kadadalman luwas lang kon ihanda ko kamo batok sa mga balod sang dagat, kag sa mga hangin nga nagahuyop, kag sa mga baha nga magaabot. Gani ano bala ang luyag ninyo nga akon ihanda para sa inyo agud may yara kamo sing kasanag kon ginalamon na kamo sa kaidadalman sang dagat?\n\n", "ether 3": "[center][font_size=26]Kapitulo 3[/font_size][/center]\n\n[i]Nakita sang utod ni Jared ang tudlo sang Ginuo samtang ginatandog Niya ang disesais ka bato—Ginpakita ni Cristo ang Iya espiritu nga lawas sa utod ni Jared—Inang mga may perpekto nga ihibalo indi mapunggan sa pagsulod sa belo—Mga instrumento sa paglubad gin-aman agud ipahibalo ang kasulatan nga Jarednon.[/i]\n\n1 Kag natabo ini nga ang utod ni Jared (karon ang kadamuon sang mga sakayan-dagat nga ginhanda walo) nagkadto sa bukid, nga ila ginatawag nga bukid sang Selem, tungod sang iya sini tuman nga kataason, kag nagtunaw halin sa isa ka bato sing disesais ka magagmay nga mga bato; kag maputi kag matin-aw ang mga ini, bisan pareho sang nagasilang nga kristal; kag gindala niya ang mga ini sa iya mga kamot sa ibabaw sang bukid, kag nag-ampo liwat sa Ginuo nga nagasiling:\n\n2 O Ginuo, nagsiling ka nga pat-od gid nga malikupan kami sang mga baha. Karon tan-awa, O Ginuo, kag indi magkaakig sa imo alagad tungod sang iya kahuyangan sa imo atubang; kay nahibal-an namon nga ikaw balaan kag nagapuyo sa mga kalangitan, kag indi kami nagakaangay sa imo atubang; tungod sang pagkahulog ang amon mga kinaugali nangin dalayon nga malain; apang, O Ginuo, ginhatagan mo kami sang kasugoan nga kinahanglan gid kami nga magpanawag sa imo, agud halin sa imo makabaton kami suno sa amon mga luyag.\n\n3 Tan-awa, O Ginuo, ginsilotan mo kami tungod sang amon kalainan, kag ginpanabog kami, kag sa sulod sining madamo nga tinuig nagpabilin kami sa kamingawan; apang, nangin maluluy-on ka sa amon. O Ginuo, tamda ako sa kaluoy, kag ipaiway ang imo kaakig sa sining imo katawhan, kag indi pag-itugot nga magabiyahe sila patabok sa sining maunos nga kadadalman sa kadudulman; kundi tan-awa ining mga butang nga akon gintunaw halin sa bato.\n\n4 Kag nakahibalo ako, O Ginuo, nga yara sa imo ang tanan nga gahum, kag makahimo sang kon ano man nga imo luyag para sa benepisyo sang tawo; gani tanduga ining mga bato, O Ginuo, sang imo tudlo, kag ihanda ang mga ini agud magsiga ang mga ini sa kadudulman; kag magasilak ang mga ini para sa amon sa sulod sang mga sakayan-dagat nga amon ginhanda, agud may yara kami sing kasanag samtang magatabok kami sa dagat.\n\n5 Tan-awa, O Ginuo, mahimo mo ini. Nakahibalo kami nga makasarang ka sa pagpakita sang dako nga gahum nga gamay kon tulukon sa panghangop sang mga tawo.\n\n6 Kag natabo ini nga sang nahambal sang utod ni Jared ining mga pulong, tan-awa, gin-untay sang Ginuo ang iya kamot kag gintandog ang mga bato sing isa-isa sang iya tudlo. Kag ang belo nakuha halin sa mga mata sang utod ni Jared, kag nakita niya ang tudlo sang Ginuo; kag pareho ini sa tudlo sang tawo, pareho nga may unod kag dugo; kag ang utod ni Jared natumba sa atubang sang Ginuo, kay nagbatyag sia sing kahadlok.\n\n7 Kag nakita sang Ginuo nga ang utod ni Jared natumba sa duta; kag ang Ginuo nagsiling sa iya: Bangon, ngaa natumba ka?\n\n8 Kag nagsiling sia sa Ginuo: Nakita ko ang tudlo sang Ginuo, kag nahadlok ako nga basi sakiton niya ako; kay wala ako nakahibalo nga ang Ginuo may unod kag dugo.\n\n9 Kag ang Ginuo nagsiling sa iya: Tungod sang imo pagtuo nakita mo nga magaangkon ako para sa akon kaugalingon sang unod kag dugo; kag wala pa gid sing tawo nga nakakadto sa akon atubang nga may amo sina kadako nga pagtuo pareho sa imo; kay kon indi amo sina wala kuntani nimo nakita ang akon tudlo. Nakakita ka bala sang sobra pa sangsa sini?\n\n10 Kag nagsabat sia: Wala; Ginuo, ipakita ang imo kaugalingon sa akon.\n\n11 Kag ang Ginuo nagsiling sa iya: Magapati ka bala sa mga pulong nga akon ihambal?\n\n12 Kag nagsabat sia: Huo, Ginuo, nakahibalo ako nga nagahambal ka sang kamatuoran kay Dios ikaw sang kamatuoran, kag indi mahimo nga magbutig.\n\n13 Kag sang nakasiling sia sining mga pulong, tan-awa, ginpakita sang Ginuo ang iya kaugalingon sa iya, kag nagsiling: Tungod nakahibalo ka sining mga butang natubos ka na halin sa pagkahulog; gani nadala ka pabalik sa akon presensya; gani ginapakita ko ang akon kaugalingon sa imo.\n\n14 Tan-awa, ako amo sia nga ginhanda halin pa sa pagtuga sang kalibutan agud magtubos sang akon katawhan. Tan-awa, ako si Jesucristo. Ako ang Amay kag ang Anak. Sa akon ang tanan nga tawo makaangkon sing kabuhi, kag inang sa wala’y katapusan, bisan sila nga magapati sa akon ngalan; kag sila mangin akon mga anak nga lalaki kag akon mga anak nga babayi.\n\n15 Kag wala ko pa gid napakita ang akon kaugalingon sa tawo nga akon gintuga, kay wala pa gid sang tawo nga nagpati sa akon pareho sa imo. Nakita mo bala nga gintuga ka suno sa akon kaugalingon nga dagway? Huo, bisan ang tanan nga tawo gintuga sa ginsuguran suno sa akon kaugalingon nga dagway.\n\n16 Tan-awa, ining lawas, nga imo karon ginatan-aw, amo ang lawas sang akon espiritu; kag ang tawo akon gintuga suno sa lawas sang akon espiritu; kag bisan pareho nga nagapakita ako sa imo sa espiritu sa amo man magapakita ako sa akon katawhan sa unod.\n\n17 Kag karon, pareho nga ako, si Moroni, nagsiling nga indi ako makahimo sang bug-os nga kasaysayan sining mga butang nga nasulat, gani tama na sa akon ang magsiling nga si Jesus nagpakita sang iya kaugalingon sa sini nga tawo sa espiritu, bisan suno sa sari kag sa kaanggid sang amo man nga lawas nga pareho gid sa iya pagpakita sang iya kaugalingon sa mga Nefinhon.\n\n18 Kag gin-alagaran niya sia bisan pareho sang pag-alagad niya sa mga Nefinhon; kag ini tanan, agud mahibal-an sini nga tawo nga sia ang Dios, tungod sang madamo nga dalagko nga mga buhat nga ginpakita sang Ginuo sa iya.\n\n19 Kag tungod sang ihibalo sini nga tawo indi na sia mapunggan nga makakita sa sulod sang belo; kag nakita niya ang tudlo ni Jesus, nga, sang iya makita, natumba sia sa kahadlok; kay nahibal-an niya nga tudlo yadto sang Ginuo; kag wala na sia sing pagtuo, kay nakahibalo na sia, nga wala sing pagpangduhaduha.\n\n20 Gani, tungod nakaangkon sia sining perpekto nga ihibalo parte sa Dios, indi na sia mapunggan sa pagsulod sa belo; gani nakita niya si Jesus; kag gin-alagaran niya sia.\n\n21 Kag natabo ini nga ang Ginuo nagsiling sa utod ni Jared: Tan-awa, indi mo pagtugotan ining mga butang nga imo nakita kag nabatian nga maglapnag sa kalibutan, tubtob nga mag-abot ang tion nga pagahimayaon ko ang akon ngalan sa unod; gani, huptan mo ang mga butang nga imo nakita kag nabatian, kag indi ini pag-ipakita sa bisan sin-o nga tawo.\n\n22 Kag tan-awa, kon magkadto ka sa akon, isulat mo ang mga ini kag selyohan ang mga ini agud wala sing makapatpat sang mga ini; kay isulat mo ang mga ini sa isa ka lengguahe agud indi mabasa ang mga ini.\n\n23 Kag tan-awa, ining duha ka bato ihatag ko sa imo, kag selyohan mo man ang mga ini upod sa mga butang nga imo isulat.\n\n24 Kay tan-awa, ang lengguahe nga imo isulat ginlabugay nakon; gani ipahanabo ko sa akon kaugalingon nga tion nga ining mga bato magapaathag sining mga butang nga imo isulat sa mga mata sang mga tawo.\n\n25 Kag sang nasiling sang Ginuo ining mga pulong, ginpakita niya sa utod ni Jared ang tanan nga pumuluyo sang duta nga nag-alagi, kag amo man ang tanan nga magaabot pa; kag wala niya pag-idumili ang mga ini sa iya panulok, bisan tubtob sa mga punta sang kalibutan.\n\n26 Kay nagsiling sia sa iya sa nagliligad nga mga tinion, nga kon magpati sia sa iya nga mapakita niya sa iya ang tanan nga butang—ipakita ini sa iya; gani ang Ginuo indi makadumili sang bisan ano nga butang sa iya, kay nahibal-an niya nga mapakita sa iya sang Ginuo ang tanan nga butang.\n\n27 Kag ang Ginuo nagsiling sa iya: Isulat ining mga butang kag selyohi ang mga ini; kag ipakita ko ang mga ini sa akon kaugalingon nga natalana nga tion sa mga anak sang katawhan.\n\n28 Kag natabo ini nga ginsugo sia sang Ginuo nga selyohan niya ang duha ka bato nga iya nabaton, kag indi pag-ipakita ang mga ini tubtob nga ipakita ang mga ini sang Ginuo sa mga anak sang katawhan.\n\n", "ether 4": "[center][font_size=26]Kapitulo 4[/font_size][/center]\n\n[i]Si Moroni ginsugo sa pagselyo sang mga sinulatan sang utod ni Jared—Indi pag-ipahayag ang mga ini tubtob nga ang mga tawo makaangkon sing pagtuo bisan pareho sa utod ni Jared—Si Cristo nagasugo sa mga tawo nga magpati sa Iya mga pulong kag sinang halin sa Iya mga disipulo—Ang mga tawo ginasugo nga maghinulsol, magpati sa ebanghelyo, kag maluwas.[/i]\n\n1 Kag ginsugo sang Ginuo ang utod ni Jared nga magdulhog sa bukid halin sa presensya sang Ginuo, kag isulat ang mga butang nga iya nakita; kag gindumilian ang mga ini nga mapahayag sa mga anak sang katawhan tubtob pagkatapos nga mabayaw sia sa krus; kag sa sini nga kabangdanan gintago ni haring Mosias ang mga ini, agud nga indi mapahayag ang mga ini sa kalibutan tubtob pagkatapos nga ipakita ni Cristo ang iya kaugalingon sa iya katawhan.\n\n2 Kag pagkatapos nga si Cristo matuod gid nga nagpakita sang iya kaugalingon sa iya katawhan nagsugo sia nga ipahayag ang mga ini.\n\n3 Kag karon, pagkatapos sina, nag-usmod sila tanan sa pagkawala’y pagtuo; kag wala na sing nabilin luwas lang sa mga Lamanhon, kag ginsikway nila ang ebanghelyo ni Cristo; gani ginsugo ako nga taguon liwat ang mga ini sa duta.\n\n4 Tan-awa, ginsulat ko sa sining mga lamina ang mga butang gid mismo nga nakita sang utod ni Jared; kag wala na sing mas dalagko pa nga mga butang nga ginpakita sangsa sadtong mga ginpakita sa utod ni Jared.\n\n5 Gani ginsugo ako sang Ginuo nga isulat ang mga ini; kag ginsulat ko ang mga ini. Kag ginsugo niya ako nga selyohan ko ang mga ini; kag nagsugo man sia nga selyohan ko ang pagpatpat sini; gani ginselyohan ko ang mga instrumento sa paglubad, suno sa kasugoan sang Ginuo.\n\n6 Kay ang Ginuo nagsiling sa akon: Indi pag-ipahayag ang mga ini sa mga Gentil tubtob sa adlaw nga maghinulsol sila sang ila kalainan, kag mangin matinlo sa atubang sang Ginuo.\n\n7 Kag sa sina nga adlaw nga magpakita sila sing pagtuo sa akon, siling sang Ginuo, bisan pareho sang ginhimo sang utod ni Jared, agud nga mapakabalaan sila sa akon, dayon ipahayag ko sa ila ang mga butang nga nakita sang utod ni Jared, bisan sa paghumlad sa ila sang tanan ko nga rebelasyon, siling ni Jesucristo, ang Anak sang Dios, ang Amay sang mga langit kag sang duta, kag sang tanan nga butang nga yara sa mga ini.\n\n8 Kag sia nga magapakigbato batok sa pulong sang Ginuo, pagasumpaon sia; kag sia nga magapanghiwala sining mga butang, pagasumpaon sia; kay sa ila indi ko pag-ipakita ang dalagko nga mga butang, siling ni Jesucristo; kay ako amo sia nga nagahambal.\n\n9 Kag sa akon sugo ang mga kalangitan mabuksan kag matakpan; kag sa akon pulong ang duta magauyog; kag sa akon sugo ang mga pumuluyo sini magataliwan, bisan pa paagi sa kalayo.\n\n10 Kag sia nga wala nagapati sa akon mga pulong wala nagapati sa akon mga disipulo; kag kon matuod nga wala ako maghambal, kamo ang maghukom; kay mahibal-an ninyo nga ako amo sia nga nagahambal sa katapusan nga adlaw.\n\n11 Apang sia nga nagapati sa sining mga butang nga akon ginhambal, sia akon pagabisitahan paagi sa mga pagpahayag sang akon Espiritu, kag makahibalo sia kag magapamatuod. Kay tungod sang akon Espiritu mahibal-an niya nga ining mga butang matuod; kay nagakumbinse ini sa mga tawo sa paghimo sang maayo.\n\n12 Kag ang bisan ano nga butang nga nagakumbinse sa mga tawo sa paghimo sang maayo halin sa akon; kay ang maayo wala nagahalin sa kon kay sin-o luwas lang sa akon. Ako ang amo man nga nagatuytuy sa mga tawo sa tanan nga maayo; sia nga indi magpati sa akon mga pulong indi magpati sa akon—nga ako amo sia; kag sia nga indi magpati sa akon indi magpati sa Amay nga nagpadala sa akon. Kay tan-awa, ako ang Amay, ako ang kasanag, kag ang kabuhi, kag ang kamatuoran sang kalibutan.\n\n13 Magpalapit sa akon, O kamo nga mga Gentil, kag ipakita ko sa inyo ang mas dalagko nga mga butang, ang ihibalo nga natago tungod sang pagkawala’y pagtuo.\n\n14 Magpalapit sa akon, O kamo nga panimalay ni Israel, kag ipahayag sa inyo kon ano kadako nga mga butang ang ginpahamtang sang Amay para sa inyo halin pa sa pagtuga sang kalibutan; kag wala ini ginpahayag sa inyo tungod sang pagkawala’y pagtuo.\n\n15 Tan-awa, kon gision ninyo inang belo sang pagkawala’y pagtuo nga amo ang gintunaan sang pagpabilin ninyo sa inyo makahaladlok nga kahimtangan sang kalainan, kag katig-a sang tagipusuon, kag kabulag sang kaisipan, dayon ang dalagko kag dalayawon nga mga butang nga natago halin pa sa pagtuga sang kalibutan halin sa inyo—huo, kon magpanawag kamo sa Amay sa akon ngalan, nga may masinulub-on nga tagipusuon kag mahinulsulon nga espiritu, dayon mahibal-an ninyo nga nadumduman sang Amay ang kasugtanan nga iya ginhimo sa inyo mga amay, O panimalay ni Israel.\n\n16 Kag dayon ang akon mga rebelasyon nga ginpasulat ko sa akon alagad nga si Juan ihumlad sa mga mata sang tanan nga katawhan. Dumduma, kon makita ninyo ining mga butang, mahibal-an ninyo nga ang tion malapit na nga ipahayag ang mga ini sa pagkamatuod.\n\n17 Gani, kon mabaton ninyo ining kasulatan mahibal-an ninyo nga ang buluhaton sang Amay nagsugod na sa bug-os nga ibabaw sang kadutaan.\n\n18 Gani, maghinulsol tanan kamo nga yara sa mga punta sang kalibutan, kag magpalapit sa akon, kag magpati sa akon ebanghelyo, kag magpabunyag sa akon ngalan; kay sia nga nagapati kag nabunyagan maluwas; apang sia nga wala nagapati pagasilotan; kag ang mga tanda magasunod sa ila nga nagapati sa akon ngalan.\n\n19 Kag bulahan sia nga makit-an nga tampad sa akon ngalan sa katapusan nga adlaw, kay pagabayawon sia agud magpuyo sa ginharian nga ginhanda para sa iya halin pa sa pagtuga sang kalibutan. Kag tan-awa ako amo sia nga naghambal sini. Amen.\n\n", "ether 5": "[center][font_size=26]Kapitulo 5[/font_size][/center]\n\n[i]Tatlo ka saksi kag ang buluhaton mismo ang magatindog bilang testimonya sang pagkamatuod sang Libro ni Mormon.[/i]\n\n1 Kag karon ako, si Moroni, nagsulat sang mga pulong nga ginsugo sa akon, suno sa akon madumduman; kag nasugiran ko na kamo sang mga butang nga akon ginselyohan; gani indi pagtanduga ang mga ini agud malubad ninyo; kay ina nga butang ginadumilian sa inyo, luwas lang nga sa tion nga mangin kinaalam ini sa Dios.\n\n2 Kag tan-awa, mahimo nga may pribilihiyo kamo nga mapakita ninyo ang mga lamina sa ila nga magabulig sa pagpatuman sining buluhaton;\n\n3 Kag sa tatlo ipakita ang mga ini paagi sa gahum sang Dios; gani mahibal-an nila sing pat-od nga ining mga butang matuod.\n\n4 Kag sa baba sang tatlo ka saksi ining mga butang pagalig-onon; kag ang testimonya sang tatlo, kag sang sini nga kasulatan, nga sa diin ipakita ang gahum sang Dios kag amo man ang iya pulong, nga parte sini ang Amay, kag ang Anak, kag ang Balaan nga Espiritu nagapamatuod—kag ini tanan magatindog bilang testimonya batok sa kalibutan sa katapusan nga adlaw.\n\n5 Kag kon maghinulsol sila kag magpalapit sa Amay sa ngalan ni Jesus, pagabatonon sila sa ginharian sang Dios.\n\n6 Kag karon, kon wala ako sing awtoridad para sa sining mga butang, kamo ang maghukom; kay mahibal-an ninyo nga may awtoridad ako kon makita ninyo ako, kag magatindog kita sa atubang sang Dios sa katapusan nga adlaw. Amen.\n\n", "ether 6": "[center][font_size=26]Kapitulo 6[/font_size][/center]\n\n[i]Ang mga barkasa nga Jarednon ginpadpad sang mga hangin padulong sa duta nga ginpanaad—Gindayaw sang katawhan ang Ginuo tungod sang Iya kaayo—Si Orihas ginpili nga hari nila—Si Jared kag ang iya utod napatay.[/i]\n\n1 Kag karon ako, si Moroni, magapadayon sa pagsulat sang kasulatan ni Jared kag sang iya utod.\n\n2 Kay natabo ini, pagkatapos nga nahanda sang Ginuo ang mga bato nga gindala sang utod ni Jared sa ibabaw sang bukid, ang utod ni Jared nagdulhog halin sa bukid, kag ginpamutang ang mga bato sa sulod sang mga sakayan-dagat nga ginhanda, isa sa tagsa ka punta sini; kag tan-awa, naghatag ang mga ini sing kasanag sa mga sakayan-dagat.\n\n3 Kag gani ginpahanabo sang Ginuo nga ang mga bato magsiga sa kadudulman, nga maghatag sing kasanag sa mga lalaki, mga babayi, kag mga kabataan agud indi sila magtabok sa dako nga mga tubig sa kadudulman.\n\n4 Kag natabo ini nga sang nahanda nila ang tanan nga sari sang pagkaon, agud paagi sa sini mabuhi sila sa ibabaw sang tubig, kag pagkaon man para sa ila mga panong kag mga kasapatan, kag kon ano man nga sapat ukon hayop ukon pispis nga ila dal-on upod sa ila—kag natabo ini nga sang nahimo na nila ining tanan nga butang nagsulod sila sa ila mga sakayan-dagat ukon mga barkasa, kag nagtulak padulong sa dagat, nga ginatugyan ang ila mga kaugalingon sa Ginuo nga ila Dios.\n\n5 Kag natabo ini nga ginpahanabo sang Ginuong Dios nga may mabaskog nga hangin nga magahuyop sa ibabaw sang mga tubig, padulong sa duta nga ginpanaad; kag gani gintulod sila sa ibabaw sang mga balod sang dagat sa atubang sang hangin.\n\n6 Kag natabo ini nga madamo nga beses sila nga naglugdang sa kaidadalman sang dagat tungod sang daw-bukid nga mga balod nga nagahampas sa ila, kag amo man sang dalagko kag makahaladlok nga mga unos nga gintuga sang kabaskog sang hangin.\n\n7 Kag natabo ini nga kon maglugdang sila sa kadadalman wala sing tubig nga makahalit sa ila, ang ila mga sakayan-dagat nga hugot pareho sing isa ka yahong, kag amo man nga hugot ang mga ini pareho sang arka ni Noe; gani sang nalikupan sila sang madamo nga mga tubig nag-ampo sila sa Ginuo, kag gindala niya sila liwat sa ibabaw sang mga tubig.\n\n8 Kag natabo ini nga ang hangin wala gid nag-untat sa paghuyop padulong sa duta nga ginpanaad samtang yara sila sa ibabaw sang mga tubig; kag gani ginpadpad sila sa atubang sang hangin.\n\n9 Kag nagkinanta sila sang mga pagdayaw sa Ginuo; huo, ang utod ni Jared nagkanta sang mga pagdayaw sa Ginuo, kag nagpasalamat sia kag nagdayaw sa Ginuo sa bilog nga adlaw; kag sang nag-abot ang gab-i, wala sila nag-untat sa pagdayaw sa Ginuo.\n\n10 Kag gani ginpadpad sila; kag wala sing halimaw sang dagat nga makawasak sa ila, kag wala man sang balyena nga makahalit sa ila; kag dalayon sila nga may kasanag, bisan kon sa ibabaw man sang tubig ukon sa idalom sang tubig.\n\n11 Kag gani ginpadpad sila, tatlo ka gatos kag kwarenta’y kwatro ka adlaw sa tubig.\n\n12 Kag nagdungka sila sa baybayon sang duta nga ginpanaad. Kag sang nakatapak na sila sang ila mga tiil sa mga baybayon sang duta nga ginpanaad nagluhod sila sa ibabaw sang kadutaan, kag nagpaubos sang ila mga kaugalingon sa atubang sang Ginuo, kag nagpaagay sang mga luha sang kalipay sa atubang sang Ginuo, tungod sang kabugana sang iya mapinalanggaon nga mga kaluoy sa ila.\n\n13 Kag natabo ini nga naglakat sila sa ibabaw sang kadutaan, kag nagsugod sa pag-uma sang duta.\n\n14 Kag si Jared may apat ka anak nga lalaki; kag ginatawag sila nga sanday Jacom, kag Gilga, kag Maha, kag Orihas.\n\n15 Kag ang utod ni Jared nangin amay man sang mga anak nga lalaki kag mga anak nga babayi.\n\n16 Kag ang mga abyan ni Jared kag sang iya utod may kadamuon nga mga beynte dos ka tawo; kag nangin amay man sila sing mga anak nga lalaki kag mga anak nga babayi antes sila nag-abot sa duta nga ginpanaad; kag gani nagsugod sila nga magdamo.\n\n17 Kag gintudloan sila nga maglakat sing mapainubuson sa atubang sang Ginuo; kag gintudloan man sila halin sa kahitaasan.\n\n18 Kag natabo ini nga nagsugod sila nga maglinapta sa ibabaw sang kadutaan, kag sa pagdamo kag sa pag-uma sang duta; kag nagbakod sila sa kadutaan.\n\n19 Kag ang utod ni Jared nagsugod nga magtigulang kag nakita nga pat-od gid nga sa indi madugay magapanaog na sia sa lulubngan; gani nagsiling sia kay Jared: Tiponon naton ang aton katawhan agud maisip naton sila, agud mahibal-an naton halin sa ila kon ano ang ila pangayuon halin sa aton antes kita magpanaog sa aton mga lulubngan.\n\n20 Kag gani gintipon ang katawhan. Karon ang kadamuon sang mga anak nga lalaki kag sang mga anak nga babayi sang utod ni Jared beynte dos ka tawo; kag ang kadamuon sang mga anak nga lalaki kag mga anak nga babayi ni Jared dose, kag apat sini ang iya anak nga lalaki.\n\n21 Kag natabo ini nga gin-isip nila ang ila katawhan; kag pagkatapos nga naisip nila sila, ginpamangkot nila sila sang mga butang nga luyag nila nga ila himuon antes sila magpanaog sa ila mga lulubngan.\n\n22 Kag natabo ini nga ang katawhan nagpangayo sa ila nga maghaplas sila sing isa sang ila mga anak nga lalaki agud mangin hari nila.\n\n23 Kag karon tan-awa, nagpakalisud ini sa ila. Kag ang utod ni Jared nagsiling sa ila: Pat-od gid nga ini nga butang magaresulta sa pagkabihag.\n\n24 Apang si Jared nagsiling sa iya utod: Tugoti sila nga may yara sila sang hari. Kag gani nagsiling sia sa ila: Magpili kamo halin sa amon mga anak nga lalaki sing isa ka hari, bisan kon sin-o ang inyo luyag.\n\n25 Kag natabo ini nga ginpili nila bisan ang panganay sang utod ni Jared; kag ang iya ngalan amo si Pagag. Kag natabo ini nga nagbalibad sia kag indi maluyag nga mangin ila hari. Kag luyag sang katawhan nga piliton sia sang iya amay, apang indi ang iya amay; kag ginsugo niya sila nga indi nila dapat nga piliton ang isa ka tawo nga mangin ila hari.\n\n26 Kag natabo ini nga ginpili nila ang tanan nga utod nga lalaki ni Pagag, kag indi sila.\n\n27 Kag natabo ini nga indi man ang mga anak nga lalaki ni Jared, bisan tanan luwas lang sa isa; kag si Orihas ginhaplas nga mangin hari sang katawhan.\n\n28 Kag nagsugod sia sa paggahum, kag ang katawhan nagsugod sa pag-uswag; kag nangin tuman sila kamanggaranon.\n\n29 Kag natabo ini nga napatay si Jared, kag ang iya man utod.\n\n30 Kag natabo ini nga si Orihas naglakat sing mapainubuson sa atubang sang Ginuo, kag nagdumdum kon ano kadalagko nga mga butang ang ginhimo sang Ginuo para sa iya amay, kag gintudloan man ang iya katawhan kon ano kadalagko nga mga butang ang ginhimo sang Ginuo para sa ila mga amay.\n\n", "ether 7": "[center][font_size=26]Kapitulo 7[/font_size][/center]\n\n[i]Si Orihas naggahum sa pagkamatarong—Sa tunga sang pagpangagaw sang gahum kag pag-ilinaway, ang nagapaindisanay nga mga ginharian nanday Shul kag Cohor ginpahamtang—Ginkondenar sang mga propeta ang kalainan kag pagsimba sa dios-dios sang katawhan, nga dayon naghinulsol.[/i]\n\n1 Kag natabo ini nga ginpatuman ni Orihas ang paghukom sa pagkamatarong sa kadutaan sa bug-os niya nga mga adlaw, nga ang amo nga mga adlaw tuman kadamo.\n\n2 Kag nangin amay sia sang mga anak nga lalaki kag mga anak nga babayi; huo, nangin amay sia sing treinta’y uno, nga sa sini amo ang beynte tres ka anak nga lalaki.\n\n3 Kag natabo ini nga nangin amay man sia ni Kib sa iya katigulangon. Kag natabo ini nga si Kib ang naggahum bulos sa iya; kag si Kib nangin amay ni Corihor.\n\n4 Kag sang si Corihor treinta’y dos ka tuig nagrebelde sia batok sa iya amay, kag nagkadto kag nagpuyo sa duta sang Nehor; kag nangin amay sia sang mga anak nga lalaki kag mga anak nga babayi, kag nangin tuman sila kaanyag; gani napasunod ni Corihor ang madamo nga katawhan sa iya.\n\n5 Kag sang nakatipon sia sang kasoldadohan nagtaklad sia sa duta sang Moron kon diin ang hari nagapuyo, kag gindala sia nga bihag nga nagpahanabo sang ginhambal sang utod ni Jared nga dal-on sila sa pagkabihag.\n\n6 Karon ang duta sang Moron, kon diin ang hari nagapuyo, malapit sa duta nga ginatawag nga Kamingaw sang mga Nefinhon.\n\n7 Kag natabo ini nga si Kib nagpuyo sa pagkabihag, kag ang iya katawhan sa idalom ni Corihor nga iya anak, tubtob nga nangin tuman na sia katigulang; apang si Kib nangin amay ni Shul sa iya katigulangon samtang yara pa sia sa pagkabihag.\n\n8 Kag natabo ini nga si Shul naakig sa iya utod; kag si Shul nagbakod, kag nangin gamhanan suno sa kusog sang tawo; kag gamhanan man sia sa paghukom.\n\n9 Gani, nagkadto sia sa bungyod sang Efraim, kag nagpangtunaw sia halin sa bungyod, kag naghimo sang mga espada halin sa salsalon para sa mga napasunod niya sa iya; kag pagkatapos nga naarmasan niya sila sing mga espada nagbalik sia sa siyudad nga Nehor, kag nakig-away sa iya utod nga si Corihor, nga sa amo nga paagi naangkon niya ang ginharian kag ginpanumbalik ini sa iya amay nga si Kib.\n\n10 Kag karon tungod sang butang nga ginhimo ni Shul, ginhatag sa iya sang iya amay ang ginharian; gani nagsugod sia sa paggahum bulos sa iya amay.\n\n11 Kag natabo ini nga ginpatuman niya ang paghukom sa pagkamatarong; kag ginpasangkad niya ang iya ginharian sa bug-os nga ibabaw sang kadutaan kay ang katawhan nangin tuman kadamo.\n\n12 Kag natabo ini nga si Shul nangin amay man sang madamo nga anak nga lalaki kag mga anak nga babayi.\n\n13 Kag si Corihor naghinulsol sang madamo nga kalainan nga iya ginhimo; gani ginhatagan sia ni Shul sing gahum sa iya ginharian.\n\n14 Kag natabo ini nga si Corihor may madamo nga anak nga lalaki kag anak nga babayi. Kag sa mga anak nga lalaki ni Corihor may isa nga ang ngalan amo si Noe.\n\n15 Kag natabo ini nga si Noe nagrebelde batok kay Shul, ang hari, kag amo man sa iya amay nga si Corihor, kag napasunod si Cohor nga iya utod, kag amo man ang tanan niya nga kauturan kag madamo sa katawhan.\n\n16 Kag nakig-away sia kay Shul, ang hari, nga sa diin naangkon niya ang duta sang ila una nga ginpanubli; kag nangin hari sia sa sina nga bahin sang kadutaan.\n\n17 Kag natabo ini nga nakig-away sia liwat kay Shul, ang hari; kag gindakop niya si Shul, ang hari, kag gindala sia nga bihag padulong sa Moron.\n\n18 Kag natabo ini, sang nagahana na nga ipapatay niya sia, ang mga anak nga lalaki ni Shul patago nga nagsulod sa balay ni Noe sa gab-i kag ginpatay sia, kag ginbungkal ang puwertahan sang bilanggoan kag gindala pagwa ang ila amay, kag ginpapungko sia sa iya trono sa iya kaugalingon nga ginharian.\n\n19 Gani, ginpauswag sang anak ni Noe ang iya ginharian bulos sa iya; apang wala na sila naggahum pa kay Shul nga hari, kag ang katawhan nga yara sa idalom sang pagginahum ni Shul nga hari nag-uswag sing tuman kag nangin gamhanan.\n\n20 Kag ang pungsod natunga; kag may duha ka ginharian, ang ginharian ni Shul, kag ang ginharian ni Cohor, ang anak ni Noe.\n\n21 Kag si Cohor, ang anak ni Noe, nagpahanabo nga ang iya katawhan magpakig-away kay Shul nga sa diin ginpierde sila ni Shul kag ginpatay si Cohor.\n\n22 Kag karon si Cohor may isa ka anak nga lalaki nga ginahingalanan kay Nimrod; kag gintugyan ni Nimrod ang ginharian ni Cohor kay Shul, kag naangkon niya ang kahamuot sa mga mata ni Shul; gani ginhatagan sia ni Shul sang madamo nga pagpasulabi, kag ginhimo niya sa ginharian ni Shul ang suno sa iya mga naluyagan.\n\n23 Kag sa pagginahum man ni Shul may nag-abot nga mga propeta sa katawhan, nga ginpadala halin sa Ginuo, nga nagapropesiya nga ang kalainan kag pagsimba sa mga dios-dios sang katawhan nagadala sang sumpa sa kadutaan, kag pagalaglagon sila kon indi sila maghinulsol.\n\n24 Kag natabo ini nga ang katawhan nagpasipala batok sa mga propeta, kag nagyaguta sa ila. Kag natabo ini nga si haring Shul nagpatuman sang paghukom batok sa tanan sinang mga nagpasipala batok sa mga propeta.\n\n25 Kag nagpatuman sia sang layi sa bug-os nga kadutaan nga naghatag sing gahum sa mga propeta nga makakadto sila bisan diin nga ila luyag; kag sa sini nga kabangdanan ang katawhan nadala padulong sa paghinulsol.\n\n26 Kag tungod ang katawhan naghinulsol sang ila mga kalainan kag mga pagsimba sa mga dios-dios ginkaluoyan sila sang Ginuo, kag nagsugod sila sa pag-uswag liwat sa kadutaan. Kag natabo ini nga si Shul nangin amay sang mga anak nga lalaki kag mga anak nga babayi sa iya katigulangon.\n\n27 Kag wala na sing mga giyera pa sa mga adlaw ni Shul; kag gindumdum niya ang dalagko nga mga butang nga ginhimo sang Ginuo para sa iya mga amay sa pagdala sa ila patabok sa dako nga kadadalman padulong sa duta nga ginpanaad; gani ginpatuman niya ang paghukom sa pagkamatarong sa tanan niya nga mga adlaw.\n\n", "ether 8": "[center][font_size=26]Kapitulo 8[/font_size][/center]\n\n[i]May pag-ilinaway kag pagbinaisay parte sa ginharian—Si Akis nagtukod sang sekreto nga alyansa nga ginpabakod sang panumpa agud patyon ang hari—Ang sekreto nga mga alyansa iya sang yawa kag nagaresulta sa kalaglagan sang mga nasyon—Ang moderno nga mga Gentil ginapaandaman batok sa sekreto nga alyansa nga magahangad sa pagguba sang kahilwayan sang tanan nga kadutaan, mga nasyon, kag mga pungsod.[/i]\n\n1 Kag natabo ini nga nangin amay sia ni Omer, kag si Omer ang naggahum bulos sa iya. Kag si Omer nangin amay ni Jared; kag si Jared nangin amay sang mga anak nga lalaki kag mga anak nga babayi.\n\n2 Kag si Jared nagrebelde batok sa iya amay, kag nagkadto kag nagpuyo sa duta sang Het. Kag natabo ini nga gin-into niya ang madamo nga katawhan, tungod sang iya tuso nga mga pulong, tubtob nga nakuha niya ang katunga sang ginharian.\n\n3 Kag sang nakuha niya ang katunga sang ginharian nakig-away sia sa iya amay, kag gindala ang iya amay sa pagkabihag, kag ginpaalagad sia sa tion sang iya pagkabihag;\n\n4 Kag karon, sa mga adlaw sang pagginahum ni Omer yara sia sa pagkabihag sa katunga sang iya mga adlaw. Kag natabo ini nga nangin amay sia sang mga anak nga lalaki kag mga anak nga babayi, nga nalakip diri sanday Esrom kag Coriantumer;\n\n5 Kag tuman sila kaakig tungod sang mga kahimoan ni Jared nga ila utod, sa bagay nga nagtipon sila sang kasoldadohan kag nakig-away kay Jared. Kag natabo ini nga nakig-away sila sa iya sa gab-i.\n\n6 Kag natabo ini nga sang napamatay na nila ang kasoldadohan ni Jared naghana sila nga patyon man sia; kag nagpakitluoy sia sa ila nga indi nila sia pagpatyon, kag iampo niya ang ginharian sa iya amay. Kag natabo ini nga gintugotan nila sia nga mabuhi.\n\n7 Kag karon si Jared nangin tuman kamasinulub-on tungod sang pagkadula sang iya ginharian, kay ginpahamtang niya ang iya tagipusuon sa ginharian kag sa himaya sang kalibutan.\n\n8 Karon ang anak nga babayi ni Jared nga tuman kaalam, kag nakita ang kasubo sang iya amay, naghunahuna sa pagpadihot sing isa ka plano nga paagi sa sini mapanumbalik niya ang ginharian sa iya amay.\n\n9 Karon ang anak nga babayi ni Jared tuman kaanyag. Kag natabo ini nga nakighambal sia sa iya amay, kag nagsiling sa iya: Ano bala ang kabangdanan nga ang akon amay nagakasubo sing tuman? Wala bala sia makabasa sang kasulatan nga gindala sang aton mga amay halin sa tabok sang dako nga kadadalman? Tan-awa, wala bala sang kasaysayan parte sa ila sang dumaan nga panahon, nga sila paagi sa ila sekreto nga mga plano nag-angkon sang mga ginharian kag dako nga himaya?\n\n10 Kag karon, gani, ipatawag sang akon amay si Akis, ang anak ni Kimnor; kag tan-awa, maanyag ako, kag magasaot ako sa iya atubang, kag palipayon ko sia, agud handumon niya ako nga pangasaw-on; gani kon pangayuon niya sa imo nga ihatag mo ako sa iya agud pangasaw-on, dayon magasiling ka: Ihatag ko sia kon dal-on mo sa akon ang ulo sang akon amay, ang hari.\n\n11 Kag karon si Omer isa ka abyan ni Akis; gani, sang ginpatawag ni Jared si Akis, ang anak nga babayi ni Jared nagsaot sa iya atubang kag napalipay niya sia, sa bagay nga ginpangayo niya sia nga pangasaw-on. Kag natabo ini nga nagsiling sia kay Jared: Ihatag sia sa akon agud akon pangasaw-on.\n\n12 Kag si Jared nagsiling sa iya: Ihatag ko sia sa imo kon dal-on mo sa akon ang ulo sang akon amay, ang hari.\n\n13 Kag natabo ini nga gintipon ni Akis sa balay ni Jared ang tanan niya nga paryente, kag nagsiling sa ila: Magapanumpa bala kamo sa akon nga mangin tampad kamo sa akon sa butang nga akon pangayuon sa inyo?\n\n14 Kag natabo ini nga tanan sila nanumpa sa iya, sa Dios sang langit, kag amo man sa kalangitan, kag amo man sa duta, kag sa ila mga ulo, nga kon sin-o man ang magtalikod sa bulig nga ginapangayo ni Akis madulaan sang iya ulo; kag kon sin-o man ang magabuyagyag sang kon ano nga butang nga ginpahibalo sa ila ni Akis, ang amo man madulaan sang iya kabuhi.\n\n15 Kag natabo ini nga gani nagkaisa sila upod kay Akis. Kag ginpasumpa sila ni Akis sang mga panumpa nga ginhatag nila sadtong dumaan nga panahon nga naghangad man sang gahum, nga ginpasa-pasa bisan halin kay Cain, nga isa ka manugpatay-tawo halin pa sang ginsuguran.\n\n16 Kag ginhuptan ang mga ini paagi sa gahum sang yawa agud ipahayag ining mga panumpa sa katawhan, agud mapabilin sila sa kadudulman, agud buligan inang mga nagahangad sang gahum nga mag-angkon sang gahum, kag magpamatay, kag magpangagaw, kag magbinutig, kag maghimo sang tanan nga sari sang kalainan kag mga pagkamakihilawason.\n\n17 Kag ang anak nga babayi ni Jared ang nagbutang sini sa iya tagipusuon nga usisaon ining mga butang sang dumaan nga panahon; kag ginbutang ini ni Jared sa tagipusuon ni Akis; gani, ginpahayag ini ni Akis sa iya mga paryente kag mga abyan, nga ginapatalang sila paagi sa matahum nga mga promisa nga himuon ang kon ano man nga butang nga iya luyag.\n\n18 Kag natabo ini nga nagtukod sila sing isa ka sekreto nga alyansa, bisan pareho sa ila sang dumaan nga panahon; nga ang amo nga alyansa labing makangilil-ad kag malain sa tanan, sa panulok sang Dios;\n\n19 Kay ang Ginuo wala nagahikot paagi sa sekreto nga mga alyansa, kag indi man niya buot nga ang tawo magpaagay sang dugo, kundi nga sa tanan nga butang gindumilian ini, halin pa sa pagsugod sang tawo.\n\n20 Kag karon ako, si Moroni, wala nagasulat sang sari sang ila mga panumpa kag mga alyansa kay ginpahibalo na ini sa akon nga yara ang mga ini sa tanan nga katawhan, kag yara ang mga ini sa mga Lamanhon.\n\n21 Kag ang mga ini ang gintunaan sang kalaglagan sining katawhan nga amo karon ang akon ginatumod, kag sang kalaglagan man sang katawhan ni Nefi.\n\n22 Kag kon ano man nga nasyon ang magasakdag sinang sekreto nga mga alyansa, agud mag-angkon sang gahum kag manggad, tubtob nga maglapnag ang mga ini sa bug-os nga nasyon, tan-awa, malaglag sila; kay ang Ginuo indi magtugot nga ang dugo sang iya mga santos, nga ipaagay nila, dalayon nga magpakitluoy sa iya halin sa duta agud itimalus sila apang wala niya sila pag-itimalus.\n\n23 Gani, O kamo nga mga Gentil, kinaalam ini sa Dios nga ining mga butang ipakita sa inyo, nga paagi sa sini makahinulsol kamo sang inyo mga sala, kag indi magtugot nga ining makamamatay nga mga alyansa magpangibabaw sa inyo, nga gintukod agud mag-angkon sing gahum kag manggad—kag ang buhat, huo, bisan ang buhat sang kalaglagan magatupa sa inyo, huo, bisan ang espada sang hustisya sang Wala’y Katapusan nga Dios magatupa sa inyo, sa inyo kapierdehan kag kalaglagan kon tugotan ninyo nga matabo ining mga butang.\n\n24 Gani, ang Ginuo nagasugo sa inyo, kon makita ninyo ining mga butang nga matabo sa inyo nga magabugtaw kamo sa paghangop sang inyo makahaladlok nga kahimtangan, tungod sining sekreto nga alyansa nga mangin yara sa inyo; ukon kalisud sa sini, tungod sang dugo nila nga nagkalamatay; kay nagapakitluoy sila halin sa yab-ok agud itimalus sa sini, kag amo man sa mga nagtukod sini.\n\n25 Kay matabo ini nga kon sin-o man ang nagatukod sini nagahangad sa pagguba sang kahilwayan sang tanan nga kadutaan, mga nasyon, kag mga pungsod; kag ginapahanabo sini ang kalaglagan sang tanan nga katawhan, kay gintukod ini sang yawa, nga amo ang amay sang tanan nga kabutigan; bisan inang amo man nga butigon nga nagsulay sang aton una nga mga ginikanan, huo, bisan inang amo man nga butigon nga nagsugo sa tawo nga magpatay halin sa ginsuguran; nga nagpatig-a sang mga tagipusuon sang mga tawo nga ginpamatay nila ang mga propeta, kag ginpangbato sila, kag ginpanabog sila halin sa ginsuguran.\n\n26 Gani, ako, si Moroni, ginsugo sa pagsulat sining mga butang agud ang kalainan mauntat na, kag ang tion magaabot nga si Satanas wala sing gahum sa mga tagipusuon sang mga anak sang katawhan, kundi nga makumbinse sila sa paghimo sang maayo sing dalayon, agud nga makaabot sila sa tuburan sang tanan nga pagkamatarong kag maluwas.\n\n", "ether 9": "[center][font_size=26]Kapitulo 9[/font_size][/center]\n\n[i]Ang ginharian ginpasa-pasa halin sa isa pakadto sa isa paagi sa pagpanubli, intriga, kag pagpatay—Nakita ni Emer ang Anak sang Pagkamatarong—Madamo nga propeta ang nagwali sang paghinulsol—Isa ka tiggulutom kag dalitan nga mga man-og ang naghalit sa katawhan.[/i]\n\n1 Kag karon ako, si Moroni, magapadayon sa akon kasulatan. Gani, tan-awa, natabo ini nga tungod sang sekreto nga mga padihot ni Akis kag sang iya mga kaabyanan, tan-awa, naagaw nila ang ginharian ni Omer.\n\n2 Apang, ang Ginuo nangin maluluy-on kay Omer, kag amo man sa iya mga anak nga lalaki kag sa iya mga anak nga babayi nga wala naghangad sang iya kalaglagan.\n\n3 Kag ginpaandaman sang Ginuo si Omer sa isa ka damgo nga maghalin sia sa kadutaan; gani naghalin si Omer sa kadutaan upod ang iya panimalay, kag nagpanglakaton sa madamo nga adlaw, kag nakaabot kag naglabay sa bungyod sang Sim, kag nakaabot malapit sa lugar nga sa diin ang mga Nefinhon nalaglag, kag halin didto pa-este, kag nakaabot sa isa ka lugar nga ginatawag nga Ablom, sa higad sang baybayon, kag didto nagpatindog sia sang iya tolda, kag amo man ang iya mga anak nga lalaki kag iya mga anak nga babayi, kag tanan niya nga panimalay, luwas lang kay Jared kag iya panimalay.\n\n4 Kag natabo ini nga si Jared ginhaplas nga hari sang katawhan paagi sa kamot sang kalainan; kag ginhatag niya kay Akis ang iya anak nga babayi agud iya pangasaw-on.\n\n5 Kag natabo ini nga gintinguhaan ni Akis ang kabuhi sang iya ugangan; kag nangayo sia sing bulig sa sadtong iya mga ginpasumpa paagi sa panumpa sang mga dumaan, kag nakuha nila ang ulo sang iya ugangan, samtang nagapungko sia sa iya trono, nga nagapakig-atubang sa iya katawhan.\n\n6 Kay sa pagkagrabe ang paglapnag sining malain kag sekreto nga katilingban nga ginpalain sini ang mga tagipusuon sang tanan nga katawhan; gani si Jared ginpatay sa iya trono, kag si Akis ang naggahum bulos sa iya.\n\n7 Kag natabo ini nga si Akis nagsugod nga naimon sa iya anak nga lalaki, gani ginhunong niya sia sa bilanggoan, kag ginbuhi niya sia sa diutay ukon sa wala sing pagkaon tubtob nga nag-antos sia sang kamatayon.\n\n8 Kag karon ang utod sang nag-antos sang kamatayon, (kag ang iya ngalan amo si Nimra) naakig sa iya amay tungod sinang ginhimo sang iya amay sa iya utod.\n\n9 Kag natabo ini nga si Nimra nagtipon sang diutay nga kadamuon sang mga tinawo, kag nagpalagyo sa kadutaan, kag nagkadto kag nagpuyo upod kay Omer.\n\n10 Kag natabo ini nga si Akis nangin amay naman sang iban pa nga mga anak nga lalaki, kag nabihag nila ang mga tagipusuon sang katawhan, bisan pa nga nagsumpa sila sa iya nga maghimo sang tanan nga sari sang kalainan suno sa sinang iya luyag.\n\n11 Karon ang katawhan ni Akis nagahangad sang bayad, bisan pareho nga si Akis nagahangad sang gahum; gani, ang mga anak ni Akis nagtanyag sa ila sang kwarta nga sa amo nga paagi napasunod nila ang kalabanan sang katawhan sa ila.\n\n12 Kag nagsugod nga may giyera sa tunga sang mga anak ni Akis kag ni Akis nga naglawig sa sulod sang madamo nga tinuig, huo, tubtob sa kalaglagan sang halos tanan nga katawhan sang ginharian, huo, bisan tanan, luwas lang sa treinta ka tawo, kag sila nga nagpalagyo upod sa panimalay ni Omer.\n\n13 Gani, si Omer napanumbalik liwat sa duta nga iya palanublion.\n\n14 Kag natabo ini nga si Omer nagsugod sa pagtigulang; apang, sa iya katigulangon nangin amay sia ni Emer; kag ginhaplas niya si Emer nga mangin hari bulos sa iya.\n\n15 Kag pagkatapos nga nahaplas niya si Emer nga mangin hari nakakita sia sang paghidaet sa kadutaan sa sulod sang duha ka tuig, kag napatay sia nga nakakita sing tuman kadamo nga adlaw nga napuno sang kasubo. Kag natabo ini nga si Emer naggahum bulos sa iya, kag ginsunod niya ang mga tikang sang iya amay.\n\n16 Kag ang Ginuo nagsugod liwat sa pagkuha sang sumpa halin sa kadutaan, kag ang panimalay ni Emer nag-uswag sing tuman sa idalom sang pagginahum ni Emer; kag sa sulod sang sisenta’y dos ka tuig nangin tuman sila kabakod, sa bagay nga nangin tuman sila kamanggaranon—\n\n17 Nga may yara sang tanan nga sari sang prutas, kag sang uyas, kag sang mga sida, kag sang lino nga manipis, kag sang bulawan, kag sang pilak, kag sang malahalon nga mga butang;\n\n18 Kag tanan man nga sari sang kasapatan, sang toro, kag mga baka, kag sang mga carnero, kag sang mga baboy, kag sang mga kanding, kag madamo man nga iban pa nga mga sari sang mga kasapatan nga mapuslanon para sa pagkaon sang tawo.\n\n19 Kag may mga kabayo man sila, kag mga asno, kag may mga elepante kag mga curelom kag mga cumom; ang tanan sang mga ini mapuslanon sa tawo, kag ilabi na gid ang mga elepante kag mga curelom kag mga cumom.\n\n20 Kag gani ginbubo sang Ginuo ang iya mga pagpakamaayo sa sini nga duta, nga labing pinili sa tanan nga iban pa nga mga kadutaan; kag nagsugo sia nga kon sin-o man ang magapanag-iya sang duta magapanag-iya sini para sa Ginuo, indi gani pagalaglagon sila kon naluto na sila sa kalainan; kay sini sa ila, siling sang Ginuo; ibubo ko ang kabug-osan sang akon kaakig.\n\n21 Kag si Emer nagpatuman sang paghukom sa pagkamatarong sa tanan niya nga mga adlaw, kag nangin amay sia sang madamo nga mga anak nga lalaki kag mga anak nga babayi; kag nangin amay sia ni Coriantum, kag ginhaplas niya si Coriantum nga maggahum bulos sa iya.\n\n22 Kag pagkatapos nga nahaplas na niya si Coriantum nga maggahum bulos sa iya nagkabuhi sia sing apat pa ka tuig, kag nakakita sia sang paghidaet sa kadutaan; huo, nakita pa gani niya ang Anak sang Pagkamatarong, kag nagkasadya kag naghimaya sa iya adlaw; kag napatay sia sa paghidaet.\n\n23 Kag natabo ini nga si Coriantum naglakat sa mga tikang sang iya amay, kag nagtukod sang madamo nga dalagko nga mga siyudad, kag naghikot sinang maayo sa iya katawhan sa tanan niya nga mga adlaw. Kag natabo ini nga wala sia sing mga anak bisan tubtob nga tuman na sia katigulang.\n\n24 Kag natabo ini nga ang iya asawa napatay nga isa ka gatos kag duha ka tuig ang pangidaron. Kag natabo ini nga si Coriantum nagpangasawa, sa iya katigulangon, sing isa ka lamharon nga dalaga, kag nangin amay sang mga anak nga lalaki kag mga anak nga babayi; gani nagkabuhi sia tubtob nga nagpangidaron sia sing isa ka gatos kag kwarenta’y dos ka tuig.\n\n25 Kag natabo ini nga nangin amay sia ni Com, kag si Com naggahum bulos sa iya; kag naggahum sia sa kwarenta’y nuebe ka tuig, kag nangin amay sia ni Het; kag nangin amay man sia sang iban pa nga mga anak nga lalaki kag mga anak nga babayi.\n\n26 Kag ang katawhan naglinapta liwat sa bug-os nga ibabaw sang kadutaan, kag nagsugod liwat nga may tuman kadako nga kalainan sa ibabaw sang kadutaan, kag si Het nagsugod liwat sa pagsapopo sang sekreto nga mga plano sang dumaan nga panahon agud laglagon ang iya amay.\n\n27 Kag natabo ini nga ginpapanaog niya sa trono ang iya amay kay ginpatay niya sia sa iya kaugalingon nga espada; kag naggahum sia bulos sa iya.\n\n28 Kag may nag-abot liwat nga mga propeta sa kadutaan, nga nagawali sang paghinulsol sa ila—nga kinahanglan gid nila nga ihanda ang dalanon sang Ginuo ukon may magaabot nga isa ka sumpa sa ibabaw sang kadutaan; huo, bisan mangin may dako nga tiggulutom, nga sa diin malaglag sila kon indi sila maghinulsol.\n\n29 Apang ang katawhan wala nagpati sa mga pulong sang mga propeta, kundi nga ginpanabog nila sila; kag ang pila sa ila ginpanghulog nila sa mga buho kag ginbayaan agud mapatay. Kag natabo ini nga ginhimo nila ining tanan nga butang suno sa sugo sang hari nga si Het.\n\n30 Kag natabo ini nga nagsugod nga may dako nga tiggulutom sa kadutaan, kag ang mga pumuluyo nagsugod nga magkalamatay sing tuman kadasig tungod sang tiggulutom kay wala sing ulan sa ibabaw sang duta.\n\n31 Kag may naggulowa man nga dalitan nga mga man-og sa ibabaw sang kadutaan, kag ginbuntog ang madamo nga katawhan. Kag natabo ini nga ang ila mga panong nagsugod nga magpalagyo sa atubang sang dalitan nga mga man-og padulong sa duta pa-sur nga ginatawag sang mga Nefinhon nga Zarahemla.\n\n32 Kag natabo ini nga may madamo sa ila nga nagkalamatay sa dalanon; apang, may pila nga nagpalagyo padulong sa duta pa-sur.\n\n33 Kag natabo ini nga ginpahanabo sang Ginuo nga indi na sila paglagson pa sang mga man-og, kundi nga balabagan sang mga ini ang alagyan agud ang katawhan indi makaagi, agud kon sin-o man ang magtilaw nga mag-agi mapatay paagi sa dalitan nga mga man-og.\n\n34 Kag natabo ini nga ginsunod sang katawhan ang inagyan sang mga kasapatan, kag ginpangaon ang mga bangkay sang mga ini nga nagkalamatay sa dalanon tubtob nga napangaon nila ini tanan. Karon sang nakita sang katawhan nga pat-od gid nga makalamatay sila nagsugod sila sa paghinulsol sang ila mga kalainan kag nagpakitluoy sa Ginuo.\n\n35 Kag natabo ini nga sang napaubos nila sing nagakaigo ang ila mga kaugalingon sa atubang sang Ginuo nagpadala sia sang ulan sa ibabaw sang duta; kag ang katawhan naulian liwat, kag nagsugod nga may mga prutas sa mga pungsod sa norte, kag sa tanan nga pungsod sa palibot. Kag ginpakita sang Ginuo ang iya gahum sa ila sa pag-amlig sa ila halin sa tiggulutom.\n\n", "ether 10": "[center][font_size=26]Kapitulo 10[/font_size][/center]\n\n[i]Ang isa ka hari ginabuslan sing isa pa—Ang pila sang mga hari mga matarong; ang iban mga malain—Kon nagapangibabaw ang pagkamatarong, ang katawhan ginabugayan kag ginapauswag sang Ginuo.[/i]\n\n1 Kag natabo ini nga si Sez, nga isa ka kaliwat ni Het—kay si Het napatay tungod sang tiggulutom, kag ang tanan niya nga panimalay luwas lang kay Sez—gani, ginsugdan ni Sez ang pagpabakod liwat sing isa ka nabungkag nga katawhan.\n\n2 Kag natabo ini nga nadumduman ni Sez ang kalaglagan sang iya mga amay, kag nagpauswag sia sing isa ka matarong nga ginharian; kay nadumduman niya kon ano ang ginhimo sang Ginuo sa pagdala kay Jared kag sa iya utod patabok sa kadadalman; kag naglakat sia sa mga dalanon sang Ginuo; kag nangin amay sia sang mga anak nga lalaki kag mga anak nga babayi.\n\n3 Kag ang iya kamagulangan nga anak nga lalaki, nga ang ngalan amo si Sez, nagrebelde batok sa iya; apang, si Sez gin-atake paagi sa kamot sing isa ka tulisan, tungod sang iya tuman nga manggad, nga nagdala liwat sang paghidaet sa iya amay.\n\n4 Kag natabo ini nga ang iya amay nagpauswag sang madamo nga siyudad sa ibabaw sang kadutaan, kag ang katawhan nagsugod liwat sa paglinapta sa tanan nga bahin sang ibabaw sang kadutaan. Kag si Sez nagkabuhi tubtob sa tuman nga katigulangon; kag nangin amay sia ni Riplakis. Kag napatay sia, kag si Riplakis naggahum bulos sa iya.\n\n5 Kag natabo ini nga si Riplakis wala naghimo sinang matarong sa panulok sang Ginuo, kay may madamo sia nga asawa kag mga oloasawa, kag gintungtong niya sa mga abaga sang mga tawo inang mabudlay pas-anon; huo, ginbuwisan niya sila sang mabug-at nga mga buwis; kag paagi sa mga buwis nagpatukod sia sang madamo nga maligwa nga mga bilding.\n\n6 Kag nagpahimo sia para sa iya kaugalingon sing isa ka tuman katahum nga trono; kag nagtukod sia sang madamo nga bilanggoan, kag kon sin-o man ang indi magpaidalom sa mga buwis ginhunong niya sa bilanggoan; kag kon sin-o man ang indi makabayad sang mga buwis ginhunong niya sa bilanggoan; kag nagsugo sia nga mag-obra sila sing dalayon para sa ila ikabuhi; kag kon sin-o man ang indi mag-obra ginapapatay niya.\n\n7 Gani naangkon niya ang tanan niya nga pulido nga hinimo, huo, bisan ang iya puraw nga bulawan ginpapino niya sa bilanggoan; kag ang tanan nga sari sang pulido nga pagpanghimo ginpahanabo niya nga himuon sa bilanggoan. Kag natabo ini nga ginpaantos niya ang katawhan sang iya mga pagkamakihilawason kag mga kangil-aran.\n\n8 Kag sang naggahum sia sa sulod sang kwarenta’y dos ka tuig ang katawhan nag-alsa sa pagrebelde batok sa iya; kag nagsugod nga may giyera liwat sa kadutaan, sa bagay nga napatay si Riplakis, kag ang iya mga kaliwat ginpanabog halin sa kadutaan.\n\n9 Kag natabo ini, pagkatapos nga nakaligad ang madamo nga tinuig, si Morianton, (sia nga isa ka kaliwat ni Riplakis) nagtipon sang kasoldadohan sang mga sinikway, kag nagsalakay kag nakig-away sa katawhan; kag nakaangkon sia sing gahum sa madamo nga siyudad; kag ang giyera nangin tuman kagrabe, kag naglawig sa sulod sang madamo nga tinuig; kag nakaangkon sia sing gahum sa bug-os nga kadutaan, kag ginpahamtang ang iya kaugalingon bilang hari sa bug-os nga kadutaan.\n\n10 Kag pagkatapos nga napahamtang niya ang iya kaugalingon bilang hari ginpamag-an niya ang palas-anon sang katawhan, nga sa sini naangkon niya ang kahamuot sa mga mata sang katawhan, kag ginhaplas nila sia nga mangin ila hari.\n\n11 Kag ginpatuman niya ang hustisya sa katawhan, apang indi sa iya kaugalingon tungod sang iya madamo nga pagkamakihilawason; gani ginsikway sia halin sa presensya sang Ginuo.\n\n12 Kag natabo ini nga si Morianton nagpatukod sang madamo nga siyudad, kag ang katawhan nangin tuman kamanggaranon sa idalom sang iya pagginahum, sa mga bilding, kag sa bulawan kag pilak, kag sa pagpananom sang uyas, kag sa mga panong, kag mga kasapatan, kag sinang mga butang nga ginpanumbalik sa ila.\n\n13 Kag si Morianton nagkabuhi tubtob sa tuman nga katigulangon, kag dayon nangin amay sia ni Kim; kag si Kim naggahum bulos sa iya amay; kag naggahum sia sing walo ka tuig, kag ang iya amay napatay. Kag natabo ini nga si Kim wala naggahum sa pagkamatarong, gani wala sia nahamut-an sang Ginuo.\n\n14 Kag ang iya utod nag-alsa sa pagrebelde batok sa iya, nga sa amo nga paagi gindala niya sia sa pagkabihag; kag nagpabilin sia sa pagkabihag sa tanan niya nga adlaw; kag nangin amay sia sang mga anak nga lalaki kag mga anak nga babayi sa pagkabihag, kag sa iya katigulangon nangin amay sia ni Levi; kag napatay sia.\n\n15 Kag natabo ini nga si Levi nag-alagad sa pagkabihag pagkatapos sang kamatayon sang iya amay sa sulod sang kwarenta’y dos ka tuig. Kag nakig-away sia batok sa hari sang kadutaan, nga sa amo nga paagi naangkon niya para sa iya kaugalingon ang ginharian.\n\n16 Kag pagkatapos nga naangkon niya para sa iya kaugalingon ang ginharian ginhimo niya inang husto sa panulok sang Ginuo; kag ang katawhan nag-uswag sa kadutaan; kag nangin malawig ang iya kabuhi, kag nangin amay sang madamo nga mga anak nga lalaki kag mga anak nga babayi; kag nangin amay man sia ni Corom, nga iya ginhaplas bilang hari bulos sa iya.\n\n17 Kag natabo ini nga ginhimo ni Corom inang maayo sa panulok sang Ginuo sa tanan niya nga adlaw; kag nangin amay sia sang madamo nga mga anak nga lalaki kag mga anak nga babayi; kag pagkatapos nga nabuhi sia sang madamo nga adlaw nagtaliwan sia, bisan pareho sang iban pa sa duta; kag si Kis naggahum bulos sa iya.\n\n18 Kag natabo ini nga si Kis nagtaliwan man, kag si Lib naggahum bulos sa iya.\n\n19 Kag natabo ini nga ginhimo man ni Lib inang maayo sa panulok sang Ginuo. Kag sa mga adlaw ni Lib nagkalamatay ang dalitan nga mga man-og. Gani nagkadto sila sa kadutaan pa-sur agud magpangita sang makaon para sa katawhan sang kadutaan kay ang kadutaan bugana sing mga kasapatan sang lasang. Kag si Lib man mismo nangin isa ka sagad nga mangangayam.\n\n20 Kag nagtukod sila sing isa ka dako nga siyudad malapit sa makitid nga duta, malapit sa lugar nga sa diin ginatunga sang dagat ang duta.\n\n21 Kag gintigana nila ang kadutaan pa-sur nga mangin isa ka kamingawan agud makapangayam. Kag ang bug-os nga ibabaw sang kadutaan pa-norte napuno sang mga pumuluyo.\n\n22 Kag tuman sila kapisan, kag nagbinaklanay sila kag nagbinaligyaanay kag nagnegosyohanay agud makakwarta sila.\n\n23 Kag nagpanghimo sila sang tanan nga sari sang milinahon, kag nagpanghimo sila sang bulawan, kag pilak, kag salsalon, kag saway, kag tanan nga sari sang mga metal; kag ginpangutkot nila ini halin sa duta; gani, nagkutkot sila sang dalagko nga tinumpokan sang duta agud magkuha sang milinahon, sang bulawan, kag sang pilak, kag sang salsalon, kag sang tumbaga. Kag nagpanghimo sila sang tanan nga sari sang pulido nga hinimo.\n\n24 Kag may mga sida sila, kag lino nga manipis; kag nagpanghimo sila sang tanan nga sari sang tela agud mapanaptan nila ang ila mga kaugalingon halin sa ila pagkahublas.\n\n25 Kag nagpanghimo sila sang tanan nga sari sang mga galamiton sa pag-uma sang duta, sa pag-arado kag sa pagsab-og, sa pag-ani kag sa pagsadol, kag sa paglinas man.\n\n26 Kag nagpanghimo sila sang tanan nga sari sang mga galamiton nga paagi sa sini ginpatrabaho nila ang ila mga sapat.\n\n27 Kag nagpanghimo sila sang tanan nga sari sang mga armas sa giyera. Kag nagpangabudlay sila sa tanan nga sari sang buluhaton nga may tuman kapulido nga pagkahimo.\n\n28 Kag wala na sing katawhan nga labaw pa nga ginbugayan sangsa ila, kag labaw pa nga ginpauswag sang kamot sang Ginuo. Kag yara sila sa kadutaan nga labing pinili sa tanan nga kadutaan kay ang Ginuo ang naghambal sini.\n\n29 Kag natabo ini nga si Lib nagkabuhi sa madamo nga tinuig, kag nangin amay sang mga anak nga lalaki kag mga anak nga babayi; kag nangin amay man sia ni Hiertom.\n\n30 Kag natabo ini nga si Hiertom naggahum bulos sa iya amay. Kag sang naggahum si Hiertom sang beynte kwatro ka tuig, tan-awa, ang ginharian gin-agaw sa iya. Kag nag-alagad sia sing madamo nga tinuig sa pagkabihag, huo, bisan sa tanan nga nabilin niya nga mga adlaw.\n\n31 Kag nangin amay sia ni Het, kag si Het nagkabuhi sa pagkabihag sa tanan niya nga mga adlaw. Kag si Het nangin amay ni Aaron, kag si Aaron nagpuyo sa pagkabihag sa tanan niya nga mga adlaw; kag nangin amay sia ni Amnigadas, kag si Amnigadas nagpuyo man sa pagkabihag sa tanan niya nga mga adlaw; kag nangin amay sia ni Coriantum, kag si Coriantum nagpuyo sa pagkabihag sa tanan niya nga mga adlaw; kag nangin amay sia ni Com.\n\n32 Kag natabo ini nga napasunod ni Com ang katunga sang ginharian. Kag naggahum sia sa katunga sang ginharian sa kwarenta’y dos ka tuig; kag nagsulong sia agud magpakig-away batok sa hari nga si Amgid, kag nag-away sila sa sulod sang madamo nga tinuig, nga sa sulod sini nga panahon naangkon ni Com ang gahum kay Amgid, kag naangkon ang gahum sa nabilin sang ginharian.\n\n33 Kag sa mga adlaw ni Com nagsugod nga may mga tulisan sa kadutaan; kag ginsunod nila ang dumaan nga mga plano, kag nagpahayag sang mga panumpa suno sa paagi sang mga dumaan, kag nagtinguha liwat sa paglaglag sang ginharian.\n\n34 Karon si Com nakig-away sing tuman batok sa ila; apang, wala sia nagdaug batok sa ila.\n\n", "ether 11": "[center][font_size=26]Kapitulo 11[/font_size][/center]\n\n[i]Mga giyera, mga pagbinaisay, kag kalainan nagpangibabaw sa kabuhi sang mga Jarednon—Mga propeta nagtagna sang lubos nga kalaglagan sang mga Jarednon luwas lang kon maghinulsol sila—Ginsikway sang katawhan ang mga pulong sang mga propeta.[/i]\n\n1 Kag nag-abot man sa mga adlaw ni Com ang madamo nga propeta, kag nagpropesiya sang kalaglagan sinang gamhanan nga katawhan luwas lang kon maghinulsol sila, kag magliso sa Ginuo, kag isikway ang ila mga pagpamatay kag kalainan.\n\n2 Kag natabo ini nga ang mga propeta ginsikway sang katawhan, kag nagpalagyo sila padulong kay Com para sa pangamlig kay ang katawhan nagtinguha sa pagpatay sa ila.\n\n3 Kag nagpropesiya sila kay Com sang madamo nga butang; kag ginpakamaayo sia sa tanan nga nabilin niya nga mga adlaw.\n\n4 Kag nangin malawig ang iya kabuhi, kag nangin amay sia ni Siblom; kag si Siblom naggahum bulos sa iya. Kag ang utod ni Siblom nagrebelde batok sa iya, kag nagsugod nga may tuman kadako nga giyera sa bug-os nga kadutaan.\n\n5 Kag natabo ini nga ang utod ni Siblom nagsugo nga ang tanan nga propeta nga nagpropesiya sang kalaglagan sang katawhan pamatyon;\n\n6 Kag may dako nga kalamidad sa bug-os nga kadutaan, kay nagpamatuod sila nga isa ka dako nga sumpa ang magaabot sa kadutaan, kag amo man sa katawhan, kag mangin may dako nga kalaglagan sa ila, nga ang amo sina wala pa gid natabo sa ibabaw sang duta, kag ang ila mga tul-an mangin pareho sang mga tinumpokan sang duta sa ibabaw sang kadutaan luwas lang kon maghinulsol sila sang ila kalainan.\n\n7 Kag wala sila namati sa tingug sang Ginuo, tungod sang ila malain nga mga padihot; gani, nagsugod nga may mga giyera kag mga pagbinaisay sa bug-os nga kadutaan, kag amo man madamo nga tiggulutom kag mga peste, sa bagay nga may dako nga kalaglagan, nga ang amo sina wala pa gid nasayran sa ibabaw sang duta; kag ini tanan natabo sa mga adlaw ni Siblom.\n\n8 Kag ang katawhan nagsugod sa paghinulsol sang ila kalainan; kag tungod ginhimo nila ini ang Ginuo naluoy sa ila.\n\n9 Kag natabo ini nga si Siblom ginpatay, kag si Set gindala sa pagkabihag, kag nagpuyo sa pagkabihag sa tanan niya nga mga adlaw.\n\n10 Kag natabo ini nga naangkon ni Acias, nga iya anak, ang ginharian; kag naggahum sia sa katawhan sa tanan niya nga mga adlaw. Kag naghimo sia sang tanan nga sari sang kalainan sa iya mga adlaw, nga paagi sa sini ginpahanabo niya ang tuman nga pagpaagay sang dugo; kag diutay lang ang iya mga adlaw.\n\n11 Kag naangkon ni Etem, nga isa ka kaliwat ni Acias, ang ginharian; kag ginhimo man niya inang malain sa iya mga adlaw.\n\n12 Kag natabo ini nga sa mga adlaw ni Etem may nag-abot nga madamo nga propeta, kag nagpropesiya liwat sa katawhan; huo, nagpropesiya sila nga lubos sila nga pagalaglagon sang Ginuo halin sa ibabaw sang duta luwas lang kon maghinulsol sila sang ila mga kalainan.\n\n13 Kag natabo ini nga ginpatig-a sang katawhan ang ila mga tagipusuon, kag indi mamati sa ila mga pulong; kag ang mga propeta nagpangalisud kag nagpalayo sa katawhan.\n\n14 Kag natabo ini nga ginpatuman ni Etem ang paghukom sa kalainan sa tanan niya nga mga adlaw; kag nangin amay sia ni Moron. Kag natabo ini nga si Moron naggahum bulos sa iya; kag ginhimo ni Moron inang malain sa atubang sang Ginuo.\n\n15 Kag natabo ini nga may nagtuhaw nga pagrebelde sang katawhan, tungod sinang sekreto nga alyansa nga gintukod agud mag-angkon sing gahum kag manggad; kag may nagtuhaw nga isa ka gamhanan nga lalaki sa ila sa kalainan, kag nakig-away kay Moron, nga sa diin ginlaglag niya ang katunga sang ginharian; kag gindumalahan niya ang katunga sang ginharian sa sulod sang madamo nga tinuig.\n\n16 Kag natabo ini nga ginlaglag sia ni Moron, kag gin-angkon liwat ang ginharian.\n\n17 Kag natabo ini nga may nagtuhaw nga isa pa ka gamhanan nga lalaki; kag isa sia ka kaliwat sang utod ni Jared.\n\n18 Kag natabo ini nga ginlaglag niya si Moron kag gin-angkon ang ginharian; gani, si Moron nagpuyo sa pagkabihag sa tanan nga nabilin niya nga mga adlaw; kag nangin amay sia ni Coriantor.\n\n19 Kag natabo ini nga si Coriantor nagpuyo sa pagkabihag sa tanan niya nga mga adlaw.\n\n20 Kag sa mga adlaw ni Coriantor may nag-abot man nga madamo nga propeta, kag nagpropesiya sang dalagko kag dalayawon nga mga butang, kag nagwali sang paghinulsol sa katawhan, kag luwas lang kon maghinulsol sila ang Ginuong Dios magapatuman sang paghukom batok sa ila sa ila lubos nga kalaglagan;\n\n21 Kag ang Ginuong Dios magapadala sang iban nga katawhan nga magpanag-iya sang kadutaan, paagi sa iya gahum, suno sa paagi nga gindala niya ang ila mga amay.\n\n22 Kag ginsikway nila ang tanan nga pulong sang mga propeta tungod sang ila sekreto nga katilingban kag malain nga mga kangil-aran.\n\n23 Kag natabo ini nga si Coriantor nangin amay ni Eter, kag napatay sia nga nagpuyo sa pagkabihag sa tanan niya nga mga adlaw.\n\n", "ether 12": "[center][font_size=26]Kapitulo 12[/font_size][/center]\n\n[i]Ginlaygayan sang propeta nga si Eter ang katawhan nga magpati sa Dios—Ginsaysay liwat ni Moroni ang mga katilingalahan kag mga milagro nga nahimo paagi sa pagtuo—Ang pagtuo nagtugot sa utod ni Jared nga makita si Cristo—Ang Ginuo nagahatag sa mga tawo sing kahuyang agud mangin mapainubuson sila—Ginpahulag sang utod ni Jared ang Bukid sang Zerin paagi sa pagtuo—Pagtuo, paglaum, kag putli nga paghigugma mga kinahanglanon sa kaluwasan—Si Moroni nakakita kay Jesus sing atubangay.[/i]\n\n1 Kag natabo ini nga ang mga adlaw ni Eter yara sa mga adlaw ni Coriantumer; kag si Coriantumer amo ang hari sa bug-os nga kadutaan.\n\n2 Kag si Eter isa ka propeta sang Ginuo; gani si Eter nagtuhaw sa mga adlaw ni Coriantumer, kag nagsugod sa pagpropesiya sa katawhan, kay indi sia mapunggan tungod sang Espiritu sang Ginuo nga yara sa iya.\n\n3 Kag nagwali sia halin sa aga, bisan tubtob sa pagtunod sang adlaw, nga nagalaygay sa katawhan nga magpati sa Dios padulong sa paghinulsol indi gani malaglag sila, nga nagasiling sa ila nga paagi sa pagtuo ang tanan nga butang matuman—\n\n4 Gani, kon sin-o man ang magpati sa Dios mahimo nga maglaum sing pat-od sa isa ka mas maayo nga kalibutan, huo, bisan isa ka lugar sa tuo nayon nga kamot sang Dios, nga ang amo nga paglaum nagaabot tungod sang pagtuo, nagaserbe nga angkla sa mga kalag sang mga tawo, nga magahimo sa ila nga mabakod kag malig-on, nga dalayon nga nagabugana sa maayo nga mga binuhatan, nga natuytuyan sa paghimaya sa Dios.\n\n5 Kag natabo ini nga si Eter nagpropesiya sang dalagko kag dalayawon nga mga butang sa katawhan nga wala nila ginpatihan tungod wala nila nakita ang mga ini.\n\n6 Kag karon, ako, si Moroni, magahambal sing pila ka bagay parte sining mga butang; ipakita ko sa kalibutan nga ang pagtuo amo ang mga butang nga ginalauman kag indi makita; gani, indi magduhaduha tungod wala kamo nakakita, kay indi kamo makabaton sing saksi tubtob nga pagkatapos sang pagtilaw sang inyo pagtuo.\n\n7 Kay paagi ini sa pagtuo nga ginpakita ni Cristo ang iya kaugalingon sa aton mga amay, pagkatapos nga nagbangon sia halin sa mga minatay; kag wala niya pag-ipakita ang iya kaugalingon sa ila tubtob pagkatapos nga nag-angkon anay sila sing pagtuo sa iya; gani, kinahanglan gid nga may pagtuo sa iya ang pila, kay wala niya pag-ipakita ang iya kaugalingon sa kalibutan.\n\n8 Apang tungod sang pagtuo sang mga tawo ginpakita niya ang iya kaugalingon sa kalibutan, kag ginhimaya ang ngalan sang Amay, kag ginhanda ang isa ka paagi nga sa sini ang iban mahimo nga mangin umalambit sang dulot nga langitnon, agud mahimo sila nga maglaum sa sinang mga butang nga wala nila nakita.\n\n9 Gani, mahimo man kamo nga makaangkon sing paglaum, kag mangin mga umalambit sang dulot, kon magpakita lamang kamo sing pagtuo.\n\n10 Tan-awa paagi ini sa pagtuo nga sila sang dumaan nga panahon gintawag suno sa balaan nga paagi sang Dios.\n\n11 Gani, paagi sa pagtuo ang layi ni Moises ginhatag. Apang paagi sa dulot nga amo ang iya Anak ang Dios naghanda sang labing maayo nga paagi; kag paagi sa pagtuo nga natuman ini.\n\n12 Kay kon wala sing pagtuo sa tunga sang mga anak sang katawhan ang Dios indi makahimo sang milagro sa tunga nila; gani, wala niya pag-ipakita ang iya kaugalingon tubtob pagkatapos nga makaangkon anay sila sang pagtuo.\n\n13 Tan-awa, ang pagtuo nanday Alma kag Amulek ang gintunaan sang pagkarumpag sang bilanggoan sa duta.\n\n14 Tan-awa, ang pagtuo nanday Nefi kag Lehi ang naghikot sang pagbag-o sa mga Lamanhon, nga nabunyagan sila sang kalayo kag sang Balaan nga Espiritu.\n\n15 Tan-awa, ang pagtuo ni Amon kag sang iya mga kauturan ang naghikot sang sa pagkadako nga milagro sa mga Lamanhon.\n\n16 Huo, bisan sila tanan nga naghikot sang mga milagro naghikot sang mga ini paagi sa pagtuo, bisan yadtong antes kay Cristo kag amo man yadtong sunod sa iya.\n\n17 Kag paagi ini sa pagtuo nga ang tatlo ka disipulo nakaangkon sang promisa nga indi sila makatilaw sang kamatayon; kag wala nila nabaton ang promisa tubtob pagkatapos nga makaangkon anay sila sang pagtuo.\n\n18 Kag wala man sa bisan ano nga tion nga nakahikot ang bisan sin-o sang mga milagro tubtob pagkatapos nga nakaangkon anay sila sang pagtuo; gani nagpati anay sila sa Anak sang Dios.\n\n19 Kag may madamo nga ang ila pagtuo tuman kabakod, bisan antes sang pagkari ni Cristo, nga indi mapunggan sa pagsulod sa belo, kundi matuod gid nga nakita paagi sa ila mga mata ang mga butang nga ila nakita paagi sa mata sang pagtuo, kag nalipay sila.\n\n20 Kag tan-awa, nakita naton sa sini nga kasulatan nga isa sang mga ini amo ang utod ni Jared; kay sa pagkadako sang iya pagtuo sa Dios, nga sang iuntay sang Dios ang iya tudlo indi niya ini matago sa panulok sang utod ni Jared, tungod sang iya pulong nga ginhambal niya sa iya, nga ang amo nga pulong nabaton niya paagi sa pagtuo.\n\n21 Kag pagkatapos nga nakita sang utod ni Jared ang tudlo sang Ginuo, tungod sang promisa nga nabaton sang utod ni Jared paagi sa pagtuo, ang Ginuo indi makadumili sang bisan ano sa iya panulok; gani ginpakita niya sa iya ang tanan nga butang, kay indi na sia mapunggan sa pagsulod sa belo.\n\n22 Kag paagi ini sa pagtuo nga ang akon mga amay nakaangkon sing promisa nga ining mga butang magaabot sa ila mga kauturan paagi sa mga Gentil; sa amo nga kabangdanan ginsugo ako sang Ginuo, huo, bisan ni Jesucristo.\n\n23 Kag nagsiling ako sa iya: Ginuo, yagutaon sang mga Gentil ining mga butang, tungod sang amon kahuyang sa pagsulat; kay Ginuo ginhimo mo kami nga gamhanan sa pulong paagi sa pagtuo, apang wala mo kami paghimoa nga gamhanan sa pagsulat; kay ginhimo mo nga ang tanan sining katawhan makahambal sing tuman, tungod sang Balaan nga Espiritu nga imo ginhatag sa ila;\n\n24 Kag ginhimo mo nga makasulat lamang kami sing diutay tungod sang pagkabalik-awot sang amon mga kamot. Tan-awa, wala mo kami ginhimo nga gamhanan sa pagsulat pareho sa utod ni Jared, kay ginhimo mo nga ang mga butang nga iya ginsulat mga gamhanan bisan pareho sa imo, sa pagdaug sang tawo sa pagbasa sang mga ini.\n\n25 Ginhimo mo man ang amon mga pulong nga gamhanan kag mabaskog, bisan pa nga indi namon masulat ang mga ini; gani, kon nagasulat kami makita namon ang amon kahuyang, kag nagakasandad tungod sang pagplastar sang amon mga pulong; kag nagakabalaka ako nga basi yagutaon sang mga Gentil ang amon mga pulong.\n\n26 Kag sang nasiling ko ini, ang Ginuo naghambal sa akon nga nagasiling: Ang mga buang nagayaguta, apang magakalisud sila; kag ang akon grasya nagakaigo para sa mga malulo agud indi sila makapamentaha sa inyo kahuyang;\n\n27 Kag kon ang mga tawo magpalapit sa akon ipakita ko sa ila ang ila kahuyang. Ginahatagan ko ang mga tawo sing kahuyang agud mangin mapainubuson sila; kag ang akon grasya nagakaigo para sa tanan nga tawo nga nagapaubos sang ila mga kaugalingon sa akon atubang; kay kon magpaubos sila sang ila mga kaugalingon sa akon atubang, kag may pagtuo sa akon, dayon akon himuon ang mahuyang nga mga butang nga mangin mabakod para sa ila.\n\n28 Tan-awa, ipakita ko sa mga Gentil ang ila kahuyang, kag ipakita ko sa ila nga ang pagtuo, paglaum kag putli nga paghigugma nagadala padulong sa akon—ang tuburan sang tanan nga pagkamatarong.\n\n29 Kag ako, si Moroni, nga nakabati sining mga pulong, nalipay, kag nagsiling: O Ginuo, ang imo matarong nga kabubut-on pagahimuon kay nakahibalo ako nga ikaw nagahikot sa mga anak sang katawhan suno sa ila pagtuo;\n\n30 Kay ang utod ni Jared nagsiling sa bukid sang Zerin, Halin—kag naghalin ini. Kag kon wala sia sing pagtuo wala kuntani ini naghalin; gani nagahikot ikaw pagkatapos nga ang mga tawo makaangkon anay sing pagtuo.\n\n31 Kay sa amo nga paagi ginpakita mo ang imo kaugalingon sa imo mga disipulo; kay pagkatapos anay nga nakaangkon sila sing pagtuo, kag naghambal sa imo ngalan, ginpakita mo ang imo kaugalingon sa ila sa dako nga gahum.\n\n32 Kag nadumduman ko man nga nagsiling ikaw nga naghanda ka sing balay para sa tawo, huo, bisan sa mga mansyon sang imo Amay, nga sa diin ang tawo mahimo nga makaangkon sing mas labing maayo nga paglaum; gani ang tawo kinahanglan gid nga maglaum, ukon indi sia makabaton sing palanublion sa lugar nga imo ginhanda.\n\n33 Kag sa liwat, nadumduman ko nga nagsiling ikaw nga ginhigugma mo ang kalibutan, bisan tubtob sa paghalad sang imo kabuhi para sa kalibutan agud makuha mo ini liwat agud maghanda sang lugar para sa mga anak sang katawhan.\n\n34 Kag karon nahibal-an ko nga ining imo gugma sa mga anak sang katawhan amo ang putli nga paghigugma gani, luwas lang nga ang mga tawo makaangkon sing putli nga paghigugma indi sila makapanubli sinang lugar nga imo ginhanda sa mga mansyon sang imo Amay.\n\n35 Gani, nahibal-an ko paagi sa sini nga butang nga imo ginsiling, nga kon ang mga Gentil wala sing putli nga paghigugma tungod sang amon kahuyang, nga pagatilawan mo sila, kag kuhaon ang ila ikasarang, huo, bisan inang ila nabaton, kag ihatag sa ila nga magaangkon sing mas bugana.\n\n36 Kag natabo ini nga nagpangamuyo ako sa Ginuo nga hatagan niya sing grasya ang mga Gentil agud makaangkon sila sing putli nga paghigugma.\n\n37 Kag natabo ini nga ang Ginuo nagsiling sa akon: Kon wala sila sing putli nga paghigugma indi ini importante sa imo, nangin tampad ka; gani, ang imo mga biste pagahimuon nga matinlo. Kag tungod nakita mo ang imo kahuyang pabakuron ka, bisan tubtob sa pagpungko sa lugar nga akon ginhanda sa mga mansyon sang akon Amay.\n\n38 Kag karon ako, si Moroni, nagapaalam sa mga Gentil, huo, kag amo man sa akon mga kauturan nga akon ginapalangga, tubtob nga magakitaay kita sa atubang sang hukom-lingkuranan ni Cristo, nga sa diin ang tanan nga tawo makahibalo nga ang akon mga biste wala namantsahan sang inyo dugo.\n\n39 Kag dayon inyo mahibal-an nga nakita ko si Jesus, kag nakighambal sia sa akon sing atubangay, kag ginsugiran niya ako sa maathag nga pagpaubos, bisan pareho sing isa ka tawo nga nagasugid sa isa sa akon kaugalingon nga lengguahe, parte sining mga butang;\n\n40 Kag diutay lamang sang iya ginpanghambal ang akon nasulat tungod sang akon kahuyang sa pagsulat.\n\n41 Kag karon, ginalaygayan ko kamo nga pangitaon ining Jesus nga ginsulat sang mga propeta kag mga apostoles, agud ang grasya sang Dios nga Amay, kag amo man sang Ginuong Jesucristo, kag sang Balaan nga Espiritu, nga nagapamatuod parte sa ila, mangin sa kag magapabilin sa inyo tubtob sa wala’y katapusan. Amen.\n\n", "ether 13": "[center][font_size=26]Kapitulo 13[/font_size][/center]\n\n[i]Si Eter naghambal parte sa isa ka Bag-ong Jerusalem nga pagatukoron sa Amerika sang kaliwatan ni Jose—Nagpropesiya sia, gintabog, nagsulat sang kasaysayan nga Jarednon, kag gintagna ang kalaglagan sang mga Jarednon—Ang giyera naglapnag sa bug-os nga kadutaan.[/i]\n\n1 Kag karon ako, si Moroni, magapadayon sa pagtapos sang akon kasulatan parte sa kalaglagan sang katawhan nga akon ginasulat.\n\n2 Kay tan-awa, ginsikway nila ang tanan nga pulong ni Eter; kay matuod gid nga ginsugiran niya sila sang tanan nga butang, halin pa sa ginsuguran sang tawo; kag pagkatapos nga naghubas ang mga tubig halin sa ibabaw sining kadutaan nangin isa ini ka pinili nga duta labaw sa tanan nga iban pa nga mga kadutaan, isa ka pinili nga duta sang Ginuo; gani luyag sang Ginuo nga ang tanan nga tawo mag-alagad sa iya nga nagapuyo sa ibabaw sini;\n\n3 Kag ini ang lugar sang Bag-ong Jerusalem, nga magapanaog halin sa langit, kag ang balaan nga santuaryo sang Ginuo.\n\n4 Tan-awa, nakita ni Eter ang mga adlaw ni Cristo, kag naghambal sia parte sing isa ka Bag-ong Jerusalem sa sini nga kadutaan.\n\n5 Kag naghambal man sia parte sa panimalay ni Israel, kag sang Jerusalem nga sa diin si Lehi magahalin—pagkatapos nga malaglag ini itukod ini liwat, isa ka balaan nga siyudad para sa Ginuo; gani, indi mahimo nga mangin bag-o ini nga Jerusalem kay iya pa ini sang dumaan nga panahon; apang itukod ini liwat, kag mangin isa ka balaan nga siyudad sang Ginuo; kag itukod ini para sa panimalay ni Israel—\n\n6 Kag isa ka Bag-ong Jerusalem ang itukod sa sini nga kadutaan, para sa nagkalabilin sang kaliwatan ni Jose, nga para sa amo nga mga butang nangin may sulundan.\n\n7 Kay pareho nga gindala ni Jose ang iya amay sa duta sang Egipto, sa amo man didto na sia napatay; gani, ang Ginuo nagdala sing nagkalabilin sang kaliwatan ni Jose pagwa sa duta sang Jerusalem, agud nga mangin maluluy-on sia sa kaliwatan ni Jose nga indi sila magkalamatay, pareho nga nangin maluluy-on sia sa amay ni Jose nga indi sia mapatay.\n\n8 Gani, ang nagkalabilin sang panimalay ni Jose ipahamtang sa sini nga kadutaan; kag ini mangin duta nga ila palanublion; kag magapauswag sila sing isa ka balaan nga siyudad para sa Ginuo, pareho sang Jerusalem sang dumaan nga panahon; kag indi na sila masimponan pa tubtob nga mag-abot ang katapusan kon ang duta magataliwan na.\n\n9 Kag mangin may bag-o nga langit kag bag-o nga duta; kag mangin pareho sila sang sinauna luwas lang nga ang sinauna magataliwan, kag ang tanan nga butang mangin bag-o.\n\n10 Kag dayon magaabot ang Bag-ong Jerusalem; kag bulahan sila nga nagapuyo sa sini, kay amo ini sila inang maputi ang mga biste paagi sa dugo sang Kordero; kag sila inang mga naisip sa nagkalabilin sang kaliwatan ni Jose, nga iya sang panimalay ni Israel.\n\n11 Kag dayon magaabot man ang Jerusalem sang dumaan nga panahon; kag ang mga pumuluyo sini, bulahan sila, kay nahugasan sila sa dugo sang Kordero; kag sila inang mga ginlapta kag gintipon halin sa apat ka pamusod sang duta, kag halin sa mga pungsod sa norte, kag mga umalambit sang katumanan sang kasugtanan nga ginhimo sang Dios upod sa ila amay nga si Abraham.\n\n12 Kag kon mag-abot ining mga butang, ipahanabo ang balaan nga kasulatan nga nagasiling, yara sila nga mga nauna, nga mangin ulihi; kag yara sila nga naulihi, nga mangin una.\n\n13 Kag nagahana na ako sa pagsulat sing dugang, apang ginadumilian ako; apang dalagko kag dalayawon ang mga propesiya ni Eter; apang ginkabig nila sia nga wala sing pulos, kag gintabog sia; kag gintago niya ang iya kaugalingon sa guab sing isa ka bato sa adlaw, kag sa gab-i nagagwa sia nga ginalantaw ang mga butang nga magakalatabo sa katawhan.\n\n14 Kag samtang nagapuyo sia sa guab sing isa ka bato ginhimo niya ang nabilin sining kasulatan, nga nagalantaw sang mga kalaglagan nga nagakalatabo sa katawhan, sa gab-i.\n\n15 Kag natabo ini nga sa sina man nga tuig nga sa diin gintabog sia halin sa katawhan nagsugod nga may isa ka dako nga giyera sa katawhan, kay may madamo nga nagtuluhaw, nga gamhanan nga mga lalaki, kag naghangad sa pagpatay kay Coriantumer paagi sa ila sekreto nga mga plano sang kalainan, nga nasambit na.\n\n16 Kag karon si Coriantumer, nga nakatuon, mismo, sang tanan nga taktika sang giyera kag tanan nga katusohan sang kalibutan, gani nakig-away sia batok sa ila nga naghangad sa paglaglag sa iya.\n\n17 Apang wala sia naghinulsol, kag wala man ang iya maanyag nga mga anak nga lalaki ukon mga anak nga babayi; kag wala man ang maanyag nga mga anak nga lalaki kag mga anak nga babayi ni Cohor; kag wala man ang maanyag nga mga anak nga lalaki kag mga anak nga babayi ni Corihor; kag sa malip-ot nga pulong, wala sing sin-o man sa maanyag nga mga anak nga lalaki kag mga anak nga babayi sa ibabaw sang bug-os nga duta nga naghinulsol sang ila mga sala.\n\n18 Gani, natabo ini nga sa una nga tuig nga si Eter nagpuyo sa guab sing isa ka bato, may madamo nga katawhan nga nagkalamatay paagi sa espada sadtong sekreto nga mga alyansa, nga nagapakig-away batok kay Coriantumer agud maangkon nila ang ginharian.\n\n19 Kag natabo ini nga ang mga anak nga lalaki ni Coriantumer nakig-away sing tuman kag nag-agay ang madamo nga dugo.\n\n20 Kag sa ika-duha nga tuig ang pulong sang Ginuo nag-abot kay Eter, nga dapat sia magkadto kag magpropesiya kay Coriantumer nga, kon maghinulsol sia, kag ang tanan niya nga panimalay, ihatag sa iya sang Ginuo ang iya ginharian kag luwason ang katawhan—\n\n21 Kay indi gani pagalaglagon sila, kag ang tanan niya nga panimalay luwas lang sa iya kaugalingon. Kag magakabuhi lamang sia agud makita ang katumanan sang mga propesiya nga ginhambal parte sa isa pa ka katawhan nga magabaton sang kadutaan bilang ila palanublion; kag si Coriantumer igalubong paagi sa ila; kag ang tagsa ka kalag malaglag luwas lang kay Coriantumer.\n\n22 Kag natabo ini nga si Coriantumer wala naghinulsol, kag wala man ang iya panimalay, kag wala man ang katawhan; kag ang mga giyera wala nag-untat; kag ginhangad nila nga patyon si Eter, apang nalagyo sia halin sa ila atubang kag nagpanago liwat sa guab sang bato.\n\n23 Kag natabo ini nga may nag-abot nga si Shared, kag sia man nakig-away batok kay Coriantumer; kag ginpierde niya sia, sa bagay nga sa ika-tatlo nga tuig gindala niya sia sa pagkabihag.\n\n24 Kag ang mga anak nga lalaki ni Coriantumer, sa ika-apat nga tuig, nagpierde kay Shared, kag gin-angkon liwat ang ginharian para sa ila amay.\n\n25 Karon nagsugod nga may isa ka giyera sa bug-os nga ibabaw sang kadutaan, ang tagsa ka tawo upod sa iya guban nga nagapakig-away para sa sinang iya luyag.\n\n26 Kag may mga tulisan, kag sa malip-ot nga pulong, tanan nga sari sang kalainan sa bug-os nga ibabaw sang kadutaan.\n\n27 Kag natabo ini nga si Coriantumer tuman nga naakig kay Shared, kag nagsulong sia batok sa iya upod sa iya mga kasoldadohan agud magpakig-away; kag nagtabuay sila sa dako nga kaakig, kag nagtabuay sila sa patag sang Gilgal; kag ang inaway nangin tuman kagrabe.\n\n28 Kag natabo ini nga si Shared nakig-away batok sa iya sa sulod sang tatlo ka adlaw. Kag natabo ini nga ginpierde sia ni Coriantumer, kag ginlagas sia tubtob nga nakaabot sia sa mga kapatagan sang Heslon.\n\n29 Kag natabo ini nga si Shared nakig-away liwat sa iya sa mga kapatagan; kag tan-awa, ginpierde niya si Coriantumer, kag ginpaisol sia pabalik liwat sa patag sang Gilgal.\n\n30 Kag si Coriantumer nakig-away liwat kay Shared sa patag sang Gilgal nga sa diin ginpierde niya si Shared kag ginpatay sia.\n\n31 Kag si Coriantumer napilasan ni Shared sa iya paa, nga wala sia nakig-away liwat sa sulod sang duha ka tuig, nga sa amo nga panahon ang tanan nga katawhan sa ibabaw sang kadutaan nagapaagay sang dugo, kag wala sing bisan sin-o nga makapugong sa ila.\n\n", "ether 14": "[center][font_size=26]Kapitulo 14[/font_size][/center]\n\n[i]Ang kalainan sang katawhan nagdala sang sumpa sa kadutaan—Si Coriantumer nagpakig-away batok kay Galaad, dayon kay Lib, kag dayon kay Siz—Dugo kag pagpamatay naglikop sang kadutaan.[/i]\n\n1 Kag karon nagsugod nga may isa ka dako nga sumpa sa bug-os nga kadutaan tungod sang kalainan sang katawhan, nga sa diin, kon ang isa ka tawo magbutang sang iya galamiton ukon sang iya espada sa iya tulongtungan, ukon sa lugar nga sa diin ginatago niya ini, tan-awa, pagkaaga, indi na niya ini makita, sa pagkadako sang sumpa sa kadutaan.\n\n2 Gani ang tagsa ka tawo nagakapyot sing hugot sa sinang iya ginapanag-iyahan, sa iya mga kamot, kag indi magpanghulam kag indi man magpahulam; kag ang tagsa ka tawo nagakapot sa uluyatan sang iya espada sa iya tuo nga kamot, sa pagpangapin sang iya pagkabutang kag sang iya kaugalingon nga kabuhi kag sang iya mga asawa kag mga anak.\n\n3 Kag karon, pagkaligad sang duha ka tuig, kag pagkatapos sang kamatayon ni Shared, tan-awa, nagtuhaw ang utod ni Shared kag nakig-away sia batok kay Coriantumer nga sa diin ginpierde sia ni Coriantumer kag ginlagas sia padulong sa kamingawan sang Akis.\n\n4 Kag natabo ini nga ang utod ni Shared nakig-away batok sa iya sa kamingawan sang Akis; kag ang inaway nangin tuman kagrabe, kag madamo nga linibo ang nalaglag paagi sa espada.\n\n5 Kag natabo ini nga ginpalibutan ni Coriantumer ang kamingawan; kag ang utod ni Shared naggwa sa kamingawan sa gab-i, kag ginpamatay ang isa ka bahin sang kasoldadohan ni Coriantumer samtang hubog sila.\n\n6 Kag nagkadto sia sa duta sang Moron, kag ginpahamtang ang iya kaugalingon sa trono ni Coriantumer.\n\n7 Kag natabo ini nga si Coriantumer nagpuyo upod sa iya kasoldadohan sa kamingawan sa sulod sang duha ka tuig nga sa diin nagbaton sia sang dako nga kusog sa iya kasoldadohan.\n\n8 Karon ang utod ni Shared, nga ang ngalan amo si Galaad, nagbaton man sang dako nga kusog sa iya kasoldadohan tungod sang sekreto nga mga alyansa.\n\n9 Kag natabo ini nga ginpatay sia sang iya mataas nga pari samtang nagapungko sia sa iya trono.\n\n10 Kag natabo ini nga isa sang sekreto nga mga alyansa ang nagpatay sa iya sa isa ka sekreto nga alagyan, kag gin-angkon para sa iya kaugalingon ang ginharian; kag ang iya ngalan amo si Lib; kag si Lib isa ka lalaki nga dako sing panglawason, labaw sangsa bisan sin-o nga lalaki sa tanan nga katawhan.\n\n11 Kag natabo ini nga sa una nga tuig ni Lib si Coriantumer nagkadto sa duta sang Moron, kag nakig-away batok kay Lib.\n\n12 Kag natabo ini nga nakig-away sia batok kay Lib nga sa diin ginlabo ni Lib ang iya butkon nga napilasan sia; apang, ang kasoldadohan ni Coriantumer nagsalakay kay Lib, nga nalagyo sia padulong sa mga dulonan sa baybayon.\n\n13 Kag natabo ini nga ginlagas sia ni Coriantumer; kag si Lib nakig-away batok sa iya sa baybayon.\n\n14 Kag natabo ini nga ginpierde ni Lib ang kasoldadohan ni Coriantumer, nga nalagyo sila liwat padulong sa kamingawan sang Akis.\n\n15 Kag natabo ini nga ginlagas sia ni Lib tubtob nga nakaabot sia sa mga kapatagan sang Agos. Kag gindala ni Coriantumer ang tanan nga katawhan upod sa iya samtang nagpalagyo sia sa atubang ni Lib sa sinang bahin sang kadutaan nga sa diin sia nalagyo.\n\n16 Kag sang nakaabot sia sa mga kapatagan sang Agos nakig-away sia batok kay Lib, kag ginlabo niya sia tubtob nga napatay sia; apang, ang utod ni Lib nagsalakay, bulos sa iya, batok kay Coriantumer, kag ang inaway nangin tuman kagrabe, nga sa diin si Coriantumer nalagyo liwat sa atubang sang kasoldadohan sang utod ni Lib.\n\n17 Karon ang ngalan sang utod ni Lib amo si Siz. Kag natabo ini nga ginlagas ni Siz si Coriantumer, kag ginlaglag niya ang madamo nga siyudad, kag ginpamatay niya ang mga babayi kag mga kabataan, kag ginpanunog niya ang mga siyudad.\n\n18 Kag naglapnag ang kahadlok kay Siz sa bug-os nga kadutaan; huo, may pagsinggit nga naglapnag sa bug-os nga kadutaan—Sin-o ang makatindog sa atubang sang kasoldadohan ni Siz? Tan-awa, ginalaglag niya ang duta sa iya atubang!\n\n19 Kag natabo ini nga ang katawhan nagsugod sa pagtipon bilang mga kasoldadohan sa bug-os nga ibabaw sang kadutaan.\n\n20 Kag nabahin-bahin sila; kag ang isa ka bahin sa ila nalagyo padulong sa kasoldadohan ni Siz, kag ang isa ka bahin sa ila nalagyo padulong sa kasoldadohan ni Coriantumer.\n\n21 Kag sa pagkadako kag pagkatayuyon sang giyera, kag sa pagkalawig sang talan-awon sang pagpaagay sang dugo kag pagpamatay, nga ang bug-os nga ibabaw sang kadutaan natabunan sang mga lawas sang mga nagkalamatay.\n\n22 Kag sa pagkadasig kag sa pagkaabtik sang giyera nga wala na sing nabilin agud ilubong ang mga patay, kundi nga nagapadayon sila halin sa pagpaagay sang dugo pakadto sa isa pa gid ka pagpaagay sang dugo, nga ginabayaan ang mga lawas sang mga lalaki, mga babayi, kag mga kabataan nga nagalinapta sa ibabaw sang kadutaan, agud mangin kalan-on sang mga ulod sa unod.\n\n23 Kag ang baho sini nagaalisngaw sa ibabaw sang kadutaan, bisan sa tanan nga ibabaw sang kadutaan; gani ang katawhan ginatublag sa adlaw kag sa gab-i tungod sang baho sini.\n\n24 Apang, si Siz wala nag-untat sa paglagas kay Coriantumer; kay nagpanumpa sia nga itimalus sa iya kaugalingon kay Coriantumer ang dugo sang iya utod, nga ginpatay, kag suno sa pulong sang Ginuo nga nag-abot kay Eter nga si Coriantumer indi mapatay paagi sa espada.\n\n25 Kag gani makita naton nga ginbisita sila sang Ginuo sa kabug-osan sang iya kaakig, kag ang ila kalainan kag mga kangil-aran naghanda sang paagi para sa ila wala’y katubtuban nga kalaglagan.\n\n26 Kag natabo ini nga ginlagas ni Siz si Coriantumer pa-este, bisan tubtob sa mga dulonan malapit sa baybayon, kag didto nakig-away sia batok kay Siz sa sulod sang tatlo ka adlaw.\n\n27 Kag sa tuman ka makakululba ang kalaglagan sa mga kasoldadohan ni Siz nga ang katawhan nagsugod nga mahadlok, kag nagsugod sa pagpalagyo sa atubang sang mga kasoldadohan ni Coriantumer; kag nalagyo sila sa duta sang Corihor, kag gin-ubos pamatay ang mga pumuluyo sa ila atubang, tanan sila nga indi magbuylog sa ila.\n\n28 Kag nagpatindog sila sang ila mga tolda sa patag sang Corihor; kag si Coriantumer nagpatindog sang iya mga tolda sa patag sang Siur. Karon ang patag sang Siur malapit sa bungyod sang Comnor; gani, gintipon ni Coriantumer ang iya mga kasoldadohan sa bungyod sang Comnor, kag nagpatunog sang trumpeta sa mga kasoldadohan ni Siz agud hangkaton sila sa inaway.\n\n29 Kag natabo ini nga nagsulong sila, apang napanabog liwat; kag nagsulong sila sa ika-duha nga tion, kag napanabog sila liwat sa ika-duha nga tion. Kag natabo ini nga nagsulong sila liwat sa ika-tatlo nga tion, kag ang inaway nangin tuman kagrabe.\n\n30 Kag natabo ini nga ginlabo ni Siz si Coriantumer nga ginhatagan niya sia sing madamo nga madalom nga mga pilas; kag si Coriantumer, nga nadulaan sing iya dugo, nalipong, kag gindala palayo nga daw patay na.\n\n31 Karon ang pagkadula sang mga lalaki, mga babayi kag mga kabataan sa duha ka bahin tuman kadako nga si Siz nagsugo sa iya katawhan nga indi na nila paglagson ang mga kasoldadohan ni Coriantumer; gani, nagbalik sila sa ila kampo.\n\n", "ether 15": "[center][font_size=26]Kapitulo 15[/font_size][/center]\n\n[i]Minilyon sang mga Jarednon ang nagkalamatay sa inaway—Gintipon nanday Siz kag Coriantumer ang tanan nga katawhan sa pagpakig-away tubtob kamatayon—Ang Espiritu sang Ginuo nag-untat sa pag-impluwensya sa ila—Ang Jarednon nga nasyon lubos nga nalaglag—Si Coriantumer lamang ang nabilin.[/i]\n\n1 Kag natabo ini, sang nag-ayo si Coriantumer sa iya mga pilas, nagsugod nga nadumduman niya ang mga pulong nga ginhambal sa iya ni Eter.\n\n2 Nakita niya nga may nagkalamatay paagi sa espada nga halos duha na ka milyon sang iya katawhan, kag nagsugod sia sa pagpangasubo sa iya tagipusuon; huo, may nagkalamatay nga duha ka milyon sang kusganan nga mga lalaki, kag amo man ila mga asawa kag mga anak.\n\n3 Nagsugod sia sa paghinulsol sang malain nga iya nahimo; nagsugod nga nadumduman niya ang mga pulong nga ginhambal sang baba sang tanan nga propeta, kag nakita niya ang mga ini nga natuman ang mga ini tubtob sina nga tion, ang tagsa ka tinipik; kag ang iya kalag nagkalisud kag indi mapasulhay.\n\n4 Kag natabo ini nga naghimo sia sing isa ka sulat kay Siz nga nagapangabay sa iya nga kaluoyan niya ang katawhan, kag iampo niya ang ginharian para sa mga kabuhi sang katawhan.\n\n5 Kag natabo ini nga sang nabaton ni Siz ang iya sulat naghimo sia sing isa ka sulat kay Coriantumer, nga kon iampo niya ang iya kaugalingon, agud mapatay niya sia sa iya kaugalingon nga espada, nga kaluoyan niya ang mga kabuhi sang katawhan.\n\n6 Kag natabo ini nga ang katawhan wala naghinulsol sang ila kalainan; kag ang katawhan ni Coriantumer nasugyot sa pagkaakig batok sa katawhan ni Siz; kag ang katawhan ni Siz nasugyot sa pagkaakig batok sa katawhan ni Coriantumer; gani, ang katawhan ni Siz nakig-away sa katawhan ni Coriantumer.\n\n7 Kag sang nakita ni Coriantumer nga nagahana na sia nga mapierde nalagyo sia liwat sa atubang sang katawhan ni Siz.\n\n8 Kag natabo ini nga nakaabot sia sa mga tubig sang Ripliancum, nga, kon sayuron, dako, ukon labaw sa tanan; gani, sang nakaabot sila sa sining mga tubig nagpatindog sila sang ila mga tolda; kag si Siz man nagpatindog sang iya mga tolda malapit sa ila; kag gani pagkaaga nagsugod sila sa pag-inaway.\n\n9 Kag natabo ini nga nag-away sila sang tuman kagrabe nga inaway, nga sa diin si Coriantumer napilasan liwat, kag nalipong sia tungod sang kakulang sing dugo.\n\n10 Kag natabo ini nga ang mga kasoldadohan ni Coriantumer nagsalakay sa mga kasoldadohan ni Siz nga napierde nila sila, nga nahimo nila nga magpalagyo sila sa ila atubang; kag nagpalagyo sila pa-sur, kag nagpatindog sang ila mga tolda sa isa ka lugar nga ginatawag nga Ogat.\n\n11 Kag natabo ini nga ang kasoldadohan ni Coriantumer nagpatindog sang ila mga tolda sa tupad sang bungyod sang Rama; kag amo man ini ang bungyod nga sa diin gintago sang akon amay nga si Mormon ang mga kasulatan para sa Ginuo, nga mga sagrado.\n\n12 Kag natabo ini nga gintipon nila ang tanan nga katawhan sa bug-os nga ibabaw sang kadutaan, nga wala nagkalamatay, luwas lang kay Eter.\n\n13 Kag natabo ini nga nakita ni Eter ang tanan nga ginahimo sang katawhan; kag nakita niya nga ang katawhan nga para kay Coriantumer nagtililipon sa kasoldadohan ni Coriantumer; kag ang katawhan nga para kay Siz nagtililipon sa kasoldadohan ni Siz.\n\n14 Gani, sa sulod sang apat ka tuig gintipon nila ang katawhan agud makuha nila ang tanan nga yara sa ibabaw sang kadutaan, kag agud makabaton sila sang tanan nga kusog nga mahimo nila mabaton.\n\n15 Kag natabo ini nga sang natipon na sila tanan, ang tagsa-tagsa sa kasoldadohan nga iya luyag, upod ang ila mga asawa kag ang ila mga anak—pareho nga mga lalaki, mga babayi kag mga kabataan nga naarmasan sing mga armas sa giyera, nga may mga taming, kag mga taming sa dughan, kag mga panaming sa ulo, kag napanaptan suno sa paagi sang giyera—nagsulong sila ang isa batok sa isa sa inaway; kag nag-away sila sa bug-os sina nga adlaw, kag wala nagmadinalag-on.\n\n16 Kag natabo ini nga sang nag-abot ang gab-i kinapoy sila, kag nagbalik sa ila mga kampo; kag pagkatapos nga nakabalik sila sa ila mga kampo nagsugod sila sang pagtangis kag panalambiton sa pagkadula sang nagkalamatay sa ila katawhan; kag sa pagkagahod sang ila mga paghinibi, sang ila mga pagtangis kag mga panalambiton, nga gintublag nila sing tuman ang kapalibutan.\n\n17 Kag natabo ini nga pagkaaga nagpakig-away sila liwat, kag dako kag makakululba yadtong adlaw; apang, wala sila nagmadinalag-on, kag sang nag-abot liwat ang gab-i gintublag nila ang kapalibutan sa ila mga paghinibi, kag sang ila mga pagtangis, kag sang ila mga pagkalisud, sa pagkadula sang nagkalamatay sa ila katawhan.\n\n18 Kag natabo ini nga si Coriantumer naghimo liwat sing isa ka sulat kay Siz, nga nagapangabay nga indi na sia liwat magkadto agud makig-away, kundi nga kuhaon na lang niya ang ginharian, kag kaluoyan ang mga kabuhi sang katawhan.\n\n19 Apang tan-awa, ang Espiritu sang Ginuo nag-untat na sa pag-impluwensya sa ila, kag si Satanas may bug-os nga gahum sa mga tagipusuon sang katawhan; kay nagpadaug sila sa katig-a sang ila mga tagipusuon, kag sa pagkabulag sang ila mga kaisipan agud malaglag sila; gani nagpakig-away sila liwat.\n\n20 Kag natabo ini nga nag-away sila sa bilog sina nga adlaw, kag sang nag-abot ang gab-i nagtulog sila sa ila mga espada.\n\n21 Kag pagkaaga nag-away sila bisan tubtob pag-abot sang gab-i.\n\n22 Kag sang nag-abot ang gab-i nagkalahubog sila sa kaakig, bisan pareho sing isa ka tawo nga nahubog sang alak; kag nagtulog sila liwat sa ila mga espada.\n\n23 Kag pagkaaga nag-away sila liwat; kag sang nag-abot ang gab-i nagkalamatay sila tanan paagi sa espada luwas lang sa singkwenta’y dos sang katawhan ni Coriantumer, kag sisenta’y nuebe sang katawhan ni Siz.\n\n24 Kag natabo ini nga nagtulog sila sa ila mga espada sa sina nga gab-i, kag pagkaaga nag-away sila liwat, kag nag-inaway sila sa ila kusog paagi sa ila mga espada kag sa ila mga taming sa bilog sina nga adlaw.\n\n25 Kag sang nag-abot ang gab-i may treinta’y dos sang katawhan ni Siz, kag beynte dos sang katawhan ni Coriantumer.\n\n26 Kag natabo ini nga nagkaon sila kag nagtulog, kag naghanda para sa kamatayon pagkaaga. Kag dalagko sila kag kusganan nga mga lalaki suno sa kusog sang tawo.\n\n27 Kag natabo ini nga nag-away sila sa sulod sang tatlo ka oras, kag nagkalalipong sila tungod sang kakulang sing dugo.\n\n28 Kag natabo ini nga sang nakabaton sing nagakaigo nga kusog ang mga tinawo ni Coriantumer agud makalakat sila, naghana sila sa pagpalagyo para sa ila mga kabuhi; apang tan-awa, nagtindog si Siz, kag amo man ang iya mga tinawo, kag nanumpa sia sa iya kaakig nga patyon niya si Coriantumer ukon mapatay sia paagi sa espada.\n\n29 Gani, ginlagas niya sila, kag pagkaaga nalab-ot niya sila; kag nag-away sila liwat paagi sa espada. Kag natabo ini nga sang nagkalamatay sila tanan paagi sa espada, luwas lang sanday Coriantumer kag Siz, tan-awa si Siz nalipong tungod sang kakulang sing dugo.\n\n30 Kag natabo ini nga sang nakasandig si Coriantumer sa iya espada, nga nakapahuway na sia diutay, gin-utod niya ang ulo ni Siz.\n\n31 Kag natabo ini, pagkatapos nga nautod niya ang ulo ni Siz, nga si Siz nagbangon sa iya mga kamot kag natumba; kag pagkatapos nga ginlagas niya ang iya pagginhawa, napatay sia.\n\n32 Kag natabo ini nga si Coriantumer natumba sa duta, kag nangin daw wala na sia sing kabuhi.\n\n33 Kag ang Ginuo naghambal kay Eter, kag nagsiling sa iya: Lakat. Kag naglakat sia, kag nakita nga ang mga pulong sang Ginuo natuman na tanan; kag gintapos niya ang iya kasulatan; (kag ang ika-isa ka gatos nga bahin wala ko nasulat) kag gintago niya ang mga ini sa isa ka paagi nga nasapwan ini sang katawhan ni Limhi.\n\n34 Karon ang katapusan nga mga pulong nga ginsulat ni Eter amo ini: Kon buot sang Ginuo nga magbag-o ako sing dagway, ukon nga batason ko ang kabubut-on sang Ginuo sa unod, indi ini importante, basta maluwas ako sa ginharian sang Dios. Amen.\n\n", "moro 1": "[center][font_size=26]Ang Libro ni Moroni[/font_size][/center]\n\n[center][font_size=26]Kapitulo 1[/font_size][/center]\n\n[i]Si Moroni nagasulat para sa benepisyo sang mga Lamanhon—Ang mga Nefinhon nga indi magpanghiwala kay Cristo ginapamatay. Mga A.D. 401–421.[/i]\n\n1 Karon ako, si Moroni, sang nakatapos sa pagpalip-ot sang kasaysayan sang katawhan ni Jared, naghunahuna ako nga indi na makasulat sing dugang pa, apang wala pa ako napatay; kag wala ako nagapakita sang akon kaugalingon sa mga Lamanhon kay basi patyon nila ako.\n\n2 Kay tan-awa, ang ila mga giyera tuman kabangis sa tunga nila; kag tungod sang ila pagdumot ginapamatay ang tagsa ka Nefinhon nga indi magpanghiwala sang Cristo.\n\n3 Kag ako, si Moroni, indi magpanghiwala sang Cristo; gani, naglibot-libot ako bisan diin nga puwede para sa kasigurohan sang akon kaugalingon nga kabuhi.\n\n4 Gani, magasulat ako sing pila pa ka mga butang, kabaliskaran sinang akon nahunahuna; kay naghunahuna ako nga indi na ako makasulat sing dugang pa; apang magasulat ako sing pila pa ka mga butang, kay basi pa lang mangin mapuslanon ang mga ini para sa akon mga kauturan, ang mga Lamanhon, sa adlaw nga palaabuton, suno sa kabubut-on sang Ginuo.\n\n", "moro 2": "[center][font_size=26]Kapitulo 2[/font_size][/center]\n\n[i]Ginhatagan ni Jesus sing gahum ang dose ka disipulo nga Nefinhon sa paghatag sang dulot sang Balaan nga Espiritu. Mga A.D. 401–421.[/i]\n\n1 Ang mga pulong ni Cristo, nga iya ginhambal sa iya mga disipulo, ang dose nga iya ginpili, samtang nagatakdong sia sang iya mga kamot sa ila—\n\n2 Kag gintawag niya sila sa ngalan nga nagasiling: Magapanawag kamo sa Amay sa akon ngalan, sa hugot nga pangamuyo; kag pagkatapos nga mahimo ninyo ini makaangkon kamo sing gahum nga sa iya nga pagatakdongan ninyo sang inyo mga kamot, ihatag ninyo ang Balaan nga Espiritu; kag sa akon ngalan inyo ini ihatag, kay amo ini ang ginahimo sang akon mga apostoles.\n\n3 Karon si Cristo naghambal sining mga pulong sa ila sa tion sang iya una nga pagpakita; kag ang kadam-an wala nakabati sini, apang ang mga disipulo nakabati sini; kag sa tanan nga gintakdongan nila sang ila mga kamot, nagpanaog ang Balaan nga Espiritu.\n\n", "moro 3": "[center][font_size=26]Kapitulo 3[/font_size][/center]\n\n[i]Ang mga elder nag-ordin sang mga pari kag mga manunudlo paagi sa pagtakdong sang mga kamot. Mga A.D. 401–421.[/i]\n\n1 Ang paagi nga ang mga disipulo, nga gintawag nga mga elder sang simbahan, nag-ordin sang mga pari kag mga manunudlo—\n\n2 Pagkatapos nga nakapangamuyo sila sa Amay sa ngalan ni Cristo, gintakdongan nila sila sang ila mga kamot, kag nagsiling:\n\n3 Sa ngalan ni Jesucristo ginaordin ko ikaw nga mangin isa ka pari (ukon kon isa sia ka manunudlo, ginaordin ko ikaw nga mangin isa ka manunudlo) nga magwali sang paghinulsol kag kapatawaran sang mga sala paagi kay Jesucristo, paagi sa pagpadayon sang pagtuo sa iya ngalan tubtob sa katapusan. Amen.\n\n4 Kag suno sa sini nga paagi nag-ordin sila sang mga pari kag mga manunudlo, suno sa mga dulot kag pagtawag sang Dios sa mga tawo; kag gin-ordin nila sila paagi sa gahum sang Balaan nga Espiritu nga yara sa ila.\n\n", "moro 4": "[center][font_size=26]Kapitulo 4[/font_size][/center]\n\n[i]Ginapaathag kon paano ginapakamaayo sang mga elder kag mga pari ang pangsakramento nga tinapay. Mga A.D. 401–421.[/i]\n\n1 Ang paagi sang ila mga elder kag mga pari sa pagpakamaayo sang unod kag dugo ni Cristo sa simbahan; kag ginpakamaayo nila ini suno sa mga kasugoan ni Cristo; gani nakahibalo kami nga husto ang paagi; kag ang mga elder ukon mga pari ang nagpakamaayo sini—\n\n2 Kag nagluhod sila upod sang simbahan, kag nagpangamuyo sa Amay sa ngalan ni Cristo nga nagasiling:\n\n3 O Dios, ang Wala’y Katapusan nga Amay, nagapangabay kami sa imo sa ngalan sang imo Anak nga si Jesucristo, sa pagpakamaayo kag pagpakabalaan sining tinapay sa mga kalag sang tanan sadtong magaambit sini; agud sila makakaon bilang pagpanumdum sang lawas sang imo Anak, kag magsaksi sa imo, O Dios, ang Wala’y Katapusan nga Amay, nga handa sila sa pagdala sa ila kaugalingon sang ngalan sang imo Anak, kag dalayon nga magdumdum sa iya, kag magtuman sang iya mga kasugoan nga iya ginhatag sa ila, agud ila dalayon nga maangkon ang iya Espiritu sa pag-upod sa ila. Amen.\n\n", "moro 5": "[center][font_size=26]Kapitulo 5[/font_size][/center]\n\n[i]Ang paagi sa pagpakamaayo sang pangsakramento nga bino ginpahamtang. Mga A.D. 401–421.[/i]\n\n1 Ang paagi sa pagpakamaayo sang alak—Tan-awa, ginkuha nila ang ilimnan, kag nagsiling:\n\n2 O Dios, ang Wala’y Katapusan nga Amay, nagapangabay kami sa imo, sa ngalan sang imo Anak nga si Jesucristo, sa pagpakamaayo kag pagpakabalaan sining bino sa mga kalag sang tanan sadtong magainom sini, agud ila ini mahimo bilang pagpanumdum sang dugo sang imo Anak, nga ginpaagay para sa ila; agud sila makasaksi sa imo, O Dios, ang Wala’y Katapusan nga Amay, nga ila sia dalayon nga ginadumdum, agud ila maangkon ang iya Espiritu sa pag-upod sa ila. Amen.\n\n", "moro 6": "[center][font_size=26]Kapitulo 6[/font_size][/center]\n\n[i]Ang mga tawo nga mahinulsulon ginabunyagan kag ginabaton sa mainabyanon nga pagpakig-upod—Ang mga miyembro sang simbahan nga nagahinulsol ginapatawad—Ang mga miting ginapamunoan paagi sa gahum sang Balaan nga Espiritu. Mga A.D. 401–421.[/i]\n\n1 Kag karon nagahambal ako parte sa pagbunyag. Tan-awa, ang mga elder, mga pari, kag mga manunudlo ginbunyagan; kag wala sila pagbunyagi luwas lang kon nagpakita sila sang nagakaigo nga bunga nga nagakaangay sila sini.\n\n2 Wala man sila nagbaton sang bisan sin-o sa bunyag luwas lang kon nagkadto sila nga may masinulub-on nga tagipusuon kag mahinulsulon nga espiritu, kag nagsaksi sa simbahan nga matuod gid sila nga naghinulsol sang tanan nila nga mga sala.\n\n3 Kag wala sing ginbaton sa bunyag luwas lang kon gindala nila sa ila kaugalingon ang ngalan ni Cristo nga may determinasyon sa pag-alagad sa iya tubtob sa katapusan.\n\n4 Kag pagkatapos nga nabaton sila sa bunyag, kag nabag-o kag natinloan paagi sa gahum sang Balaan nga Espiritu, gin-isip sila sa katawhan sang simbahan ni Cristo; kag ang ila mga ngalan ginkuha, agud madumduman sila kag masagod sang maayo nga pulong sang Dios, agud tipigan sila sa husto nga dalan, agud tipigan sila nga dalayon nga magmabinantayon sa pagpangamuyo, nga nagasandig lamang sa mga merito ni Cristo, nga amo ang pangulo kag manugperpekto sang ila pagtuo.\n\n5 Kag ang simbahan masunson nga nagtipon-tipon, sa pagpuasa kag pagpangamuyo, kag sa paghinambalanay sa isa kag isa parte sa kaayohan sang ila mga kalag.\n\n6 Kag masunson sila nga nagtipon-tipon agud mag-ambit sang tinapay kag bino bilang pagpanumdum sang Ginuong Jesus.\n\n7 Kag istrikto sila sa pagbantay nga mangin wala sing kalainan sa ila; kag kon sin-o man ang mahibal-an nga nagahimo sang kalainan, kag tatlo ka saksi sang simbahan ang magkondenar sa ila sa atubang sang mga elder, kag kon wala sila naghinulsol, kag wala nagkumpisar, ang ila mga ngalan ginpamanas, kag wala na sila gin-isip sa katawhan ni Cristo.\n\n8 Apang kon ano kasunson sila nga nagahinulsol kag nagapangayo sing kapatawaran, nga may matuod-tuod nga tinutuyo, ginapatawad sila.\n\n9 Kag ang ila mga pagtililipon ginapamunoan sang simbahan suno sa paagi sang mga pagpanghikot sang Espiritu, kag paagi sa gahum sang Balaan nga Espiritu; kay pareho nga ang gahum sang Balaan nga Espiritu nagatuytuy sa ila kon magwali, ukon maglaygay, ukon magpangamuyo, ukon mag-ampo, ukon magkanta, sa amo man nahimo ini.\n\n", "moro 7": "[center][font_size=26]Kapitulo 7[/font_size][/center]\n\n[i]Isa ka pangagda ang ginahatag sa pagsulod sa palahuwayan sang Ginuo—Magpangamuyo nga may matuod-tuod nga tinutuyo—Ang Espiritu ni Cristo nagatugot sa mga tawo nga mahibal-an ang maayo sa malain—Ginakumbinse ni Satanas ang mga tawo nga ipanghiwala si Cristo kag maghimo sang malain—Ang mga propeta nagapahayag sang pagkari ni Cristo—Paagi sa pagtuo, ang mga milagro ginahimo kag ang mga anghel nagaalagad—Ang mga tawo dapat maglaum sa kabuhi nga wala’y katapusan kag magkapyot sa putli nga paghigugma. Mga A.D. 401–421.[/i]\n\n1 Kag karon ako, si Moroni, nagasulat sang pila ka mga pulong sang akon amay nga si Mormon, nga iya ginhambal parte sa pagtuo, paglaum, kag putli nga paghigugma; kay suno sa sini nga paagi sia naghambal sa katawhan, samtang nagatudlo sia sa ila sa sinagoga nga ila ginpatindog para sa lugar sang pagsimba.\n\n2 Kag karon ako, si Mormon, nagahambal sa inyo, pinalangga kong mga kauturan; kag paagi ini sa grasya sang Dios nga Amay, kag sang aton Ginuong Jesucristo, kag sang iya balaan nga kabubut-on, tungod sang dulot sang iya pagtawag sa akon, nga ginatugotan ako sa paghambal sa inyo sa sini nga tion.\n\n3 Gani, magahambal ako sa inyo nga iya sang simbahan, nga mga mahidaeton nga mga sumulunod ni Cristo, kag nakaangkon sing nagakaigo nga paglaum nga paagi sa sini makasulod kamo sa kapahuwayan sang Ginuo, halin sa sini nga tion tubtob nga magapahuway kamo upod sa iya sa langit.\n\n4 Kag karon mga kauturan ko, ginahukman ko kamo sining mga butang tungod sang inyo mahidaeton nga paglakat upod sa mga anak sang katawhan.\n\n5 Kay nadumduman ko ang pulong sang Dios nga nagasiling nga paagi sa ila mga buhat inyo sila makilala; kay kon ang ila mga buhat maayo, gani mga maayo man sila.\n\n6 Kay tan-awa, ang Dios nagsiling nga ang isa ka tawo nga malain indi makahimo sinang maayo; kay kon nagatanyag sia sang halad, ukon nagapangamuyo sa Dios, luwas lang kon himuon niya ini nga may matuod-tuod nga tinutuyo wala ini sing kapuslanan sa iya.\n\n7 Kay tan-awa, wala ini ginaisip bilang pagkamatarong para sa iya.\n\n8 Kay tan-awa, kon ang isa ka tawo nga malain nagahatag sing halad, ginahimo niya ini nga may aligutgot; gani ginakabig ini sa iya nga pareho lang nga daw wala sia sing ginhatag nga halad; gani ginaisip sia nga malain sa atubang sang Dios.\n\n9 Kag sa amo man nga paagi ginaisip ini nga malain sa isa ka tawo kon magpangamuyo sia kag wala sing matuod-tuod nga tinutuyo sang tagipusuon; huo, wala ini sing kapuslanan sa iya kay ang Dios wala sing ginabaton nga amo sina.\n\n10 Gani, ang isa ka tawo nga malain indi makahimo sinang maayo; kag indi man sia maghatag sing maayo nga halad.\n\n11 Kay tan-awa, ang mapait nga tuburan indi makahatag sang maayo nga tubig; kag ang maayo nga tuburan indi man makahatag sang mapait nga tubig; gani, ang isa ka tawo nga alagad sang yawa indi makasunod kay Cristo; kag kon sundon niya si Cristo indi sia mangin alagad sang yawa.\n\n12 Gani, ang tanan nga butang nga maayo nagahalin sa Dios; kag inang malain nagahalin sa yawa; kay ang yawa kaaway sang Dios, kag nagapakig-away sa iya sing dalayon, kag nagapangagda kag nagapangganyat sa pagpakasala, kag sa paghimo sinang malain sing dalayon.\n\n13 Apang tan-awa, inang iya sang Dios nagapangagda kag nagapangganyat sa paghimo sang maayo sing dalayon; gani, ang tagsa ka butang nga nagapangagda kag nagapangganyat sa paghimo sang maayo, kag sa pagpalangga sa Dios, kag sa pag-alagad sa iya, may pagtuytuy sang Dios.\n\n14 Gani, mag-andam, pinalangga kong mga kauturan, nga indi ninyo mahukman inang malain nga iya sang Dios, ukon inang maayo kag iya sang Dios nga iya sang yawa.\n\n15 Kay tan-awa, mga kauturan ko, ginahatag sa inyo ang paghukom, agud mahibal-an ninyo ang maayo sa malain; kag ang paagi sa paghukom amo man kaathag, agud mahibal-an ninyo sing may perpekto nga ihibalo, ang kinalain sang masanag nga adlaw sa madulom nga gab-i.\n\n16 Kay tan-awa, ang Espiritu ni Cristo ginahatag sa tagsa ka tawo, agud mahibal-an niya ang maayo sa malain; gani, ginapakita ko sa inyo ang paagi sa paghukom; kay ang tagsa ka butang nga nagapangagda sa paghimo sang maayo, kag sa pagkumbinse sa pagpati kay Cristo, ginapadala paagi sa gahum kag dulot ni Cristo; gani mahibal-an ninyo sa perpekto nga ihibalo nga iya ini sang Dios.\n\n17 Apang kon ano man nga butang ang nagakumbinse sa mga tawo sa paghimo sang malain, kag indi magpati kay Cristo, kag magpanghiwala sa iya, kag indi mag-alagad sa Dios, gani mahibal-an ninyo sa perpekto nga ihibalo nga iya ini sang yawa; kay suno sa amo nga paagi ang yawa nagahikot, kay wala sia nagakumbinse sa bisan sin-o nga tawo sa paghimo sang maayo, wala, wala bisan isa; kag wala man ang iya mga anghel; kag wala man sila nga nagapaidalom sang ila mga kaugalingon sa iya.\n\n18 Kag karon, mga kauturan ko, kay nahibal-an ninyo ang kasanag nga sa amo nga paagi kamo makahukom, nga ang amo nga kasanag kasanag ni Cristo, siguraduha nga indi kamo magsala sa paghukom; kay sa amo man nga paghukom nga kamo nagahukom kamo man pagahukman.\n\n19 Gani, nagapakitluoy ako sa inyo, mga kauturan, nga magtutum kamo sa pagpangita paagi sa kapawa ni Cristo agud mahibal-an ninyo ang maayo sa malain; kag kon magkapyot kamo sa tagsa ka maayo nga butang, kag indi ini pagpakalainon, pat-od gid nga mangin mga anak kamo ni Cristo.\n\n20 Kag karon, mga kauturan ko, paano ini mahimo nga makakapyot kamo sa tagsa ka maayo nga butang?\n\n21 Kag karon mahambal ako parte sinang pagtuo nga siling ko akon ihambal; kag sugiran ko kamo sang paagi nga sa diin mahimo kamo nga makakapyot sa tagsa ka maayo nga butang.\n\n22 Kay tan-awa, ang Dios nga nakahibalo sang tanan nga butang, nga halin sa wala’y katubtuban tubtob sa wala’y katubtuban, tan-awa, nagpadala sia sang mga anghel agud mag-alagad sa mga anak sang katawhan, agud ipahayag ang parte sa pagkari ni Cristo; kag kay Cristo magahalin ang tagsa ka maayo nga butang.\n\n23 Kag ang Dios nagpahayag man sa mga propeta, paagi sa iya kaugalingon nga baba, nga si Cristo magakari.\n\n24 Kag tan-awa, may nagkalain-lain nga mga paagi nga ginpahayag niya ang mga butang sa mga anak sang katawhan, nga mga maayo; kag ang tanan nga butang nga maayo naghalin kay Cristo; kay kon indi, ang mga tawo nahulog, kag wala sing maayo nga butang nga magaabot sa ila.\n\n25 Gani, paagi sa pag-alagad sang mga anghel, kag paagi sa tagsa ka pulong nga nagahalin sa baba sang Dios, ang mga tawo nagsugod sa paggamit sang pagtuo kay Cristo; kag gani paagi sa pagtuo, nagkapyot sila sa tagsa ka maayo nga butang; kag gani nangin amo sini tubtob sa pagkari ni Cristo.\n\n26 Kag pagkatapos nga nagkari sia ang mga tawo naluwas man paagi sa pagtuo sa iya ngalan; kag paagi sa pagtuo, nangin mga anak sila sang Dios. Kag pareho kapat-od nga buhi si Cristo ginhambal niya ining mga pulong sa aton mga amay nga nagasiling: Kon ano man nga butang ang inyo pangayuon sa Amay sa akon ngalan, nga maayo, sa pagtuo nga nagapati nga makabaton kamo, tan-awa, himuon ini sa inyo.\n\n27 Gani, pinalangga kong mga kauturan, nag-untat bala ang mga milagro tungod si Cristo nagkayab sa langit, kag nagpungko sa tuo nayon nga kamot sang Dios, agud magsukot halin sa Amay sang iya mga kinamatarong sang kaluoy nga may yara sia sa mga anak sang katawhan?\n\n28 Kay ginsabat niya ang mga katuyoan sang layi, kag gin-angkon ang tanan nga may pagtuo sa iya; kag sila nga may pagtuo sa iya magakapyot sa tagsa ka maayo nga butang; gani ginaapinan niya ang kawsa sang mga anak sang katawhan; kag nagapuyo sia sing wala’y katapusan sa mga langit.\n\n29 Kag tungod ginhimo niya ini, pinalangga kong mga kauturan, nag-untat bala ang mga milagro? Tan-awa ginasiling ko sa inyo, Wala; kag wala man ang mga anghel nag-untat sa pag-alagad sa mga anak sang katawhan.\n\n30 Kay tan-awa, sakop sila sa iya, agud mag-alagad suno sa pulong sang iya sugo, nga nagapakita sang ila mga kaugalingon sa ila nga may mabakod nga pagtuo kag malig-on nga kaisipan sa tagsa ka dagway sang pagkadiosnon.\n\n31 Kag ang palangakoan sang ila pag-alagad amo ang pagtawag sang mga tawo sa paghinulsol, kag sa pagtuman kag sa paghimo sang buluhaton sang mga kasugtanan sang Amay, nga iya ginhimo sa mga anak sang katawhan, sa paghanda sang dalan sa mga anak sang katawhan, paagi sa pagpahayag sang pulong ni Cristo sa pinili nga mga galamiton sang Ginuo, agud magpahayag sila sing testimonya parte sa iya.\n\n32 Kag sa paghimo sini, ang Ginuong Dios nagahanda sang paagi agud ang nabilin sang mga tawo makaangkon sing pagtuo kay Cristo, agud ang Balaan nga Espiritu makaangkon sing lugar sa ila mga tagipusuon, suno sa gahum sini; kag sa amo nga paagi ginapahanabo sang Amay, ang mga kasugtanan nga iya ginhimo sa mga anak sang katawhan.\n\n33 Kag si Cristo nagsiling: Kon makaangkon kamo sing pagtuo sa akon makaangkon kamo sing gahum sa paghimo sang bisan ano nga butang nga nagakaigo sa akon.\n\n34 Kag nagsiling sia: Maghinulsol kamo tanan nga yara sa mga punta sang kalibutan, kag magpalapit sa akon, kag magpabunyag sa akon ngalan, kag mag-angkon sing pagtuo sa akon agud maluwas kamo.\n\n35 Kag karon, pinalangga kong mga kauturan, kon amo sini ang matabo nga ining mga butang nga ginhambal ko sa inyo matuod, kag ipakita ini sang Dios sa inyo, upod ang gahum kag dako nga himaya sa katapusan nga adlaw, nga matuod ang mga ini, kag kon matuod ang mga ini nag-untat bala ang adlaw sang mga milagro?\n\n36 Ukon nag-untat bala ang mga anghel sa pagpakita sa mga anak sang katawhan? Ukon gindumili bala niya ang gahum sang Balaan nga Espiritu sa ila? Ukon idumili bala niya, samtang magalawig ang panahon, ukon ang duta magapadayon, ukon may isa pa ka tawo sa ibabaw sini nga kinahanglan luwason?\n\n37 Tan-awa ginasiling ko sa inyo, Indi; kay paagi sa pagtuo nga ang mga milagro ginahimo; kag paagi sa pagtuo nga ang mga anghel nagapakita kag nagaalagad sa mga tawo; gani, kon ining mga butang nag-untat kalisud sa mga anak sang katawhan, kay tungod ini sang pagkawala’y pagtuo, kag ang tanan wala’y kapuslanan.\n\n38 Kay wala sing tawo nga maluwas, suno sa mga pulong ni Cristo, luwas lang kon may pagtuo sila sa iya ngalan; gani, kon ining mga butang nag-untat na, kon amo ang pagtuo nag-untat man; kag makahaladlok ang kahimtangan sang tawo, kay pareho lang nga wala sing pagtubos nga ginhimo sa ila.\n\n39 Apang tan-awa, pinalangga kong mga kauturan, ginahukman ko ang mas maayo nga mga butang parte sa inyo, kay ginahukman ko nga may pagtuo kamo kay Cristo tungod sang inyo pagkalulo; kay kon wala kamo sing pagtuo sa iya gani indi kamo nagakaangay nga maisip sa katawhan sang iya simbahan.\n\n40 Kag sa liwat, pinalangga kong mga kauturan, magahambal ako sa inyo parte sa paglaum. Paano nga makaabot kamo sa pagtuo luwas lang kon makaangkon kamo sing paglaum?\n\n41 Kag ano ini nga inyo pagalauman? Tan-awa ginasiling ko sa inyo nga makaangkon kamo sing paglaum paagi sa pagbayad-sala ni Cristo kag sa gahum sang iya pagkabanhaw, nga pagabangonon sa wala’y katapusan nga kabuhi, kag ini tungod sang inyo pagtuo sa iya suno sa promisa.\n\n42 Gani, kon ang isa ka tawo may pagtuo dapat gid sia nga may paglaum; kay kon wala sing pagtuo mangin wala gid sing bisan ano nga paglaum.\n\n43 Kag sa liwat, tan-awa ginasiling ko sa inyo nga indi sia makaangkon sing pagtuo kag paglaum, luwas lang kon mangin malulo sia, kag mapainubuson sa tagipusuon.\n\n44 Kon amo sini, ang iya pagtuo kag paglaum wala’y kapuslanan, kay wala sing isa nga mabaton sa atubang sang Dios, luwas lang ang malulo kag mapainubuson sa tagipusuon; kag kon ang isa ka tawo malulo kag mapainubuson sa tagipusuon, kag magkumpisar paagi sa gahum sang Balaan nga Espiritu nga si Jesus amo ang Cristo, kinahanglan gid sia nga may putli nga paghigugma; kay kon wala sia sing putli nga paghigugma wala-wala gid sia; gani, kinahanglan gid nga may putli sia nga paghigugma.\n\n45 Kag ang putli nga paghigugma mapasensyahon, kag maluluy-on, kag wala nagakahisa, kag wala nagahinambog, wala nagahandum sing para sa iya kaugalingon, indi madali mapaakig, wala nagapanghunahuna sing malain, kag wala nagakasadya sa kalainan kundi nagakasadya sa kamatuoran, nagabatas sang tanan nga butang, nagapati sang tanan nga butang, nagalaum sang tanan nga butang, nagapadayon sa tanan nga butang.\n\n46 Gani, pinalangga kong mga kauturan, kon kamo wala sing putli nga paghigugma, wala-wala gid kamo kay ang putli nga paghigugma wala gid nagakulang. Gani, magkapyot sa putli nga paghigugma, nga amo ang labaw sa tanan, kay ang tanan nga butang nagakulang—\n\n47 Apang ang putli nga paghigugma amo ang putli nga pagpalangga ni Cristo, kag nagapadayon ini sa wala’y katapusan; kag kon sin-o man ang makita nga may yara sini sa katapusan nga adlaw, mangin maayo ini sa iya.\n\n48 Gani, pinalangga kong mga kauturan, magpangamuyo sa Amay sa bug-os nga ikasarang sang tagipusuon, agud mapuno kamo sang sining gugma, nga iya ginhatag sa tanan nga matuod nga mga sumulunod sang iya Anak nga si Jesucristo; agud kamo mangin mga anak sang Dios; agud kon sia magpakita mangin pareho kita sa iya, kay makita naton sia pareho nga sia gid; agud maangkon naton ini nga paglaum; agud matinloan kita pareho nga sia matinlo. Amen.\n\n", "moro 8": "[center][font_size=26]Kapitulo 8[/font_size][/center]\n\n[i]Ang pagbunyag sang magagmay nga kabataan isa ka malain nga kangil-aran—Ang magagmay nga kabataan buhi kay Cristo tungod sang Pagbayad-sala—Ang pagtuo, paghinulsol, pagkalulo kag pagkakubos sang tagipusuon, pagbaton sang Balaan nga Espiritu, kag pagpadayon tubtob sa katapusan nagapadulong sa kaluwasan. Mga A.D. 401–421.[/i]\n\n1 Ang sulat sang akon amay nga si Mormon, nga ginsulat sa akon, si Moroni; kag ginsulat ini sa akon wala madugay pagkatapos sang pagtawag sa akon sa pag-alagad. Kag sa amo nga paagi nagsulat sia sa akon nga nagasiling:\n\n2 Pinalangga kong anak, Moroni, nagakasadya ako sing tuman nga ang imo Ginuong Jesucristo nangin madinumdumon sa imo, kag nagtawag sa imo sa pag-alagad sa iya, kag sa iya balaan nga buluhaton.\n\n3 Ginadumdum ko ikaw sing dalayon sa akon mga pangamuyo, dalayon nga nagapangamuyo sa Dios nga Amay sa ngalan sang iya Balaan nga Anak nga si Jesus, nga sia, paagi sa iya wala’y dulonan nga kaayo kag grasya, magatipig sa imo paagi sa nagapadayon nga pagtuo sa iya ngalan tubtob sa katapusan.\n\n4 Kag karon, anak ko, nagahambal ako sa imo parte sinang nagapasubo sa akon sing tuman; kay ginakasubo ko nga may magatuhaw nga mga pagbinaisay sa tunga ninyo.\n\n5 Kay, kon matuod ang akon nabalitaan, may mga pagbinaisay sa tunga ninyo parte sa pagbunyag sang inyo magagmay nga kabataan.\n\n6 Kag karon, anak ko, luyag ko nga magpangabudlay kamo sing matutum nga ining grabe nga kasaypanan madula halin sa inyo; kay, sa sini nga tinutuyo naghimo ako sining sulat.\n\n7 Kay gilayon pagkatapos nga nahibal-an ko ining mga butang halin sa imo nagpamangkot ako sa Ginuo parte sini nga bagay. Kag ang pulong sang Ginuo nag-abot sa akon paagi sa gahum sang Balaan nga Espiritu nga nagasiling:\n\n8 Pamatii ang mga pulong ni Cristo, ang inyo Manunubos, ang inyo Ginuo kag ang inyo Dios. Tan-awa, nagkari ako sa kalibutan indi agud tawgon ang mga matarong kundi ang mga makasasala sa paghinulsol; ang mga maayo wala nagakinahanglan sang manugbulong, kundi sila nga mga masakiton; gani, ang magagmay nga kabataan putli, kay indi sila makasarang maghimo sang sala; gani ang sumpa kay Adan ginkuha sa ila tungod sa akon, nga wala ini sing gahum sa ila; kag ang layi sang sirkumsisyon gin-untat na sa akon.\n\n9 Kag sa sini nga paagi ginpahayag sang Balaan nga Espiritu ang pulong sang Dios sa akon; gani, pinalangga ko nga anak, nakahibalo ako nga isa ini ka dako nga pagyaguta sa atubang sang Dios nga bunyagan ninyo ang magagmay nga kabataan.\n\n10 Tan-awa ginasiling ko sa inyo nga ining butang inyo itudlo—paghinulsol kag bunyag sa sinang mga may salabton kag makasarang sa paghimo sang sala; huo, tudloi ang mga ginikanan nga kinahanglan gid sila nga maghinulsol kag magpabunyag, kag magpaubos sang ila mga kaugalingon pareho sang ila magagmay nga kabataan, kag sila tanan maluwas upod ang ila magagmay nga kabataan.\n\n11 Kag ang ila magagmay nga kabataan wala nagakinahanglan sang paghinulsol, kag wala man nagakinahanglan sang bunyag. Tan-awa, ang bunyag nagasunod sa paghinulsol agud tumanon ang mga kasugoan para sa kapatawaran sang mga sala.\n\n12 Apang ang magagmay nga kabataan buhi kay Cristo, bisan halin pa sa pagtuga sang kalibutan; kon indi, ang Dios isa ka may pinilian nga Dios, kag isa man ka paliwat-liwat nga Dios, kag isa nga may ginapasulabi sa mga tawo; kay daw ano kadamo ang magagmay nga kabataan nga nagkalamatay nga wala’y bunyag!\n\n13 Gani, kon ang magagmay nga kabataan indi maluwas kon wala’y bunyag, ang mga ini pat-od gid nga magakadto sa isa ka nagapadayon nga impiyerno.\n\n14 Tan-awa, ginasiling ko sa inyo, nga sia nga nagahunahuna nga ang magagmay nga kabataan nagakinahanglan sang bunyag yara sa apdo sang kapaitan kag sa mga gapos sang kalainan; kay wala sia bisan pagtuo, paglaum, ukon putli nga paghigugma; gani, kon mapatay sia samtang sa amo nga panghunahuna, pat-od gid sia nga magpanaog sa impiyerno.\n\n15 Kay makahaladlok nga kalainan ang maghunahuna nga ginaluwas sang Dios ang isa ka bata tungod sang bunyag, kag ang isa pat-od gid nga madula tungod wala sia sing bunyag.\n\n16 Kalisud sa ila nga magapatiko sang dalanon sang Ginuo suno sa amo nga paagi kay madula sila luwas lang kon maghinulsol sila. Tan-awa, nagahambal ako nga may kaisog, nga may awtoridad halin sa Dios; kag wala ako nahadlok kon ano ang mahimo sang tawo; kay ang perpekto nga gugma nagatabog sang tanan nga kahadlok.\n\n17 Kag napuno ako sang putli nga paghigugma, nga amo ang wala’y katubtuban nga gugma; gani, ang tanan nga kabataan palareho sa akon; gani, palangga ko ang magagmay nga kabataan sing may perpekto nga pagpalangga; kag palareho sila tanan kag mga umalambit sang kaluwasan.\n\n18 Kay nakahibalo ako nga ang Dios indi isa ka may pinilian nga Dios, ukon isa ka paliwat-liwat nga persona; kundi sia wala nagaliwat halin sa bug-os nga wala’y katapusan tubtob sa bug-os nga wala’y katapusan.\n\n19 Ang magagmay nga kabataan indi makahinulsol; gani, isa ka makahaladlok nga kalainan nga ipanghiwala ang putli nga mga kaluoy sang Dios sa ila, kay buhi sila tanan sa iya tungod sang iya kaluoy.\n\n20 Kag sia nga nagasiling nga ang magagmay nga kabataan nagakinahanglan sang bunyag nagapanghiwala sang mga kaluoy ni Cristo, kag nagapakawala’y-pulos sang pagbayad-sala niya kag sang gahum sang iya pagtubos.\n\n21 Kalisud sa mga amo sina kay yara sila sa peligro sang kamatayon, impiyerno, kag nagapadayon nga pagpaantos. Maisog ko nga ginapahayag ini; ang Dios ang nagsugo sa akon. Pamatii ang mga ini kag tumanon, ukon magatindog ang mga ini batok sa inyo sa hukom-lingkuranan ni Cristo.\n\n22 Kay tan-awa nga ang tanan nga magagmay nga kabataan buhi kay Cristo, kag amo man nga sila tanan wala sang layi. Kay ang gahum sang pagtubos nagaabot man sa tanan sa ila nga wala sing layi; gani, sia nga wala ginakondenar, ukon sia nga wala sa idalom sang pagkondenar, indi makahinulsol; kag sa mga amo sina ang bunyag wala sing kapuslanan—\n\n23 Apang isa ini ka pagyaguta sa atubang sang Dios, kag pagpanghiwala sang mga kaluoy ni Cristo, kag sang gahum sang iya Balaan nga Espiritu, kag pagbutang sang pagsalig sa patay nga mga buhat.\n\n24 Tan-awa, anak ko, ini nga butang indi dapat nga matabo; kay ang paghinulsol para sa ila nga yara sa idalom sang pagkondenar kag sa idalom sang sumpa sang ginlapas nga layi.\n\n25 Kag ang una nga mga bunga sang paghinulsol amo ang bunyag; kag ang bunyag ginahikot paagi sa pagtuo padulong sa pagtuman sang mga kasugoan; kag ang pagtuman sang mga kasugoan nagadala sang kapatawaran sang mga sala;\n\n26 Kag ang kapatawaran sang mga sala nagadala sang pagkalulo, kag pagkakubos sang tagipusuon, kag tungod sang pagkalulo kag pagkakubos sang tagipusuon nagaabot ang pagbisita sang Balaan nga Espiritu, nga ang amo nga Manugpasulhay nagapuno sang paglaum kag perpekto nga gugma, nga ang amo nga gugma nagapadayon paagi sa katutum sa pangamuyo, tubtob nga mag-abot ang katapusan, kon san-o ang tanan nga santos magapuyo upod sa Dios.\n\n27 Tan-awa, anak ko, masulat ako liwat sa imo kon indi ako gilayon maggwa batok sa mga Lamanhon. Tan-awa, ang bugal sini nga nasyon, ukon sang katawhan sang mga Nefinhon nagapamatuod sang ila kalaglagan luwas lang kon maghinulsol sila.\n\n28 Ipangamuyo sila, anak ko, nga ang paghinulsol mag-abot sa ila. Apang tan-awa, nagaduhaduha ako nga basi ang Espiritu nag-untat na sa pag-impluwensya sa ila; kag sa sini nga bahin sang kadutaan ginatinguha man nila ang pagpierde sang tanan nga gahum kag awtoridad nga nagahalin sa Dios; kag ginapanghiwala nila ang Balaan nga Espiritu.\n\n29 Kag pagkatapos nga isikway ang amo kadako nga ihibalo, anak ko, makalamatay gid sila sa indi madugay tubtob nga matuman ang mga propesiya nga ginpahayag sang mga propeta, kag ang mga pulong sang aton Manluluwas mismo.\n\n30 Paalam, anak ko, tubtob sa akon madason nga pagsulat sa imo, ukon sa aton pagkitaay liwat. Amen.\n\n", "moro 9": "Ang ika-duha nga sulat ni Mormon sa iya anak nga si Moroni.\n\nKaundan sang kapitulo 9.\n\n[center][font_size=26]Kapitulo 9[/font_size][/center]\n\n[i]Ang mga Nefinhon kag ang mga Lamanhon pareho nga mga malain kag imoral—Ginpintasan nila kag ginpatay ang isa kag isa—Si Mormon nagpangamuyo nga ang grasya kag kaayo mangin kay Moroni tubtob sa wala’y katapusan. Mga A.D. 401.[/i]\n\n1 Pinalangga kong anak, nagasulat ako liwat sa imo agud mahibal-an mo nga buhi pa ako; apang nagasulat ako sang pila ka bagay parte sinang makatulublag.\n\n2 Kay tan-awa, nangin grabe ang akon pagpakig-away sa mga Lamanhon nga sa diin wala kami nakadaug; kag si Arquianto napatay paagi sa espada, kag amo man sanday Luram kag Emron; huo, kag nadulaan kita sang madamo kaayo sang aton pinili nga mga tinawo.\n\n3 Kag karon tan-awa, anak ko, nagaduhaduha ako nga basi laglagon sang mga Lamanhon ining katawhan; kay wala sila nagahinulsol, kag dalayon sila nga ginasugyot ni Satanas nga maakig sa isa kag isa.\n\n4 Tan-awa, nagapangabudlay ako sing dalayon upod sa ila; kag kon maghambal ako sang pulong sang Dios sing may katalom nagakurog sila kag nagakaakig batok sa akon; kag kon indi ako maggamit sang katalom ginapatig-a nila ang ila mga tagipusuon batok sa sini; gani, nagaduhaduha ako nga basi ang Espiritu sang Ginuo nag-untat na sa pag-impluwensya sa ila.\n\n5 Kay tuman gid ang ila pagkaakig nga sa banta ko daw wala na sila nahadlok sa kamatayon; kag nadulaan na sila sang ila gugma, sa isa kag isa; kag dalayon sila nga nagakauhaw sa dugo kag pagtimalus.\n\n6 Kag karon, pinalangga kong anak, sa pihak sang ila katig-a, magtutum kita sa pagpangabudlay; kay kon mag-untat kita sa pagpangabudlay, pagadal-on kita sa idalom sang kondemnasyon; kay may buluhaton kita nga dapat hikoton samtang yari sa sining lawas nga dutan-on, agud mapierde naton ang kaaway sang tanan nga pagkamatarong, kag papahuwayon ang aton mga kalag sa ginharian sang Dios.\n\n7 Kag karon nagasulat ako sang pila ka bagay parte sa mga pag-antos sining katawhan. Kay suno sa ihibalo nga akon nabaton halin kay Amoron, tan-awa, ang mga Lamanhon may madamo nga bihag nga ila gindala halin sa tore sang Seriza; kag may mga lalaki, mga babayi, kag mga kabataan.\n\n8 Kag ang mga bana kag mga amay sadtong mga babayi kag mga kabataan napatay nila; kag ginapakaon nila ang mga babayi sang unod sang ila mga bana, kag ang mga kabataan sang unod sang ila mga amay; kag wala sing tubig, luwas sa diutay lamang, sila nga ginahatag sa ila.\n\n9 Kag sa pihak sining dako nga kangil-aran sang mga Lamanhon, indi ini maglabaw pa sa sinang iya sang aton katawhan sa Moriantum. Kay tan-awa, madamo sang mga anak nga babayi sang mga Lamanhon ang ila gindala nga mga bihag; kag pagkatapos nga makuhaan nila sila sinang pinakamahal kag pinakaimportante nga labaw sa tanan nga butang, nga amo ang pagkaputli kag dungog—\n\n10 Kag pagkatapos nga nahimo nila ini nga butang, ginpamatay nila sila sa labing mapintas nga paagi, nga ginapaantos ang ila mga lawas bisan tubtob sa kamatayon; kag pagkatapos nga nahimo nila ini, ginakaon nila ang ila unod pareho sang mabangis nga mga sapat, tungod sang katig-a sang ila mga tagipusuon; kag ginahimo nila ini bilang tanda sang kaisog.\n\n11 O pinalangga kong anak, paano ang isa ka katawhan nga pareho sini, nga mga indi sibilisado—\n\n12 (Kag pila lamang ka tuig ang nakaligad, kag sila sadto mahusay kag makaluluyag nga katawhan)\n\n13 Apang O anak ko, paano ang isa ka katawhan nga pareho sini nga ang kaluyag yara sa tuman nga kangil-aran—\n\n14 Paano naton mapaabot nga punggan sang Dios ang iya kamot sa paghukom batok sa aton?\n\n15 Tan-awa, nagasinggit ang akon tagipusuon: Kalisud sa sining katawhan. Maggwa sa paghukom, O Dios, kag tagoa ang ila mga sala, kag kalainan, kag mga kangil-aran halin sa atubang sang imo nawong!\n\n16 Kag dugang pa sini, anak ko, may madamo nga mga balo kag ila mga anak nga babayi nga nabilin sa Seriza; kag inang bahin sang mga kalan-on nga wala paghakuta sang mga Lamanhon, tan-awa, ginhakot sang kasoldadohan ni Zenefi, kag ginpabay-an sila nga magdalang-dalang bisan diin agud makakita sing kalan-on; kag madamo nga tigulang na nga mga babayi ang nagkalalipong sa dalanon kag nagkalamatay.\n\n17 Kag ang kasoldadohan nga yari sa akon maluya; kag ang mga kasoldadohan sang mga Lamanhon yara sa tunga ko kag sang Seriza; kag ang tanan nga nagpalalagyo padulong sa kasoldadohan ni Aaron nahulog nga mga biktima sa ila makahaladlok nga kapintas.\n\n18 O ang kalainan sang akon katawhan! Wala sila sing kahusay kag wala sing kaluoy. Tan-awa, tawo lamang ako, kag ang kusog ko iya lamang sang tawo, kag indi ko na mapatuman ang akon mga sugo.\n\n19 Kag nagbakod sila sa ila pagkabatinggilan; kag palareho sila nga mapintas, nga wala sing ginapatawad, bisan tigulang ukon lamharon; kag nagakalipay sila sa tanan nga butang luwas lang sa sinang maayo; kag ang pag-antos sang aton mga babayi kag sang aton mga kabataan sa bug-os nga ibabaw sini nga kadutaan nagalabaw sa tanan nga butang; huo, ang dila indi makasambit, kag indi man ini masulat.\n\n20 Kag karon, anak ko, indi na ako mag-ukat pa sa sining makahaladlok nga talan-awon. Tan-awa, nahibal-an mo ang kalainan sining katawhan; nahibal-an mo nga wala sila sing prinsipyo, kag mga kabalan; kag ang ila kalainan nagalabaw sa sinang iya sang mga Lamanhon.\n\n21 Tan-awa, anak ko, indi ko sila mapatigayon sa Dios kay basi sakiton niya ako.\n\n22 Apang tan-awa, anak ko, ginapatigayon ko ikaw sa Dios, kag nagasalig ako kay Cristo nga maluwas ikaw; kag nagapangamuyo ako sa Dios nga luwason niya ang imo kabuhi, agud masaksihan mo ang pagbalik sang iya katawhan sa iya, ukon ang ila lubos nga kalaglagan; kay nakahibalo ako nga pat-od gid sila nga madula luwas lang kon maghinulsol sila kag magbalik sa iya.\n\n23 Kag kon madula sila mangin pareho ini sa mga Jarednon, tungod sang pagkabatinggilan sang ila mga tagipusuon, nga nagapangita sang dugo kag pagtimalus.\n\n24 Kag kon madula sila, nakahibalo kita nga madamo sang aton mga kauturan ang nagbuylog sa mga Lamanhon, kag madamo pa gid ang magabuylog man sa ila; gani, magsulat ka sang bisan pila ka mga butang, kon maluwas ka kag madula ako kag indi na ikaw makita; apang nagasalig ako nga makita ko ikaw sa indi madugay; kay may sagrado ako nga mga kasulatan nga luyag ko nga itugyan sa imo.\n\n25 Anak ko, mangin tampad kay Cristo; kag kabay nga ang mga butang nga akon ginsulat indi magpasubo sa imo, nga magbutong sa imo paidalom sa kamatayon; kundi kabay nga ibayaw ka ni Cristo, kag kabay nga ang iya mga pag-antos kag kamatayon, kag ang pagpakita sang iya lawas sa aton mga amay, kag ang iya kaluoy kag pagkamainantuson, kag ang paglaum sang iya himaya kag sang kabuhi nga wala’y katapusan, magpabilin sa imo kaisipan tubtob sa wala’y katapusan.\n\n26 Kag kabay nga ang grasya sang Dios nga Amay, nga ang trono yara sa kahitaasan sa mga langit, kag sang aton Ginuong Jesucristo, nga nagapungko sa tuo nayon nga kamot sang iya kagamhanan, tubtob nga ang tanan nga butang mapaidalom sa iya, mangin, kag magpabilin sa imo tubtob sa wala’y katapusan. Amen.\n\n", "moro 10": "[center][font_size=26]Kapitulo 10[/font_size][/center]\n\n[i]Ang testimonya parte sa Libro ni Mormon nagaabot paagi sa gahum sang Balaan nga Espiritu—Ang mga dulot sang Espiritu ginahatag sa mga tampad—Espirituhanon nga mga dulot dalayon nga nagaupod sa pagtuo—Ang mga pulong ni Moroni nagahambal halin sa yab-ok—Magpalapit kay Cristo, mangin perpekto sa Iya, kag pakabalaana ang inyo mga kalag. Mga A.D. 421.[/i]\n\n1 Karon ako, si Moroni, nagasulat sang pila ka mga bagay nga sa akon pagbanta daw maayo; kag nagasulat ako sa akon mga kauturan, ang mga Lamanhon; kag luyag ko nga mahibal-an nila nga kapin na sa apat ka gatos kag beynte ka tuig ang nagligad halin sang ginhatag ang tanda parte sa pagkari ni Cristo.\n\n2 Kag ginaselyo ko ining mga kasulatan pagkatapos nga mahambal ko ang pila ka mga pulong paagi sa paglaygay sa inyo.\n\n3 Tan-awa, ginalaygayan ko kamo nga kon mabasa ninyo ining mga butang, kon ini mangin kinaalam sa Dios nga mabasa ninyo ang mga ini, nga inyo dumdumon kon nangin daw ano kamaluluy-on ang Ginuo sa mga anak sang katawhan, halin pa sa pagtuga kay Adan bisan tubtob sa tion nga mabaton ninyo ining mga butang, kag binag-binagon ini sa inyo mga tagipusuon.\n\n4 Kag kon mabaton ninyo ining mga butang, ginalaygayan ko kamo nga mamangkot kamo sa Dios, ang Wala’y Katapusan nga Amay, sa ngalan ni Cristo, kon ining mga butang indi matuod; kag kon mamangkot kamo sa sinsero nga tagipusuon, sa matuod-tuod nga tinutuyo, nga may pagtuo kay Cristo, ipakita niya ang kamatuoran sini sa inyo, paagi sa gahum sang Balaan nga Espiritu.\n\n5 Kag paagi sa gahum sang Balaan nga Espiritu mahimo ninyo nga mahibal-an ang kamatuoran sang tanan nga butang.\n\n6 Kag kon ano man nga butang ang maayo ini matarong kag matuod; gani, wala sing butang nga maayo nga nagapanghiwala sang Cristo, kundi nagakilala nga sia gid.\n\n7 Kag mahibal-an ninyo nga sia gid, paagi sa gahum sang Balaan nga Espiritu; gani ginalaygayan ko kamo nga indi ninyo pag-ipanghiwala ang gahum sang Dios; kay nagahikot sia paagi sa gahum, suno sa pagtuo sang mga anak sang katawhan, amo man sa gihapon subong kag buwas, kag tubtob sa wala’y katapusan.\n\n8 Kag sa liwat, ginalaygayan ko kamo, mga kauturan ko, nga indi ninyo pag-ipanghiwala ang mga dulot sang Dios kay madamo ang mga ini; kag nagahalin ang mga ini sa amo gihapon nga Dios. Kag may nagkalain-lain nga mga paagi nga ining mga dulot ginahatag; apang amo man ini ang Dios nga nagahikot sa tanan-tanan; kag ginahatag ang mga ini paagi sa mga pagpahayag sang Espiritu sang Dios sa mga tawo, agud magbenepisyo sa ila.\n\n9 Kay tan-awa, sa isa ginahatag sang Espiritu sang Dios nga matudlo niya ang pulong sang kaalam;\n\n10 Kag sa isa pa, nga matudlo niya ang pulong sang ihibalo paagi sa amo man nga Espiritu;\n\n11 Kag sa isa pa, tuman kadako nga pagtuo; kag sa isa pa, ang mga dulot sang pagpang-ayo paagi sa amo man nga Espiritu;\n\n12 Kag sa liwat, sa isa pa, nga makahikot sia sang dalagko nga mga milagro;\n\n13 Kag sa liwat, sa isa pa, nga makapropesiya sia parte sa tanan nga butang;\n\n14 Kag sa liwat, sa isa pa, ang makakita sang mga anghel kag nagaalagad nga mga espiritu;\n\n15 Kag sa liwat, sa isa pa, ang tanan nga sahi sang mga lengguahe;\n\n16 Kag sa liwat, sa isa pa, ang pagpatpat sang mga lengguahe kag sang nagkalain-lain nga mga sahi sang mga lengguahe.\n\n17 Kag ining tanan nga dulot nagaabot paagi sa Espiritu ni Cristo; kag nagaabot ang mga ini sa tagsa ka tawo sing tinag-isaisa suno sa iya kabubut-on.\n\n18 Kag luyag ko kamo nga laygayan, pinalangga kong mga kauturan, nga inyo dumdumon nga ang tagsa ka maayo nga dulot nagahalin kay Cristo.\n\n19 Kag luyag ko kamo nga laygayan, pinalangga kong mga kauturan, nga inyo dumdumon nga sia amo man gihapon kahapon, subong, kag tubtob sa wala’y katapusan, kag ining tanan nga dulot nga akon ginhambal, nga mga espirituhanon, indi gid mauntat, bisan samtang nga ang kalibutan magapadayon, lamang suno sa pagkawala’y pagtuo sang mga anak sang katawhan.\n\n20 Gani, kinahanglan gid nga may pagtuo; kag kon kinahanglan gid nga may pagtuo kinahanglan gid nga may paglaum man; kag kon kinahanglan gid nga may paglaum kinahanglan gid nga may ara man sang putli nga paghigugma.\n\n21 Kag luwas lang kon kamo may putli nga paghigugma indi gid kamo maluwas sa ginharian sang Dios; kag indi man kamo maluwas sa ginharian sang Dios kon wala kamo sing pagtuo; kag indi man kon wala kamo sing paglaum.\n\n22 Kag kon wala kamo sing paglaum sigurado nga yara kamo sa kasubo; kag ang kasubo nagaabot tungod sang kalainan.\n\n23 Kag si Cristo matuod gid nga nagsiling sa aton mga amay: Kon may pagtuo kamo makahimo kamo sang tanan nga butang nga nagakaigo sa akon.\n\n24 Kag karon nagahambal ako sa tanan nga yara sa mga punta sang kalibutan—nga kon ang adlaw magaabot nga ang gahum kag mga dulot sang Dios magauntat sa inyo, ini mangin tungod sang pagkawala’y pagtuo.\n\n25 Kag kalisud sa mga anak sang katawhan kon amo sini ang matabo; kay wala na bisan isa nga magahimo sang maayo sa inyo, wala, wala gid sing isa. Kay kon may isa sa inyo nga nagahimo sang maayo, magahikot sia paagi sa gahum kag mga dulot sang Dios.\n\n26 Kag kalisud sa ila nga magapauntat sining mga butang kag mapatay, kay mapatay sila sa ila mga sala, kag indi sila maluwas sa ginharian sang Dios; kag ginahambal ko ini suno sa mga pulong ni Cristo; kag wala ako nagabinutig.\n\n27 Kag ginalaygayan ko kamo nga dumdumon ining mga butang; kay ang tion madasig nga magaabot nga mahibal-an ninyo nga wala ako nagabinutig, kay makita ninyo ako sa hukmanan sang Dios; kag ang Ginuong Dios magasiling sa inyo: Wala ko bala pag-ipahayag ang akon mga pulong sa inyo, nga ginsulat sini nga tawo, pareho sing isa nga nagasinggit halin sa mga minatay, huo, bisan pareho sing isa nga nagahambal halin sa yab-ok?\n\n28 Ginapahayag ko ining mga butang para sa pagtuman sang mga propesiya. Kag tan-awa, magagwa ang mga ini halin sa baba sang wala’y katubtuban nga Dios; kag ang iya pulong magalapos sa tanan nga henerasyon.\n\n29 Kag ipakita sa inyo sang Dios nga inang akon ginsulat matuod.\n\n30 Kag sa liwat luyag ko kamo nga laygayan nga magpalapit kamo kay Cristo, kag magkapyot sa tagsa ka maayo nga dulot, kag indi magtandog sang malain nga dulot, ukon sang mahigko nga butang.\n\n31 Kag magbugtaw, kag magbangon halin sa yab-ok, O Jerusalem; huo, isul-ob ang imo matahum nga mga biste, O anak nga babayi sang Sion; kag palig-ona ang imo mga palpal kag palapara ang imo mga dulonan sa wala’y katapusan, agud indi ka na mahuy-an pa, agud ang mga kasugtanan sang Wala’y Katapusan nga Amay nga iya ginhimo sa imo, O panimalay ni Israel, matuman.\n\n32 Huo, magpalapit kay Cristo, kag mangin perpekto sa iya, kag dumilian ang inyo mga kaugalingon sang tanan nga pagkadi-diosnon, kag kon inyo dumilian ang inyo mga kaugalingon sang tanan nga pagkadi-diosnon, kag palanggaon ang Dios sa inyo bug-os nga ikasarang, kaisipan kag kusog, gani ang iya grasya nagakaigo para sa inyo, agud paagi sa iya grasya maperpekto kamo kay Cristo; kag kon paagi sa grasya sang Dios perpekto kamo kay Cristo, indi gid ninyo mapanghiwala ang gahum sang Dios.\n\n33 Kag sa liwat, kon kamo paagi sa grasya sang Dios perpekto kay Cristo, kag indi magpanghiwala sang iya gahum, gani ginpakabalaan kamo kay Cristo paagi sa grasya sang Dios, paagi sa pagpaagay sang dugo ni Cristo, nga yara sa kasugtanan sang Amay padulong sa kapatawaran sang inyo mga sala, agud kamo mangin balaan, nga wala’y mantsa.\n\n34 Kag karon nagapamilin-bilin ako sa tanan, paalam. Magataliwan ako sa indi madugay agud magpahuway sa paraiso sang Dios, tubtob nga ang akon espiritu kag lawas magtingob liwat, kag pagadal-on ako nga madinalag-on sa kahanginan, agud magsugat sa inyo sa atubang sang makapahamuot nga hukmanan sang dakong Jehova, ang Wala’y Katapusan nga Hukom sang mga buhi kag mga patay. Amen.\n\nAng Katapusan\n\n"}