{"title-page 0": "[center][font_size=26]मॉरमन की पुस्तक[/font_size][/center]\n\nयीशु मसीह का अन्य नियम\n\nअंतिम-दिनों के संतों के यीशु मसीह के गिरजे द्वारा प्रकाशित\n\nसॉल्ट लेक सिटी, यूटाह, स.रा.अ\n\nप्रथम अंग्रेजी प्रकाशन पालमाइरा, न्यू यॉर्क, स.रा.अ. में 1830 में प्रकाशित\n\n© 2013 by Intellectual Reserve, Inc. All rights reserved. Source: 2013/08/22\n\n", "bofm-title 0": "[center][font_size=26]मॉरमन की पुस्तक[/font_size][/center]\n\nनफी की पट्टियों से ली गई पट्टियों पर मॉरमन के हाथों द्वारा लिखा गया विवरण\n\nइसलिए, यह नफी के लोगों, और लमनाइयों का भी संक्षिप्त अभिलेख है—लमनाइयों को लिखा गया, जो कि इस्राएल के घराने के बचे हुए लोग हैं; और यहूदी और अन्य जाति को भी—आज्ञा द्वारा लिखा गया, और भविष्यवाणी और प्रकटीकरण की आत्मा द्वारा भी—लिखा और मुहरबंद किया गया, और प्रभु के पास छिपाया गया, ताकि ये नष्ट न किये जा सकें—परमेश्वर के उपहार और शक्ति से इसका अनुवाद करने के लिए प्रकट होने के लिए—मोरोनी के हाथों द्वारा मुहरबंद किये और प्रभु के पास छिपाए गए, और उचित समय में अन्य जाति द्वारा प्रकट किये जाने के लिए—परमेश्वर के उपहार द्वारा इनका अनुवाद किया जाए ।\n\nईथर की पुस्तक से भी संक्षिप्त विवरण लिया गया, जो कि येरेद के लोगों का अभिलेख है, जो उस समय तितर-बितर कर दिए गए थे जब प्रभु ने लोगों की भाषा में गड़बड़ी की थी, जब वे स्वर्ग में जाने के लिए मीनार बना रहे थे—जो कि इस्राएल के घराने के बाकी बचे लोगों को दिखाने के लिए था कि प्रभु ने उनके पूर्वजों के लिए कितने महान कार्य किये थे; और वे प्रभु के अनुबंधों को जान सकें, कि वे सदा के लिए अलग नहीं किये जाएं—और यहूदी और अन्य जाति को विश्वास दिलाने के लिए भी कि यीशु ही मसीह, अनंत परमेश्वर है, जिसने सभी राष्ट्रों पर स्वयं को प्रकट किया है—और अब, यदि त्रुटियां है तो वे मनुष्य की त्रुटियां है; इसलिए, परमेश्वर के कार्यों में दोष मत निकालो, ताकि तुम मसीह के न्याय-आसन के सम्मुख दोषरहित पाए जा सको ।\n\nजोसफ स्मिथ, जु. द्वारा पट्टियों से अंग्रेजी में मूल अनुवाद\n\n", "introduction 0": "[center][font_size=26]परिचय[/font_size][/center]\n\nमॉरमन की पुस्तक बाइबिल के तुलनीय पवित्र धर्मशास्त्र का खंड है । यह अमरीका के प्राचीन निवासियों के साथ परमेश्वर के कामों का अभिलेख है और इसमें अनंत सुसमाचार की परिपूर्णता सम्मिलित है ।\n\nयह पुस्तक भविष्यवाणी और प्रकटीकरण की आत्मा द्वारा कई प्राचीन भविष्यवक्ताओं द्वारा लिखी गई थी । उनके शब्द, स्वर्ण पट्टियों पर लिखे, और भविष्यवक्ता-इतिहासकार मॉरमन द्वारा उद्धरित और संक्षिप्त किये गए थे । अभिलेख दो महान सभ्यताओं का विवरण देते हैं । एक 600 ई.पू. यरूशलेम से आई, और बाद में दो राष्ट्रों में विभाजित होकर, नफाइयों और लमनाइयों के रूप में जानी गई । दूसरी बहुत पहले आई थी जब प्रभु ने बाबुल की मीनार के समय भाषा में गड़बड़ी की थी । इस समुह को येरेदाइयों के रूप में जाना जाता है । हजारों वर्ष के बाद, लमनाइयों को छोड़कर सभी नष्ट कर दिए गए थे, और वे अमरीकी इंडियन के पूर्वजों में हैं ।\n\nअति विशिष्ट घटना जो मॉरमन की पुस्तक में लिखी गई वह उसके पुनरुत्थान के तुरंत बाद प्रभु यीशु मसीह की नफाटियों के बीच में उसकी स्वयं की सेवकाई है । यह सुसमाचार के सिद्धांत को समझाती, उद्धार की योजना को रेखांकित करती है, और मनुष्यों को बताती है कि इस जीवन में शांति और आने वाले जीवन में अनंत उद्धार पाने के लिए उन्हें क्या करना चाहिए ।\n\nमॉरमन ने लिखना समाप्त करने के बाद, उसने विवरण अपने बेटे मोरोनी को दे दिया, जिसने उसमें अपने कुछ विवरणों को जोड़ा और पट्टियों को कूमोराह की पहाड़ी में छिपा दिया । 21 सितंबर 1823 को वही मोरोनी, तब अनुग्रह पूर्ण, पुनर्जीवित अवस्था में, भविष्यवक्ता जोसफ स्मिथ को दिखाई दिया और उसे प्राचीन अभिलेख के संबंध और अंग्रेजी में इसके अनुवाद की ईश्वरीय इच्छा को बताया ।\n\nनिर्धारित समय में पट्टियों को जोसफ स्मिथ को दिया गया, जिसने परमेश्वर के उपहार और शक्ति से इनका अनुवाद किया । यह अभिलेख नए और अतिरिक्त गवाही के रूप में अब कई भाषाओं में प्रकाशित हो चुका है कि यीशु मसीह ही जीवित परमेश्वर का पुत्र है और कि वे सब जो उसके पास आएंगे और उसके सुसमाचार के नियमों और विधियों का पालन करेंगे, बचाए जाएंगे ।\n\nइस अभिलेख के संबंध में जोसफ स्मिथ ने कहा था: “मैंने भाइयों से कहा था कि मॉरमन की पुस्तक पृथ्वी पर किसी भी अन्य पुस्तक से अधिक सही थी, और हमारे धर्म का मुख्य सिद्धांत, है, और किसी अन्य पुस्तक के स्थान पर, इसके आदेशों का पालन करके मनुष्य परमेश्वर के अधिक निकट होगा ।”\n\nजोसफ स्मिथ के अतिरिक्त, प्रभु ने अन्य ग्यारह लोगों को स्वयं स्वर्ण पट्टियों को देखने और मॉरमन की पुस्तक की सच्चाई और दिव्यता का विशेष गवाह बनने का मौका दिया था । उनकी लिखी हुई गवाहियों को “तीन गवाहों की गवाहियां” और “आठ गवाहों की गवाहियां” के रूप में सम्मिलित किया गया है ।\n\nहम हर स्थान पर सभी मनुष्यों को मॉरमन की पुस्तक पढ़ने, अपने हृदयों में इसमें शामिल संदेशों का मनन करने, और फिर परमेश्वर, अनंत पिता से, यीशु मसीह के नाम में पूछने का निमंत्रण देते हैं कि क्या यह पुस्तक सच्ची है । जो इसका अध्ययन करते हैं और विश्वास से पूछते हैं, पवित्र आत्मा की शक्ति के द्वारा इसकी सच्चाई और दिव्यता की गवाही प्राप्त करेंगे । (देखें मोरोनी 10:3–5)\n\nजो पवित्र आत्मा से इस दिव्य गवाही को प्राप्त करते हैं, वे उसी शक्ति के द्वारा यह भी जानेंगे कि यीशु मसीह ही संसार का उद्धारकर्ता है, कि जोसफ स्मिथ इन अंतिम दिनों में उसका प्रकटकर्ता और भविष्यवक्ता है, और कि अंतिम-दिनों के संतों का यीशु मसीह का गिरजा पृथ्वी पर एक बार फिर से स्थापित प्रभु का राज्य, मसीहा के द्वितीय आगमन की तैयारी है ।\n\n", "three 0": "[center][font_size=26]तीन गवाहों की गवाही[/font_size][/center]\n\nसभी राष्ट्रों, जातियों, भाषाओं, और लोगों को, जिन्हें यह पुस्तक प्राप्त होगी, सूचित किया जाता है कि पिता परमेश्वर, और प्रभु यीशु मसीह के अनुग्रह से हमने उन पट्टियों को देखा है जिनमें यह अभिलेख है, जो कि नफी के लोग, और लमानायटियों, उनके भाई-बंधु, और येरेद के लोगों का भी अभिलेख है, जो कि उस मीनार से आए थे जिसकी चर्चा की जा चुकी है । हम यह भी जानते हैं कि इस अभिलेख का अनुवाद परमेश्वर के उपहार और शक्ति द्वारा किया गया है, क्योंकि उसकी वाणी ने हम पर इस बात की घोषणा की है; इसलिए हम निश्चित रूप से जानते हैं कि यह कार्य सच्चा है । और हम यह भी प्रमाणित करते हैं कि उन पट्टियों पर अंकित लिपि को हमने देखा है; जो कि हमें परमेश्वर की शक्ति द्वारा दिखाई गई थी, और मनुष्य द्वारा नहीं । हम गंभीरता से यह भी घोषणा करते हैं, कि परमेश्वर का एक स्वर्गदूत स्वर्ग से नीचे आया, और पट्टियों को लाया और हमारे सामने रखी, ताकि हम पट्टियों, और उन में अंकित लिपि को अपनी आंखों से देखें; और हम जानते हैं कि यह पिता परमेश्वर, और हमारे प्रभु यीशु मसीह, का अनुग्रह है जिसके द्वारा हमने यह सब देखा और प्रमाणित करते हैं कि यह बातें सच्ची हैं । और हमारी आंखों में यह बहुत अदभुत है । फिर भी, परमेश्वर की वाणी ने हमें आज्ञा दी कि हम इस बात की गवाही दें; इसलिए, परमेश्वर की आज्ञाओं का पालन करते हुए, हम इन बातों की गवाही देते हैं । हम यह जानते हैं कि यदि हम मसीह में विश्वसनीय रहे, तो हमारे वस्त्रों से मनुष्य का लहू दूर हो जाएगा, और मसीह के न्याय-आसन के सम्मुख बेदाग पाए जाएंगे, और हमेशा के लिए उसके साथ स्वर्ग में रहेंगे । और इसकी महिमा पिता, पुत्र और पवित्र आत्मा को मिलेगी जो कि एक ही परमेश्वर हैं । आमीन ।\n\nओलिवर काउड्री\n\nडेविड विटमर\n\nमार्टिन हैरिस\n\n", "eight 0": "[center][font_size=26]आठ गवाहों की गवाही[/font_size][/center]\n\nसभी राष्ट्रों, जातियों, भाषाओं, और लोगों को, जिन्हें यह पुस्तक प्राप्त होगी, सूचित किया जाता है कि जोसफ स्मिथ, जु. ने, जो इस अभिलेख का अनुवादक है, हमें उन स्वर्ण पट्टियों को दिखाया है जिनकी चर्चा पहले की गई है और जो दिखने में सोने की प्रतीत होती हैं; और इनमें से जिन पट्टियों का अनुवाद जोसफ स्मिथ ने किया है, उन पट्टियों को हमने अपने हाथों से स्पर्श किया; और उन पर अंकित लिपि को भी हमने देखा है, जो कि देखने में प्राचीन और विचित्र कारीगरी लगती है । और इस बात को हम गंभीरता से लिख रहे हैं, कि उसी स्मिथ ने हमें उन पट्टियों को दिखाया, क्योंकि हमने उन्हें देखा और हाथों में लिया, और निश्चित रूप से जानते हैं कि जिन पट्टियों की चर्चा हमने की है वे उसी स्मिथ के पास हैं । और सारे संसार को अपनी देखी हुई बातों की गवाही देने के लिए, हम अपना नाम संसार को देते हैं । और हम असत्य नहीं कह रहे हैं, परमेश्वर इसका गवाह है ।\n\nक्रिश्चयन विटमर\n\nजेकब विटमर\n\nपीटर विटमर, जु.\n\nजॉन विटमर\n\nहाइरम पेज\n\nजोसफ स्मिथ, सि.\n\nहायरम स्मिथ\n\nसेमुएल एच. स्मिथ\n\n", "js 0": "[center][font_size=26]भविष्यवक्ता जोसफ स्मिथ की गवाही[/font_size][/center]\n\nमॉरमन की पुस्तक प्रकट होने के विषय में भविष्यवक्ता जोसफ स्मिथ के स्वयं के शब्दों में:\n\n“इक्कीस सितंबर [1823] … की शाम को … मैं सर्वशक्तिमान परमेश्वर से प्रार्थना और याचना करने में लीन था । …\n\n“जब मैं परमेश्वर से इस प्रकार प्रार्थना कर रहा था, मैंने अपने कमरे में एक प्रकाश को प्रकट होते हुए देखा, जो कमरे में तब तक निरंतर बढ़ता रहा जब तक कि कमरे में दोपहर के समान प्रकाश न हो गया, इसके तुरन्त बाद मेरे बिस्तर के बगल में एक व्यक्ति प्रकट हुआ, जो कि हवा में खड़ा था, क्योंकि उसके पैर जमीन को नहीं छू रहे थे ।\n\n“उसने अत्याधिक सफेद एक ढीला लबादा पहना हुआ था । इसकी सफेदी को मैंने पृथ्वी पर पहले कभी नहीं देखा था; न ही मैं विश्वास करता हूं कि कोई भी सांसारिक वस्तु इतनी अधिक सफेद और चमकदार हो सकती थी । उसके हाथ वस्त्रहीन थे, उसकी बाहें भी, कलाई से थोड़ा ऊपर तक; ऐसे ही, उसके पांव भी वस्त्रहीन थे, वैसे ही उसकी टांगे भी, टखने से थोड़ा ऊपर तक । उसके सिर और गर्दन भी खुले थे । मैं देख सकता था कि उसने उस लबादे के अलावा कोई और वस्त्र नहीं पहना हुआ था, क्योंकि वह आगे से खुला था, और मैं उसकी छाती देख सकता था ।\n\n“न केवल उसका लबादा अत्याधिक सेफद था, बल्कि उसके संपूर्ण शरीर का तेज वर्णन से परे था, और उसका चेहरा वास्तव में बिजली के समान चमकदार था । कमरे में अत्याधिक प्रकाश था, लेकिन उसके शरीर के चारों तरफ के प्रकाश से अधिक प्रकाशमान नहीं था । जब मैंने पहली बार उसकी ओर देखा, तो मैं भयभीत हुआ; लेकिन शीघ्र ही मेरा भय दूर हो गया ।\n\n“उसने मुझे मेरे नाम से पुकारा, और मुझ से कहा कि वह एक संदेशवाहक है जिसे परमेश्वर की उपस्थित से मेरे पास भेजा गया था, और कि उसका नाम मोरोनी था; कि परमेश्वर के पास मेरे लिए एक कार्य था; कि सभी राष्ट्रों, जातियों, और भाषाओं में मेरे नाम को लोग भला और बुरा कहेंगे, या कि सभी लोगों के बीच इसे भले और बुरे के लिए बोला जाएगा ।\n\n“उसने कहा कि स्वर्ण की पट्टियों पर लिखी हुई एक पुस्तक को रखा गया है, जिसमें इस महाद्वीप के पहले के निवासियों के बारे में, और वे कहां से आए थे का वर्णन है । उसने यह भी बताया कि अनंत सुसमाचार की परिपूर्णता उसमें शामिल है, जिसे उद्धारकर्ता द्वारा प्राचीन निवासियों को दिया गया था;\n\n“यह भी, कि उसमें चांदी के धनुष में दो पत्थर थे—और ये पत्थर, एक कवच से बंधे थे, इन सब को यूरिम और तुम्मीम कहा जाता है—पट्टियों के साथ रखा गया था; और इन पत्थरों का उपयोग प्राचीन या पुराने समय में ‘दूरदर्शी’ करते थे; और कि परमेश्वर ने इन्हें पुस्तक का अनुवाद करने के लिए बनाया था ।\n\n“फिर, उसने मुझ से कहा, कि जब मैं उन पट्टियों को प्राप्त करूंगा जिनके बारे में उसने कहा था—क्योंकि उन्हें प्राप्त करने का समय अभी पूरा नहीं हुआ था—मैं इन्हें किसी अन्य व्यक्ति को नहीं दिखाऊंगा; न ही कवच के साथ यूरिम और तुम्मीम को; केवल उन्हें ही जिन्हें मुझे इन्हें दिखाने की आज्ञा दी जाएगी; यदि मैंने दिखाया तो मैं नष्ट हो जाऊंगा । जब वह मुझ से पट्टियों के बारे में बातें कर रहा था, तब मेरे मानस पटल पर एक दृश्य खुल गया कि मैं उस स्थान को देख सकता था जहां पट्टियां रखी हुई थी, और वह भी इतना स्पष्ट और अलग कि मैं उस स्थान को एकदम पहचान गया जब मैं वहां गया था ।\n\n“इस बातचीत के बाद, मैंने देखा कमरे का प्रकाश शीघ्र उस व्यक्ति के आसपास एकत्रित होने लगा जो मुझ से बातें कर रहा था, और यह तब तक एकत्रित होता रहा, जब तक कि कमरे में फिर से अंधकार न हो गया, सिवाय उसके आसपास के, शीघ्र ही मैंने देखा, मानो, स्वर्ग से एक मार्ग खुल गया, और वह ऊपर जाते हुए अंतत: पूर्णरूप से अदृश्य हो गया, और कमरा फिर से वैसा ही हो गया जैसा इस स्वर्गीय प्रकाश के आने से पहले था ।\n\n“मैं इस दृश्य की विशिष्टता पर लेटा हुआ विचार कर रहा था, और उसके बारे में बहुत अधिक आश्चर्य कर रहा था जो मुझे इस असामान्य संदेशवाहक ने बताया था; जब, मैं अपने विचारों में खोया हुआ था, मैंने अचानक पाया कि मेरे कमरे में फिर से प्रकाश होने लगा, और शीघ्र ही, वही स्वर्गीय संदेशवाहक फिर से मेरे बिस्तर के बगल में था ।\n\n“उसने बोलना शुरू किया, और फिर से वही सब बातें कही जो उसने अपनी पहली मुलाकात में कही थी, इसमें कोई भी बदलाव नहीं था; उसके बाद, उसने मुझे उन महान दंडों के बारे में बताया जो धरती पर आने वाले थे, अकाल, तलवार और महामारी के द्वारा भंयकर विनाश; और कि ये कष्टकारी दंड इसी पीढ़ी में धरती पर आएंगे । ये बातें बताने के बाद, वह पहले की तरह फिर से ऊपर चला गया ।\n\n“इस समय तक, मेरे मन में इतना गहरा असर हुआ कि मेरी आंखों से नींद उड़ चुकी थी, और जो कुछ भी मैंने देखा और सुना था उनसे पराजित होकर मैं लेटे-लेटे अत्याधिक आश्चर्य कर रहा था । लेकिन मुझे बहुत आश्चर्य हुआ जब मैंने उसी संदेशवाहक को फिर से अपने बिस्तर के बगल में देखा, और उन्हीं बातों को कहते या फिर से दोहराते हुआ सुना जो उसने पहले बताई थी; और यह कहते हुए, मेरे लिए चेतावनी को जोड़ा कि शैतान मुझे लालच देने का प्रयास करेगा (मेरे पिता के परिवार की निर्धन परिस्थितियों के कारण), कि धनी होने के उद्देश्य के कारण पट्टियों को प्राप्त करूं । उसने यह कहते हुए, मुझे मना किया, कि पट्टियों को पाने का और कोई उद्देश्य मेरे पास नहीं होना चाहिए सिवाय परमेश्वर की अनुग्रह करने के, और उसके राज्य का निर्माण करने के अलावा मेरी कोई अन्य मंशा नहीं होनी चाहिए, अन्यथा मैं उन्हें प्राप्त नहीं कर सकूंगा ।\n\n“इस तीसरी मुलाकात के बाद, वह फिर से स्वर्ग में ऊपर चला गया जैसे पहले गया था, और मैं फिर से उन आश्चर्यजनक घटनाओं के विषय में मनन कर रहा था जिन्हें मैंने अभी-अभी अनुभव किया था; स्वर्गीय संदेशवाहक के तीसरी बार मेरे पास से ऊपर जाने के शीघ्र बाद, मूर्गे ने बांग दी, और मुझे पता चला कि सुबह होने वाली है, तो हमारी मुलाकातें अवश्य ही उस पूरी रात हुई थी ।\n\n“थोड़ी देर बाद मैं अपने बिस्तर से उठा, और, रोज की तरह, दिन का जरूरी काम करने गया; लेकिन अन्य समय के समान काम करने के प्रयास में, मैंने पाया कि मैं इतना थक चुका था कि मैं काम करने के लिए पूरी तरह असमर्थ था । मेरे पिता, जो मेरे साथ काम कर रहे थे, ने पाया कि मेरे साथ कुछ गड़बड़ है, और मुझे घर जाने के लिए कहा । मैं घर जाने के इरादे से चल पड़ा; लेकिन, खेत की बाड़ को पार करने के प्रयास में, मेरी शक्ति पूरी तरह खत्म हो चुकी थी, और मैं जमीन पर असहाय होकर गिर पड़ा, और कुछ देर तक पूरी तरह अचेत पड़ा रहा ।\n\n“पहली बात जो मुझे याद आई वह एक वाणी थी, जो मुझे मेरे नाम से बुला रही थी । मैंने ऊपर नजर उठाई, और उसी संदेशवाहक को अपने सिर के ऊपर देखा, पहले की तरह उसके चारों ओर प्रकाश था । उसने फिर से मुझ वही सब बातें बताईं जो उसने मुझे पिछली रात बताई थी, और मुझे आज्ञा दी मैं अपने पिता के पास जाऊं और उन्हें उस दर्शन और आज्ञाओं के विषय में बताऊं जो मैंने प्राप्त की थी ।\n\n“मैंने आज्ञा का पालन किया; मैं अपने पिता के पास खेत में वापस गया, और उन्हें सारी बात सुनाई । उन्होंने मुझ से कहा कि वह परमेश्वर की ओर से था, और मुझे जाने और वही करने को कहा जैसा संदेशवाहक ने मुझे आज्ञा दी थी । मैं खेत से चला आया, और उस स्थान पर गया जहां संदेशवाहक ने मुझे बताया था पट्टियां रखी थी; और दर्शन की स्पष्टता के कारण जो कि मैंने इसके विषय में प्राप्त किया था, मैं उस स्थान को शीघ्र पहचान गया जैसे ही मैं वहां पहुंचा था ।\n\n“मैनचेस्टर के गांव के निकट, ओनटारियो काउंटी, न्यूयार्क, में एक काफी बड़ी पहाड़ी है, और जो आसपास की पहाड़ियों के मुकाबले काफी ऊंची थी । इस पहाड़ी की पश्चिम दिशा में, शिखर से अधिक दूर नहीं, काफी बड़े पत्थर के नीचे, पट्टियां एक पत्थर की पेटी में रखी हुई थीं । यह पत्थर मोटा और ऊपर की तरफ बीच में गोलाकार, और किनारे की तरफ पतला था, जिससे कि इसका बीच का हिस्सा जमीन के ऊपर नजर आ रहा था, लेकिन किनारे पूरी तरह से मिट्टी से ढके हुए थे ।\n\n“मिट्टी हटाने के बाद, मैंने एक डंडा लिया, जिसे मैंने पत्थर के सिरे नीचे फंसाया, और बहुत कम ताकत से इसे ऊपर उठा दिया । मैंने अंदर देखा, और वास्तव में मैंने पट्टियों, यूरिम और तुम्मीम, और कवच को देखा, जैसा संदेशवाहक ने बताया था । जिस पेटी में ये रखे हुए थे उसे पत्थरों को एक प्रकार के सीमेंट से जोड़कर बनाया गया था । पेटी के तले में दो पत्थर आड़े रखे हुए थे, और इन पत्थरों पर पट्टियां और अन्य चीजें उनके साथ रखी हुई थी ।\n\n“मैंने उन्हें निकालने का प्रयास किया, लेकिन मुझे संदेशवाहक द्वारा मना कर दिया गया, और फिर से बताया गया कि इन्हें बाहर निकालने का समय अभी नहीं आया था, न ही इसे, उस समय से चार साल से पहले प्रकट किया जाएगा; लेकिन उसने मुझे बताया कि मुझे उसी स्थान पर उस समय से ठीक एक वर्ष बाद आना होगा, और कि वह मुझे वहां मिलेगा, और कि मुझे तब तक वैसा ही करना होगा जब तक कि पट्टियों को प्राप्त करने का समय नहीं आ जाता ।\n\n“उसी अनुसार, जैसा कि मुझे आज्ञा दिया गया था, मैं हर साल के अंत में गया, और हर बार मुझे वही संदेशवाहक वहां मिला, और हमारे प्रत्येक साक्षात्कार में उससे निर्देश और ज्ञान प्राप्त किया, उसका सम्मान करते हुए जो प्रभु करने जा रहा था, और कैसे और किस तरह से उसके राज्य का संचालन अंतिम दिनों में होना था ।\n\n“आखिरकर पट्टियों, यूरिम और तुम्मीम, और कवच को प्राप्त करने का समय आ गया । एक हजार आठ सौ सत्ताईस के बाईस सितंबर के दिन, उस स्थान पर जहां उन्हें रखा गया था, हर साल की तरह जाने पर, उसी स्वर्गीय संदेशवाहक ने उन्हें मुझे इस दायित्व के साथ दे दिया: कि मैं उनके लिए जिम्मेदार रहूंगा; कि यदि मैं उन्हें लापरवाही से, या अपनी किसी भी उपेक्षा से इन पर नियंत्रण खो देता हूं, तो मुझे परमेश्वर की उपस्थिति से अलग कर दिया जाएगा; लेकिन यदि मैंने इन्हें सुरक्षित रखने के लिए अपना संपूर्ण प्रयास किया, तो जब तक वह, संदेशवाहक, इन्हें वापस नहीं ले लेता, इनकी सुरक्षा की जाएगी ।\n\n“जल्द ही मुझे पता चल गया कि क्यों मुझे इन्हें सुरक्षित रखने का कठोर दायित्व मिला था, और क्यों संदेशवाहक ने कहा था कि जो कार्य मुझे करना था उसे करने के बाद, वह इन्हें वापस ले लेगा । जैसे ही यह पता चला कि मैंने इन्हें प्राप्त कर लिया है, मुझ से इन्हें लेने के भरपूर प्रयास किये जाने लगे । अत्याचार पहले से अधिक कठोर और कष्टदायी हो गए, और बहुत से लोग मुझ से इन्हें लेने के लिए निरंतर चौकस रहने लगे । लेकिन परमेश्वर के ज्ञान के द्वारा, वे मेरे हाथों में तब तक सुरक्षित रहे, जब तक कि मैंने अपने हाथों से उस कार्य को नहीं कर लिया जो मुझे करना था । जब, समझौते के अनुसार, संदेशवाहक ने उन्हें वापस मांगा, मैंने उन्हें उसे सौंप दिया; और वे आज, दो मई, एक हजार आठ सौ और अड़तीस तक उसके पास हैं ।”\n\nसंपूर्ण विवरण के लिए, अनमोल मोती में, जोसफ स्मिथ—इतिहास ।\n\nयह प्राचीन अभिलेख इस प्रकार धरती से लाया गया मानो लोगों की आवाज मिट्टी में से बोल रही हो, और आधुनिक बोली में परमेश्वर के उपहार और शक्ति द्वारा अनुवाद हुआ जिसे दिव्य समर्थन द्वारा पुष्टि मिली, अंग्रेजी में वर्ष 1830 में The Book of Mormon के नाम से पहली बार संसार के लिए प्रकाशित हुई ।\n\n", "explanation 0": "[center][font_size=26]मॉरमन की पुस्तककी संक्षिप्त व्याख्या[/font_size][/center]\n\nमॉरमन की पुस्तक प्राचीन अमरीका में लोगों का पावन अभिलेख है, और धातु की पट्टियों पर अंकित की गई थी । पुस्तक में चार प्रकार की धातुओं की पट्टियों के विषय में बोला गया है:\n\nनफी की पट्टियां, जो दो प्रकार की थी: छोटी पट्टियां और बड़ी पट्टियां । पहले प्रकार की पट्टियां विशेषकर आत्मिक विषयों और भविष्यवक्ताओं की सेवकाई और शिक्षाओं को समर्पित थी, जब कि दूसरे प्रकार की पट्टियां संबंधित लोगों के सांसारिक इतिहास से भरी हुई थी (1 नफी 9:2–4) । मूसायाह के समय से, यद्यपि, बड़ी पट्टियों में मुख्य आत्मिक महत्व की बातों को भी शामिल किया गया था ।\n\nमॉरमन की पट्टियां, जिसमें नफी की बड़ी पट्टियों से, कई टिप्पणियों सहित मॉरमन द्वारा किया गया संक्षेप शामिल है । इन पट्टियों में मॉरमन द्वारा वर्णित इतिहास को जारी रखा गया और उसके बेटे मोरोनी की टिप्पणियां भी हैं ।\n\nईथर की पट्टियां, जो येरेदाइयों का इतिहास प्रस्तुत करती हैं । इस अभिलेख को मोरोनी द्वारा संक्षिप्त किया गया था, जिसने अपने स्वयं की टिप्पणियां डाली और “ईथर की पुस्तक” शीर्षक के अंतर्गत अभिलेख के साथ सामान्य इतिहास को सम्मिलित किया ।\n\nपीतल की पट्टियां लेही के लोग यरूशलेम से 600 ई.पू. में लाए थे । इन में “मूसा की पांच पुस्तकें, … और आरंभ से यहूदियों का अभिलेख, … यहूदा के राजा, सिदकियाह के शासनकाल के अंत तक; और पवित्र भविष्यवक्ताओं की भविष्यवाणियां भी, शामिल थी” (1 नफी 5:11–13) । इन पट्टियों से बहुत से उद्धरण, यशायाह और बाइबिल और गैर-बाइबिल भविष्यवक्ताओं का उल्लेख करते हुए, मॉरमन की पुस्तक में नजर आते हैं ।\n\nमॉरमन की पुस्तक में पंद्रह मुख्य हिस्से या भाग सम्मिलित हैं, जिन्हें पुस्तक कहते हैं, केवल एक अपवाद को छोड़कर, प्रत्येक पुस्तक को इसके मुख्य लेखक का नाम दिया गया है । पहला हिस्सा (पहली छह पुस्तकें, ओमनी तक) नफी की छोटी पट्टियों का अनुवाद है । ओमनी और मूसायाह के बीच में एक हिस्सा डाला गया है जिसे मॉरमन के वचन कहते हैं । यह हिस्सा छोटी पट्टियों पर अंकित अभिलेख को बड़ी पट्टियों के मॉरमन के संक्षेप के साथ जोड़ता है ।\n\nसबसे लंबा हिस्सा, मूसायाह से मॉरमन तक, अध्याय 7, सहित, नफी की बड़ी पट्टियों का मॉरमन का संक्षेप है । समापन हिस्सा, मॉरमन, अध्याय 8, से खंड के अंत तक, मॉरमन के बेटे मोरोनी द्वारा अंकित किया गया था, जिसने, अपने पिता के जीवन का अभिलेख समाप्त करने के बाद, येरेदाइयों के अभिलेख को (ईथर की पुस्तक के रूप में) संक्षिप्त किया और बाद में कुछ हिस्से जोड़े जो मोरोनी की पुस्तक के रूप में जाने जाते हैं ।\n\nवर्ष 421 ईसवी में या आसपास, मोरोनी, नफाइयों के भविष्यवक्ता-इतिहासकार, ने इस पावन अभिलेख को मुहरबंद किया और अंतिम दिनों में प्रकट किये जाने के लिए, प्रभु के पास छिपा दिया, जैसा परमेश्वर की वाणी के अनुसार उसके प्राचीन भविष्यवक्ताओं द्वारा भविष्यवाणी की गई थी । 1823 ईसवी में, वही मोरोनी, तब पुनर्जीवित व्यक्ति के रूप, भविष्यवक्ता जोसफ स्मिथ से मिला और बाद में अंकित पट्टियों को उसे सौंप दिया ।\n\nइस प्रकाशन के बारे में: विषय सूची पृष्ठ के तुरंत बाद, का मूल शीर्षक पृष्ठ, पट्टियों से लिया गया है और पावन विषय वस्तु का भाग है । बिना-तिरछे अक्षरों में लिखे गये पाठ परिचय भी, जैसे 1 नफी में और मुसायाह अध्याय 9 के तुरंत बाद, इसी पवित्र विषय वस्तु का भाग हैं । तिरछे अक्षरों में लिखे पाठ परिचय, जैसे अध्याय के शीर्षक, मूल विषय वस्तु में नहीं हैं बल्कि इन्हें पढ़ने में सुविधा के लिए अध्ययन सहायता के तौर पर शामिल किया गया है ।\n\nअंग्रेजी की मॉरमन की पुस्तक के पिछले प्रकाशनों की विषय वस्तु में कुछ मामूली त्रुटियां कायम थं । इस प्रकाशन में वे सुधार सम्मिलित हैं जिन्हें सामग्री को प्रकाशन पूर्व हस्तलिपि और भविष्यवक्ता जोसफ स्मिथ द्वारा संपादित पहले के प्रकाशनों के समरूप करने के लिए शामिल करना उचित समझा गया ।\n\n", "1-ne 1": "[center][font_size=26]नफी की प्रथम पुस्तक[/font_size][/center]\n\nउसका शासन और सेवकाई\n\nलेही और उसकी पत्नी सरायाह, और उसके चार पुत्र, (जेठे से) लमान, लेमुएल, साम, और नफी का वर्णन । प्रभु लेही को यरूशलेम की भूमि से चले जाने की चेतावनी देता है, क्योंकि उसने वहां के लोगों के अधर्म के संबंध में भविष्यवाणी की थी और वे उसकी जान लेना चाहते थे । वह अपने परिवार के साथ निर्जन प्रदेश की तीन दिनों की यात्रा करता है । नफी अपने भाइयों को लेता और यहूदियों का अभिलेख लेने के लिए यरूशलेम वापस लौटता है । उनके कष्टों का वर्णन । वे इश्माएल की पुत्रियों को पत्नी के रूप में ग्रहण करते हैं । वे अपने परिवारों को साथ लेते हैं और निर्जन प्रदेश को निकल पड़ते हैं । निर्जन प्रदेश में उनके कष्ट और विपत्ति । उनकी यात्रा का मार्ग । उनका समुद्र तट पर पहुंचना । नफी के भाइयों का उसके विरूद्ध होना । नफी उनको पराजित करता है और नाव बनाता है । उस स्थान का नाम बांऊटीफुल रखते हैं । वे सागर को पार करके प्रतिज्ञा के प्रदेश पहुंचते हैं, इत्यादि । यह सब नफी के लेखानुसार है, या दूसरे शब्दों में, नफी ने, यह अभिलेख लिखा है ।\n\n[center][font_size=26]अध्याय 1[/font_size][/center]\n\n[i]नफी अपने लोगों का अभिलेख आरंभ करता है—लेही दिव्यदर्शन में अग्नि का स्तंभ देखता है और भविष्यवाणी की पुस्तक में से पढ़ता है—वह परमेश्वर की प्रशंसा करता, मसीहा के आने की भविष्यवाणी करता, और यरूशलेम के विनाश की भविष्यवाणियां करता है—वह यहूदियों द्वारा सताया जाता है । लगभग 600 ई.पू.[/i]\n\n1 मैं, नफी एक अच्छे घराने में पैदा हुआ, इसलिए मुझे अपने पिता की सभी विद्याओं में शिक्षित किया गया, और मैंने अपने समय के अनेक कष्टों को देखा, फिर भी, जीवनभर प्रभु की कृपा मुझ पर बनी रही; हां, परमेश्वर की अच्छाइयों और रहस्य की बातों का भारी ज्ञान होने के कारण मैं अपने समय की होने वाली घटनाओं का विवरण लिख रहा हूं ।\n\n2 हां, मैं यह विवरण अपने पिता की भाषा में लिख रहा हूं, जिसमें यहूदियों का ज्ञान और मिश्र-वासियों की भाषा सम्मिलित है ।\n\n3 और मैं जानता हूं कि जो अभिलेख मैं लिख रहा हूं वह सत्य है; और यह मैं अपने हाथ से; और अपने ज्ञान के अनुसार लिख रहा हूं ।\n\n4 ऐसा हुआ कि यहूदा के राजा सिदकिय्याह के शासन के प्रथम वर्ष के आरंभ में (मेरे पिता लेही, ने अपना सारा समय यरूशलेम में बिताया था); और उसी वर्ष कई भविष्यवक्ता आकर भविष्यवाणी करने लगे कि लोगों को पश्चाताप करना चाहिए, वरना महान यरूशलेम शहर को नष्ट कर दिया जाएगा ।\n\n5 तब ऐसा हुआ कि मेरे पिता, लेही, अपने लोगों के लिए अपने पूरे हृदय से प्रभु से प्रार्थना करने लगे ।\n\n6 और ऐसा हुआ कि जब वे प्रभु से प्रार्थना कर ही रहे थे तब उनके सामने एक चट्टान पर अग्नि का एक स्तंभ आकर ठहरा; और जो कुछ उन्होंने देखा और सुना उससे वह थर-थर कांपने लगे ।\n\n7 और तब ऐसा हुआ कि जब वे यरूशलेम में अपने घर लौटे; तब आत्मा और जो कुछ उन्होंने देखा था उससे प्रभावित होकर वह अपने बिस्तर पर लेट गए ।\n\n8 और इस तरह आत्मा से प्रभावित होकर, वह दिव्यदर्शन में खो गए, और उन्होंने स्वर्गों को खुलते देखा, और उन्हें लगा कि वह परमेश्वर को अपने सिंहासन पर बैठा देख रहे हैं, जो असंख्य स्वर्गदूतों की भीड़ से घिरे हैं और स्वर्गदूत अपने परमेश्वर का भजन और गुणगान कर रहे हैं ।\n\n9 और ऐसा हुआ कि उन्होंने स्वर्ग के बीच में से एक को नीचे उतरते देखा, और उन्होंने देखा कि उसकी चमक दोपहर के सूर्य से भी अधिक तेज थी ।\n\n10 और उसने बारह जनों को उसके पीछे जाते देखा, और उनकी उज्ज्वलता गगनमण्डल के तारों से भी अधिक तेज थी ।\n\n11 और वे नीचे उतर कर पृथ्वी पर आए; और प्रथम आने वाला मेरे पिता के सामने आकर खड़ा हुआ, और उनको एक पुस्तक दी, और उससे कहा कि वह पढ़ें ।\n\n12 और ऐसा हुआ कि जैसे ही उन्होंने पढ़ा, वह प्रभु की आत्मा से भर गए ।\n\n13 और वह पढ़ते हुए बोले: यरूशलेम पर हाय, क्योंकि मैंने तेरे घृणित कार्यों को देखा है; हां, और मेरे पिता ने यरूशलेम के विषय में अनेक बातों को पढ़ा—कि वह नष्ट कर दिया जाएगा, और वहां के निवासियों को भी नष्ट कर दिया जाएगा; बहुत से लोग तलवार से मार दिए जाएंगे, और बहुतों को गुलाम बना कर बाबुल ले जाया जाएगा ।\n\n14 और तब ऐसा हुआ कि जब मेरे पिता ने अनेकों महान और आश्चर्यजनक बातों को पढ़ और देख लिया, तब उन्होंने प्रभु से कई बातें कहीं जैसे: आप के कार्य महान और आश्चर्यजनक हैं, हे प्रभु सर्वशक्तिमान परमेश्वर ! आपका आसन ऊंचे स्वर्गों में है, और आपकी शक्ति, और उदारता, और दया पृथ्वी के सारे लोगों के ऊपर है; और क्योंकि आप दयालु हैं, इसलिए जो आपकी शरण में आएंगे उन्हें आप नष्ट नहीं करेंगे !\n\n15 और मेरे पिता ने अपने परमेश्वर के यशगान में इस प्रकार की भाषा का प्रयोग किया; क्योंकि उनकी आत्मा आनंद-विभोर थी, और उन्होंने जो कुछ देखा था, हां, प्रभु ने उन्हें जो कुछ दिखाया था, उन बातों से उनका पूरा हृदय भर उठा था ।\n\n16 और अब मैं, नफी, अपने पिता द्वारा लिखी गयी बातों का पूरा विवरण नहीं लिख रहा हूं, क्योंकि मेरे पिता ने दिव्यदर्शन और सपने में जो कुछ देखा था, उसके विषय में उन्होंने बहुत कुछ लिखा है और उन्होंने जो कुछ अपने बच्चों से भविष्यवाणी की और कहा उस पर भी उन्होंने बहुत कुछ लिखा है, जिसका पूरा वर्णन मैं नहीं लिखूंगा ।\n\n17 लेकिन मैं अपने समय में होने वाली घटनाओं का विवरण लिखूंगा । सुनो, मैं अपने पिता द्वारा लिखे गए विवरण को संक्षेप में उन पट्टियों पर लिखूंगा, जिन्हें मैंने अपने हाथों से बनाया है; इसलिए अपने पिता के अभिलेख को संक्षिप्त में लिख देने के पश्चात मैं अपने जीवन का विवरण लिखूंगा ।\n\n18 इसलिए, मैं चाहता हूं कि तुम यह जान लो, कि मेरे पिता, लेही, को यरूशलेम को नष्ट किये जाने से संबंधित अनेक अदभुत बातों को प्रभु द्वारा दिखाए जाने के पश्चात वह लोगों के बीच गए, और भविष्यवाणी करने लगे और जो बातें उन्होंने देखी और सुनी थी उसके संबंध में उन्हें घोषणा करने लगे ।\n\n19 और ऐसा हुआ कि जिन बातों की गवाही उन्होंने यहूदियों के विषय में दी थी उसके कारण वे उनका उपहास करने लगे; क्योंकि उन्होंने उनकी दुष्टता और उनके घिनौनेपन की असलियत के बारे में बतलाया, और उन्होंने गवाही दी कि जो बातें उन्होंने देखी और सुनी थी, और जो बातें उन्होंने उस पुस्तक में पढ़ी थी, स्पष्ट रूप से मसीहा के आने के विषय में और संसार की मुक्ति के बारे में भी गवाही देती थी ।\n\n20 और जब यहूदियों ने इन बातों को सुना तब वे उन पर क्रोधित हो उठे; और हां, जिस प्रकार उन्होंने पुराने भविष्यवक्ताओं के साथ व्यवहार किया था, जिन्हें निर्वासित करके उन पर पत्थर बरसाए और उनकी हत्या कर दी; और वे उसी प्रकार उनकी भी जान लेने पर उतारू हो गए । लेकिन देखो, मैं, नफी तुम्हें यह दिखाऊंगा कि प्रभु की दया उन सभी के ऊपर होती है जिनको वह चुनता है, क्योंकि उनका विश्वास उन्हें बचाने की शक्ति देकर शक्तिशाली बना देता है ।\n\n", "1-ne 2": "[center][font_size=26]अध्याय 2[/font_size][/center]\n\n[i]लेही लाल सागर के रास्ते अपने परिवार को निर्जन प्रदेश में ले जाता है—वे अपनी संपत्ति को छोड़ देते हैं—लेही प्रभु को बलि चढ़ाता है और अपने बेटों को आज्ञा पालन करना सीखाता है—लमान और लेमुएल अपने पिता के विरूद्ध बड़बड़ाते हैं—नफी विश्वास में आज्ञाकारी रहता और प्रार्थना करता है; प्रभु उससे बात करता है, और वह अपने भाइयों के ऊपर शासन करने के लिए चुना जाता है । लगभग 600 ई.पू.[/i]\n\n1 सुनो, ऐसा हुआ कि प्रभु ने मेरे पिता से बात की, हां, सपने में उनसे कहा: लेही तुमने जिन कामों को किया है, उनके लिए तुम आशीषित हो; और क्योंकि तुम मेरे विश्वासी रहे हो और इन लोगों को वे बातें बताई जिसका मैंने तुम्हें आदेश दिया था, इसलिए वे तुम्हारी जान लेना चाहते हैं ।\n\n2 और ऐसा हुआ कि प्रभु ने मेरे पिता को सपने में आज्ञा दी, कि वह अपने परिवार को लेकर निर्जन प्रदेश में चले जाएं ।\n\n3 और तब ऐसा हुआ कि वे प्रभु के प्रति आज्ञाकारी थे, इसलिए उन्होंने उनके आदेश के अनुसार काम किया ।\n\n4 और ऐसा हुआ कि वह निर्जन प्रदेश को रवाना हो गए । और उन्होंने अपने घर को, अपनी पैतृक संपत्ति वाले प्रदेश को, और अपने सोना, और चांदी को, और अपने मूल्यवान वस्तुओं को छोड़ दिया । उन्होंने अपने साथ केवल अपने परिवार को, खाद्य सामग्रियां और तंबूओं को छोड़ कर कुछ नहीं लिया, और निर्जन प्रदेश को रवाना हो गए ।\n\n5 और वह लाल सागर के तट के निकट आए; और उन्होंने लाल सागर के तट के निकट निर्जन प्रदेश में यात्रा की, और उन्होंने अपने परिवार, जिसमें मेरी मां, सरायाह, और मेरे बड़े भाई, लमान, लेमुएल और साम शामिल थे, के साथ निर्जन प्रदेश में यात्रा की थी ।\n\n6 और ऐसा हुआ कि जब उन्हें निर्जन प्रदेश में यात्रा करते हुए तीन दिन हो गए, उन्होंने जल की एक नदी के पास घाटी में अपना तंबू लगाया ।\n\n7 और ऐसा हुआ कि उन्होंने पत्थरों की एक वेदी बनाई, और प्रभु को भेंट चढ़ाई, और प्रभु हमारे परमेश्वर को धन्यवाद दिया ।\n\n8 और ऐसा हुआ कि उन्होंने उस नदी का नाम, लमान रखा, जो लाल सागर में जाकर गिरती थी; और वह घाटी तट पर उसके मुहाने के निकट थी ।\n\n9 और जब मेरे पिता ने देखा कि वह नदी लाल सागर के सोते में जाकर गिरती है तब उन्होंने लमान से कहा: तुम इस नदी की तरह बनो और सदैव नेकी के सोते की तरह बहते रहो !\n\n10 और उन्होंने लेमुएल से भी कहा: ओह तुम इस घाटी की तरह दृढ़, और स्थिर, और प्रभु के आदेशों के पालन करने में अडिग बने रहो !\n\n11 अब उन्होंने लमान और लेमुएल से उनके हठीपन के कारण कहा; क्योंकि सुनो वे अपने पिता के विरूद्ध कई बातों में बड़बड़ करते थे, क्योंकि वह दिव्यदर्शी पुरुष थे और वह उन लोगों को यरूशलेम की भूमि, उनके पैतृक संपत्ति वाला प्रदेश, तथा उनका सोना, और उनका चांदी, और उनकी अन्य मूल्यवान वस्तुओं को छोड़ कर निर्जन प्रदेश में नष्ट होने के लिए ले गए थे । और वे यह कहते थे कि उन्होंने अपने हृदय की मूर्खतापूर्ण कल्पनाओं के कारण यह सब किया था ।\n\n12 और इस प्रकार लमान और लेमुएल ने, जो सब से बड़े थे, अपने पिता के विरूद्ध बड़बड़ाए । और वे इसलिए शिकायत कर रहे थे क्योंकि जिस परमेश्वर ने उनको बनाया था उसके कार्य वे नहीं जानते थे ।\n\n13 वे यह भी विश्वास नहीं करते थे कि भविष्यवक्ता के वचनों के अनुसार, वह महान शहर, यरूशलेम नष्ट कर दिया जाएगा । और वे यरूशलेम में रहने वाले यहूदियों की तरह थे, जो मेरे पिता की जान लेना चाहते थे ।\n\n14 और तब ऐसा हुआ कि मेरे पिता ने लेमुएल की घाटी में, आत्मा से परिपूर्ण होकर शक्ति से उनसे तब तक बातें की जब तक कि वे उनके समक्ष कांपने न लगे । और उनकी बातों से वे इतना घबरा गए कि वे उनके विरूद्ध कुछ नहीं बोल पाए; इसलिए, उन्होंने वैसा ही किया जैसा उनको उन्होंने आदेश दिया था ।\n\n15 और मेरे पिता तंबू में रहते थे ।\n\n16 और ऐसा हुआ कि उस समय मैं, नफी, आयु में बहुत छोटा था, फिर भी शरीर से अपनी अवस्था से अधिक हृष्ट-पुष्ट और बलवान था, और परमेश्वर के भेदों को जानने के लिए मेरी बड़ी अभिलाषा थी; इसलिए, मैंने प्रभु को पुकारा, और सुनो, उन्होंने मुझे दर्शन दिए और मेरे हृदय को इतना विनम्र किया कि मैंने अपने पिता द्वारा कहे गए हर एक शब्दों पर विश्वास किया; इसलिए, अपने भाइयों की तरह मैंने अपने पिता के विरूद्ध विद्रोह नहीं किया ।\n\n17 और मैंने साम से उन बातों के विषय में बातचीत की जिनको प्रभु ने अपनी पवित्र आत्मा के द्वारा मुझ पर प्रकट किया था । और ऐसा हुआ कि उसने मेरी बातों पर विश्वास किया ।\n\n18 लेकिन देखो, लमान और लेमुएल ने मेरी बातों को नहीं सुना; और उनके हृदयों की कठोरता से दुखी होकर मैंने उनके लिए प्रभु को पुकारा ।\n\n19 और ऐसा हुआ कि प्रभु ने मुझसे कहाः नफी, तुम अपने विश्वास के लिए आशीषित हो, क्योंकि तुमने मुझे लगन और दीन हृदय से खोजा है ।\n\n20 और जब तक तुम मेरी आज्ञाओं का पालन करते रहोगे, तब तक तुम समृद्ध होते रहोगे, और तुमको प्रतिज्ञा के प्रदेश में ले जाया जाएगा; हां, एक ऐसे प्रदेश में जिसे मैंने तुम्हारे लिए तैयार किया है; हां, यह प्रदेश सब प्रदेशों में सर्वश्रेष्ठ है ।\n\n21 और जब तक तुम्हारे भाई तुम्हारे विरूद्ध विद्रोह करेंगे, तब तक उन्हें प्रभु की उपस्थिति से वंचित रखा जाएगा ।\n\n22 और जब तक तुम मेरी आज्ञाओं का पालन करते रहोगे, तब तक तुम अपने भाइयों के ऊपर शासक और शिक्षक बने रहोगे ।\n\n23 इसलिए सुनो, जिस दिन वे मेरे विरूद्ध विद्रोह करेंगे, उसी दिन मैं उनको कठोर श्राप दूंगा, और सिवाय मेरे विरूद्ध विद्रोह करने के, तुम्हारे वंश के ऊपर उनका कोई वश न चलेगा ।\n\n24 और अगर ऐसा होता है कि वे मेरे विरूद्ध विद्रोह करते हैं तब वे तुम्हारे वंश को इतना तंग करेगें कि उन्हें मेरी याद आएगी ।\n\n", "1-ne 3": "[center][font_size=26]अध्याय 3[/font_size][/center]\n\n[i]लेही के बेटे पीतल की पट्टियां लेने यरूशलेम लौटते हैं—लाबान पट्टियां देने से मना करता है—नफी अपने भाइयों को उपदेश देता और उत्साहित करता है—लाबान उनकी संपत्ति को चुराता और उन्हें मारने का प्रयास करता है—लमान और लेमुएल नफी और साम पर हमला करते हैं और स्वर्गदूत द्वारा डांटे जाते हैं । लगभग 600–592 ई.पू.[/i]\n\n1 और ऐसा हुआ कि मैं, नफी, प्रभु से बातचीत कर के अपने पिता के तंबू में गया ।\n\n2 और ऐसा हुआ कि उन्होंने मुझसे कहाः देखो, मैंने एक सपना देखा है, जिस में प्रभु ने मुझे आदेश दिया है कि तुम अपने भाइयों के साथ वापस यरूशलेम लौट जाओ ।\n\n3 क्योंकि देखो यहूदियों का अभिलेख लाबान के पास है, और उसके पास तुम्हारे पूर्वजों की वंशावली भी है, और वे पीतल की पट्टियों में खुदे हुए हैं ।\n\n4 इसलिए, प्रभु ने मुझे आज्ञा दी है कि तुम अपने भाइयों के साथ लाबान के घर जाओ, और उन अभिलेखों को ढूंढो, और यहां इस निर्जन प्रदेश में लाओ ।\n\n5 और अब, देखो तुम्हारे भाई यह कहते हुए बड़बड़ाते हैं कि मैं उनसे कठिन कार्य करवाना चाहता हूं; लेकिन देखो उनसे यह कार्य मैं नहीं करवा रहा हूं, यह तो प्रभु की आज्ञा है ।\n\n6 इसलिए मेरे बेटे, जाओ, और तुम पर प्रभु की कृपा रहेगी, क्योंकि तुमने बड़बड़ नहीं किया ।\n\n7 और ऐसा हुआ कि मैं, नफी ने, अपने पिता से कहाः मैं जाऊंगा और वह काम करूंगा जिसकी आज्ञा प्रभु ने दी है, क्योंकि यह मैं जानता हूं कि प्रभु मानव संतान को ऐसी कोई आज्ञा नहीं देता जिसे पूरा करने के लिए वह मार्ग तैयार न करे ।\n\n8 और ऐसा हुआ कि जब मेरे पिता ने इन शब्दों को सुना तब वह अत्यंत ही प्रसन्न हुए, क्योंकि वह जानते थे कि प्रभु की आशीष मुझे प्राप्त थी ।\n\n9 और मैं, नफी और मेरे भाइयों ने, अपने तंबू लेकर यरूशलेम की भूमि को जाने के लिए निर्जन प्रदेश से होकर यात्रा की ।\n\n10 और ऐसा हुआ कि जब हम यरूशलेम की भूमि में पहुंचे, तब मैंने, और मेरे भाइयों ने एक दूसरे से विचार विमर्श किया ।\n\n11 और लाबान के घर कौन जाए—इसका निर्णय हमने पर्ची डाल कर किया । और ऐसा हुआ कि पर्ची लमान के नाम निकली; और लमान लाबान के घर गया; और उसने उसके घर के अंदर बैठे हुए उससे बातें की ।\n\n12 और उसने लाबान से उस अभिलेख को मांगा जो पीतल की पट्टियों पर खुदा हुआ था, जिसमें मेरे पिता की वंशावली थी ।\n\n13 और देखो, ऐसा हुआ कि लाबान क्रोधित हो गया, और उसने उसे अपने सामने से धक्का दे कर निकाल दिया और उसे अभिलेख नहीं दिया । उसने उससे कहाः तुम लूटेरे हो और मैं तुम्हें मार डालूंगा ।\n\n14 लेकिन लमान उसके सामने से भाग आया और उसने हमें लाबान द्वारा किये गए व्यवहार को बताया । और हमें यह सब सुन कर बहुत दुख हुआ, और मेरे भाई निर्जन प्रदेश में पिता के पास लौटने ही वाले थे ।\n\n15 लेकिन देखो, मैंने उनसे कहा कि: जब तक प्रभु जीवित है, और हम लोग जीवित हैं, तब तक हम लोग वापस अपने पिता के पास नहीं लौटेंगे, जब तक कि हम प्रभु की आज्ञानुसार काम पूरा नहीं कर लेंगे ।\n\n16 इसलिए, प्रभु की आज्ञाओं का पालन करने में सच्चे रहो; इसलिए चलो, अपने पिता की पैतृक संपत्ति वाले प्रदेश को जाएं, क्योंकि देखो, वे सोना और चांदी, और हर प्रकार की मूल्यवान चीजों को छोड़ गए थे । और उन्होंने यह सब प्रभु की आज्ञा के कारण किया था ।\n\n17 क्योंकि वे जानते थे कि लोगों के पापों के कारण यरूशलेम को नष्ट कर दिया जाएगा ।\n\n18 क्योंकि देखो उन्होंने भविष्यवक्ताओं की बातों पर विश्वास नहीं किया । इसलिए, अगर मेरे पिता यरूशलेम से निकल जाने की आज्ञा पाने पर भी वहीं रहते, तब देखो, वे भी नष्ट हो जाते । इसलिए उनका यहां से भाग जाना आवश्यक था ।\n\n19 और देखो, यह परमेश्वर का विवेक है कि हम इन अभिलेखों को प्राप्त करें, जिससे कि हम अपने पूर्वजों की भाषा को अपने बच्चों के लिए सुरक्षित रखें ।\n\n20 और कि हम उनके लिए उन वचनों को भी सुरक्षित रखें जो कि पवित्र भविष्यवक्ताओं के मुंह से कहे गए हैं, जो कि उन्हें परमेश्वर की आत्मा और सामर्थ्य द्वारा संसार के आरंभ से लेकर, वर्तमान समय तक दिए जाते हैं ।\n\n21 और ऐसा हुआ कि इस प्रकार की भाषा से मैंने अपने भाइयों से अनुरोध किया, कि वे परमेश्वर की आज्ञाओं का पालन करने में विश्वासी बने रहें ।\n\n22 और ऐसा हुआ कि हम अपनी पैतृक संपत्ति वाली भूमि में गए, और अपने सोना, चांदी और मूल्यवान वस्तुओं को एकत्रित किया ।\n\n23 और इन चीजों को एकत्रित कर के, हम लाबान के घर फिर से गए ।\n\n24 और ऐसा हुआ कि लाबान के पास जाकर हमने उन अभिलेखों को प्राप्त करने की इच्छा प्रकट की जो पीतल की पट्टियों में खुदे हुए थे, जिनके बदले में हम उसे अपना सोना, और अपनी चांदी और अपनी सभी मूल्यवान वस्तुओं को देना चाहते थे ।\n\n25 और ऐसा हुआ कि जब लाबान ने हमारी संपत्ति को देखा जो कि बहुत मूल्यवान थी, तब वह लालच में पड़ गया, और हमें धक्का देकर बाहर निकाल दिया, और हमें मार डालने के लिए, उसने अपने नौकरों को भेजा ताकि वह हमारी संपत्ति को प्राप्त कर ले ।\n\n26 और ऐसा हुआ कि तब हम लाबान के नौकरों के सामने से भाग खड़े हुए, और हमें अपनी संपत्ति को छोड़ना पड़ा और उसे लाबान ने हथिया लिया ।\n\n27 और ऐसा हुआ कि हमें निर्जन प्रदेश में भागना पड़ा, और लाबान के नौकर हमें पकड़ नहीं पाए और हमने अपने आपको चट्टान की एक गुफा में छिपा लिया ।\n\n28 और ऐसा हुआ कि लमान मुझ पर, और मेरे पिता पर भी क्रोधित हो उठा; और लमान की बातों को सुन कर लेमुएल भी हम पर नाराज हुआ । इसलिए लमान और लेमुएल ने हमें, अपने छोटे भाइयों को, कई कठोर वचन कहे, और उन्होंने हमें डण्डों से भी पीटा ।\n\n29 और ऐसा हुआ जब वे हमें डंडों से मार रहे थे, तब देखो, प्रभु का एक स्वर्गदूत आया और उनके सामने खड़ा हो गया और उनसे बोलाः तुम अपने छोटे भाई को डंडे से क्यों मार रहे हो ? क्या तुम नहीं जानते कि तुम्हारे अन्याय के कारण प्रभु ने इसे तुम्हारे ऊपर शासक होने के लिए चुना है ? सुनो, तुम यरूशलेम फिर से जाओ और प्रभु लाबान को तुम्हारे हाथों में सौंप देगा ।\n\n30 और स्वर्गदूत हमसे बातें करने के बाद चला गया ।\n\n31 और स्वर्गदूत के चले जाने के बाद, लमान और लेमुएल इस प्रकार बड़बड़ाने लगेः लाबान को हमारे हाथों में सौंपना प्रभु के लिए किस प्रकार संभव हो सकता है ? देखो, वह बलवान पुरुष है, और वह पचास व्यक्तियों को आज्ञा दे सकता है, हां, वह पचास लोगों की हत्या भी कर सकता है; तब वह हमारी हत्या क्यों नहीं करेगा ?\n\n", "1-ne 4": "[center][font_size=26]अध्याय 4[/font_size][/center]\n\n[i]नफी प्रभु की आज्ञा से लाबान को मार डालता है और फिर छल से पीतल की पट्टियों को ले लेता है—जोराम निर्जन प्रदेश में लेही के परिवार में शामिल होने का चुनाव करता है । लगभग 600–592 ई.पू.[/i]\n\n1 और ऐसा हुआ कि मैंने अपने भाइयों से इस प्रकार कहाः हम फिर से यरूशलेम चलें, और आओ हम प्रभु की आज्ञाओं का पालन करने में विश्वासी बने रहें; क्योंकि वह संपूर्ण पृथ्वी में सबसे अधिक शक्तिशाली है, तब वह लाबान और उसके पचास या दस हजार नौकरों से भी अधिक शक्तिशाली क्यों नहीं हो सकता है ?\n\n2 इसलिए चलो चलें; हम मूसा के समान बलवान बनें; क्योंकि उसने सचमुच में लाल सागर के जल से बातें की, और सागर के जल ने इधर-उधर बंट कर राह बना दी थी, और बीच की सूखी भूमि पर चलते हुए हमारे पूर्वज गुलामी से निकल आए थे, और फिरौन की सेना पीछा करती हुई आई और लाल सागर के जल में डूब गई ।\n\n3 अब सुनो तुम जानते हो कि यह सत्य है; और तुम यह भी जानते हो कि एक स्वर्गदूत ने तुमसे बातें कीः तब तुम क्यों संदेह करते हो ? चलो ऊपर चलें; प्रभु हमें बचाने में समर्थ है, जैसे उसने हमारे पूर्वजों को बचाया था, और वह लाबान को नष्ट करने में भी समर्थ है, जैसे उसने मिश्र-वासियों को नष्ट किया था ।\n\n4 अब मेरे इतना कुछ कहने पर भी वे क्रोध में लगातार बड़बड़ाते रहे; परन्तु वे मेरे पीछे-पीछे यरूशलेम की चारदीवारी के बाहर तक चले आए ।\n\n5 और यह रात का समय था; और मैंने उन्हें अपने-आपको चारदीवारी के बाहर छिपाने के लिए कहा । और उनके छिप जाने के बाद, मैं, नफी, चुपके से शहर में दाखिल हुआ और लाबान के घर की तरफ चल पढ़ा ।\n\n6 और आत्मा ने मेरा मार्गदर्शन किया, मुझे पहले से पता नहीं था कि मुझे क्या करना होगा ।\n\n7 फिर भी मैं आगे चलता रहा और जब मैं लाबान के घर निकट पहुंचा तब मैंने एक पुरुष को देखा, जो मेरे सामने आकर जमीन पर गिर गया था, क्योंकि वह मदिरा के नशे में था ।\n\n8 और जब मैं उसके निकट गया तब मैंने पाया कि वह लाबान था ।\n\n9 और मैंने उसकी तलवार देखी, और मैंने उसे म्यान से बाहर खींच लिया; उसकी मुठिया शुद्ध सोने की थी, और उस पर उच्च कोटि की कारीगरी की गई थी, और मैंने देखा कि उसका फल अति मूल्यवान इस्पात का बना हुआ था ।\n\n10 और ऐसा हुआ कि आत्मा ने मुझे विवश किया कि मैं लाबान को मार डालूं; लेकिन मैंने मन में सोचा: मैंने कभी भी किसी व्यक्ति का रक्त नहीं बहाया । और मैं पीछे हटा ताकि मुझे उसे मारना न पड़े ।\n\n11 और आत्मा ने मुझे फिर कहा: देखो प्रभु ने उसे तुम्हारे हाथों में सौंप दिया है । हां, और मैं यह भी जानता था कि वह मेरी जान लेना चाहता था; हां, और वह प्रभु की आज्ञाओं को भी नहीं मानता था; और उसने हमारी संपत्ति को भी हथिया लिया था ।\n\n12 और ऐसा हुआ कि आत्मा ने मुझसे फिर कहा: उसे मार डालो, क्योंकि प्रभु ने उसे तुम्हारे हाथों में सौंप दिया है;\n\n13 देखो प्रभु पापियों को मार कर अपने धार्मिक उद्देश्यों को पूरा करता है । एक राष्ट्र के अविश्वास में नष्ट होने की अपेक्षा एक व्यक्ति का नष्ट होना अधिक अच्छा है ।\n\n14 और अब, जबकि मैं, नफी ने, इन शब्दों को सुना, तब निर्जन प्रदेश में कहे गए प्रभु के ये शब्द मुझे याद आए, जब तक तुम्हारा वंश मेरी आज्ञाओं का पालन करेगा तब तक वे प्रतिज्ञा के प्रदेश में संपन्न होंगे ।\n\n15 हां, और मैंने यह भी सोचा कि मूसा के नियमों के अनुसार प्रभु की आज्ञाओं का पालन, वे तब तक नहीं कर सकते, जब तक उनके पास व्यवस्था न हो ।\n\n16 और मैं यह भी जानता था कि व्यवस्था पीतल की पट्टियों पर खुदी हुई थी ।\n\n17 और फिर, मैं यह भी जानता था कि प्रभु ने इसी उद्देश्य के लिए लाबान को मेरे हाथों में सौंप दिया था—कि मैं उसकी आज्ञानुसार अभिलेखों को प्राप्त करूं ।\n\n18 इसलिए मैंने आत्मा के वचन का पालन किया, और लाबान के सिर के बालों को पकड़ा, और उसी की तलवार से उसका सिर काट दिया ।\n\n19 और उसी की तलवार से उसका सिर काटने के बाद, मैंने लाबान के कपड़े लिए और अपने शरीर पर पहन लिए; हां, उसकी प्रत्येक चीज को धारण किया; और उसकी ढाल को अपनी कमर पर बांध लिया ।\n\n20 और ऐसा करने के बाद, मैं लाबान के खजाने की ओर चल पड़ा । और जब मैं लाबान के खजाने की ओर जा रहा था, तब मैंने लाबान के उस नौकर को देखा जिसके पास खजाने की चाबियां थीं । और मैंने लाबान की आवाज में उसे आदेश दिया, कि वह मेरे साथ खजाने में चले ।\n\n21 और उसने मुझे अपना स्वामी, लाबान समझा, क्योंकि मैं उसके कपड़े पहने हुए था और उसकी तलवार मेरी कमर में बंधी हुई थी ।\n\n22 और उसने मुझसे यहूदियों के एल्डरों के विषय में बातें कही क्योंकि वह जानता था कि उसका स्वामी, लाबान, रात को उनके साथ था ।\n\n23 और मैंने उससे ऐसे बातें की जैसे कि मैं लाबान ही था ।\n\n24 और मैंने उससे कहा कि मुझे पीतल की पट्टियों पर अकिंत अभिलेख को शहर के बाहर अपने बड़े भाइयों के पास ले जाना है, जो चारदीवारी के बाहर थे ।\n\n25 और मैंने उससे कहा कि वह मेरे पीछे आए ।\n\n26 और उसने सोचा कि मैं गिरजे के सदस्य भाइयों के विषय में बातें कर रहा था, और मैं सचमुच में वही लाबान था, जिसको मैंने मार डाला था, इसलिए वह मेरे पीछे चला आया ।\n\n27 और उसने कई बार मुझसे यहूदी एल्डरों के विषय में बातें की, जब मैं अपने भाइयों की ओर जा रहा था, जो कि चारदीवारी के बाहर थे ।\n\n28 और ऐसा हुआ कि जब लमान ने मुझे देखा वह बहुत डर गया, और लेमुएल और साम भी । वे मेरे सामने से भाग गए; क्योंकि उन्होंने समझा कि मैं लाबान हूं, और कि उसने मुझे मार दिया था और उनकी भी जान लेने के लिए आया था ।\n\n29 और ऐसा हुआ कि मैंने उनको पुकारा, और उन्होंने मेरी आवाज सुनी; इसलिए वे मेरे सामने से भागने से रूक गए ।\n\n30 और ऐसा हुआ कि जब लाबान के नौकर ने मेरे भाइयों को देखा, तब वह डर के मारे कांपने लगा, और मेरे सामने से वापस यरूशलेम शहर में भागने ही वाला था ।\n\n31 और मैं, नफी ने, ताकतवर पुरुष होने, और प्रभु की बहुत शक्ति पाने के कारण लाबान के नौकर को पकड़ लिया, ताकि वह भाग न पाए ।\n\n32 और ऐसा हुआ कि मैंने उससे कहा, कि यदि वह मेरी बातों का पालन करेगा, जब तक प्रभु जीवित है, और जब तक मैं जीवित हूं, यदि वह हमारी बातों का पालन करता है, तो हम उसे जिन्दा छोड़ देगें ।\n\n33 और मैंने शपथ लेकर उससे कहा, कि उसे डरना नहीं चाहिए; कि वह हमारे समान एक स्वतंत्र व्यक्ति की तरह रह सकता है यदि वह निर्जन प्रदेश में हमारे साथ चलता है ।\n\n34 और उससे मैंने यह भी कहा: प्रभु ने ही हमें यह सब करने की आज्ञा दी थी; क्या हमें प्रभु की आज्ञाओं को पालन करने में ईमानदार नहीं होना चाहिए ? इसलिए, यदि तुम निर्जन प्रदेश में मेरे पिता के पास चलते हो तो तुम्हें हमारे बीच स्थान मिलेगा ।\n\n35 और ऐसा हुआ कि मेरी बातों से जोराम को हिम्मत मिली । अब उस नौकर का नाम जोराम था; और उसने प्रतिज्ञा की कि वह मेरे पिता के पास निर्जन प्रदेश में चलेगा । हां, और उसने यह भी शपथ ली कि वह उस समय से हमेशा हमारे साथ ही रहेगा ।\n\n36 अब हम उसे अपने साथ इसलिए रखना चाहते थे, ताकि यहूदियों को हमारे निर्जन प्रदेश में भाग जाने के बारे में पता न चले, नहीं तो वे हमारा पीछा करते और हमें मार डालते ।\n\n37 और ऐसा हुआ कि जब जोराम ने हमसे प्रतिज्ञा कर ली, तब उसको लेकर हमारा भय समाप्त हो गया ।\n\n38 और ऐसा हुआ कि हमने पीतल की पट्टियों और लाबान के नौकर को लेकर निर्जन प्रदेश में अपने पिता के तंबू तक यात्रा की ।\n\n", "1-ne 5": "[center][font_size=26]अध्याय 5[/font_size][/center]\n\n[i]सरायाह लेही से शिकायत करती है—दोनों अपने बेटों की वापसी से खुश होते हैं—वे बलि भेंट करते हैं—पीतल की पट्टियों में मूसा और भविष्यवक्ताओं के लेख हैं—पट्टियां लेही की यूसुफ के वंशज होने की पहचान करती हैं—लेही अपने वंश और पट्टियों के सुरक्षित रहने से संबंधित भविष्यवाणियां करता है । लगभग 600–592 ई.पू.[/i]\n\n1 और ऐसा हुआ कि हमारे निर्जन प्रदेश में अपने पिता के पास वापस लौटने पर, देखो, वह बहुत खुश हुए, और मेरी मां, सरायाह को भी बहुत आनंद हुआ, क्योंकि हम लोगों के कारण वह बहुत दुखी रहती थी ।\n\n2 क्योंकि वह सोचती थी कि हम निर्जन प्रदेश में नष्ट चुके थे, और मेरे पिता से शिकायत करते हुए वह कहती थी कि वह दिव्यदर्शी पुरुष हैः देखो, तुम हमें अपने पूर्वजों की भूमि से ले आए, और हमारे बेटे भी अब नहीं रहे, और हम इस निर्जन प्रदेश में नष्ट हो रहे हैं ।\n\n3 और इस प्रकार की भाषा से मेरी मां ने मेरे पिता से शिकायत की थी ।\n\n4 और ऐसा हुआ कि मेरे पिता ने मेरी मां से कहाः मैं जानता हूं कि मैं दिव्यदर्शी पुरुष हूं; क्योंकि अगर मैंने परमेश्वर की बातों को दिव्यदर्शन में नहीं देखा होता तब मैं परमेश्वर की अच्छाइयों को नहीं जान पाता, और मैं यरूशलेम में ही रह जाता और अपने भाइयों के साथ नष्ट हो जाता ।\n\n5 लेकिन देखो, मैंने प्रतिज्ञा की भूमि को प्राप्त किया है, जिस के लिए मैं आनंद मनाता हूं; हां, और मैं यह भी जानता हूं कि लाबान के हाथों से प्रभु मेरे पुत्रों की रक्षा करेगा और उन्हें इस निर्जन प्रदेश में हमारे पास वापस ले आएगा।\n\n6 इस प्रकार की भाषा से मेरे पिता, लेही ने, मेरी मां, सरायाह, को हम से संबंधित दिलासा तब दी थी, जब हम निर्जन प्रदेश से होकर यरूशलेम की भूमि, यहूदियों का अभिलेख लाने जा रहे थे।\n\n7 और जब हम अपने पिता के तंबू में वापस लौटे, तब देखो उन्हें बहुत खुशी हुई थी, और मेरी मां को दिलासा मिली थी ।\n\n8 और वह बोलीः अब मैं निश्चितरूप से जानती हूं कि प्रभु ने मेरे पति को निर्जन प्रदेश में भाग जाने की आज्ञा दी थी, और मैं निश्चितरूप से यह भी जान गई हूं कि प्रभु ने मेरे पुत्रों की रक्षा की है, और उन्हें लाबान के हाथों से बचाया है और उन्हें शक्ति दी, जिसके कारण वे उस काम को कर सके जिसकी आज्ञा प्रभु ने उन्हें दी थी । और इस प्रकार की भाषा में वह बोली ।\n\n9 और ऐसा हुआ कि उन्होंने बहुत अधिक खुशी मनायी और प्रभु को बलि भेंट की और होमबलि चढ़ाई; और इस्राएल के परमेश्वर को धन्यवाद दिया ।\n\n10 इस्राएल के परमेश्वर के प्रति कृतज्ञता प्रकट करने के पश्चात् मेरे पिता, लेही ने, उन अभिलेखों को, जो कि पीतल की पट्टियों पर खुदे हुए थे ले लिया, और उन्होंने आरंभ से उनकी छानबीन की ।\n\n11 और उसने देखा कि उन में मूसा की पांचों पुस्तकें थीं, जिन में सृष्टि की रचना का, और आदम और हव्वा का वर्णन भी था, जो कि हमारे प्रथम माता-पिता थे ।\n\n12 और उसमें यहूदियों का आरंभ से लेकर, राजा सिदकिय्याह के शासनकाल के अंत तक का अभिलेख भी है ।\n\n13 और उनमें पवित्र भविष्यवक्ताओं, सिदकिय्याह के शासनकाल के आरंभ से लेकर अंत तक की भविष्यवाणियां भी थीं; और बहुत सी भविष्यवाणियां भी थीं जो यिर्मयाह के मुहं द्वारा बोली गई थीं ।\n\n14 और ऐसा हुआ कि मेरे पिता, लेही ने, पीतल की पट्टियों में अपने पूर्वजों की वंशावली को भी पाया; इसलिए उनको पता लगा कि वह यूसुफ के वंशज थे; हां, वही यूसुफ जो याकूब का पुत्र था जिसे मिश्र में बेचा गया था, और जो प्रभु के हाथों द्वारा बचाया गया था, कि वह अपने पिता, याकूब, और उसके पूरे परिवार को अकाल में नष्ट होने से बचाए ।\n\n15 और उन्हें गुलामी और मिश्र की भूमि से उसी परमेश्वर द्वारा निकाला गया, जिस ने उन्हें बचाया था ।\n\n16 और इस प्रकार मेरे पिता, लेही ने, अपने पिता के पूर्वजों की वंशावली को खोजा था । और लाबान भी यूसुफ का वंशज था, इसलिए उसने और उसके पूर्वजों ने अभिलेखों को रखा था ।\n\n17 और अब जब मेरे पिता ने इन सब बातों को देखा, तब वह आत्मा से परिपूर्ण हो गए, और अपने वंश के विषय में भविष्यवाणी करने लगे—\n\n18 कि पीतल की ये पट्टियां उनके वंश के सभी राष्ट्रों, जातियों, भाषाओं और लोगों के बीच में जाएंगी ।\n\n19 इसलिए, उन्होंने कहा कि ये पीतल की पट्टियां कभी नष्ट नहीं होंगी; और न ही समय बीतने पर धूमिल होंगी । और उन्होंने अपने वंश के विषय में बहुत सी भविष्यवाणियां की ।\n\n20 और ऐसा हुआ कि यहां तक मेरे पिता और मैंने प्रभु द्वारा दिए गए आदेशों का पालन किया ।\n\n21 और हमने उन अभिलेखों को प्राप्त किया था जिसकी आज्ञा प्रभु ने हमें दी थी, और हमने उनकी जांच की और पाया कि वे हमारे लिए वांछनीय थे; और हां, हमारे लिए मूल्यवान भी थे, इतने मूल्यवान कि हम प्रभु की आज्ञाओं को अपने बच्चों के लिए सुरक्षित रख सकें ।\n\n22 इसलिए, यह प्रभु की इच्छा थी कि हम उन्हें अपने साथ ले जाएं, जब हम निर्जन प्रदेश से प्रतिज्ञा के प्रदेश में जाते हैं ।\n\n", "1-ne 6": "[center][font_size=26]अध्याय 6[/font_size][/center]\n\n[i]नफी परमेश्वर की बातें लिखता है—नफी का उद्देश्य लोगों को इब्राहीम के परमेश्वर के निकट लाना और बचाना है । लगभग 600–592 ई.पू.[/i]\n\n1 और अब मैं, नफी, अपने अभिलेख के इस भाग में अपने पूर्वजों की वंशावली को नहीं लिख रहा हूं; और उसे न तो मैं इन पट्टियों पर लिखूंगा, जिन्हें मैं लिख रहा हूं; क्योंकि वह तो उस अभिलेख में दी गई है जिसे मेरे पिता ने रखा है; इसलिए मैं उसे इसमें नहीं लिख रहा हूं।\n\n2 क्योंकि मेरे लिए इतना कहना पर्याप्त है कि हम यूसुफ के वंशज हैं ।\n\n3 और मेरे लिए यह आवश्यक नहीं है कि विशेष रूप से अपने पिता का पूरा लेखा यहां लिखूं, क्योंकि उन्हें इन पट्टियों पर नहीं लिखा जा सकता है, क्योंकि मेरी इच्छा है कि मैं परमेश्वर की बातों को लिखने के लिए स्थान रखूं ।\n\n4 क्योंकि मेरी पूर्ण इच्छा है कि मैं लोगों से आग्रह करूं कि वे इब्राहीम के परमेश्वर, और इसहाक के परमेश्वर, और याकूब के परमेश्वर के पास आएं, और बचाए जाएं ।\n\n5 इसलिए, जो बातें संसार को पसंद हैं मैं उन्हें नहीं लिखूंगा, लेकिन जो बातें परमेश्वर को पसंद हैं और जो संसार की नहीं हैं, उन्हें लिखूंगा ।\n\n6 इसलिए, मैं अपने वंशों को यह आज्ञा दूंगा, कि वे इन पट्टियों में उन बातों को स्थान न दे जो मानव संतान के लिए महत्व की न हों ।\n\n", "1-ne 7": "[center][font_size=26]अध्याय 7[/font_size][/center]\n\n[i]लेही के बेटे यरूशलेम लौटते हैं और इश्माएल और उसके परिवार को उनकी यात्रा में शामिल होने का निमंत्रण देते हैं—लमान और अन्य विरोध करते हैं—नफी अपने भाइयों को प्रभु में विश्वास करने के लिए उपदेश देता है—वे उसे रस्सियों से बांध देते हैं और उसके विनाश की योजना बनाते हैं—वह विश्वास की शक्ति द्वारा स्वतंत्र किया जाता है—उसके भाई माफी मांगते हैं—लेही और उसका समूह बलि और होमबलि भेंट करते हैं । लगभग 600–592 ई.पू.[/i]\n\n1 और अब मैं चाहता हूं कि आप यह जानें कि जब मेरे पिता, लेही ने अपने वंश के विषय में भविष्यवाणी करना समाप्त कर दिया, तब ऐसा हुआ कि प्रभु ने उन से फिर बातें की और कहा कि यह लेही के लिए उचित नहीं होगा कि वह अकेले अपने परिवार को निर्जन प्रदेश में ले जाए; परन्तु उसके पुत्रों को पत्नी के रूप में बेटियों को ले जाना चाहिए, ताकि वे प्रभु के लिए प्रतिज्ञा के प्रदेश में वंश उत्पन्न करें ।\n\n2 ऐसा हुआ कि प्रभु ने उनको आज्ञा दी कि मैं, नफी, और मेरे भाई फिर से यरूशलेम की भूमि को वापस जाएं और इश्माएल और उसके परिवार को निर्जन प्रदेश में लेकर आएं ।\n\n3 और ऐसा हुआ कि मैं, नफी ने, अपने भाइयों के साथ, फिर से यरूशलेम जाने के लिए निर्जन प्रदेश से यात्रा की ।\n\n4 और ऐसा हुआ कि हम इश्माएल के घर गए, और हमने इश्माएल का सर्मथन पाया, इतना अधिक कि हमने उसे प्रभु के वचन बताए ।\n\n5 और ऐसा हुआ कि प्रभु ने इश्माएल और उसके परिवार के हृदयों को इतना कोमल कर दिया कि उन्होंने हमारे साथ निर्जन प्रदेश से होकर हमारे पिता के तंबू तक यात्रा की ।\n\n6 और ऐसा हुआ कि जब हम उस निर्जन प्रदेश से होकर यात्रा कर रहे थे, तब देखो लमान और लेमुएल, और इश्माएल की दो बेटियों और दो बेटों और उनके परिवार ने, हमारे विरूद्ध विरोध किया, हां, मेरे, यानि नफी, और साम, और अपने पिता, इश्माएल, और उसकी पत्नी, और उसकी तीन बेटियों के विरूद्ध विद्रोह किया।\n\n7 और ऐसा हुआ इस विद्रोह में, वे वापस यरूशलेम की भूमि लौटने के इच्छुक थे ।\n\n8 और मैं, नफी उनके हृदयों की कठोरता के कारण दुखी हुआ, इसलिए मैंने उनसे, लमान, और लेमुएल से कहाः देखो, तुम मेरे बड़े भाई हो, कैसे तुम हृदय से इतने कठोर हो, और बुद्धि से इतने अन्धे हो कि मुझे, तुम्हारे छोटे भाई को, तुम्हें बोलना पड़ रहा है और हां, तुम्हारे लिए उदाहरण रखना पड़ रहा है?\n\n9 कैसे तुम प्रभु की बातों पर ध्यान नहीं देते हो ?\n\n10 तुम कैसे भूल गए कि तुम ने प्रभु के स्वर्गदूत को देखा है ?\n\n11 और हां, तुम लोग यह भी कैसे भूल गए कि प्रभु ने हमें लाबान के हाथों से बचाने के लिए, और अभिलेख प्राप्त करने के लिए क्या महान कार्य किये हैं ?\n\n12 हां, और तुम यह कैसे भूल गए कि प्रभु मानव संतान के लिए अपनी इच्छा के अनुसार कुछ भी कर सकता है, यदि वे उसमें विश्वास रखते हैं ? इसलिए, हमें उसके विश्वासी बने रहना चाहिए ।\n\n13 और यदि हम उसके विश्वासी बने रहते हैं, तब हमें प्रतिज्ञा का प्रदेश प्राप्त होगा; और भविष्य में तुम एक दिन जानोगे कि यरूशलेम के नष्ट किये जाने से संबंधित प्रभु की वाणी सत्य हुई है; क्योंकि यरूशलेम के नष्ट होने से संबंधित जितनी बातें जिन्हें प्रभु ने कही हैं वे अवश्य पूरी होंगी ।\n\n14 इसलिए देखो, शीघ्र ही प्रभु की आत्मा उनके लिए प्रयास करना समाप्त कर देगी; क्योंकि देखो, उन्होंने भविष्यवक्ताओं को अस्वीकार कर दिया है, और यिर्मयाह को उन्होंने बंदीगृह में डाल दिया है । और उन्होंने मेरे पिता की जान लेने की इतनी कोशिश की कि उन्होंने उन्हें प्रदेश से बाहर खदेड़ दिया ।\n\n15 और अब देखो, मैं तुमसे कहता हूं कि यदि तुम वापस यरूशलेम लौटे तब तुम भी उनके साथ नष्ट हो जाओगे । और अब, यदि तुम चाहते हो, तो प्रदेश जाओ, और मेरे उन शब्दों को याद रखना जो मैंने तुमसे कहता हूं, कि यदि तुम जाओगे तो तुम भी नष्ट हो जाओगे; क्योंकि प्रभु की आत्मा ने मुझ पर दबाव डाला है कि मैं ऐसा कहूं ।\n\n16 और ऐसा हुआ कि जब मैं, नफी ने, इन शब्दों को अपने भाइयों से कहा, तब वे मुझ पर क्रोधित हो उठे । और तब ऐसा हुआ कि उन्होंने मेरे ऊपर हाथ उठाए, क्योंकि देखो, वे बहुत क्रोधित हुए, और उन्होंने मुझे रस्सियों से बांध दिया, क्योंकि वे मेरे प्राण लेना चाहते थे, वे मुझे निर्जन प्रदेश में छोड़ देना चाहते थे ताकि जंगली जानवर मुझे खा जाएं ।\n\n17 लेकिन ऐसा हुआ कि मैंने प्रभु से यह कहते हुए प्रार्थना की; हे प्रभु, आप में मेरा जो विश्वास है उसके अनुसार क्या आप मेरे भाइयों के हाथों से मेरी रक्षा करोगे; हां, मुझे इतनी शक्ति दो कि मैं इन बंधनों को तोड़ दूं जिससे मैं बंधा हूं ।\n\n18 और ऐसा हुआ कि मैंने जब इन शब्दों को कहा, देखो, मेरे हाथों और पैरों के बंधन मुक्त हो गए, और मैं अपने भाइयों के सामने खड़ा हो गया और मैंने उनसे फिर से बातें की ।\n\n19 और तब वे मेरे ऊपर फिर से क्रोधित हुए और उन्होंने मेरे ऊपर हाथ उठाए; लेकिन देखो, इश्माएल की बेटियों में से एक, हां, और उसकी मां और इश्माएल के बेटों में से एक ने, मेरे भाइयों से मेरे लिए इतनी याचना की कि उनके हृदय पसीज गए; और उन्होंने मेरे प्राण लेने की कोशिश करना छोड़ दिया ।\n\n20 और ऐसा हुआ कि वे अपनी दुष्टता के कारण पछताने लगे, यहां तक कि उन्होंने मेरे सामने घुटने टेक दिए और मेरे प्रति किये गए अपने दुर्व्यवहार के लिए मुझ से क्षमा मांगने लगे।\n\n21 और ऐसा हुआ कि जो कुछ उन्होंने किया था उसके लिए मैंने उन्हें सचमुच में क्षमा कर दिया था, और उन्हें उपदेश दिया कि वे प्रभु अपने परमेश्वर से क्षमा के लिए प्रार्थना करें । और ऐसा हुआ कि उन्होंने वेसा ही किया । और जब वे प्रभु से प्रार्थना कर चुके तब हम फिर से अपने पिता के तंबू की ओर यात्रा करने लगे ।\n\n22 और ऐसा हुआ कि हम अपने पिता के तंबू तक पहुंचे । और जब मैं, और मेरे भाई और इश्माएल का पूरा परिवार, मेरे पिता के तंबू में पहुंच गए, उन्होंने प्रभु अपने परमेश्वर को धन्यवाद दिया, और उन्होंने उसे बलि और होमबलि चढ़ाई ।\n\n", "1-ne 8": "[center][font_size=26]अध्याय 8[/font_size][/center]\n\n[i]लेही जीवन के वृक्ष का दिव्यदर्शन देखता है—वह उसके फल को खाता है और चाहता है कि उसका परिवार भी इसे खाए—वह लोहे की छड़, तंग और संकरा रास्ता, और अंधकार की धुंध को देखता है जो लोगों को छिपाती है—सरायाह, नफी, और साम फल को खाते हैं, लेकिन लमान और लेमुएल अस्वीकार कर देते हैं । लगभग 600–592 ई.पू.[/i]\n\n1 और ऐसा हुआ कि हमने हर प्रकार के बीजों को एकत्रित किया; जिन में सभी प्रकार के अनाजों के बीज और सभी प्रकार के फलों के बीज भी थे ।\n\n2 और ऐसा हुआ कि जब मेरे पिता उस निर्जन प्रदेश में रह रहे थे तब उन्होंने हम से कहा: देखो, मैंने एक सपना देखा है; या, दूसरे शब्दों में मैंने दिव्यदर्शन देखा है।\n\n3 और देखो, जो कुछ मैंने देखा है, उसके कारण मैं प्रभु में आनंदित हूं नफी और साम के कारण भी; क्योंकि मैं मानता हूं कि वे, और उनके बहुत वंश भी, बचाए जाएंगे ।\n\n4 लेकिन देखो, लमान और लेमुएल, तुम्हारे कारण मैं बहुत भयभीत हूं; क्योंकि देखो, मैं सोचता हूं कि मैंने अपने सपने में एक अंधकारपूर्ण और सुनसान निर्जन प्रदेश को देखा है ।\n\n5 और ऐसा हुआ कि मैंने एक पुरुष देखा, और उसने सफेद लबादा पहन रखा था; और वह आया और मेरे सामने खड़ा हो गया ।\n\n6 और ऐसा हुआ कि उसने मुझसे बातें की, और मुझे अपने पीछे आने को कहा ।\n\n7 और ऐसा हुआ कि जब मैं उसके पीछे चल रहा था तब मैंने अपने-आपको देखा कि मैं एक अंधकारपूर्ण और सुनसान स्थान में था ।\n\n8 और जब मैं अंधकार में कई घण्टे तक चल चुका, तो मैंने प्रभु से प्रार्थना करना शुरू किया कि वह अपनी असीम स्नेही दया के अनुसार मुझ पर दया करे ।\n\n9 और ऐसा हुआ प्रभु से प्रार्थना करने के बाद मैंने एक बड़ा और लंबा चौड़ा खेत देखा ।\n\n10 और ऐसा हुआ कि मैंने एक वृक्ष देखा, जिसके फल किसी को भी आनंदित करने के लिए आकर्षक थे।\n\n11 और ऐसा हुआ कि मैं वहां गया और उस वृक्ष का फल खाया; और मुझे लगा कि वह अत्याधिक मीठा था, इतना मीठा फल पहले मैंने कभी भी नहीं चखा था । हां, और मैंने यह भी देखा कि वह फल सफेद था, इतना सफेद कि उतनी सफेदी मैंने पहले कभी नहीं देखी थी।\n\n12 और जब मैं उसके फल को खा रहा था तब मेरी आत्मा महान आनंद से परिपूर्ण हो गई थी; इसलिए मेरी इच्छा हुई कि मेरा परिवार भी इसे खाए; क्योंकि मैं यह जानता था कि यह अन्य सब फलों से अधिक वांछनीय था ।\n\n13 और जब मैंने चारों ओर नजरें घुमाई, कि शायद मैं अपने परिवार को भी देख पाऊं, तब मैंने एक नदी को देखा: और वह साथ में बह रही थी, और वह उस वृक्ष के निकट थी जिसका फल मैं खा रहा था ।\n\n14 और मैंने उसके स्रोत को देखने के लिए जब दृष्टि घुमाई; और तब मैंने देखा कि उसका उद्गम स्थल वहां से थोड़ी दूरी पर था; और उसके उद्गम स्थल पर मैंने तुम्हारी माता सरायाह, और साम और नफी को देखा, और वे ऐसे खड़े थे कि मानो उन्हें पता नहीं था कि उन्हें कहां जाना चाहिए ।\n\n15 और ऐसा हुआ कि मैंने उन्हें इशारा किया; और मैंने ऊंची आवाज में उनसे कहा कि वे मेरे पास आएं, और उस फल को खाएं, जो सभी अन्य फलों से अधिक वांछनीय था ।\n\n16 और ऐसा हुआ कि वे मेरे पास आए और उस फल को भी खाया ।\n\n17 और ऐसा हुआ कि मैं चाहता था कि लमान और लेमुएल भी आएं और उस फल को खाएं; इसलिए, मैंने नदी के उद्गम की ओर नजरें घुमाई, कि शायद मैं उन्हें वहां देख पाऊं ।\n\n18 और ऐसा हुआ कि मैंने उन्हें वहां देखा, लेकिन वे मेरे पास नहीं आए और उस फल को नहीं खाया ।\n\n19 और मैंने लोहे की एक छड़ को देखा, और यह नदी के किनारे लगी हुई थी, और उस वृक्ष तक जा रही थी, जिसके निकट मैं खड़ा था।\n\n20 और मैंने एक तंग और संकरा रास्ता भी देखा, जो उस लोहे की छड़ के साथ-साथ उस वृक्ष तक आया था जिसके निकट मैं खड़ा था; और यह भी उद्गम स्थल के झरने के पास से होता हुआ एक बड़े और लंबे चौड़े खेत को जा रहा था जिसमें लगता था कि पूरा संसार समा गया था ।\n\n21 और मैंने असंख्य लोगों की भीड़ को देखा, जिन में से बहुत से उस मार्ग पर आगे बढ़ने की कोशिश कर रहे थे जो उस वृक्ष तक जा रहा था जिसके निकट मैं खड़ा हुआ था ।\n\n22 और ऐसा हुआ कि वे आगे आने में सफल हुए, और उस मार्ग पर आगे बढ़े जो उस वृक्ष तक जाता था ।\n\n23 और ऐसा हुआ कि अधंकार की धुंध उठी; हां, वह बहुत ही अधिक अंधकारमय धुंध थी, इतनी अधिक कि जो उस मार्ग पर आगे बढ़ रहे थे वे अपना रास्ता भूल गए, और वे भटक कर खो गए ।\n\n24 और ऐसा हुआ कि मैंने दूसरों को उस मार्ग पर आने की कोशिश करते हुए देखा, और वे उस मार्ग पर आए और लोहे की उस छड़ के छोर को पकड़ लिया; और वे उस अंधकार की धुंधमें, लोहे की छड़ को पकड़े हुए, आगे बढ़ते गए, जब तक कि उन्होंने आकर उस वृक्ष के फल को नहीं खा लिया ।\n\n25 और उस वृक्ष के फल को खाने के पश्चात वे इधर-उधर देखने लगे मानो उन्हें शर्म आ रही थी ।\n\n26 और मैंने भी चारों ओर जब नजरें घुमाई, और देखो, उस नदी के दूसरी ओर, एक बड़ा और विशाल भवन था; और वह ऐसा खड़ा था मानो, वह धरती से बहुत ऊपर, हवा में हो ।\n\n27 और वह लोगों, बूढ़े और जवान, पुरुष और स्त्री, से भरा हुआ था, और उनके पहनावे बहुत ही अच्छे थे; और उनका व्यवहार मजाक उड़ाने वाला था और वे अपनी उंगलियां उनकी ओर उठा रहे थे जो आकर उस फल को खा रहे थे ।\n\n28 और उस फल को चखने के बाद वे उनके कारण लज्जित हुए जो उनका मजाक उड़ा रहे थे; और वे वर्जित मार्गों पर चल कर खो गए ।\n\n29 और अब मैं, नफी, अपने पिता की कही गई सभी बातों को नहीं कहूंगा ।\n\n30 लेकिन, मैं संक्षेप में लिखूंगा, देखो, उन्होंने अन्य भीड़ को आगे बढ़ते देखा; और वे आए और लोहे की छड़ का छोर पकड लिया; और वे, निरंतर लोहे की उस छड़ को पकडे़ हुए, आगे बढते गए, जब तक कि वे उस वृक्ष के फल पर टूट नहीं पडे और उसे खा नहीं लिया ।\n\n31 और उन्होंने अन्य भीड़ को भी देखा जो उस बड़े और विशाल भवन की ओर अपना मार्ग महसूस कर रही थी ।\n\n32 और ऐसा हुआ कि बहुत से उस झरने की गहराई में डूब गए, और बहुत से अनजान राहों पर भटकते हुए उनकी दृष्टि से खो गए ।\n\n33 और उस अनजान भवन में प्रवेश करने वाली भीड़ बहुत बडी़ थी । और उस भवन में प्रवेश करने के पश्चात उन्होंने मेरी और उनकी ओर जो फल खा रहे थे, घृणा से उंगली उठाई, लेकिन हमने उनकी ओर कोई ध्यान नहीं दिया ।\n\n34 ये शब्द मेरे पिता के है: जितने लोगों ने उनकी ओर ध्यान दिया, वे पतित हो गए ।\n\n35 और मेरे पिता ने कहा कि लमान और लेमुएल ने उस फल को नहीं खाया ।\n\n36 और ऐसा हुआ जब मेरे पिता ने अपने सपने या दिव्यदर्शन के विषय में सब बातों को बता दिया, जो कि बहुत थी, उन्होंने हमसे कहा, क्योंकि उन्होंने जो दिव्यदर्शन में देखा था, उन बातों से वह लमान और लेमुएल के लिए बहुत भयभीत थे; हां, वह भयभीत थे कि कहीं ऐसा न हो कि उन्हें प्रभु की उपस्थिति से बाहर कर दिया जाए ।\n\n37 और उन्होंने माता-पिता की कोमल भावना से उनको उपदेश दिया, कि वे उनकी बातों पर ध्यान दें, ताकि शायद प्रभु उन पर दया करे, और उन्हें बाहर नहीं निकाले; हां, मेरे पिता ने उनको शिक्षा दी ।\n\n38 और उनको उपदेश देने, और उनको बहुत-सी बातों की भविष्यवाणी करने के बाद, उन्होंने उनसे कहा कि वे प्रभु की आज्ञाओं का पालन करें; और उन्होंने उनसे बोलना समाप्त किया।\n\n", "1-ne 9": "[center][font_size=26]अध्याय 9[/font_size][/center]\n\n[i]नफी अभिलेख के दो वर्ग बनाता है—प्रत्येक नफी की पट्टियां कहलाती हैं—बड़ी पट्टियों में सांसारिक इतिहास सम्मिलित है; और छोटी पट्टियां मुख्यरूप से पावन बातों की जानकारी देती हैं । लगभग 600–592 ई.पू.[/i]\n\n1 और इन सभी बातों को मेरे पिता ने उस समय देखा, और सुना, और बताया, जब वह लेमुएल की घाटी में एक तंबू में रहते थे, और अन्य बहुत सी महान बातों को भी उन्होंने देखा, सुना, और बताया, जिन्हें इन पट्टियों पर नहीं लिखा जा सकता है ।\n\n2 और अब, जब मैंने इन पट्टियों के विषय में कहा है, तब देखो ये वे पट्टियां नहीं हैं जिन पर मैं अपने लोगों के इतिहास का पूरा लेखा बनाता हूं; क्योंकि जिन पट्टियों पर मैं अपने लोगों का पूरा लेखा बनाता हूं, उनका नाम मैंने नफी दिया है; इसलिए, वे मेरे स्वयं के नाम पर, नफी की पट्टियां कहलाती हैं; और ये पट्टियां भी नफी की पट्टियां कहलाती हैं ।\n\n3 फिर भी, मैंने प्रभु से आज्ञा पाई है कि विशेष उद्देश्य के लिए मैं इन पट्टियों को बनाऊं, ताकि मेरे लोगों की सेवकाई का लेखा खोद कर अकिंत किया जाए ।\n\n4 अन्य पट्टियों पर राजाओं के शासन, और युद्ध और अपने लोगों के विवादों का लेखा खोद कर अकिंत किया जाएगा; इसलिए इन पट्टियों का अधिकतर हिस्सा सेवकाई के लिए है; और अन्य पट्टियों का अधिकतर हिस्सा राजाओं के शासन और युद्धों और मेरे लोगों के विवादों के लिए है ।\n\n5 इसलिए, प्रभु ने इन पट्टियों को उसके बुद्धिमान उद्देश्य के लिए बनाने की आज्ञा मुझे दी है, वह उद्देश्य जो मुझे नहीं मालूम ।\n\n6 लेकिन प्रभु आरंभ से सभी बातों को जानता है, इसलिए, मानव संतान के बीच में अपने सभी कामों को पूरा करने के लिए वह रास्ता तैयार करता है; क्योंकि देखो, अपने सभी वचनों को पूरा करने के लिए उसके पास शक्ति है । और यह सच है । आमीन ।\n\n", "1-ne 10": "[center][font_size=26]अध्याय 10[/font_size][/center]\n\n[i]लेही भविष्यवाणी करता है कि यहूदियों को बाबुलियों द्वारा गुलाम बना लिया जाएगा—वह यहूदियों के बीच मसीहा, एक उद्धारकर्ता, एक मुक्तिदाता के आने के विषय में कहता है—लेही उसके विषय में भी कहता है जो परमेश्वर के मेमने को बपतिस्मा देगा—लेही मसीहा की मृत्यु और पुनरुत्थान के विषय में कहता है—वह इस्राएल के बिखरने और एकत्रित होने की तुलना जैतून के वृक्ष से करता है—नफी परमेश्वर के पुत्र, पवित्र आत्मा, और धार्मिकता की जरूरत के विषय में बोलता है । लगभग 600–592 ई.पू.[/i]\n\n1 और अब मैं, नफी, इन पट्टियों पर अपनी कार्यवाहियों, और अपने शासन और सेवकाई का लेखा देने जा रहा हूं; इसलिए, अपना लेखा देने के साथ-साथ, मुझे थोड़ी बहुत बातें अपने पिता, और अपने भाइयों के विषय में भी बोलनी चाहिए ।\n\n2 क्योंकि देखो, ऐसा हुआ जब मेरे पिता ने अपने सपने की बातों को कहना और उन्हें हर संभव परिश्रम से उपदेश देना समाप्त किया, तब उन्होंने उनसे यहूदियों के विषय में कहा—\n\n3 कि उनके और यहां तक कि उस महान शहर यरूशलेम के नष्ट होने, और बहुतों को बाबुल में गुलाम बना कर ले जाए जाने के पश्चात्, प्रभु के अपने समयानुसार वे फिर वापस लौटेंगे, हां, यहां तक कि गुलामी से मुक्त कर लाए जाएंगे, और जब वे गुलामी से मुक्त कर वापस लाए जाएंगे तब वे फिर से अपनी पैतृक संपत्ति वाली भूमि को प्राप्त करेंगे ।\n\n4 हां, मेरे पिता द्वारा यरूशलेम को छोडने के छ:सौ वर्ष के बाद भी, प्रभु परमेश्वर यहूदियों के बीच एक भविष्यवक्ता खड़ा करेगा—यहां तक कि एक मसीहा, या, दूसरे शब्दों में, संसार का उद्धारकर्ता ।\n\n5 और उन्होंने उन भविष्यवक्ताओं के विषय में भी कहा, जिनमें से बहुतों ने इस मसीहा, या संसार के मुक्तिदाता से संबंधित इन बातों की गवाही दी थी, जिसके विषय में उन्होंने कहा था ।\n\n6 इसलिए, सारी मानवजाति खो जाती और पतित अवस्था में रह जाती, और हमेशा ऐसे ही रहती जब तक कि वे इस मुक्तिदाता पर भरोसा नहीं करते ।\n\n7 और उन्होंने एक भविष्यवक्ता के विषय में भी कहा था जो मसीहा से पहले आकर प्रभु का मार्ग तैयार करेगा—\n\n8 हां, वह निर्जन प्रदेश में जाएगा और पुकारेगा: तुम प्रभु का मार्ग तैयार करो, और उसके मार्गों को सीधा करो; क्योंकि तुम्हारे बीच में एक जो खड़ा हुआ है जिसको तुम नहीं जानते; और वह मुझसे अधिक शक्तिशाली है और मैं उसके जूते के बंधन खोलने योग्य नहीं हूं । और इस विषय पर मेरे पिता ने बहुत कुछ कहा ।\n\n9 और मेरे पिता ने कहा वह यरदन से आगे बिथाब्रा में बपतिस्मा देगा; और उन्होंने यह भी कहा वह जल से बपतिस्मा देगा; यहां तक कि वह मसीहा को भी जल से बपतिस्मा देगा ।\n\n10 और मसीहा को जल से बपतिस्मा देने के पश्चात् वह देखेगा और इसकी साक्षी देगा कि उसने परमेश्वर के मेमने को बपतिस्मा दिया, जो इस संसार के पापों को उठाएगा ।\n\n11 और ऐसा हुआ इन बातों को कहने के पश्चात मेरे पिता ने मेरे भाइयों से उस सुसमाचार के संबंध में बातें की जिसका प्रचार यहूदियों के बीच होना चाहिए था, और यहूदियों के अविश्वास के कारण नष्ट होने के संबंध में भी बातें की । और उन्होंने मसीहा, जो कि आएगा, की हत्या करने के बाद, और उसकी हत्या होने के बाद वह मृतकों में से जी उठेगा, और अपने-आपको, पवित्र आत्मा के द्वारा अन्य जातियों में प्रकट करेगा ।\n\n12 हां, मेरे पिता ने अन्य जातियों के संबंध में बहुत बातें की, और इस्राएल के घराने के संबंध में भी, कि उनकी तुलना जैतून के वृक्ष से की जानी चाहिए, जिसकी शाखाएं तोड़ी जाएंगी और संपूर्ण पृथ्वी पर बिखेर दी जाएंगी ।\n\n13 इसलिए, उन्होंने कहा यह जरूरी है कि प्रतिज्ञा के प्रदेश में हमारा नेतृत्व एकमत से किया जाए, प्रभु का वचन पूरा करते हुए, कि हमें संपूर्ण पृथ्वी पर बिखेर दिया जाएगा ।\n\n14 और इस्राएल के घराने के बिखरने के पश्चात वे फिर से एकत्रित किये जाएंगे; या, अंत में, अन्य जातियों को सुसमाचार की परिपूर्णता मिल जाएगी, तब जैतून की प्राकृतिक शाखाएं, या इस्राएल के घराने के अवशेषों की कलम को लगाया जाएगा, या सच्चे मसीहा, अपने प्रभु और अपने मुक्तिदाता का ज्ञान पाएंगे।\n\n15 और इस प्रकार की भाषा में मेरे पिता ने मेरे भाइयों से भविष्यवाणी और बातें करने के बाद; और अन्य बहुत सी बातें भी जिन्हें मैं इस पुस्तक में नहीं लिखूंगा; क्योंकि उनमें से बहुत सी बातें जो मेरे लिए उचित थीं मैंने उन्हें अपनी अन्य पुस्तक में लिख दिया है ।\n\n16 और ये सभी बातें, जिनके विषय में मैंने कहा, तब हुई थीं जब मेरे पिता लेमुएल की घाटी में एक तंबू में रहते थे ।\n\n17 और ऐसा हुआ मैं, नफी, ने उन सब बातों को सुनने के पश्चात जो मेरे पिता ने दिव्यदर्शन में देखी थीं, और उन बातों को भी जो उन्होंने पवित्र आत्मा की शक्ति से कही थीं, यह शक्ति उन्होंने परमेश्वर के पुत्र पर विश्वास के द्वारा प्राप्त की थी—और परमेश्वर का पुत्र मसीहा था जो कि आएगा—मुझ, नफी, की इच्छा थी कि मैं भी पवित्र आत्मा की शक्ति, से इन बातों को देख, और सुन, और जान सकूं, जो कि उन सब के लिए परमेश्वर का उपहार है जो परिश्रम से उसकी खोज करते हैं, ऐसा अतीत में था और ऐसा उस समय भी होगा जब वह अपने-आप को मानव संतान पर प्रकट करेगा ।\n\n18 क्योंकि वह कल, आज, और हमेशा के लिए एक जैसा है, और संसार के आरंभ से सब मनुष्यों के लिए मार्ग तैयार है, यदि वे पश्चाताप करते और उसकी शरण में आते हैं ।\n\n19 क्योंकि जो परिश्रम से खोजेगा वह पाएगा; और परमेश्वर के रहस्य पवित्र आत्मा की शक्ति के द्वारा उनके लिए खोल दिए जाएंगे, जैसा वतर्मान में है वैसा अतीत में भी था, और जैसा अतीत में था वैसा आने वाले समय में भी होगा; इसलिए, प्रभु का मार्ग एक अनंत चक्र है ।\n\n20 इसलिए हे मुनष्य, याद रख, तुम्हें अपने सारे कर्मों के न्याय के लिए ले जाया जाएगा ।\n\n21 इसलिए, यदि तुम अपनी परीक्षा के समय के दिनों में दुष्ट कर्म करते हो, तब तुम परमेश्वर के न्याय-सिंहासन के सामने अशुद्ध पाए जाओगे; और परमेश्वर के साथ कोई भी अशुद्ध वस्तु निवास नहीं कर सकती; इसलिए तुम हमेशा के लिए बाहर कर दिए जाओगे ।\n\n22 और पवित्र आत्मा अधिकार देती है कि मैं इन बातों को कहूं, और इनका इन्कार न करूं ।\n\n", "1-ne 11": "[center][font_size=26]अध्याय 11[/font_size][/center]\n\n[i]नफी प्रभु की आत्मा देखता है और दिव्यदर्शन में जीवन का वृक्ष दिखाया जाता है—वह परमेश्वर के पुत्र की मां को देखता है और परमेश्वर की कृपा को जानता है—वह परमेश्वर के मेमने का बपतिस्मा, सेवकाई, और क्रूसारोहण को देखता है—वह मेमने के बारह प्रेरितों की नियुक्ति और सेवकाई को भी देखता है । लगभग 600–592 ई.पू.[/i]\n\n1 ऐसा हुआ जिन बातों को मेरे पिता ने देखा था उनको जानने की मेरी इच्छा के पश्चात, और क्योंकि मैं विश्वास करता था कि प्रभु उनकी जानकारी मुझे देने के योग्य था, जब मैं बैठा अपने हृदय में मनन कर रहा था मुझे प्रभु की आत्मा उठा ले गई, हां, एक बहुत ही ऊंचे पर्वत पर, जिसे मैंने पहले कभी नहीं देखा था, और न ही कभी मैंने उसके ऊपर अपना पांव धरा था ।\n\n2 और आत्मा ने मुझ से कहा: देखो, तुम क्या चाहते हो ?\n\n3 और मैंने कहा: मैं उन बातों को देखना चाहता हूं जिन्हें मेरे पिता ने देखा था ।\n\n4 और आत्मा ने मुझसे कहा: क्या तुम विश्वास करते हो कि तुम्हारे पिता ने उस वृक्ष को देखा था जिसके विषय में उन्होंने कहा है ?\n\n5 और मैंने कहा: हां, आप जानते हो कि मैं अपने पिता के कहे गए हर एक शब्द पर विश्वास करता हूं ।\n\n6 और जब मैंने इन शब्दों को कहा; तब आत्मा ने ऊंचे शब्दों में पुकारकर, कहा: प्रभु सर्वोच्च परमेश्वर को होशाना, क्योंकि वह संपूर्ण पृथ्वी का परमेश्वर है, हां, वह सब से ऊपर है । और आशीषित हो तुम, नफी, क्योंकि तुम सर्वोच्च परमेश्वर के पुत्र में विश्वास करते हो; इसलिए, तुम उन बातों को देखोगे जिन्हें देखने की तुमने इच्छा प्रकट की है ।\n\n7 और देखो जिस फल को तुम्हारे पिता ने चखा, उस फल वाले वृक्ष को देख लेने पर तुम्हें एक चिन्ह दिया जाएगा। तुम एक पुरुष को आकाश से उतरते देखोगे; और उसके गवाह तुम रहोगे; और उसे देख लेने पर तुम इसकी गवाही दोगे कि वह परमेश्वर का पुत्र है ।\n\n8 और ऐसा हुआ कि आत्मा ने मुझ से कहा: नजरें उठाओ ! और मैंने नजरें उठाई और एक वृक्ष देखा; और वह उसी प्रकार का वृक्ष था जिसको मेरे पिता ने देखा था; और उसकी सुंदरता बहुत अधिक थी, हां, सभी सुंदरताओं से सर्वश्रेष्ठ; और उसकी सफेदी हिम की सफेदी से भी अधिक सफेद थी ।\n\n9 और ऐसा हुआ जब मैंने उस वृक्ष को देख लिया, मैंने आत्मा से कहा: तुमने मुझे उस वृक्ष को दिखाया है, जो सबसे अधिक मूल्यवान है ।\n\n10 और उसने मुझ से कहा: तुम्हारी क्या इच्छा है ?\n\n11 और मैंने उससे कहा: उसकी व्याख्या जानने के लिए—मैंने उससे ऐसे बातें की जैसे एक मनुष्य बातें करता है; क्योंकि मैंने देखा वह एक मनुष्य के रूप में था; फिर भी मैं यह जानता था कि वह प्रभु की आत्मा थी; और उसने मुझसे ऐसे बातें की जैसा एक मनुष्य दूसरे से बातें करता है ।\n\n12 और ऐसा हुआ कि उसने मुझ से कहा: नजरें उठाओ ! और उसे देखने के लिए मैंने जैसे दृष्टि उठाई, और मैंने उसे नहीं देखा; क्योंकि वह मेरी उपस्थिति से दूर चला गया था ।\n\n13 और ऐसा हुआ कि मैंने नजरें उठाई और महान शहर यरूशलेम को देखा, और अन्य शहरों को भी । और मैंने नासरत शहर को देखा; और नासरत शहर में मैंने एक कुवांरी को देखा, और वह बहुत ही गोरी और निष्कपट थी ।\n\n14 और ऐसा हुआ कि मैंने स्वर्ग को खुलते देखा; और एक स्वर्गदूत नीचे उतर कर आया और मेरे सामने खड़ा हो गया; और उसने मुझ से कहा: नफी तुम क्या देखते हो ?\n\n15 और मैंने उससे कहा: एक कुवांरी जो अन्य सभी कुवांरियों से अधिक सुन्दर और निष्कपट है ।\n\n16 और उसने मुझ से कहा: क्या तुम परमेश्वर की कृपा को जानते हो ?\n\n17 और मैंने उससे कहा: मैं जानता हूं कि वह अपने बच्चों से प्रेम करता है: फिर भी मैं सभी बातों का अर्थ नहीं जानता ।\n\n18 और उसने मुझ से कहा: देखो, जिस कुवांरी को तुम देख रहे हो, वह मानव शरीर में परमेश्वर के पुत्र की माता है ।\n\n19 और ऐसा हुआ कि मैंने देखा कि वह आत्मा में विलीन हो गई; और उसके आत्मा में कुछ समय के लिए विलीन होने के पश्चात स्वर्गदूत ने मुझ से कहा: नजरें उठाओ !\n\n20 और मैंने नजरें उठाई और उस कुवांरी को फिर से देखा, जो अपनी गोद में एक बच्चे को लिए हुए थी ।\n\n21 और वह स्वर्गदूत मुझ से बोला: परमेश्वर के मेमने को देखो, हां, यह अनंत पिता का पुत्र है ! क्या तुम उस वृक्ष का अर्थ जानते हो जिसको तुम्हारे पिता ने देखा था ?\n\n22 और मैंने उसे उत्तर दिया: हां, वह परमेश्वर का प्रेम है, जो अपने आप मानव संतान के हृदयों में प्रवेश करता है; इसलिए, वह सभी अन्य वस्तुओं से अधिक वांछनीय है ।\n\n23 और उसने मुझ से कहा: और हां, आत्मा को सबसे अधिक आनंदित करने वाली है ।\n\n24 और उन शब्दों को कहने के पश्चात, उसने मुझसे कहा: नजरें उठाओ ! और मैंने नजरें उठाई, और परमेश्वर के पुत्र को मानव संतान के बीच जाते हुए देखा; और बहुत से लोगों को उसके पैरों पर गिरते और उसकी आराधना करते हुए देखा ।\n\n25 और ऐसा हुआ कि मैंने लोहे की उस छड़ को देखा, जिसे मेरे पिता ने देखा था, परमेश्वर का वचन था, और जो जीवन के जल के झरने, या जीवन के वृक्ष तक ले जाता था; जिसका जल परमेश्वर के प्रेम का प्रतिनिधित्व करता है; और मैंने यह भी देखा कि जीवन का वृक्ष परमेश्वर के प्रेम का प्रतिनिधित्व करता था ।\n\n26 और स्वर्गदूत ने मुझ से फिर कहा: नजरें उठाओ और परमेश्वर की कृपा को देखो !\n\n27 और मैंने नजरें उठाई और संसार के मुक्तिदाता को देखा, जिसके विषय में मेरे पिता ने कहा था; और मैंने उस भविष्यवक्ता को भी देखा जो उससे पहले रास्ता तैयार करेगा । और परमेश्वर का मेमना आगे बढ़ा और उससे बपतिस्मा लिया; और उसके बपतिस्मा लेने के पश्चात, मैंने स्वर्ग को खुलते हुए देखा, और पवित्र आत्मा स्वर्ग से नीचे उतरी और एक कबूतर के रूप में उसके ऊपर बैठ गई ।\n\n28 और मैंने देखा कि वह आगे बढ़कर, अधिकार और महान अनुग्रह से लोगों को उपदेश देने लगा; और मैंने भीड़ को उसे सुनने के लिए एकत्रित होते हुए देखा; और मैंने देखा कि उन्होंने उसको अपने बीच में से निकाल कर अलग कर दिया ।\n\n29 और मैंने बारह जनों को उसका अनुकरण करते भी देखा । और ऐसा हुआ कि वे मेरे सामने आत्मा में विलीन हो गए, और फिर मैंने उन्हें नहीं देखा ।\n\n30 और ऐसा हुआ कि उस स्वर्गदूत ने मुझ से फिर कहा: नजरें उठाओ ! और मैंने नजरें उठाई, और मैंने स्वर्गों को फिर से खुलते देखा, और स्वर्गदूतों को मानव संतान पर उतरते देखा; और उन्होंने उनको उपदेश दिए ।\n\n31 और उसने मुझसे फिर कहा: नजरें उठाओ ! और मैंने नजरें उठाई, और परमेश्वर के मेमने को मानव संतान के बीच में जाकर उपदेश देते हुए देखा । और मैंने उन लोगों की भीड़ को देखा जो बीमार थे, और जो सभी प्रकार की बीमारियों से पीड़ित थे, और शैतान और दुष्ट आत्माओं से ग्रसित थे; स्वर्गदूत ने बातें की और मुझे यह सब दिखाया । और वे सब परमेश्वर के मेमने की शक्ति द्वारा ठीक कर दिए गए; और शैतान और दुष्ट आत्माएं निकाल दी गई थीं ।\n\n32 और ऐसा हुआ कि उस स्वर्गदूत ने मुझ से फिर कहा: नजरें उठाओ ! और मैंने नजरें उठाई और परमेश्वर के मेमने को देखा, कि वह लोगों द्वारा ले जाए जा रहा था; हां, अनंत परमेश्वर के पुत्र का न्याय संसार के कानून के अनुसार किया गया; और मैंने इसे देखा और इसकी गवाही देता हूं ।\n\n33 और मैं, नफी ने, देखा कि वह क्रूस पर चढ़ाया गया और संसार के पापों के लिए मारा गया ।\n\n34 और उसे मारने के पश्चात मैंने पृथ्वी की बड़ी भीड़ को देखा, कि वे मेमने के प्रेरितों से लड़ने के लिए एकत्रित हो रहे थे; क्योंकि प्रभु के स्वर्गदूत द्वारा उन बारहों को प्रेरित कहा गया था ।\n\n35 और पृथ्वी की भीड़ एकत्रित हुई थी; और मैंने देखा कि वे एक बड़े और लंबे चौड़े भवन में थे, जैसा कि मेरे पिता ने देखा था । और प्रभु के स्वर्गदूत ने मुझ से फिर कहा: संसार और उसके विवेक को देखो; हां, देखो इस्राएल का घराना मेमने के बारह प्रेरितों से लड़ने के लिए एकत्रित हुआ है ।\n\n36 और ऐसा हुआ कि मैंने देखा और इसकी गवाही देता हूं, कि वह बड़ा और लंबा चौड़ा भवन संसार का अहंकार था; और वह गिर पड़ा, और उसका गिरना बहुत भयानक था । और प्रभु के स्वर्गदूत ने मुझ से फिर कहा: उन सब प्रदेशों, जातियों, भाषाओं और लोगों का विनाश इसी प्रकार होगा, जो मेमने के बारह प्रेरितों से लड़ेंगे ।\n\n", "1-ne 12": "[center][font_size=26]अध्याय 12[/font_size][/center]\n\n[i]नफी दिव्यदर्शन में प्रतिज्ञा के प्रदेश; इसमें रहने वालों की धार्मिकता, अधर्म और पतन; उनके बीच परमेश्वर के मेमने के आने को देखता है; कैसे बारह शिष्य और बारह प्रेरित इस्राएल का न्याय करेंगे; और उन घृणित और गंदी अवस्था वालों का जो अविश्वास में पतित हो रहे हैं । लगभग 600–592 ई.पू.[/i]\n\n1 और ऐसा हुआ कि स्वर्गदूत ने मुझसे कहा: नजरें उठाओ, और अपने वंश और अपने भाइयों के वंशों को भी देखो । और मैंने नजरें उठाई और प्रतिज्ञा का प्रदेश देखा; और मैंने लोगों की एक भीड़ देखी, हां, इसकी संख्या समुद्र तट के रेत के समान थी ।\n\n2 और ऐसा हुआ कि मैंने भीड़ को एक दूसरे से युद्ध करने के लिए एकत्रित होते हुए देखा; और मैंने युद्धों, और युद्ध की अफवाहें, और अपने लोगों के बीच तलवार से बड़ी मार-काट को देखा ।\n\n3 और ऐसा हुआ कि मैंने कई पीढ़ियो को प्रदेश में युद्ध और विवाद करते हुए गुजरते देखा, और मैंने कई शहरों को देखा, हां, इतने अधिक कि मैं उन्हें गिन नहीं सका ।\n\n4 और ऐसा हुआ कि मैंने प्रतिज्ञा के प्रदेश के ऊपर अंधकार की धुंधको देखा; और मैंने बिजली चमकती देखी, और मेघ की गर्जन, और भूकंप, और हर एक प्रकार के कोलाहल को सुना; और मैंने पृथ्वी और चट्टानों को देखा, कि उनमें दरार पड़ गई थी; और मैंने पहाड़ों को गिर कर चूर चूर होते देखा; और मैंने पृथ्वी के मैदानों को देखा, जो कि उबड़-खाबड़ हो गए थे; और मैंने कई शहरों को देखा जो कि धंस गए थे; और मैंने बहुतों को देखा जो कि आग में जल गए थे; और मैंने बहुतों को देखा जो कि भूकंप के कारण पृथ्वी में ढह गए थे ।\n\n5 और ऐसा हुआ कि इन घटनाओं को देखने के पश्चात, मैंने अंधकार के कोहरे को देखा, कि वह पृथ्वी के ऊपर से हट गया; और देखो, मैंने भीड़ को देखा जो प्रभु के महान और भयानक न्याय के कारण गिरे नहीं थे ।\n\n6 और मैंने स्वर्ग को खुलते और परमेश्वर के मेमने को स्वर्ग से उतरते देखा; और वह नीचे उतरा और उन पर अपने आपको प्रकट किया ।\n\n7 और मैंने देखा और गवाही देता हूं कि अन्य बारह जनों पर भी पवित्र आत्मा उतरी थी; और वे परमेश्वर के नियुक्त, और चुने हुए थे ।\n\n8 और स्वर्गदूत ने मुझसे कहा: मेमने के बारह शिष्यों को देखो, जिन्हें तुम्हारे वंश की सेवा करने के लिए चुना गया है ।\n\n9 और उसने मुझसे कहा: क्या तुम्हें मेमने के बारह प्रेरित याद हैं ? देखो वे वही हैं जो इस्राएल की बारह जातियों का न्याय करेंगे; इसलिए, तुम्हारे वंश के बारह सेवकों का न्याय उन्हीं के द्वारा होगा; क्योंकि तुम इस्राएल के घराने के हो ।\n\n10 और ये बारह सेवक जिन्हें तुम देख रहे हो तुम्हारे वंश का न्याय करेंगे । और, देखो, वे हमेशा के लिए धर्मी हैं; क्योंकि परमेश्वर के मेमना में विश्वास होने के कारण उनकी पोशाकें उसके रक्त में धुल कर निर्मल सफेद हो चुकी हैं ।\n\n11 और स्वर्गदूत ने मुझसे कहा: नजरें उठाओ ! और मैंने नजरें उठाई, और तीन पीढ़ियों को धार्मिकता से गुजरते हुए देखा जिनकी पोशाकें परमेश्वर के मेमने की तरह निर्मल सफेद थीं । और स्वर्गदूत ने मुझसे कहा: मेमने में इनके विश्वास के कारण इनको उसके रक्त से निर्मल सफेद किया गया है ।\n\n12 और मैं, नफी ने, चौथी पीढ़ी को भी धार्मिकता से गुजरते हुए देखा ।\n\n13 और ऐसा हुआ कि मैंने पृथ्वी की भीड़ को एकत्रित होते देखा ।\n\n14 और स्वर्गदूत ने मुझ से कहा: अपने वंशों को देखो, और अपने भाइयों के वंशों को भी ।\n\n15 और ऐसा हुआ कि मैंने नजरें उठाई और अपने वंश के लोगों को भीड़ में अपने भाइयों के वंश के विरूद्ध एकत्रित होते हुए देखा; और वे युद्ध करने के लिए एकत्रित हुए थे ।\n\n16 और मुझ से स्वर्गदूत ने कहा: दूषित जल के उस झरने को देखो जिसको तुम्हारे पिता ने देखा था; हां, उस नदी को भी देखो जिस के विषय में उन्होंने कहा था; और उसकी गहराई नरक की गहराई है ।\n\n17 और अंधकार की धुंध शैतान के प्रलोभन हैं, जो आंखों को अंधा कर देतें हैं, और मानव संतान के हृदयों को कठोर बनाते, और उन्हें चौड़े रास्तों पर ले जाते हैं, ताकि वे नष्ट हो जाएं और खो जाएं ।\n\n18 और वह बड़ा और लंबा चौड़ा भवन, जिसे तुम्हारे पिता ने देखा था, वह मानव संतान की निरर्थक कल्पना और अहंकार है । और उनको एक बहुत बड़ी और भयंकर खाई विभाजित करती है; हां, अनंत परमेश्वर और मसीहा के न्याय के शब्द, जो कि परमेश्वर का मेमना है, जिसकी साक्षी पवित्र आत्मा, संसार के आरंभ से वर्तमान समय तक, और वर्तमान समय से हमेशा देती रहेगी ।\n\n19 और जब स्वर्गदूत इन शब्दों को कह रहा था, तब मैंने स्वर्गदूत के शब्द के अनुसार अपने भाइयों के वंश को मेरे अपने वंश के विरूद्ध विवाद करते हुए देखा; और अपने वंश के अहंकार, और शैतान के प्रलोभनों के कारण, मैंने देखा कि मेरे भाइयों के वंश ने मेरे वंश के लोगों को हरा दिया था ।\n\n20 और ऐसा हुआ कि मैंने अपने भाइयों के वंश को मेरे वंश को हरा कर प्रदेश भर में भारी संख्या में फैलते हुए देखा ।\n\n21 और मैंने उनको भीड़ में एकत्रित होते देखा; और मैंने उनके बीच युद्धों और युद्ध की अफवाहों को देखा; और युद्धों और युद्ध की अफवाहों में मैंने कई पीढियों को गुजरते हुए देखा ।\n\n22 और स्वर्गदूत ने मुझसे कहा: देखो, ये अविश्वास में विलीन हो जाएंगे ।\n\n23 और ऐसा हुआ कि मैंने देखा, वे अविश्वास में विलीन होने के बाद काले, और घृणित, और गंदे लोग हो गए, आलसी और सभी प्रकार के घृणित काम करने लगे ।\n\n", "1-ne 13": "[center][font_size=26]अध्याय 13[/font_size][/center]\n\n[i]नफी दिव्य दर्शन में अन्य जातियों के बीच शैतान के गिरजे, अमरीका की खोज और उपनिवेश बनने, बाइबिल के कई स्पष्ट और बहुमूल्य भागों के लुप्त होने, अंततः अन्यजाति की स्वधर्मत्याग की अवस्था, सुसमाचार की पुनःस्थापना, अंतिम-दिनों के धर्मशास्त्र के आने, और सिय्योन के निर्माण को देखता है । लगभग 600–592 ई.पू.[/i]\n\n1 और ऐसा हुआ कि स्वर्गदूत ने मुझसे कहा: नजरें उठाओ ! और मैंने नज़रे उठाई और कई राष्ट्रों और राज्यों को देखा ।\n\n2 और स्वर्गदूत ने मुझसे कहा: तुम क्या देखते हो ? और मैंने कहा: मैं कई राष्ट्रों और राज्यों को देखता हूं ।\n\n3 और उसने मुझसे कहा: ये राष्ट्र और राज्य अन्यजातियों के हैं ।\n\n4 और ऐसा हुआ कि मैंने राष्ट्रों के बीच अन्यजातियों के एक विशाल गिरजे के गठन को देखा ।\n\n5 और स्वर्गदूत ने मुझ से कहा: उस गिरजे के गठन को देखो जो अन्य सभी गिरजों में अत्यंत घृणित है, जो परमेश्वर के संतों की हत्या करता, और हां, उन्हें यातना देता और बंधनों से बांधता, और उनकी गर्दनों पर लोहे के जुए रखता है, और उन्हें गुलाम बनाता है ।\n\n6 और ऐसा हुआ कि मैंने इस विशाल घृणित गिरजे को देखा; और मैंने शैतान को देखा कि वह उसका संस्थापक था ।\n\n7 और मैंने सोना, और चांदी, और रेशम, और लाल, और उत्तम सन के वस्त्र, और सब प्रकार की अनमोल पोशाकों को भी देखा; और मैंने बहुत सी वेश्याओं को देखा ।\n\n8 और स्वर्गदूत ने मुझसे कहा: सोना, और चांदी, और रेशम, और लाल, और उत्तम सन के वस्त्र, और अनमोल पोशाकों, और वेश्याओं को देखो, ये इस विशाल और घृणित गिरजे की इच्छाएं हैं ।\n\n9 और संसार की प्रशंसा के लिए ये परमेश्वर के संतों को नष्ट करते हैं, और उन्हें गुलाम बनाते हैं ।\n\n10 और ऐसा हुआ कि मैंने नज़र उठाई और मैंने कई समुद्र देखे; और वे अन्यजातियों को मेरे भाइयों के वंश से अलग करते थे ।\n\n11 और ऐसा हुआ कि स्वर्गदूत ने मुझसे कहा: देखो परमेश्वर का क्रोध तुम्हारे भाइयों के वंश के ऊपर है ।\n\n12 और मैंने नज़रे उठाई और अन्यजातियों के बीच एक पुरुष को देखा, जो मेरे भाइयों के वंश से कई समुद्रों द्वारा अलग किया गया था; और मैंने परमेश्वर की आत्मा को देखा, कि वह उतरी और उस व्यक्ति पर प्रभाव डाला; और वह कई समुद्रों को पार करता हुआ मेरे भाइयों के वंशों के पास गया जो कि प्रतिज्ञा के प्रदेश में थे ।\n\n13 और ऐसा हुआ कि मैंने परमेश्वर की आत्मा को देखा, कि उसने अन्यजातियों पर प्रभाव डाला; और वे गुलामी से बाहर निकल कर कई समुद्रों को पार करते हुए आगे बढ़ गए ।\n\n14 और ऐसा हुआ कि मैंने अन्यजातियों की कई भीड़ को प्रतिज्ञा के प्रदेश में देखा; और मैंने परमेश्वर के क्रोध को देखा, जो कि मेरे भाइयों के वंशों के ऊपर था; और वे अन्यजातियों के सामने तितर-बितर हो गए और पीटे गए ।\n\n15 और मैंने प्रभु की आत्मा को देखा, कि वह अन्यजातियों के ऊपर था, और उन्होंने उन्नति की और भूमि को अपनी विरासत में प्राप्त कर लिया; और मैंने देखा कि वे श्वेत, और अत्यन्त गोरे और सुन्दर थे, जैसे मार दिए जाने से पूर्व मेरे लोग थे ।\n\n16 और ऐसा हुआ कि मैं, नफी ने, देखा कि अन्यजातियां जो गुलामी से बाहर निकल कर गई थीं, उन्होंने अपने आपको प्रभु के समक्ष दीन बना लिया; और प्रभु की शक्ति उनके साथ थी ।\n\n17 और मैंने देखा कि उनकी मूल जातियां उन से युद्ध करने के लिए, समुद्रों पर और भूमि पर भी एकत्रित हो गई थीं ।\n\n18 और मैंने देखा कि परमेश्वर की शक्ति उनके साथ थी, और यह भी देखा कि परमेश्वर का क्रोध उन सब पर था जो उन से युद्ध करने के लिए एकत्रित हुए थे ।\n\n19 और मैं, नफी, ने देखा कि अन्यजातियां जो गुलामी से बाहर निकल कर गई थीं उन्हें परमेश्वर की शक्ति द्वारा सभी अन्य राष्ट्रों से मुक्त किया गया था ।\n\n20 और ऐसा हुआ कि मैं, नफी, ने देखा कि उन्होंने उस प्रदेश में उन्नति की; और मैंने एक पुस्तक देखी, और यह उनके बीच ले जाई गई ।\n\n21 और स्वर्गदूत ने मुझ से कहा: क्या तुम उस पुस्तक का अर्थ जानते हो ?\n\n22 और मैंने उससे कहा: मैं नहीं जानता ।\n\n23 और उसने कहा: देखो, वह एक यहूदी के मुख से प्रकट हो रही है । और मैं, नफी ने, इसे देखा; और उसने मुझसे कहा: जिस पुस्तक को तुम देख रहे हो वह यहूदियों का एक अभिलेख है जिसमें प्रभु के अनुबंध हैं, जो उसने इस्राएल के घराने के साथ बनाए हैं; और इसमें पवित्र भविष्यवक्ताओं की भविष्यवाणियां भी हैं: और वह उसी प्रकार का अभिलेख है जैसे पीतल की पट्टियों पर खुदे हुए हैं, लेकिन ये बहुत नहीं हैं; फिर भी, इनमें प्रभु के अनुबंध हैं, जो उसने इस्राएल के घराने के साथ बनाए हैं; इसलिए, ये अन्यजातियों के लिए मूल्यवान हैं ।\n\n24 और प्रभु के स्वर्गदूत ने मुझसे कहा: तुमने देखा कि वह पुस्तक एक यहूदी के मुख से प्रकट हुई है; और जबकि वह एक यहूदी के मुख से निकली है, तब उसमें उस प्रभु के सुसमाचार की परिपूर्णता है, जिसका प्रमाण बारह प्रेरित देते हैं; और वे उस सच्चाई के अनुसार गवाही देते हैं जो परमेश्वर के मेमने में है ।\n\n25 इसलिए, ये बातें विशुद्ध रूप में यहूदियों से अन्यजातियों के पास उस सच्चाई के अनुसार जा रही है, जो कि परमेश्वर में है ।\n\n26 और मेमने के बारह प्रेरितों के हाथों द्वारा, यहूदियों से अन्यजातियों को, देने के पश्चात, तुम एक विशाल और घृणित गिरजे का गठन देख रहे हो, जो अन्य सभी गिरजों में अत्यंत घृणित है; क्योंकि देखो, मेमने के सुसमाचार में से उन्होंने बहुत से हिस्सों को निकाल दिया है, जो कि स्पष्ट और बहुमूल्यहैं; और उन्होंने प्रभु के कई अनुबंधों को भी निकाल दिया है ।\n\n27 और यह सब उन्होंने इसलिए किया है ताकि वे प्रभु के सही मार्गों को दूषित कर दें, ताकि वे मानव संतान की आंखों पर पर्दा डाल दें और हृदयों को कठोर कर दें ।\n\n28 इसलिए, तुम देखते हो कि इस विशाल और घृणित गिरजे के हाथों में इस पुस्तक के आने के बाद, इस पुस्तक से, जो कि परमेश्वर के मेमने की पुस्तक है, बहुत सी स्पष्ट और अनमोल बातें निकाल दी गई हैं ।\n\n29 और इन स्पष्ट और मूल्यवान बातों के निकल जाने के पश्चात यह पुस्तक अन्यजातियों के सभी राष्ट्रों में गई; और इसके अन्यजातियों के सभी राष्ट्रों में जाने के पश्चात, हां, कई समुद्रों के पार जिसे तुमने अन्यजातियों के साथ देखा है जो कि गुलामी से बाहर निकल कर गए हैं, तुम देखते हो—बहुत सी स्पष्ट और मूल्यवान बातों को उस पुस्तक से निकाल देने के कारण, जो कि मानव संतान के लिए समझने में स्पष्ट थीं, उस स्पष्टता के अनुसार जो कि परमेश्वर के मेमने में है—मेमने के सुसमाचार से उन बातों को निकालने के कारण, बहुत से लोग ठोकर खाते हैं, हां, इतनी अधिक ठोकर खाते हैं कि शैतान उनके ऊपर हावी हो जाता है ।\n\n30 फिर भी, तुम देखते हो कि अन्यजातियां जो कि गुलामी से बाहर निकल कर गए हैं, और परमेश्वर की शक्ति द्वारा सभी राष्ट्रों से उस प्रदेश के लिए चुने गए हैं, जो कि अन्य सभी देशों से सर्वश्रेष्ठ है, यह वही प्रदेश है जिसका अनुबंध प्रभु परमेश्वर ने तुम्हारे पिता से उसके वंशों को विरासत में देने का अनुबंध किया है; इसलिए, तुम देखते हो कि प्रभु परमेश्वर अन्यजातियों को तुम्हारे मिश्रित वंशों, जिसमें तुम्हारे भाई हैं, को पूर्णरूप से नष्ट नहीं करने देगा ।\n\n31 न ही वह अन्यजातियों को तुम्हारे भाइयों के वंशों को नष्ट करने देगा ।\n\n32 न ही प्रभु परमेश्वर चाहेगा कि अन्यजातियां उस भयानक अंधकारपूर्ण अवस्था में हमेशा रहें, जिसमें तुम उन्हें देख रहे हो, क्योंकि मेमने के सुसमाचार में से स्पष्ट और मूल्यवान हिस्सों को को उस विशाल और घृणित गिरजे द्वारा निकाल दिए जाने से उनको दूर रखा है, जिसका गठन तुमने देखा है ।\n\n33 इसलिए परमेश्वर का मेमना कहता है: मैं अन्यजातियों के प्रति तब तक दयालु बना रहूंगा, जब तक कि इस्राएल के घराने के अवशेष के महान न्याय में मिलने नहीं आता ।\n\n34 और ऐसा हुआ कि प्रभु का स्वर्गदूत मुझसे बोला: देखो, परमेश्वर का मेमना कहता है कि इस्राएल के घराने के अवशेष से मिलने के पश्चात—और यह अवशेष जिन के विषय में मैं कहता हूं तुम्हारे पिता के वंश हैं—इसलिए, न्याय के दिन मेरे उनसे मिलने के पश्चात, और अन्यजातियों के हाथों उन्हें दणित करने पश्चात, और अन्यजातियों के अत्याधिक ठोकर खाने के पश्चात, क्योंकि मेमने के सुसमाचार के अत्याधिक स्पष्ट और मूल्यवान हिस्सों को, उस विशाल और घृणित गिरजे, जो कि वेश्याओं की जननी है, उनसे दूर रखे जाने के कारण—मैं उस दिन अन्यजातियों पर दयालु बनूंगा, इतना अधिक कि मैं उन्हें, अपनी स्वयं की शक्ति से, अपने सुसमाचार की अधिकता दूंगा, जो कि स्पष्ट और मूल्यवान होगी, मेमना कहता है ।\n\n35 क्योंकि, देखो, मेमना कहता है: मैं तुम्हारे वंश में अपने आपको प्रकट करूंगा, कि वे बहुत सी बातों को लिखेंगे जो मैं उन्हें उपदेश में दूंगा, जो कि स्पष्ट और मूल्यवान होंगी; और तुम्हारे वंश के नष्ट होने, और अविश्वास में विलीन होने के पश्चात, और तुम्हारे भाइयों के वंश भी, देखो, इन बातों को, मेमने के उपहार और शक्ति द्वारा अन्यजातियों को प्रकट किये जाने तक, छिपा दिया जाएगा ।\n\n36 और उनमें मेरा सुसमाचार, और मेरी चट्टान और मेरा उद्धार लिखा जाएगा, मेमना कहता है ।\n\n37 और वे लोग आशीषित हैं जो उस दिन मेरा सिय्योन लाने का प्रयत्न करेंगे, क्योंकि उनको पवित्र आत्मा का उपहार और शक्ति प्राप्त होगी; और यदि वे अंत तक सहनशील बने रहते हैं तो उन्हें अंतिम दिन उत्कर्ष प्राप्त होगा, और मेमने के अनंत राज्य में बचा लिए जाएंगे; और जो कोई शांति कायम करेगा, हां, महान आनंद के समाचार भी, वे पर्वत पर कितने सुंदर लगेंगे ।\n\n38 और ऐसा हुआ कि मैंने अपने भाइयों के वंश के अवशेष, और परमेश्वर के मेमने की पुस्तक को देखा जो एक यहूदी के मुख से निकली थी, कि वह अन्यजातियों से मेरे भाइयों के वंश के अवशेषों को प्राप्त हुई थी ।\n\n39 और यह उनको मिलने के पश्चात मैंने अन्य पुस्तकों को देखा, जो कि मेमने की शक्ति द्वारा, अन्यजातियों से उनको प्राप्त हुई थीं, अन्यजातियों को और मेरे भाइयों के वंश के अवशेषों, और यहूदियों को भी जो कि संपूर्ण पृथ्वी पर बिखरे हुए थे, कि मेमने के भविष्यवक्ताओं और बारह प्रेरितों के अभिलेख सच्चे हैं ।\n\n40 और स्वर्गदूत ने मुझसे कहा: ये अंतिम अभिलेख, जिन्हें तुमने अन्यजातियों के बीच देखा है, उस प्रथम सच्चाई की स्थापना करेंगे, जो मेमने के बारह प्रेरितों की हैं, और स्पष्ट और मूल्यवान बातों की घोषणा करेंगे जिन्हें उनसे दूर कर दिया गया था; और सभी जातियों, भाषाओं, और लोगों को घोषणा करेंगे, कि परमेश्वर का मेमना ही अनंत पिता का पुत्र, और संसार का उद्धारकर्ता है; और कि सभी मनुष्यों को उसके पास आना चाहिए, वरना वे बचाए नहीं जा सकते ।\n\n41 और उन्हें उन शब्दों के अनुसार पास आना चाहिए जिन्हें मेमने के मुंह से स्थापित किया जाएगा; और मेमने के शब्दों की घोषणा तुम्हारे वंश के अभिलेखों में की जाएगी, और मेमने के बारह प्रेरितों के अभिलेखों में भी; इसलिए वे दोनों एक साथ स्थापित किये जाएंगे; क्योंकि संपूर्ण पृथ्वी का एक परमेश्वर और एक चरवाहा है ।\n\n42 और समय आने वाला है कि वह सभी राष्ट्रों पर, यहूदियों और अन्यजातियों दोनों पर भी अपने आपको प्रकट करेगा; और यहूदियों और अन्यजातियों पर अपने आपको प्रकट करने के पश्चात, फिर वह अपने आपको वह अन्यजातियों और यहूदियों पर भी प्रकट करेगा, और अंतिम प्रथम हो जाएंगे, और प्रथम अंतिम हो जाएंगे ।\n\n", "1-ne 14": "[center][font_size=26]अध्याय 14[/font_size][/center]\n\n[i]एक स्वर्गदूत नफी से अन्यजातियों पर होने वाली आशीषों और श्राप के विषय में कहता है—केवल दो ही गिरजे हैं: परमेश्वर के मेमने का गिरजा और शैतान का गिरजा—सभी राष्ट्रों में परमेश्वर के संत विशाल और घृणित गिरजे द्वारा सताए जाते हैं—प्रेरित यूहन्ना संसार के अंत के संबंध में लिखेगा । लगभग 600–592 ई.पू.[/i]\n\n1 और ऐसा होगा कि यदि अन्यजातियां उस दिन परमेश्वर के मेमने की सुनेंगी जिस दिन वह उन्हें अपने शब्द, और शक्ति में भी, उनकी बाधाओं को दूर करने के काम में अपने आपको प्रकट करेगा—\n\n2 और परमेश्वर के मेमने के प्रति जो अपने हृदयों को कठोर नहीं करते, वे तुम्हारे पिता के वंशों में गिने जाएंगे; हां, वे इस्राएल के घराने में गिने जाएंगे; और वे प्रतिज्ञा के प्रदेश में हमेशा के लिए आशीषित होंगे; वे दुबारा गुलाम नहीं बनाए जाएंगे; और इस्राएल के घराने को दुबारा हराया नहीं जाएगा ।\n\n3 और वह गहरा गड्ढा, जो उनके लिए उस विशाल और घृणित गिरजा के द्वारा खोदा गया है जिसकी स्थापना शैतान और उसके बच्चों के द्वारा की गई थी, ताकि वह लोगों को बहका कर नरक में ले जा सके—हां, वह महान गड्ढा जो कि मनुष्य को नष्ट करने के लिए खोदा गया है वह उसे खोदने वालों से भर जाएगा और उनको पूरी तरह नष्ट कर देगा, परमेश्वर का मेमना कहता है; उनकी आत्मा नष्ट नहीं की जाएगी परन्तु उस नरक में फेंकी जाएगी जिसका अंत नहीं है ।\n\n4 क्योंकि देखो, यह शैतान की गुलामी, और परमेश्वर के न्याय के अनुसार भी, उन लोगों पर होगा जो उसके सामने दुष्टता और घृणा के कार्य करेंगे ।\n\n5 और ऐसा हुआ कि स्वर्गदूत ने मुझे कहा, नफी: तुमने देखा कि यदि अन्यजातियां पश्चाताप करती हैं तब उनके साथ भला होगा; और तुम इस्राएल के घराने के साथ किये प्रभु के अनुबंधों के संबंध में भी जानते हो; और तुमने यह भी सुना है कि जो पश्चाताप नहीं करता उसे नष्ट किया जाना चाहिए ।\n\n6 इसलिए, अन्यजातियों पर हाय यदि वे अपने हृदयों को परमेश्वर के मेमने के विरूद्ध कठोर बना लेती हैं ।\n\n7 क्योंकि समय आने वाला है, परमेश्वर का मेमना कहता है, कि जब मैं मानव संतान के बीच आश्चर्यजनक कार्य करूंगा; वह कार्य जो कि अनंत होगा, या तो एक हाथ की ओर या दूसरे की ओर—या तो उन्हें शांति और अनंत जीवन के लिए उत्साहित करेगा, या फिर उनके हृदयों को कठोर बना कर और उनके मनों को अंधा बना कर, वे गुलाम बना लिए जाएंगे, और नष्ट भी किये जाएंगे, पार्थिव और आत्मिकरूप दोनों तरह से, शैतान के गुलाम बनाए जाएंगे, जिसके विषय में मैंने कहा है ।\n\n8 और ऐसा हुआ कि जब स्वर्गदूत ने इन शब्दों को कह लिया, उसके पश्चात उसने मुझ से कहा: क्या तुम्हें इस्राएल के घराने के साथ बनाए हुए पिता के अनुबंध याद हैं ? मैंने उससे कहा, हां ।\n\n9 और तब ऐसा हुआ कि उसने मुझसे कहा: नजरें उठाओ, और उस विशाल और घृणित गिरजे को देखो जो कि घृणित कार्यों की जननी है, जिसका संस्थापक शैतान है ।\n\n10 और उसने मुझसे कहा: देखो, केवल दो गिरजे हैं; एक गिरजा परमेश्वर के मेमने का है, और दूसरा गिरजा है शैतान का; इसलिए जो परमेश्वर के मेमने के गिरजे का सदस्य नहीं है वह उस विशाल गिरजे का सदस्य है जो कि सभी घृणित कार्यों की जननी है और वह संपूर्ण पृथ्वी की वेश्या है ।\n\n11 और ऐसा हुआ कि मैंने नजरें उठाईं और संपूर्ण पृथ्वी की वेश्या को देखा, और वह कई समुद्रों के ऊपर बैठी हुई थी; और उसका अधिकार सारे पृथ्वी के, सभी राष्ट्रों, जातियों, भाषाओं, और लोगों पर था ।\n\n12 और ऐसा हुआ कि मैंने परमेश्वर के मेमने के गिरजे को देखा; और इसकी संख्या जिस के सदस्य उस वेश्या की दुष्टता और घृणा के कारण बहुत कम थी, जो कई समुद्रों के ऊपर बैठी हुई थी; फिर मैंने देखा कि मेमने के गिरजे, जो परमेश्वर के संत थे, वे भी संपूर्ण पृथ्वी पर थे; और उनका अधिकार उस बड़ी वेश्या, जिसे मैंने देखा था, की दुष्टता के कारण संपूर्ण पृथ्वी पर छोटा था ।\n\n13 और ऐसा हुआ कि मैंने देखा कि घृणा की उस महान जननी ने संपूर्ण पृथ्वी पर अन्यजातियों के सभी राष्ट्रों में, भीड़ को परमेश्वर के मेमने से युद्ध करने के लिए, एकत्रित किया था ।\n\n14 और ऐसा हुआ कि मैं, नफी ने, परमेश्वर के मेमने की शक्ति को देखा, कि वह मेमने के गिरजे के संतों के ऊपर, और प्रभु के अनुबंधित लोगों के ऊपर आई, जो कि संपूर्ण पृथ्वी पर बिखरे हुए थे; और वे धार्मिकता और परमेश्वर की शक्ति के महान अनुग्रह से लैस थे ।\n\n15 और मैंने देखा कि परमेश्वर का क्रोध उस विशाल और घृणित गिरजे के ऊपर उंडेला गया था, इतना अधिक कि पृथ्वी के सभी राष्ट्रों और जातियों में युद्ध और युद्ध की अफवाहें फैल गयीं ।\n\n16 और जब घृणा की उस जननी के सभी राष्ट्रों में युद्ध और युद्ध की अफवाहें फैलनी शुरू हुईं, तब उस स्वर्गदूत ने मुझसे कहा: देखो, परमेश्वर का क्रोध वेश्याओं की जननी के ऊपर है; और देखो, तुम इन सब बातों को देख रहे हो—\n\n17 और जब वह दिन आएगा जब कि परमेश्वर का क्रोध वेश्याओं की जननी के ऊपर उंड़ेला जाएगा, जो कि संपूर्ण पृथ्वी का विशाल और घृणित गिरजा है, जिसका संस्थापक शैतान है, तब, उस दिन पिता अपने अनुबंध को पूरा करने के लिए कार्य आरंभ करेगा, जिसे उसने इस्राएल के घराने के अपने लोगों के लिए बनाया था ।\n\n18 और ऐसा हुआ कि स्वर्गदूत ने मुझसे कहा: नजरें उठाओ !\n\n19 और मैंने नजरें उठाई और एक व्यक्ति को देखा, और वह सफेद लबादा पहने हुए था ।\n\n20 और स्वर्गदूत ने मुझसे कहा: मेमने के बारह प्रेरितों में से एक को देखो ।\n\n21 देखो, वह इन शेष बातों को देखेगा और लिखेगा; हां, और भी बहुत सी बातों को जो हो चुकी हैं ।\n\n22 और वह संसार के अंत के विषय में भी लिखेगा ।\n\n23 इसलिए, जो बातें वह लिखेगा उचित और सत्य होंगी; और देखो, वे सब उस पुस्तक में लिखी हुई हैं जिसे तुमने एक यहूदी के मुख से निकलते हुए देखा था; और जब वे यहूदी के मुख से निकली थीं, या, जिस समय यहूदी के मुख से वह पुस्तक आई थी, उसमें लिखी गई बातें स्पष्ट और शुद्ध थीं, और सब से मूल्यवान और सभी मनुष्यों के लिए समझने में सरल थीं ।\n\n24 और देखो, जो बातें मेमने का यह प्रेरित लिखेगा उनमें से बहुत सी बातों को तुम देख चुके हो; और देखो, शेष बातों को भी तुम देखोगे ।\n\n25 लेकिन जिन बातों को तुम अब देखोगे उसे तुम नहीं लिखोगे; क्योंकि प्रभु परमेश्वर ने परमेश्वर के मेमने के प्रेरित को नियुक्त किया है कि वह उन्हें लिखेगा ।\n\n26 और अन्यों को भी जो जा चुके हैं, उसने सब बातें उनको दिखाई हैं, और उन्होंने उन्हें लिखा है; और उस सच्चाई के अनुसार जो कि मेमने में है, प्रभु के स्वयं निर्धारित समय में इस्राएल के घराने पर प्रकट होने के लिए इन्हें शुद्ध रूप में मुहरबंद कर दिया गया है ।\n\n27 और मैं, नफी ने, सुना और गवाही देता हूं, कि स्वर्गदूत के कहे अनुसार मेमने के उस प्रेरित का नाम यूहन्ना था ।\n\n28 और देखो, मुझ, नफी को, मना किया गया कि मैं उन शेष बातों को जिसे मैंने देखा और सुना था न लिखूं; इसलिए जो बातें मैंने लिखी हैं मेरे लिए पर्याप्त हैं; और जो बातें मैंने देखी थीं उसका केवल एक छोटा भाग मैंने लिखा है ।\n\n29 और मैं इस बात की गवाही देता हूं कि मैंने उन बातों को देखा जिन्हें मेरे पिता ने देखा था, और प्रभु के स्वर्गदूत ने मुझे इन्हें बताया था ।\n\n30 और अब मैं उन बातों के संबंध में बोलना बंद करता हूं जिनको मैंने उस समय देखा था जब कि मैं आत्मा में विलीन था; और उन सब बातों को जिन्हें मैंने देखा पर नहीं लिखा, उन बातों को जिन्हें मैंने लिखा है सत्य हैं । और यह सच है । आमीन ।\n\n", "1-ne 15": "[center][font_size=26]अध्याय 15[/font_size][/center]\n\n[i]लेही के वंश अंतिम दिनों में अन्यजातियों से सुसमाचार प्राप्त करते हैं—इस्राएल का एकत्रित होना जैतून के वृक्ष के समान है जिसकी प्राकृतिक शाखाएं फिर से कलम की जाएंगी—नफी जीवन के वृक्ष के दिव्यदर्शन की व्याख्या करता है और दुष्ट को धर्मी से अलग करने के परमेश्वर के न्याय के विषय में बोलता है । लगभग 600–592 ई.पू.[/i]\n\n1 और ऐसा हुआ कि मैं, नफी आत्मा में विलीन होकर, और इन सब बातों को देखने के पश्चात्, मैं अपने पिता के तंबू में वापस लौटा ।\n\n2 और ऐसा हुआ कि मैंने अपने भाइयों को देखा, और वे उन बातों के संबंध में एक दूसरे से विवाद कर रहे थे जो मेरे पिता ने उनको कही थीं ।\n\n3 क्योंकि उन्होंने वास्तव में उनसे अनेक ऐसी महान बातें कही थीं, जिन्हें समझना कठिन था, जब तक मनुष्य प्रभु से न पूछे; और क्योंकि वे अपने हृदयों में कठोर थे, इसलिए उन्होंने प्रभु से नहीं पूछा जैसा कि उन्हें करना चाहिए था ।\n\n4 और अब मैं, नफी, उनके हृदयों की कठोरता के कारण दुखी था, और उन बातों के कारण भी जो मैंने देखी थी, और जानता था कि मानव संतान की बड़ी दुष्टता के कारण वे निश्चितरूप से पूरी होंगी ।\n\n5 और ऐसा हुआ कि मैं अपने दुखों के कारण व्याकुल था, क्योंकि मैं अपने कष्टों को अन्य सब से बड़ा समझता था, अपने लोगों के विनाश के कारण, क्योंकि मैंने उनका पतन देखा था ।\n\n6 और ऐसा हुआ कि मैंने कुछ शक्ति पाने के पश्चात मैंने अपने भाइयों से उनके विवाद का कारण जानने की इच्छा से बात की ।\n\n7 और उन्होंने कहा: देखो, हम उन शब्दों को समझ नहीं पा रहे हैं जो हमारे पिता ने जैतून की प्राकृतिक शाखाओं और अन्यजातियों के संबंध में कही हैं ।\n\n8 और मैंने उनसे कहा: क्या तुमने प्रभु से पूछा है ?\n\n9 और उन्होंने मुझसे कहाः हमने नहीं पूछा; क्योंकि प्रभु ऐसी बातों की जानकारी हमें नहीं देता ।\n\n10 देखो, मैंने उनसे कहाः ऐसा क्यों है कि तुम प्रभु की आज्ञाओं का पालन नहीं करते ? ऐसा क्यों है कि तुम अपने हृदयों की कठोरता के कारण नष्ट हो जाओगे ?\n\n11 क्या तुम्हें वे बातें याद नहीं है जो प्रभु ने कही थीं ?—यदि तुम अपने हृदयों को कठोर नहीं करो, और मुझसे विश्वास में पूछो, इस आशा से कि तुम्हें उत्तर मिलेगा, लगन के साथ मेरी आज्ञाओं का पालन करो, निश्चितरूप से तुम्हें इन बातों की जानकारी दी जाएगी ।\n\n12 देखो, मैं तुमसे कहता हूं, कि इस्राएल के घराने की तुलना जैतून के वृक्ष से प्रभु की आत्मा द्वारा की गई है जो कि हमारे पिता में थी, और देखो, क्या हमें इस्राएल के घराने से अलग नहीं किया गया है, और क्या हम इस्राएल के घराने की शाखा नहीं हैं ?\n\n13 और अब प्राकृतिक शाखाओं को कलम करके अन्यजातियों की पूर्णता के लिए लगाने से हमारे पिता का अर्थ है कि अंतिम दिनों में, जब हमारे वंश अविश्वास में विलीन हो जाएंगे, हां, कई वर्षों और कई पीढ़ियों के पश्चात मसीहा मानव संतान के बीच शरीर में प्रकट होगा, तब मसीहा के सुसमाचार की पूर्णता अन्यजातियों के पास आएगी, और अन्यजातियों से हमारे वंश के अवशेषों के पास—\n\n14 और उस दिन हमारे वंश के अवशेषों को पता चलेगा कि वे इस्राएल के घराने के हैं, और वे प्रभु के अनुबंधित लोग हैं; और तब उनको अपने पूर्वजों की और मुक्तिदाता के सुसमाचार की भी जानकारी होगी, जिसका उपदेश उसने उनके पूर्वजों को दिया था; इसलिए, उन्हें अपने मुक्तिदाता और उसके सिद्धांत के उन विषयों की जानकारी होगी, ताकि वे जान सकें कि कैसे उसके पास जाएं और बचाए जाएं ।\n\n15 और उस दिन क्या वे आनंद नहीं मनाएंगे और अपने अनंत परमेश्वर जो उनकी चट्टान और उनका उद्धार है, की प्रशंसा नहीं करेंगे ? हां, उस दिन क्या सच्ची दाखलता से बल और पोषण नहीं प्राप्त करेगें ? हां, क्या वे परमेश्वर के सच्चे झुंड में नहीं आएंगे ?\n\n16 देखो, मैं तुमसे कहता हूं, हां; वे इस्राएल के घराने में फिर से याद किये जाएंगे, वे जैतून की प्राकृतिक शाखा के होते हुए सच्चे जैतून के वृक्ष में कलम करके लगाए जाएंगे ।\n\n17 और यह हमारे पिता के कहने का अर्थ है; और उनके कहने का अर्थ ऐसा तब तक नहीं होगा जब तक वे अन्यजातियों द्वारा बिखेर न दिए जाएं; और उनके कहने का अर्थ है कि यह काम अन्यजातियों द्वारा होगा, कि प्रभु अपनी शक्ति अन्यजातियों को दिखाएगा, इसी कारणवश वह यहूदियों द्वारा या इस्राएल के घराने द्वारा अस्वीकार किया जाएगा ।\n\n18 इसलिए, हमारे पिता ने केवल हमारे वंशों के बारे में ही नहीं कहा, लेकिन इस्राएल के पूरे घराने के बारे में भी कहा, उस अनुबंध की ओर इशारा करते हुए कहा जो अंतिम दिनों में पूरा किया जाएगा; जो अनुबंध प्रभु ने हमारे पिता इब्राहीम से, यह कहते हुए बनाया थाः तुम्हारे वंशों द्वारा पृथ्वी की सारी जातियां आशीषित होंगी ।\n\n19 और ऐसा हुआ कि मैं, नफी ने, उनसे इन बातों के संबंध में बहुत कुछ कहा; हां, मैंने उनसे अंतिम दिनों में यहूदियों की पुनःस्थापना के विषय में कहा ।\n\n20 और मैंने उनको यशायाह के शब्दों को सुनाया, जिसने यहूदियों, या इस्राएल के घराने के पुनःस्थापना के संबंध में कहा था; उनके पुनःस्थापित होने के पश्चात वे दुबारा तंग नहीं किये जाएंगे और न ही वे फिर से बिखेरे जाएंगे । और ऐसा हुआ कि मैंने अपने भाइयों से बहुत सी अन्य बातें भी कहीं, जिससे कि वे शांत हो गए और अपने आपको प्रभु के सामने दीन बना लिया ।\n\n21 और ऐस हुआ कि उन्होंने मुझसे फिर कहा: जो बात हमारे पिता ने सपने में देखी थी उसका क्या अर्थ है ? जो वृक्ष उन्होंने देखा था उसका क्या अर्थ है ?\n\n22 और मैंने उनसे कहा: वह जीवन के वृक्ष का प्रतीक था ।\n\n23 और उन्होंने मुझसे कहा: लोहे की छड़ जिसे हमारे पिता ने देखा, जो कि वृक्ष तक गई थी, उसका क्या अर्थ है ?\n\n24 और मैंने उनसे कहा कि वह परमेश्वर का वचन था: और जो कोई परमेश्वर के वचन को सुनेगा, और उन पर कायम रहेगा, वे कभी नष्ट नहीं होंगे; न ही शत्रु के प्रलोभन और जलते गर्म तीर अंधा करके उन पर विजय प्राप्त कर, उन्हें विनाश के लिए ले जा सकेंगे ।\n\n25 इसलिए, मैं, नफी ने, उन्हें प्रभु के वचन पर ध्यान देने का उपदेश दिया; हां, मैंने अपनी आत्मा की सारी शक्ति, और सारी योग्यता जो मेरे पास थी के साथ उनसे आग्रह किया, कि वे परमेश्वर के वचन पर ध्यान दें और उसकी आज्ञाओं का हर समय और हर बातों में पालन करें ।\n\n26 और उन्होंने मुझसे कहा: हमारे पिता ने जो नदी देखी थी, उसका क्या अर्थ है?\n\n27 और मैंने उनसे कहा कि जो जल मेरे पिता ने देखा था वह गंदा था; और उनका मन अन्य बातों में इतना उलझा हुआ था कि वे जल की गंदगी देख नहीं पाए ।\n\n28 और मैंने उनसे कहा कि वह एक भयानक खाई थी, जो दुष्टों को जीवन के वृक्ष, और परमेश्वर के संतो से भी अलग करती थी ।\n\n29 और मैंने उनसे कहा कि वह उस भयंकर नरक का प्रतीक थी, जिसे स्वर्गदूत ने मुझ से कहा कि दुष्ट के लिए तैयार किया गया था ।\n\n30 और मैंने उनसे कहा कि हमारे पिता ने यह भी देखा था कि परमेश्वर का न्याय भी दुष्टों को धर्मियों से अलग करता है: और उसकी चमक जलती हुई आग के समान थी, जो परमेश्वर तक हमेशा और सदा के लिए ऊपर जाती है, और जिसका अंत नहीं है ।\n\n31 और उन्होंने मुझसे कहा: क्या इस बात का अर्थ परीक्षा के दिनों में शरीर की यातना है, या क्या इसका अर्थ पार्थिव शरीर की मृत्यु के बाद आत्मा की अंतिम अवस्था है, या क्या यह पार्थिव बातों के विषय में बताती है ?\n\n32 और ऐसा हुआ कि मैंने उनसे कहा कि यह पार्थिव और आत्मिक दोनों बातों का प्रतीक है; क्योंकि वह दिन आएगा जब कि उनका न्याय उनके कर्मों के अनुसार किया जाएगा; हां, वे कर्म भी जो पार्थिव शरीर द्वारा उनके परीक्षा के दिनों में किये गए थे ।\n\n33 इसलिए, यदि वे अपनी दुष्टता में मरते हैं तब उन्हें बाहर कर दिया जाना चाहिए, वे बातें जो आत्मिक हैं, जो धार्मिकता से संबंध रखती हैं; इसलिए, उन्हें परमेश्वर के सामने खड़ा किया जाना चाहिए, उनके कर्मों का न्याय करने के लिए; और यदि उनके कर्म गंदे रहे हैं तब उन्हें गंदे ही रहना चाहिए; और यदि वे गंदे रहते हैं तो यह जरूरी है कि वे परमेश्वर के राज्य में निवास नहीं कर सकते; यदि ऐसा होता है, तो परमेश्वर का राज्य भी गंदा हो जाएगा ।\n\n34 लेकिन देखो, मैं तुमसे कहता हूं कि परमेश्वर का राज्य गंदा नहीं है, और परमेश्वर के राज्य में कोई भी गंदी वस्तु प्रवेश नहीं कर सकती; इसलिए गंद के लिए गंदगी का एक स्थान तैयार किया जाना चाहिए ।\n\n35 और एक स्थान तैयार किया गया है, हां, वह भयंकर नरक जिसके विषय में मैंने कहा है, और शैतान इसका तैयार करने वाला है; इसलिए मनुष्य की आत्मा अंतिम अवस्था में परमेश्वर के राज्य में निवास करती है, या फिर उस न्याय के कारण जिसके विषय में मैंने कहा है, बाहर निकाल दी जाती है ।\n\n36 इसलिए, दुष्ट को धर्मी से अलग कर दिया गया है, और उस जीवन के वृक्ष से भी, जिसके फल अन्य फलों से अधिक मूल्यवान और वांछित हैं; हां, और वह परमेश्वर द्वारा दिए गए सभी उपहारों से सर्वोत्तम है, और मैंने अपने भाइयों से ऐसा कहा था । आमीन ।\n\n", "1-ne 16": "[center][font_size=26]अध्याय 16[/font_size][/center]\n\n[i]दुष्ट सच्चाई को कठिन समझते हैं—लेही के पुत्र इश्माएल की बेटियों से विवाह करते हैं—लियाहोना निर्जन प्रदेश में उनकी यात्रा का मार्गदर्शन करता है—समय समय पर प्रभु के संदेश लियाहोना पर लिखे जाते हैं—इश्माएल मर जाता है; उसका परिवार कष्टों के कारण बड़बड़ाता है । लगभग 600–592 ई.पू.[/i]\n\n1 और ऐसा हुआ कि जब मैं, नफी ने, अपने भाइयों से बोलना समाप्त किया, तब देखो, उन्होंने मुझसे कहा: तुमने हमसे, जितना हम सह सकते हैं उसके अधिक कठोर बातों की घोषणा की है ।\n\n2 और ऐसा हुआ कि मैंने उनसे कहा कि मैं यह जानता था कि मैंने दुष्टों के विरूद्ध सत्य के अनुसार कठोर बातें कही थी; और धर्मी को मैंने उचित कहा था, और गवाही दी थी कि वे अंतिम समय में उत्कर्ष पाएंगे; इसलिए, अपराधी सत्य को कठोर मानते हैं, क्योंकि यह उन्हें मध्य से काटती है ।\n\n3 और अब मेरे भाइयों, यदि तुम धर्मी होते और सत्य को सुनने के इच्छुक होते, और उस पर ध्यान देते, कि तुम परमेश्वर के सामने सिर ऊंचा करके चल सकते, तब तुम सत्य के कारण बड़बड़ाते नहीं, और नहीं कहते: तुम हमारे विरूद्ध कठोर बातें कहते हो ।\n\n4 और मैं, नफी ने, अपने भाइयों को प्रभु की आज्ञाओं का पालन करने के लिए संपूर्ण परिश्रम के साथ उपदेश दिया ।\n\n5 और ऐसा हुआ कि उन्होंने प्रभु के सामने अपने आपको इतना दीन बना लिया कि मुझे खुशी हुई और उनसे बहुत आशा हुई, कि वे धार्मिकता के मार्गों पर चलेंगे ।\n\n6 अब, ये सब बातें और की गई थीं जब मेरे पिता एक तंबू में उस घाटी में रहते थे जिसे उन्होंने लेमुएल की घाटी कहा था ।\n\n7 और ऐसा हुआ कि मैं, नफी ने, इश्माइल की बेटियों में से एक को अपनी पत्नी बना लिया; और मेरे भाइयों ने भी इश्माएल की बेटियों को पत्नी बना लिया; और जोराम ने भी इस्माएल की सबसे बड़ी बेटी को पत्नी बना लिया ।\n\n8 और इस प्रकार मेरे पिता ने प्रभु की उन सभी आज्ञाओं का पालन किया जो उन्हें दी गई थी । और मुझ, नफी को, भी प्रभु द्वारा अत्याधिक आशीषित किया गया ।\n\n9 और ऐसा हुआ कि प्रभु की वाणी ने मेरे पिता से रात को बातें कीं, और उन्हें आज्ञा दी कि वह अगले दिन निर्जन प्रदेश में यात्रा करें ।\n\n10 और ऐसा हुआ कि जब मेरे पिता सुबह उठे, और तंबू के द्वार पर पहुंचे, वहां विशिष्ट कारीगरी की एक गोल गेंद देख कर उन्हें बहुत अचंभा हुआ; और यह उत्तम पीतल की बनी थी । और उस गेंद के अंदर दो धुरियां थी; उनमें से एक बताती थी कि निर्जन प्रदेश में हमें किस मार्ग पर जाना चाहिए ।\n\n11 और ऐसा हुआ कि हमने उन सब वस्तुओं को एकत्रित किया जिन्हें लेकर हमें निर्जन प्रदेश जाना चाहिए, और प्रभु द्वारा हमें दी गई शेष सारी खाद्य सामग्री को; और हर प्रकार के बीजों को लिया जिसे हम निर्जन प्रदेश में ले जा सकते थे ।\n\n12 और ऐसा हुआ कि हमने अपने तंबुओं को लिया और लमान नदी के पार निर्जन प्रदेश में रवाना हो गए ।\n\n13 और ऐसा हुआ कि हम चार दिनों तक, लगभग दक्षिण-दक्षिण पूर्व दिशा की ओर चलते रहे, और हमने फिर अपने तंबुओं को लगाया; और हमने उस स्थान का नाम शाजर रखा ।\n\n14 और ऐसा हुआ कि हमने अपने धनुषों और अपने बाणों को लिया, और निर्जन प्रदेश में अपने परिवार के भोजन के लिए शिकार करने निकले; और भोजन के लिए शिकार मारने के बाद हम निर्जन प्रदेश में अपने परिवार के पास शाजर नामक स्थान वापस लौटे । और हम फिर निर्जन प्रदेश में उसी दिशा में आगे बढ़े, निर्जन प्रदेश के अत्याधिक उपजाऊ भाग से होते हुए, जो कि लाल सागर की सीमा के निकट था ।\n\n15 और ऐसा हुआ कि मार्ग में अपने धनुषों और अपने बाणों, और अपने पत्थरों और अपनी गुलेलों से, भोजन के लिए शिकार करते हुए, हमने कई दिनों तक यात्रा की ।\n\n16 और हमने गेंद की दिशाओं का पालन किया, जो कि हमें निर्जन प्रदेश के अधिक उपजाऊ भाग में ले गयीं ।\n\n17 और कई दिनों की यात्रा करने के पश्चात, हमने अपने तंबुओं को कुछ समय के लिए लगाया, ताकि हम अपने आप को आराम दे सकें और अपने परिवारों के लिए भोजन प्राप्त कर सकें ।\n\n18 और ऐसा हुआ कि मैं, नफी, जब भोजन के लिए शिकार मारने गया, देखो, मुझ से मेरा धनुष टूट गया, जो कि उत्तम इस्पात का बना था; देखो, मेरे भाई मेरे धनुष के नुकसान के कारण मुझ पर क्रोधित हो गए, क्योंकि हम भोजन प्राप्त नहीं कर पाए थे ।\n\n19 और ऐसा हुआ कि हम बिना भोजन प्राप्त किये ही अपने परिवारों के पास वापस लौटे, और यात्रा करने से थके होने के कारण, बिना भोजन के उनको बहुत कष्ट हुआ ।\n\n20 और ऐसा हुआ कि निर्जन प्रदेश में कष्टों और परेशानियों के कारण लमान और लेमुएल और इश्माएल के बेटे अत्याधिक बड़बड़ाने लगे; और मेरे पिता ने भी प्रभु अपने परमेश्वर के विरूद्ध बड़बड़ाना शुरू कर दिया; और हां, वे सभी अत्याधिक दुखी थे, वे इतने दु:खी थे कि वे प्रभु के विरूद्ध भी बड़बड़ाने लगे ।\n\n21 और ऐसा हुआ कि मुझ, नफी, को अपने धनुष के नुकसान के कारण अपने भाइयों से कष्ट पहुंचा, और उनके धनुष का लचीलापन खोने से, यह अत्याधिक असहनीय हो गया था, हां, इतना अधिक कि हम भोजन प्राप्त न कर सके ।\n\n22 और ऐसा हुआ कि मैं, नफी ने, अपने भाइयों से बहुत बातें की, क्योंकि उन्होंने फिर से अपने हृदयों को इतना कठोर बना लिया कि वे प्रभु अपने परमेश्वर के विरूद्ध शिकायत करने लगे ।\n\n23 और तब ऐसा हुआ कि मैं, नफी ने, लकड़ी का एक धनुष, और सीधी लकड़ी से, तीर बनाया; इस प्रकार मैंने धनुष और तीर, गुलेल और पत्थरों से अपने आपको लैस किया । और मैंने अपने पिता से पूछा: भोजन प्राप्त करने मैं किधर जाऊं ?\n\n24 और ऐसा हुआ कि उन्होंने प्रभु से पूछा, क्योंकि मेरे शब्दों से उन्होंने अपने आप को विनम्र बना लिया था; और क्योंकि मैंने अपनी आत्मा की शक्ति से उन्हें बहुत सी बातें कही थी ।\n\n25 और ऐसा हुआ कि प्रभु की वाणी मेरे पिता ने सुनी; और उन्हें प्रभु के विरूद्ध बड़बड़ाने के कारण सचमुच में दंड दिया गया, इतना अधिक कि वह दुख की गहराइयों में डूब गए ।\n\n26 और ऐसा हुआ कि प्रभु की वाणी ने उनसे कहा: गेंद की ओर नजरें उठाओ, और उन बातों को देखो जो वहां लिखीं हैं ।\n\n27 और ऐसा हुआ कि जब मेरे पिता ने गेंद पर लिखी हुई बातों को देखा, तब वह भयभीत हो गए और अत्याधिक कांपने लगे, और मेरे भाई और इश्माएल के बेटे और हमारी पत्नियां भी ।\n\n28 और ऐसा हुआ कि मैं, नफी ने, गेंद में लगी सुइयों को देखा जो कि वे हमारे विश्वास और परिश्रम और हमारे उन पर ध्यान देने के अनुसार कार्य करती थीं ।\n\n29 और उन पर नया निर्देश भी लिखा हुआ था, जो पढ़ने में सरल था, जो हमें प्रभु के मार्गों के संबंध में समझ देता था; और यह इन पर हमारे विश्वास और परिश्रम करने के अनुसार समय समय पर लिखा और बदला जाता था । और इस प्रकार हम देखते हैं कि थोड़े से साधन के द्वारा प्रभु महान कार्य कर सकता है ।\n\n30 और ऐसा हुआ कि मैं, नफी, उस गेंद पर दिए गए निर्देशों के अनुसार पर्वत की चोटी पर गया ।\n\n31 और ऐसा हुआ कि मैंने इतने अधिक जंगली जानवरों को मारा कि मैंने अपने परिवारों के लिए भोजन प्राप्त किया ।\n\n32 और ऐसा हुआ कि मैं उन जानवरों के साथ अपने तंबूओं को लौटा जिन्हें मैंने मारा था; और जब उन्होंने देखा कि मैंने भोजन प्राप्त कर लिया है, उनकी खुशी बहुत महान थी ! और ऐसा हुआ कि उन्होंने अपने आपको प्रभु के सामने दीन बना लिया, और उसका धन्यवाद दिया ।\n\n33 और ऐसा हुआ कि हमने फिर से उसी दिशा की ओर यात्रा की और कई दिनों के पश्चात हमने अपने तंबूओं को लगाया जिससे हम वहां कुछ समय तक रहें ।\n\n34 और ऐसा हुआ कि इश्माएल की मृत्यु हो गई, और उस स्थान पर दफनाया गया जिसे नाहूम कहते थे ।\n\n35 और ऐसा हुआ कि उनके पिता के मरने और जंगल में कष्ट झेलने के कारण इश्माएल की बेटियों को बहुत शोक हुआ और यरूशलेम से उन्हें लाने के कारण वे यह कहते हुए मेरे पिता के विरूद्ध बड़बड़ाईं: हमारे पिता मर गए, और हां, हम इस निर्जन प्रदेश में बहुत भटक चुकी हैं, और हमने बहुत कष्ट, भूख, प्यास और थकान को सहा है; और इन सब कष्टों को सहते हुए हम इस निर्जन प्रदेश में भूख से नष्ट हो जाएंगें ।\n\n36 और इस प्रकार वे मेरे पिता के विरूद्ध बड़बड़ करती, और मेरे विरूद्ध भी; और वे फिर से यरूशलेम लौटना चाहती थी ।\n\n37 और लमान ने लेमुएल और इश्माएल के बेटों से भी कहाः देखो, हम अपने पिता को मार डालें और अपने भाई नफी को भी, जिसने अपने आपको हमारा शासक और शिक्षक बना लिया है, हम जो कि उसके बड़े भाई हैं ।\n\n38 अब वह कहता है कि प्रभु ने उससे बातें की है, और कि स्वर्गदूतों ने भी उसे उपदेश दिए हैं, लेकिन देखो, हम जानते हैं कि वह हमसे झूठ बोलता है; और वह हमसे इन बातों को कहता, और अपने धूर्त कामों के द्वारा, कि वह हमारी आंखों में धूल झोंक कर, सोचता है, शायद, वह हमें किसी अनजान निर्जन प्रदेश ले जाएगा; और हमें दूर ले जाने के पश्चात, उसने अपने आपको हमारा राजा और शासक बनाने का विचार किया है, कि वह हमारे साथ अपनी इच्छा और सुख के अनुसार राज करे । और इस तरह से मेरे भाई लमान ने उनके हृदयों में क्रोध उत्पन्न किया ।\n\n39 और ऐसा हुआ कि प्रभु हमारे साथ था, हां, यहां तक कि प्रभु का शब्द उन पर हुआ और उनसे बहुत बातें कहीं, और उन्हें अत्याधिक दंडित किया; और उन्हें प्रभु की वाणी द्वारा दंडित किये जाने के पश्चात उन्होंने अपने गुस्से को शांत किया, और अपने पापों के लिए इतना पश्चाताप किया कि प्रभु ने हमें दोबारा भोजन से आशीषित किया, कि हम नष्ट नहीं हुए ।\n\n", "1-ne 17": "[center][font_size=26]अध्याय 17[/font_size][/center]\n\n[i]नफी को जहाज बनाने की आज्ञा दी जाती है—उसके भाई उसका विरोध करते हैं—इस्राएल के साथ परमेश्वर के कार्यों के इतिहास को बता कर वह उन्हें उपदेश देता है—नफी परमेश्वर की शक्ति से भर जाता है—उसके भाइयों को उसे छूने से मना किया जाता है, वरना वे सूखे सरकंडे के समान नष्ट हो जाएंगे । लगभग 592–591 ई.पू.[/i]\n\n1 और ऐसा हुआ कि हमने निर्जन प्रदेश में फिर से अपनी यात्रा की; और इस समय के बाद हमने लगभग पूर्व दिशा की ओर यात्रा की । और हमने यात्रा की और निर्जन प्रदेश में बहुत कष्टों को पार किया; और हमारी स्त्रियों ने निर्जन प्रदेश में बच्चों को जन्म दिया ।\n\n2 और प्रभु की आशीषें हमारे ऊपर इतनी महान थी, कि निर्जन प्रदेश में रहने के दौरान हम कच्चे मांस पर गुजारा करते थे, हमारी स्त्रियों ने अपने बच्चों को बहुतायात से दूध पिलाया था, और सशक्त थीं, हां, पुरूषों के समान; और उन्होंने अपनी यात्रा बिना बड़बड़ाए शुरू की ।\n\n3 और इस प्रकार हमने देखा कि परमेश्वर की आज्ञाओं को पूरा किया जाना चाहिए । और यदि मानव संतान परमेश्वर की आज्ञाओं का पालन करती हैं तो वह उनका पोषण करेगा, और उन्हें ताकत देगा, और उन्हें साधन देगा जिससे वे उन बातों को पूरा कर सकें जिसकी आज्ञा उसने उन्हें दी है; इसलिए निर्जन प्रदेश में हमारे पड़ाव के दौरान उसने हमें साधन दिए थे ।\n\n4 और हमने उस निर्जन प्रदेश में कई वर्षों तक पड़ाव डाला, हां, आठ वर्षों तक ।\n\n5 और हम उस भूमि पर पहुंचे जिसे हमने संपन्न प्रदेश कहा था, क्योंकि यहां पर बहुत फल और जंगली शहद भी था; और ये सब वस्तुएं प्रभु ने तैयार की थी ताकि हम नष्ट न हों । और हमने उस समुद्र को देखा, जिसका नाम हमने इरियन्टम रखा, जिसका अर्थ होता है, अत्याधिक पानी ।\n\n6 और ऐसा हुआ कि हमने समुद्र के किनारे अपने तंबूओं को लगाया; और यद्यपि हमने कई कष्टों और परेशानियों को सहा था, हां, इतना अधिक कि हम उन सब को नहीं लिख सकते, फिर भी हम समुद्र के किनारे पहुंच कर अत्याधिक खुश थे; और फलों की बहुतायत के कारण हमने उस स्थान को संपन्न प्रदेश कहा था ।\n\n7 और ऐसा हुआ कि जब मैं, नफी, संपन्न प्रदेश की भूमि पर कई दिनों से रहा था, मुझे प्रभु की वाणी यह कहते हुए सुनाई दी: उठो, और तुम पहा़ड़ पर जाओ । और ऐसा हुआ कि मैं उठा और पहाड़ पर चढ़ गया, और प्रभु को पुकारा ।\n\n8 और ऐसा हुआ कि प्रभु ने मुझ से कहा: जैसा मैं तुम्हें दिखाऊंगा उसके अनुसार, तुम एक जहाज बनाओगे, ताकि मैं तुम्हारे लोगों को समुद्र के पार ले जा सकूं ।\n\n9 और मैंने कहा: प्रभु, मैं कहां जाऊं कि मुझे पिघलाने के लिए अयस्क प्राप्त हो, ताकि तुम्हारे दिखाए अनुसार जहाज बनाने के लिए मैं औजार बनाऊं ?\n\n10 और ऐसा हुआ कि प्रभु ने मुझे बताया अयस्क प्राप्त करने के लिए मुझे कहां जाना चाहिए, ताकि मैं औजार बनाऊं ।\n\n11 और ऐसा हुआ कि मैं, नफी, ने आग प्रज्वलित करने के लिए जंगली जानवर की खाल से धौंकनी बनाई, और आग को प्रज्वलित करने के लिए धौंकनी बनाने के बाद, मैंने आग जलाने के लिए दो पत्थरों को आपस में टकराया ।\n\n12 क्योंकि जब से हम निर्जन प्रदेश में यात्रा कर रहे थे, प्रभु ने अभी तक हमें अधिक आग नहीं जलाने दी थी; क्योंकि उसने कहा था: मैं तुम्हारे भोजन को स्वादिष्ट बनाऊंगा, कि तुम्हें इसे पकाना नहीं पड़ेगा;\n\n13 और निर्जन प्रदेश में मैं तुम्हारी ज्योति बनूंगा; और मैं तुम्हारे मार्ग तैयार करूंगा, यदि तुम मेरी आज्ञाओं का पालन करते हो; क्योंकि तुम मेरी आज्ञाओं का पालन करोगे इसलिए तुम प्रतिज्ञा के प्रदेश की ओर ले जाए जाओगे; और तुम जानोगे कि मैंने तुम्हारा नेतृत्व किया है ।\n\n14 हां, और प्रभु ने यह भी कहा कि: जब तुम प्रतिज्ञा के प्रदेश में पहुंच जाओगे, तुम जानोगे कि मैं, प्रभु, परमेश्वर हूं; और कि मुझ, प्रभु ने, तुम्हें विनाश से बचाया है; हां, कि मैं तुम्हें यरूशलेम की भूमि से निकाल कर लाया था ।\n\n15 इसलिए, मैं, नफी ने, प्रभु की आज्ञाओं का पालन करने का प्रयास किया, और मैंने अपने भाइयों को विश्वसनीयता और परिश्रम के उपदेश दिए थे ।\n\n16 और ऐसा हुआ कि मैंने अयस्क से औजार बनाए जिसे मैंने चट्टान से गलाया था ।\n\n17 और जब मेरे भाइयों ने देखा कि मैं जहाज बनाने वाला हूं, वे मेरे विरूद्ध यह कहकर बड़बड़ाने लगे: हमारा भाई पागल है, क्योंकि वह सोचता है कि वह एक जहाज बना सकता है; और हां, वह यह भी सोचता है कि वह इस महान समुद्र को पार सकता है ।\n\n18 और इस प्रकार मेरे भाइयों ने मेरे विरुद्ध शिकायत की, और चाहते थे कि वे मेहनत न करें, क्योंकि उन्हें विश्वास नहीं था कि मैं जहाज बना सकता हूं; न ही उन्हें विश्वास था कि मुझे प्रभु ने निर्देश दिया था ।\n\n19 और अब ऐसा हुआ कि, मैं, नफी, उनके हृदयों की कठोरता के कारण अत्याधिक दुखी हो गया था; और अब जब उन्होंने देखा कि मैं दुखी होने लगा हूं वे अपने हृदयों में खुश थे, वे इतने खुश हुए कि मुझ से बोले: हम जानते थे कि तुम जहाज नहीं बना सकते हो, क्योंकि हम जानते थे कि तुम में समझ की कमी है; इसलिए, तुम इतना महान कार्य नहीं कर सकते हो ।\n\n20 और तुम हमारे पिता के समान हो, जो कि अपने हृदय की मूर्ख कल्पनाओं द्वारा काम करते हैं; वह हमें यरूशलेम की भूमि से निकालकर लाएं हैं, और हम कई वर्षों से इस निर्जन प्रदेश में भटक रहें हैं; और हमारी स्त्रियों ने बच्चों के बोझ को उठाने में कड़ी मेहनत की है; और उन्होंने इस निर्जन प्रदेश में बच्चों को जन्म दिया है और मृत्यु के सिवाय बाकी सब कष्टों को सहा है; और यह बेहतर होता कि वे यरूशलेम से बाहर निकलने से पहले मर जातीं ताकि उन्हें ये कष्ट न सहने पड़ते ।\n\n21 देखो, इतने वर्ष हमने इस निर्जन प्रदेश में कष्ट सहे हैं, यह समय हमें अपनी पैतृक भूमि में अपनी संपत्तियों का उपभोग करते हुए गुजारना चाहिए था; और हां, हम खुश भी रहते ।\n\n22 और हम जानते हैं कि जो लोग यरूशलेम में थे वे धर्मी लोग थे; क्योंकि मूसा की व्यवस्था के अनुसार, वे के प्रभु नियमों और निर्देशों, और उसकी सभी आज्ञाओं का पालन करते थे; इसलिए, हम जानते हैं कि वे धर्मी लोग हैं; और हमारे पिता ने उनका आंकलन किया, और हमें निकाल लाए क्योंकि हमने उनकी बातों को माना; और हां, हमारा भाई उनके समान है । और इस तरह की भाषा का प्रयोग करते हुए मेरे भाई हमारे विरूद्ध बड़बड़ाते और शिकायत करते थे ।\n\n23 और ऐसा हुआ कि मैं, नफी, ने उनसे कहा: क्या तुम हमारे पूर्वजों पर विश्वास करते हो, जो कि इस्राएल की संतान थे, क्या वे मिस्रियों के हाथों से बाहर निकाले जा सकते यदि उन्होंने प्रभु के शब्दों पर ध्यान न दिया होता ?\n\n24 हां, क्या तुम मानते हो कि वे गुलामी से बाहर निकाले जाते, यदि प्रभु मूसा को आदेश न देता कि वह उन्हें गुलामी से बाहर निकाले ?\n\n25 अब तुम जानते हो कि इस्राएल की संतान गुलामी में थी; और तुम जानते हो कि वे कामों के बोझ से लदे हुए थे, जिन्हें सहन करना बहुत कष्टदायक था; इसलिए, तुम जानते हो कि उनका गुलामी से बाहर निकाला जाना, अवश्य ही उनके भले के लिए था ।\n\n26 अब तुम जानते हो कि उस महान कार्य को करने के लिए मूसा को प्रभु का आदेश था; और तुम जानते हो कि उसके शब्दों के द्वारा लाल सागर का पानी इधर और उधर बंट गया; और वे सूखी जमीन से होकर गए थे ।\n\n27 लेकिन तुम जानते हो कि वे मिस्री लाल सागर में डूब गए थे, जो कि फिरौन की सेना में थे ।\n\n28 और तुम यह भी जानते हो कि उन्हें निर्जन प्रदेश में मन्ना खिलाया गया था ।\n\n29 हां, और तुम यह भी जानते हो कि मूसा ने परमेश्वर की शक्ति के अनुसार जो उस में थी अपने शब्दों द्वारा चट्टान पर चोट की थी, और उससे पानी बह निकला आया था, ताकि इस्राएल की संतान अपनी प्यास बुझा सके ।\n\n30 और यद्यपि उन्हें प्रभु अपने परमेश्वर से नेतृत्व मिलता रहा, उनका मुक्तिदाता, उनके आगे आगे चलकर दिन में उनका मार्गदर्शन करता और रात को उनको प्रकाश देता, और उनके लिए वह सबकुछ करता रहा जो मनुष्य के लिए उचित था, लेकिन उन्होंने अपने हृदयों को कठोर कर लिया और अपने मनों को अंधा कर दिया, और मूसा की और सच्चे और जीवित परमेश्वर की निंदा की ।\n\n31 और ऐसा हुआ कि अपने वचन के अनुसार उसने उनको नष्ट किया; और अपने वचन के अनुसार उसने उनका मार्गदर्शन किया; और अपने वचन के अनुसार उसने उनके लिए सब कुछ किया; और कोई भी ऐसा काम नहीं था जो उसके वचन के द्वारा नहीं हुआ ।\n\n32 और जब उन्होंने यरदन नदी पार ली तो उसने उनको बहुत शक्तिशाली बना दिया, हां, इतना शक्तिशाली कि उन्होंने उस प्रदेश के लोगों को तितर-बितर करके नष्ट कर दिया ।\n\n33 और अब, क्या तुम मानते हो कि इस प्रदेश के लोग, जो प्रतिज्ञा के प्रदेश में थे, जो हमारे पूर्वजों द्वारा बाहर निकाल दिए गए थे, क्या तुम मानते हो कि वे धर्मी थे ? देखो, मैं तुमसे कहता हूं, नहीं ।\n\n34 क्या तुम मानते हो कि हमारे पूर्वजों के पास उनसे अधिक चुनाव होते यदि वे धर्मी होते ? मैं तुम से कहता हूं, नहीं ।\n\n35 देखो, प्रभु सब मनुष्यों को एक समान महत्व देता है; जो धर्मी है वह परमेश्वर को अधिक प्रिय होता है । लेकिन देखो, इन्हीं लोगों ने परमेश्वर के प्रत्येक वचन को अस्वीकार कर दिया, और वे अधर्म में बढ़ते चले गए; और परमेश्वर का संपूर्ण क्रोध उन पर भड़का; और प्रभु ने उनके कारण उस प्रदेश को श्रापित किया, और हमारे पूर्वजों के लिए इसे आशीषित किया; हां, उसने उन्हें श्राप देकर नष्ट किया, और उसने हमारे पूर्वजों को इसका अधिकार देकर इसे उनके लिए आशीषित किया ।\n\n36 देखो, प्रभु ने पृथ्वी की सृष्टि की ताकि यह आबाद हो सके; और उसने अपने बच्चों की रचना की ताकि वे इसे अधिकार प्राप्त करें ।\n\n37 और वह एक धर्मी राष्ट्र को खड़ा करता, और दुष्ट के राष्ट्रों को नष्ट करता है ।\n\n38 और वह धर्मी को मूल्यवान देशों में ले जाता है, और दुष्ट को वह नष्ट करता, और उनके कारण उस प्रदेश को श्रापित करता है ।\n\n39 वह स्वर्गों में राज्य करता है, क्योंकि वह उसका सिंहासन है, और पृथ्वी उसकी चौकी है ।\n\n40 और उनसे प्रेम करता है जो उसे अपना परमेश्वर मानते हैं । देखो, उसने हमारे पूर्वजों से प्रेम किया, और उसने उनके साथ अनुबंध बनाया, हां, इब्राहीम, इसहाक, और याकूब के साथ भी; और उसने उन अनुबंधों को याद रखा जो उसने बनाए; इसलिए, वह उन्हें मिस्र के प्रदेश से बाहर निकाल लाया ।\n\n41 और उसने उन्हें निर्जन प्रदेश में अपनी लाठी से सीधा किया; क्योंकि उन्होंने अपने हृदयों को कठोर कर लिया, जैसा कि तुमने किया है; और प्रभु ने उनके अधर्म के कारण उनको सीधा किया । उसने उड़ते हुए सापों को उनके बीच भेजा; और उनको काट लिए जाने के बाद उसने एक मार्ग तैयार किया ताकि वे चंगे हो सकें; और जो कार्य उन्हें करना था वह था देखना; और इस मार्ग की सहजता के कारण, या इसकी सरलता के कारण, बहुत से थे जो नष्ट हो गए ।\n\n42 और उन्होंने समय-समय पर अपने हृदयों को कठोर कर लिया, और उन्होंने मूसा की, और परमेश्वर की भी निंदा की; फिर भी, तुम जानते हो कि वे उसकी अतुल्य शक्ति द्वारा प्रतिज्ञा के प्रदेश में लाए गए ।\n\n43 और अब, इन सब बातों के बाद, समय आ गया है कि वे दुष्ट हो गए हैं, हां, बहुत अधिक; और मैं नहीं जानता लेकिन वे शीघ्र ही नष्ट किये जाने वाले हैं; क्योंकि मैं जानता हूं कि वह दिन अवश्य आएगा कि वे नष्ट किये जाएंगे, केवल कुछ को छोड़कर, जो गुलाम बना लिए जाएंगे ।\n\n44 इसलिए, प्रभु ने मेरे पिता को आदेश दिया था कि वह निर्जन प्रदेश में चले जाएं; और यहूदी भी उनकी जान लेना चाहते थे; और हां, तुम भी उसकी जान लेना चाहते हो; इसलिए, तुम अपने हृदयों में हत्यारे हो और तुम उनके समान हो ।\n\n45 तुम अधर्म करने में तेज लेकिन प्रभु अपने परमेश्वर को याद करने में धीमे हो । तुमने स्वर्गदूत को देखा है; और उसने तुम से बाते की हैं; हां, तुमने समय-समय पर उसकी वाणी को सुना है; और उसने तुमसे धीमी स्थिर आवाज में बातें की हैं, लेकिन तुम इतने संवेदनहीन हो गए थे, कि तुम उसके शब्दों को न सुन सके; इसलिए, उसने मेघ की गर्जन की तरह तुम से बातें की, जिससे पृथ्वी कांपने लगी मानो यह फटने वाली थी ।\n\n46 और तुम यह भी जानते हो कि अपने सर्वशक्तिमान शब्द के द्वारा वह पृथ्वी को मिटा सकता है; और हां, तुम जानते हो कि वह अपने शब्द के द्वारा उबड़-खाबड़ स्थानों को समतल कर सकता है, और समतल स्थानों को तबाह कर सकता है । ओह, तब, क्यों ऐसा है, कि तुम अपने हृदयों से इतने कठोर हो जाते हो ?\n\n47 देखो, मेरी आत्मा तुम्हारे कारण दर्द से फटी जाती है, और मेरा हृदय दुखी है; मुझे भय है कि कहीं तुम सदा के लिए न निकाल दिए जाओ । देखो, मैं परमेश्वर की आत्मा से परिपूर्ण हूं, इतना अधिक कि मेरे शरीर में कोई शक्ति नहीं रही ।\n\n48 और ऐसा हुआ कि जब मैंने इन शब्दों को कहा वे मुझ पर क्रोध करने लगे, और मुझे समुद्र की गहराइयों में फेंकने की इच्छा करने लगे; और जैसे ही वे मुझे हाथ लगाने के लिए आगे बढ़े मैंने उनसे कहा: सर्वशक्तिमान परमेश्वर के नाम में, मैं तुम्हें आदेश देता हूं कि तुम मुझे छुना नहीं, क्योंकि मैं परमेश्वर की शक्ति से परिपूर्ण हूं, मेरा संपूर्ण शरीर इससे प्रभावित है; और जो कोई मुझे हाथ लगाएगा सूखे सरकंडे के समान नष्ट हो जाएगा; और वह परमेश्वर की शक्ति के सामने कुछ नहीं है, क्योंकि परमेश्वर उसे दंड देगा ।\n\n49 और ऐसा हुआ कि मैं, नफी ने, उनसे कहा कि वे अपने पिता के विरूद्ध बिलकुल बड़बड़ न करें; न ही मेरे साथ काम करना बंद करें, क्योंकि परमेश्वर ने मुझे आदेश दिया है कि मैं एक जहाज बनाऊं ।\n\n50 और मैंने उनसे कहा: यदि परमेश्वर ने मुझे यह सब करने का आदेश दिया है तो मैं इन्हें कर सकता हूं । यदि वह मुझे आदेश देता है कि मैं इस पानी से कहूं, पृथ्वी बन जा, तो यह पृथ्वी बन जाएगी; यदि मैं ऐसा कहता हूं, तो वैसा ही होगा ।\n\n51 और अब, यदि प्रभु के पास इतनी महान शक्ति है, और मनुष्य के बीच इतने अधिक चमत्कार किये हैं, तो यह कैसे नहीं हो सकता कि वह मुझे निर्देश दे, कि मैं एक जहाज बनाऊं ?\n\n52 और ऐसा हुआ कि मैं, नफी ने, अपने भाइयों से बहुत सी बातें कही, इतनी अधिक कि वे हार गए और मेरा विरोध न कर सके; कई दिनों तक, न ही उन्होंने मुझे हाथ लगाने की हिम्मत की न ही मुझे उंगली से छुआ । अब ऐसा करने की हिम्मत उनमें नहीं थी कि कहीं वे नष्ट न हो जाएं, परमेश्वर की आत्मा इतनी शक्तिशाली थी; और इस प्रकार इसने उन्हें प्रभावित किया ।\n\n53 और ऐसा हुआ कि प्रभु ने मुझ से कहा: अपने हाथों को अपने भाइयों के सामने फिर से फैलाओ, और वे तुम्हारे सामने नष्ट नहीं होंगे, लेकिन मैं उन्हें झटका दूंगा, प्रभु कहता है, और मैं ऐसा इसलिए करूंगा, ताकि वे जान सकें कि मैं प्रभु उनका परमेश्वर हूं ।\n\n54 और ऐसा हुआ कि मैंने अपने हाथों को अपने भाइयों के सामने फैलाया, और वे मेरे सामने नष्ट नहीं हुए; लेकिन प्रभु ने उन्हें हिला दिया, जैसा कि उसने कहा था ।\n\n55 और अब, उन्होंने कहा: हम निश्चितरूप से जानते हैं कि प्रभु तुम्हारे साथ है, क्योंकि यह प्रभु की शक्ति है जिसने हमें हिलाया । और वे सामने गिर गए, और मेरी उपासना करने वाले थे, लेकिन मैंने उन्हें यह कहते हुए ऐसा नहीं करने दिया: मैं तुम्हारा भाई हूं, हां, तुम्हारा छोटा भाई; इसलिए, प्रभु अपने परमेश्वर की उपासना करो, और अपने पिता और अपनी माता का आदर करो, ताकि तुम्हारे दिन उस प्रदेश में लंबे हो सकें जिसे प्रभु तुम्हारा परमेश्वर तुम्हें देता है ।\n\n", "1-ne 18": "[center][font_size=26]अध्याय 18[/font_size][/center]\n\n[i]जहाज तैयार हो जाता है—याकूब और यूसुफ का जन्म होता है—दल प्रतिज्ञा के प्रदेश के लिए जहाज पर सवार होता है—इश्माएल के बेटे और उनकी पत्नियां आनंद और विद्रोह में शामिल होते हैं—नफी को बांध दिया जाता है, और जहाज भयंकर तूफान से पीछे बहने लगता है—नफी को मुक्त कर दिया जाता है, और उसकी शक्ति के द्वारा तूफान शांत हो जाता है—लोग प्रतिज्ञा के प्रदेश में पहुंचते हैं । लगभग 591–589 ई.पू.[/i]\n\n1 और ऐसा हुआ कि उन्होंने प्रभु की उपासना की, और मेरे साथ गए; और हमने लकड़ियों से विचित्र कारीगरी का काम किया । और प्रभु ने मुझे समय-समय पर दिखाया कि मुझे जहाज की लकड़ियों से किस तरह से काम करना चाहिए ।\n\n2 अब मैं, नफी ने, लकड़ियों से उस तरह काम नहीं किया जैसे मनुष्यों द्वारा सीखा गया था; न ही मैंने जहाज मनुष्यों के अनुसार बनाया; लेकिन मैंने इसे उस तरह बनाया जैसा प्रभु ने मुझे दिखाया; इसलिए, यह मनुष्यों के अनुसार नहीं बनाया गया था ।\n\n3 और मैं, नफी, अक्सर पर्वत पर जाता, और प्रभु से प्रार्थना करता; इसलिए प्रभु ने मुझे महान बातें दिखाईं ।\n\n4 और ऐसा हुआ कि जब मैंने प्रभु के शब्द के अनुसार, जहाज तैयार कर लिया, मेरे भाइयों ने देखा कि वह अच्छा था, और कि उसकी कारीगरी बहुत बढ़िया थी; इसलिए, उन्होंने अपने आपको प्रभु के सामने विनम्र कर लिया ।\n\n5 और ऐसा हुआ कि मेरे पिता ने प्रभु की वाणी सुनी, कि हम उठें और जहाज में सवार हों ।\n\n6 और ऐसा हुआ कि अगले दिन, निर्जन प्रदेश से बहुत से फल और मांस, और बहुतायत से शहद, और खाद्य सामाग्रियां जिसका प्रभु ने हमें आदेशा दिया था, सबकुछ तैयार करने के पश्चात, हम अपने सारे सामान और बीजों, और जो कुछ भी हम अपने साथ लाए थे, प्रत्येक अपनी आयु के अनुसार, को लेकर जहाज में सवार हुए; इसलिए, हम सब हमारी पत्नियों और हमारे बच्चों के साथ जहाज में सवार हुए ।\n\n7 और अब, मेरे पिता को निर्जन प्रदेश में दो पुत्र हुए; बड़े को याकूब नाम दिया गया और छोटे को यूसुफ ।\n\n8 और ऐसा हुआ कि हमारे जहाज में सवार होने, और अपने साथ खाद्य सामग्रियां और अन्य वस्तुएं जिनका हमें आदेश दिया गया था, लेने के पश्चात, हम समुद्र में गए और हवा के साथ-साथ हम प्रतिज्ञा के प्रदेश की ओर आगे बढ़ने लगे ।\n\n9 और कई दिनों तक हवा के साथ-साथ आगे बढ़ने के पश्चात, देखो, मेरे भाइयों और इश्माएल के बेटों और उनकी पत्नियों ने भी आनंद मनाना शुरू कर दिया, इतना अधिक कि वे नाचने, और गाने, और बहुत असभ्यता से बातें करने लगे, हां, यहां तक कि वे उस शक्ति को भी भूल गए जो उन्हें यहां तक लाई थी; हां, वे अत्याधिक असभ्य हो गए ।\n\n10 और मैं, नफी, अत्याधिक भयभीत हो गया कहीं ऐसा न हो कि प्रभु हम से क्रोधित हो जाए, और हमारे अधर्म के कारण हमें समुद्र की गहराइयों में डूबाकर हमें दंड दे; इसलिए, मैं, नफी ने, उनसे बहुत गंभीरता से बात की; लेकिन देखो वे मुझ पर क्रोधित होते हुए बोले: हम नहीं चाहते कि हमारा छोटा भाई हमारा शासक बने ।\n\n11 और ऐसा हुआ कि लमान और लेमुएल ने मुझे पकड़ा और रस्सियों से बांध दिया, और उन्होंने बहुत कठोरता से मेरे साथ व्यवहार किया; फिर भी, प्रभु ने ऐसा होने दिया ताकि वह अपनी शक्ति दिखा कर, दुष्ट के संबंध में बोले गए अपने शब्दों को पूरा कर सके ।\n\n12 और ऐसा हुआ कि जब उन्होंने मुझे इतना कस कर बांध दिया कि मैं हिल नहीं सकता था, तबदिक्सूचक यंत्र जिसे प्रभु ने तैयार किया था, ने काम करना बंद कर दिया ।\n\n13 इसलिए, वे नहीं जानते थे कि जहाज को किधर ले जाएं, वे बहुत भटक गए तभी समुद्र में बड़ा तूफान उठा, हां, एक बड़ी और भयंकर आंधी, और तीन दिनों तक हम समुद्र में पीछे की ओर बहते रहे; और वे अत्याधिक भयभीत हो गए कि कहीं वे समुद्र में डूब न जाएं, फिर भी उन्होंने मुझे नहीं खोला ।\n\n14 और चौथे दिन, जो आंधी हमें पीछे की ओर बहाए ले जा रही थी, वह अत्याधिक तेज हो गई ।\n\n15 और ऐसा हुआ कि हम समुद्र की गहराइयों में डूबने ही वाले थे । और चार दिनों तक समुद्र में पीछे की ओर बहने के पश्चात, मेरे भाइयों ने देखा कि परमेश्वर का न्याय उनके ऊपर है, और वे अवश्य ही नष्ट हो जाएंगे यदि वे अपने अधर्मों से पश्चाताप नहीं करते; इसलिए, वे मेरे पास आए, और उन बंधनों को खोल दिया जो मेरी कलाइयों पर थे, और देखो वे अत्याधिक सूज गई थीं; और मेरे टखने भी बहुत सूजे हुए थे, और उनमें बहुत दर्द भी हो रहा था ।\n\n16 फिर भी, मैंने अपने परमेश्वर की ओर नजरें उठाई, और मैंने पूरे दिन उसकी प्रशंसा की; और मैं अपने कष्टों के कारण प्रभु के विरूद्ध बड़बड़ाया नहीं ।\n\n17 अब मेरे पिता, लेही, ने उन्हें बहुत सी बातें कहीं, और इश्माएल के बेटों को भी; लेकिन, देखो, उन्होंने हर किसी को कड़ी धमकी दी जिसने भी मेरे पक्ष में बोला था; और मेरे माता-पिता जो बूढ़े हो चुके थे, और अपने बच्चों की बजह से बहुत कष्ट सहने के कारण, वे नीचे लाए गए, हां, यहां तक कि उनके बिस्तर के ऊपर ।\n\n18 अपने कष्ट और बहुत दुख, और मेरे भाइयों के अधर्म के कारण, अपने परमेश्वर से मिलने का उनका समय निकट आ गया था; हां, उनके सफेद बालों को मिट्टी में दबाने का समय निकट था; हां, यहां तक कि वे दुख के साथ समुद्री कब्र में डाले जाने के निकट थे ।\n\n19 और याकूब और यूसुफ भी, जिन्हें छोटे होने के कारण, अधिक पोषण की जरूरत थी, अपनी मां के कष्टों के कारण दुखी थे; और मेरी पत्नी भी अपने आंसूओं और प्रार्थनाओं के साथ, और मेरे बच्चे भी दुखी थे, लेकिन मेरे भाइयों के हृदय नहीं पिघले और उन्होंने मुझे नहीं खोला ।\n\n20 और परमेश्वर की शक्ति के सिवाय कुछ नहीं था, जिसने उन्हें विनाश के लिए धमकाया था, उनके हृदयों को पिघला सकती थी; इसलिए, जब उन्होंने देखा कि वे कि वे समुद्र की गहराइयों में डूबने वाले हैं उन्होंने उस काम के लिए पश्चाताप किया जो उन्होंने किया था और मुझे छोड़ दिया ।\n\n21 और ऐसा हुआ मुझे छोड़ने के पश्चात, देखो, मैंने दिक्सूचक लिया, और वह मेरी इच्छा के अनुसार काम करने लगा । और ऐसा हुआ कि मैंने प्रभु से प्रार्थना की; और मेरी प्रार्थना करने के बाद हवाएं चलना बंद हो गयीं, और तूफान रूक गया, और वहां बहुत शांति छा गई ।\n\n22 और ऐसा हुआ कि मैं, नफी ने, जहाज का मार्गदर्शन किया, ताकि हम फिर से प्रतिज्ञा के प्रदेश की ओर यात्रा कर सकें ।\n\n23 और ऐसा हुआ कि कई दिनों तक यात्रा करने के पश्चात हम प्रतिज्ञा के प्रदेश में पहुंचे; और हम जमीन के ऊपर गए, और अपने तंबूओं को लगाया; और हमने उसे प्रतिज्ञा का प्रदेश नाम दिया ।\n\n24 और ऐसा हुआ कि हमने धरती जोती, और बीज बोए; हां, हमने अपने सारे बीज धरती में डाल दिए, जो हम यरूशलेम के प्रदेश से लाए थे । और ऐसा हुआ कि वे अत्याधिता से उपजे; इसलिए, हम बहुतायत से आशीषित हुए ।\n\n25 और ऐसा हुआ कि प्रतिज्ञा के प्रदेश में, जब हमने निर्जन प्रदेश की यात्रा की, हमने पाया कि जंगल में हर प्रकार के जानवर थे, गाय और बैल दोनों, और गधे और घोड़े, और बकरी और जंगली बकरी, और सभी तरह के जंगली जानवर, जो कि मनुष्य के उपयोग के लिए थे । और हमें हर प्रकार के अयस्क, सोना और चांदी, और तांबा भी मिले ।\n\n", "1-ne 19": "[center][font_size=26]अध्याय 19[/font_size][/center]\n\n[i]नफी अयस्क से पट्टियां बनाता और अपने लोगों का इतिहास लिखता है—इस्राएल का परमेश्वर लेही के यरूशलेम छोड़ने के छह सौ साल बाद आएगा—नफी उसके दुख उठाने और क्रूसारोहण के विषय में कहता है—यहूदी अंतिम दिनों तक उपेक्षित होंगे और तितर-बितर कर दिए जाएंगे, जब तक वे प्रभु के पास लौटते नहीं हैं । लगभग 588–570 ई.पू.[/i]\n\n1 और ऐसा हुआ कि प्रभु ने मुझे आदेश दिया, इसलिए मैंने अयस्क से पट्टियां बनाई ताकि मैं उनपर अपने लोगों का इतिहास अंकित कर सकूं । और जो पट्टियां मैंने बनाई उनपर मैने अपने पिता का अभिलेख, और निर्जन प्रदेश में हमारी यात्राएं, और अपने पिता की भविष्यवाणियों को अंकित किया; और बहुत सी अपनी स्वयं की भविष्यवाणियों को भी मैंनें उन पर अंकित किया ।\n\n2 और जब मैंने उन्हें बनाया था उस समय मैं नहीं जानता था कि इन पट्टियों को बनाने के लिए मुझे प्रभु का आदेश मिलेगा; इसलिए, मेरे पिता का अभिलेख, और उनके पूर्वजों की वंशावली, और निर्जन प्रदेश में हमारी गतिविधियों का अधिकतर भाग इन प्रथम पट्टियों में अंकित किया गया है जिनके विषय में मैंने बात की है; इसलिए, मेरी इन पट्टियों को बनाने से पहले हुई बातों, की सच्चाई, का उल्लेख विशेषरूप से प्रथम पट्टियों पर किया गया है ।\n\n3 और आज्ञा के द्वारा जब मैंने इन पट्टियों को बनाया, मुझ, नफी, को आज्ञा मिली कि सेवा और भविष्यवाणियां, उनके अधिक सरल और अमूल्य हिस्सों को इन पट्टियों पर लिखा जाना चाहिए; और कि लिखी गई बातों को मेरे लोगों के निर्देशन के लिए रखा जाना चाहिए, जो इस भूमि का अधिकार प्राप्त करेंगे, और अन्य समझदार उद्देश्यों के लिए भी, उन उद्देश्यों को प्रभु जानता है ।\n\n4 इसलिए, मैं, नफी, ने अन्य पट्टियों पर अभिलेख बनाया था, जो वर्णन करता है, या जो मेरे लोगों के युद्धों और विवादों का वर्णन करता है । और यह मैंने किया है, और अपने लोगों को मैंने निर्देश दिया है कि वे भी ऐसा ही करें; और कि इन पट्टियों को एक पीढ़ी से दूसरी, या एक भविष्यवक्ता से दूसरे को सौंपा जाना चाहिए, जब तक प्रभु के अगले निर्देश न मिलें ।\n\n5 और इन पट्टियों को बनाने का मेरा वर्णन इसके बाद दिया जाएगा; और फिर, देखो, मैं उसके अनुसार आगे बढ़ता हूं जिसे मैंने कहा है; और यह मैं करता हूं ताकि अधिक पवित्र बातों को मेरे लोगों के ज्ञान के लिए सुरक्षित रखा जा सके ।\n\n6 फिर भी, मैं पट्टियों पर ऐसा कुछ नहीं लिख रहा हूं जिसे मैं पावन नहीं समझता हूं । और अब, यदि मैं गलती करता हूं, अतीत में भी उन्होंने गलती की थी; अन्य लोगों के कारण मैं अपने आपको क्षमा नहीं करूंगा, लेकिन उस कमजोरी के कारण जो मुझ में, शरीर के अनुसार है, मैं अपने आप को क्षमा करूंगा ।\n\n7 क्योंकि कुछ मनुष्य शारीरिक और आत्मिक दोनों रूप से, जिन बातों को अधिक महत्व देते हैं, अन्य उन्हें महत्वहीन मानते और अपने पैरों तले रौंदते हैं । हां, यहां तक कि लोग इस्राएल के परमेश्वर को भी पैरों तले रोंदते हैं लेकिन मैं अन्य शब्दों में कहता हूं—वे उसे महत्वहीन समझते, और उसकी सलाह के शब्दों पर ध्यान नहीं देते हैं ।\n\n8 और देखो स्वर्गदूत के वचनों के अनुसार, वह मेरे पिता के यरूशलेम को छोड़े हुए छह सौ वर्षों के पश्चात आएगा ।\n\n9 और संसार, उनके अधर्म के कारण, उसे महत्वहीन समझेंगे; इसलिए वे उसे सताएंगे, और वह इसे सहेगा; और वे उसे मारेंगे, और वह इसे सहेगा । हां, वे उस पर थूकेंगे, और मानव संतान के प्रति अपनी प्रेमपूर्ण दया और सहनशीलता के कारण, वह इसे सहेगा ।\n\n10 और हमारे पूर्वजों का परमेश्वर, जो मिस्र की गुलामी से बाहर निकाल कर लाए गए थे, और उसके द्वारा निर्जन प्रदेश में बचा कर भी रखे गए थे, हां, इब्राहीम का परमेश्वर, और इसहाक का, और याकूब का परमेश्वर, स्वर्गदूत के शब्दों के अनुसार वह मानव रूप में अपने आपको पापी लोगों के हाथों में समर्पित करेगा, और जीनक के शब्दों के अनुसार क्रूस पर चढ़ाया जाएगा, और नयुम के शब्दों के अनुसार क्रूस पर मारा जाएगा, और जीनस के शब्दों के अनुसार कब्र में गाड़ा जाएगा, जिसके संबंध में उसने तीन दिनों का अंधकार कहा था, जो कि समुद्र के द्वीपों पर रहने वालों के लिए उसकी मृत्यु चिन्ह होगा, विशेषरूप से जो इस्राएल के घराने के लोग हैं ।\n\n11 क्योंकि भविष्यवक्ता इस प्रकार कहता है: प्रभु परमेश्वर उस दिन अवश्य ही इस्राएल के संपूर्ण घराने से मिलेगा, कुछ के साथ अपनी वाणी से, उनकी धार्मिकता के कारण, उनके बड़े आनंद और उद्धार के लिए, और अन्य के साथ अपनी शक्ति की गर्जन और बिजली, तूफान द्वारा, आग द्वारा, और धुएं द्वारा, और अंधकार के कोहरे, और पृथ्वी के फटने द्वारा, और पर्वतों के द्वारा जो कि ऊपर उठाए जाएंगे ।\n\n12 और ये सब बातें अवश्य पूरी होंगी, भविष्यवक्ता जीनस कहता है: और पृथ्वी की चट्टानें अवश्य ही टुकड़े-टुकड़े हो जाएंगी; और पृथ्वी के कराहने के कारण, समुद्र के द्वीपों के बहुत से राजा परमेश्वर की आत्मा से प्रभावित होकर पुकारेंगे: प्रकृति का परमेश्वर कष्ट में है ।\n\n13 और जो लोग यरूशलेम में हैं उनके लिए, भविष्यवक्ता कहता है, वे सब लोगों द्वारा कोडे़ खाएंगे, क्योंकि वे इस्राएल के परमेश्वर को क्रूस पर बलिदान करते, और अपने हृदयों को दूसरी ओर फिराते, और इस्राएल के परमेश्वर की शक्ति और महिमा, और चिन्हों और चमत्कारों को अस्वीकार करते हैं ।\n\n14 और क्योंकि उन्होंने अपने हृदयों को दूसरी ओर फिरा दिया, भविष्यवक्ता कहता है, और इस्राएल के एकमेव पवित्र परमेश्वर का तिरस्कार किया है, वे शरीर में भटकेंगे, और नष्ट हो जाएंगे, और सभी राष्ट्रों में उनका तिरस्कार और अपमान किया जाएगा ।\n\n15 फिर भी, जब वह दिन आएगा, भविष्यवक्ता कहता है, कि वे इस्राएल के एकमेव पवित्र परमेश्वर से अपने हृदयों को दूसरी ओर नहीं फिराएंगे, तब वह अपने उन अनुबंधों को याद करेगा जो उसने उनके पूर्वजों से बनाए थे ।\n\n16 हां, फिर वह समुद्र के द्वीपों को याद करेगा; और हां, उन सब लोगों को जो इस्राएल के घराने के हैं, भविष्यवक्ता जीनस के शब्दों के अनुसार प्रभु कहता है, पृथ्वी के चारों ओर से मैं उन्हें एकत्रित करूंगा ।\n\n17 हां, और संपूर्ण पृथ्वी प्रभु के उद्धार को देखेगी, भविष्यवक्ता कहता है; प्रत्येक राष्ट्र, जाति, भाषा और लोग आशीषित होंगे ।\n\n18 और मैं, नफी ने, इन बातों को अपने लोगों के लिए लिख दिया है, कि शायद मैं उन्हें प्रभु उनके मुक्तिदाता की याद दिला सकूं ।\n\n19 इसलिए, मैं इस्राएल के संपूर्ण घराने से कहता हूं, कि यदि ऐसा होता है तो वे इन बातों को प्राप्त करें ।\n\n20 क्योंकि देखो, जो यरूशलेम में हैं उनके लिए, मैंने आत्मा में काम किया है, जिससे मैं इतना थक गया हूं कि मेरे सारे जोड़ कमजोर हो गए; क्योंकि यदि प्रभु दयालु होते हुए मुझे उनके संबंध में न बताता, जैसा उसने अतीत के भविष्यवक्ताओं के साथ किया, तो मैं भी नष्ट हो गया होता ।\n\n21 और उसने उनके संबंध में अतीत के भविष्यवक्ताओं को सारी बातें दिखाईं; और उसने हमारे संबंध में भी बहुत कुछ दिखाया; इसलिए, यह जरूरी है कि हम उनके संबंध में जानें क्योंकि वे बातें पीतल की पट्टियों पर लिखी हुई हैं ।\n\n22 अब ऐसा हुआ कि मैं, नफी ने, अपने भाइयों को इन बातों को सीखाया; और ऐसा हुआ कि मैंने उन्हें कई बातें पढ़कर सुनाईं, जो कि पीतल की पट्टियों पर अंकित हैं, ताकि वे अन्य प्रदेशों में अतीत के लोगों के बीच प्रभु के कामों के संबंध में जान सकें ।\n\n23 और मैंने उन्हें कई बातें पढ़कर सुनाईं जो मूसा की पुस्तकों में लिखी हुई थीं; लेकिन प्रभु उनके मुक्तिदाता में पूर्णरूप से विश्वास कराने के लिए मैंने उन्हें वह पढ़कर सुनाया जो भविष्यवक्ता यशायाह की पुस्तक में लिखा हुआ था; क्योंकि मैंने सभी धर्मशास्त्रों को हम पर लागू किया, कि इनसे हमें लाभ और शिक्षा मिले ।\n\n24 इसलिए मैंने उनसे कहा: तुम भविष्यवक्ता के शब्दों को सुनो, तुम जो कि इस्राएल के घराने के वंश के अवशेष हो, एक शाखा जो अलग की गई; तुम भविष्यवक्ता के शब्दों को सुनो, जो संपूर्ण इस्राएल के घराने के लिए लिखे गए, और उनकी तुलना अपने आप से करो, ताकि तुम और तुम्हारे भाइयों के पास आशा हो जिनसे तुम्हें अलग किया गया; क्योंकि भविष्यवक्ता इस प्रकार लिखता है ।\n\n", "1-ne 20": "[center][font_size=26]अध्याय 20[/font_size][/center]\n\n[i]प्रभु इस्राएल को अपने उद्देश्य प्रकट करता है—इस्राएल को कष्टों की भट्टी में चुना गया था और बाबुल से निकलती है—यशायाह 48 से तुलना करें । लगभग 588–570 ई.पू.[/i]\n\n1 ध्यान दो और इसे सुनो, ओह याकूब के घराने, जिसे इस्राएल के नाम से बुलाया जाता है, और यहूदा के जल से निकले, या बपतिस्मे के जल से बाहर निकले, जो प्रभु के नाम की शपथ लेते, और इस्राएल के परमेश्वर का नाम लेते, फिर भी वे सच्चाई और धार्मिकता की शपथ नहीं लेते ।\n\n2 फिर भी, वे अपने आप को पवित्र शहर कहते हैं, लेकिन वे अपने आप को इस्राएल के परमेश्वर पर कायम नहीं करते, जो कि सर्वशक्तिमान प्रभु है; हां, सर्वशक्तिमान प्रभु उसका नाम है ।\n\n3 देखो, मैंने अतीत की बातों की घोषणा आरंभ से की है; और वे मेरे मुहं से निकली, और मैंने उनको दिखाया । मैंने उन्हें अचानक दिखाया ।\n\n4 और मैंने इसे किया क्योंकि मैं जानता था कि तुम हठी हो, और तुम्हारी गर्दन लोहे की है, और तुम्हारा माथा पीतल का;\n\n5 और मैंने आरंभ से ही तुम्हें घोषणा कर दी थी; इससे पहले कि ऐसा होता मैंने उन्हें तुम्हें दिखाया था; और मैंने तुम्हें इस भय से दिखाया कि कहीं तुम न कहो—मेरी मूर्ति ने उन्हें किया, और मेरी गढ़ी गई मूर्ति, और मेरी पिघला कर बनाई गई मूर्ति ने उनको आदेश दिया ।\n\n6 तुमने यह सब देखा और सुना; और क्या तुम इनकी घोषणा नहीं करोगे ? और इस समय मैंने तुम्हें नई बातें दिखाई हैं, यहां तक कि गुप्त बातें, और तुम इन्हें नहीं जानते थे ।\n\n7 वे अभी रची गई हैं, और आरंभ से नहीं, यहां तक कि जिस दिन तुमने इन्हें नहीं सुना उससे पहले इनकी घोषणा तुम्हें की गई, ताकि तुम न कहो—कि देखो मैं इन्हें जानता था ।\n\n8 हां, और तुमने सुना नहीं; हां, तुम नहीं जानते थे; हां, उस समय से तुम्हारे कान नहीं खुले थे; क्योंकि मैं जानता था कि तुम धोखे का कार्य करोगे, और गर्भ से अपराधी हो ।\n\n9 फिर भी, अपने नाम के खातिर मैं अपने क्रोध को टालूंगा, और अपनी कीर्ति के कारण मैं तुम्हें नष्ट करने से बच रहा हूं, कि मैं तुम्हें नष्ट न करूं ।\n\n10 क्योंकि, देखो, मैंने तुम्हें शुद्ध किया, मैंने तुम्हें कष्ट की भट्टी में से चुना है ।\n\n11 अपने स्वयं के कारण, हां अपने स्वयं के कारण मैं यह करूंगा, क्योंकि मैं अपना नाम दूषित नहीं करना चाहूंगा, और मैं अपनी महिमा किसी अन्य को नहीं दूंगा ।\n\n12 मुझ पर ध्यान दो, ओह याकूब, और इस्राएल मेरे बुलाए गए, क्योंकि मैं वह हूं; मैं प्रथम हूं, और मैं अंतिम भी हूं ।\n\n13 मेरे हाथों ने पृथ्वी की नींव डाली, और मेरे दांए हाथ ने स्वर्ग का विस्तार किया । मैं उन्हें बुलाता हूं और वे एकसाथ खड़े हो जाते हैं ।\n\n14 तुम सब, अपने आपको एकत्रित करो, और सुनो; उनके बीच किसने इन बातों की घोषणा की ? प्रभु ने उसे प्रेम किया; हां, और वह अपने शब्दों को पूर्ण करेगा जिसकी घोषणा उसने उनके द्वारा की है; और वह बाबुल पर अपनी इच्छा प्रकट करेगा, और उसकी बांह कसदियों के ऊपर आएगी ।\n\n15 प्रभु ने यह भी कहा; मैं प्रभु, हां, मैंने कहा है; हां, उसे घोषणा करने के लिए बुलाया है, मैं उसे लाया हूं, और वह उसके मार्ग को समृद्ध करेगा ।\n\n16 मेरे निकट आओ; मैंने गुप्त में नहीं कहा; आरंभ से, उस समय से जब यह घोषणा की गई कि मैंने कहा था; और प्रभु परमेश्वर, और उसकी आत्मा ने मुझे भेजा है ।\n\n17 और प्रभु इस प्रकार कहता है, तुम्हारा मुक्तिदाता, इस्राएल का एकमेव पवित्र परमेश्वर; मैंने उसे भेजा है, प्रभु तुम्हारा परमेश्वर, जो तुम्हारे लाभ के लिए सीखाता है, जो तुम्हें वह मार्ग दिखाता है जिस पर तुम्हें चलना चाहिए, ने इसे किया ।\n\n18 ओह यदि तुमने मेरी आज्ञाओं पर ध्यान दिया—तब तुम्हारी शांति नदी के समान होगी, और तुम्हारी धार्मिकता समुद्र के जल के धाराओं के समान ।\n\n19 तुम्हारे वंश रेत के समान हैं; और तुम्हारी संतान उसके कण के समान; उसका नाम मेरे सामने से न तो अलग किया जाएगा न ही नष्ट किया जाएगा ।\n\n20 तुम बाबुल से बाहर निकलो, कसदियों से भाग जाओ, गाते हुए तुम घोषणा करो, यह कहो, पृथ्वी के छोर तक बताओ; तुम कहो: प्रभु ने अपने सेवक याकूब को बचाया है ।\n\n21 और वे प्यासे नहीं होंगे; वह उन्हें मरूस्थलों से ले गया; उसने उनके लिए चट्टान से जल का झरना निकाला; उसने चट्टान को भी काटा और जल बहने लगा ।\n\n22 और उसने यह सब किया, और भी बड़े काम किये, फिर भी दुष्टों को शांति नहीं, प्रभु कहता है ।\n\n", "1-ne 21": "[center][font_size=26]अध्याय 21[/font_size][/center]\n\n[i]मसीहा अन्यजातियों के लिए ज्योति होगा और कैदियों को मुक्त करेगा—इस्राएल को शक्ति के साथ अंतिम दिनों में एकत्रित किया जाएगा—राजा उनके पोषण करने वाले पिता होंगे—यशायाह 49 से तुलना करें । लगभग 588–570 ई.पू.[/i]\n\n1 और फिर: ओह तुम इस्राएल के घराने, कान लगाकर सुनो, तुम सब जो मेरे लोगों के पादरियों के कारण अलग किये गए और निकाल दिए गए; हां, तुम सब जो अलग किये गए, जो परदेश में बिखेर दिए गए हो, मेरे लोग हो, ओह इस्राएल के घराने । ओह द्वीपों, मुझे सुनो, और तुम दूर प्रदेशों के लोगों कान लगाकर सुनो; प्रभु ने मुझे गर्भ से ही नियुक्त किया है; मेरी मां के पेट में ही उसने मेरे नाम का उल्लेख किया ।\n\n2 और उसने मेरे मुहं को तलवार के समान तेज किया; अपने हाथ की परछाईं में उसने मुझे छिपाया, और मुझे उसने चमकीला तीर बनाकर अपने तरकक्ष में मुझे छिपाया;\n\n3 और मुझ से कहा: तुम मेरे सेवक हो, ओह इस्राएल, तुम्हारे द्वारा मेरी महिमा प्रकट होगी ।\n\n4 तब मैंने कहा, मैंने व्यर्थ में परिश्रम किया, मैंने बिना कारण और व्यर्थ में अपनी शक्ति खोई; अवश्य ही मेरा न्याय प्रभु के साथ है, और मेरा कार्य मेरे परमेश्वर के साथ ।\n\n5 और अब, प्रभु कहता है—जिसने मुझे गर्भ से तैयार किया कि मैं उसका सेवक बनूं, याकूब को फिर से उसके पास लाऊं—यद्यपि इस्राएल एकत्रित न हो पाए, फिर भी मैं प्रभु की नजरों में महिमापूर्ण रहूंगा, और मेरा परमेश्वर मेरी शक्ति होगी ।\n\n6 और उसने कहा था: यह एक सरल सी बात है कि याकूब की जातियों को ऊपर उठाने के लिए, और इस्राएल के बचाए हुओं को पुन:स्थापित करने के लिए तुम मेरे सेवक बनो । मैं तुम्हें अन्यजातियों के लिए ज्योति भी बनाऊंगा, ताकि तुम पृथ्वी के छोर तक मेरा उद्धार बनो ।\n\n7 इस्राएल का मुक्तिदाता, उसका पवित्र जन, प्रभु इस प्रकार कहता है, वह जिससे मनुष्य घृणा करता है, वह जिससे राष्ट्र और शासकों के सेवक नफरत करते हैं: राजा देखेंगे और खड़े होंगे, राजकुमार भी उपासना करेंगे, उस प्रभु के कारण जो विश्वसनीय है ।\n\n8 प्रभु इस प्रकार कहता है: अपने आनंद के समय मैंने तुम्हें सुना, ओह समुद्र के द्वीपों, और उद्धार के दिन मैंने तुम्हारी मदद की; और मैं तुम्हें सुरक्षित रखूंगा, और उनके अनुबंध के तौर पर तुम्हें अपना सेवक बना कर उन्हें दूंगा । तुम पृथ्वी को स्थापित करके इस उजड़ी विरासत का अधिकार उन्हें दोगे;\n\n9 कि तुम कैदियों को कह सकोगे: जाओ; और जो आत्मिक अंधकार में हैं: अपने आपको दिखलाओ । मार्गों के किनारे उनके पेट भरे जाएंगे, और उनकी चारागाह उंचे स्थानों पर होगी ।\n\n10 वे भूखे न रहेंगे न ही प्यासे रहेंगे, न गरमी और न ही सूरज कष्ट देगा; क्योंकि वह जो उन पर दया करता है, वही उनका मार्गदर्शन करेगा, यहां तक कि वह उन्हें जल के सोतों के पास ले जाएगा ।\n\n11 और मैं अपने सब पर्वतों को मार्ग बना दूंगा, और मेरे राजमार्ग ऊंचे किये जाएंगे ।\n\n12 और तब, ओह इस्राएल के घराने, देखो, ये दूर से आएंगे; और ये उत्तर से और पश्चिम से; और ये सीनियों की भूमि से आएंगे ।\n\n13 ओह स्वर्ग, गाओ; और ओह पृथ्वी, आनंद मनाओ; क्योंकि जिनके पैर पूरब में हैं वे स्थापित किये जाएंगे; हे पर्वतों, जोर-जोर से गीत गाओ; क्योंकि वे बिलकुल भी कष्ट नहीं पाएंगे; क्योंकि प्रभु ने अपने लोगों को दिलासा दी है और अपने दुखी लोगों पर दया की है ।\n\n14 लेकिन, देखो, सिय्योन कहता है; प्रभु ने मुझे त्याग दिया है, और मेरा प्रभु मुझे भूल गया है—लेकिन वह दिखाएगा कि उसने नहीं त्यागा ।\n\n15 क्योंकि क्या एक स्त्री अपने दूध-मुंहे बच्चे को भूल सकती है, क्या उसे अपने गर्भ के बेटे पर दया नहीं होगी ? हां, वे भूल सकती हैं, फिर भी, ओह इस्राएल के घराने, मैं तुम्हें नहीं भूल सकता ।\n\n16 देखो, मैंने तुम्हें अपनी हथेलियों पर अंकित कर लिया है; तेरी चारदीवारी निरंतर मेरे सामने है ।\n\n17 तुम्हारे बच्चे शीघ्रता से आ रहे हैं और विनाश करने वाले और हानि पहुंचाने वाले तुम्हारे बीच से निकले जा रहे हैं ।\n\n18 अपनी आंखें उठाकर चारों ओर देखो; वे सब के सब एकत्रित होकर तुम्हारे पास आ रहे हैं । प्रभु का यह वचन है कि मेरे जीवन की शपथ, तुम अवश्य ही उन सभी को गहनों के समान पहन लोगी, और तुम दुलहन की तरह उन सब को बांध लोगी ।\n\n19 क्योंकि तुम्हारे जो स्थान सुनसान और उजड़े हैं, और तुम्हारी जिस भूमि का विनाश हो गया है, उन में अब निवासी न समाएंगे, और तुम्हें नष्ट करने वाले दूर हो जाएंगे ।\n\n20 तुम्हारे बच्चे, जो तुम्हें पहले को खोने के पश्चात मिलेंगे, तुम्हारे कान में आकर कहेंगे: यह स्थान हमारे लिए बहुत सकरा है, हमें और स्थान दो ताकि हम उसमे रह सकें ।\n\n21 तब तुम अपने हृदय में कहोगी: किस ने इन्हें मेरे लिए जन्म दिलवाया है ? मैं तो पुत्रहीन और बांझ हो गई, गुलामी में और यहां वहां घूमती रही ? और इनको किस ने पाला ? देखो, मैं अकेली रह गई थी; तब, ये कहां थे ?\n\n22 इस प्रकार प्रभु परमेश्वर कहता है: देखो, मैं अपने हाथ अन्यजातियों की ओर उठाऊंगा, और लोगों के सामने अपना आदर्श स्थापित करूंगा; और वे तुम्हारे बेटों को अपनी गोद में लाएंगे, और तुम्हारी बेटियों को अपने कंधे पर चढ़ाकर तुम्हारे पास पहुंचाएंगे ।\n\n23 और राजा तुम्हारे पोषण करने वाले पिता होंगे, और उनकी रानियां तुम्हें दूध पिलाने वाली मां होंगी; वे अपना चेहरा पृथ्वी की ओर करके तुम्हारे सामने झूकेंगे, और तुम्हारे पैरों की धूल चाटेंगे; और तब तुम जानोगे कि मैं प्रभु हूं; क्योंकि वे कभी लज्जित न होंगे जो मेरी प्रतीक्षा करते हैं ।\n\n24 क्या वीर के हाथ से शिकार छीना जा सकता है, या न्यायानुसार बनाये गए बंदी को छुड़ाया जा सकता है ?\n\n25 लेकिन प्रभु कहता हैः बलवान के बंदी छुड़ा लिए जाएंगे और भयानक मनुष्य का शिकार छीन लिया जाएगा; क्योंकि मैं उनके साथ संघर्ष करूंगा, जो तुम्हारे साथ संघर्ष करते हैं, और मैं तुम्हारे बच्चों को बचाऊंगा ।\n\n26 और जो तुम्हें सताएंगे उन्हें मैं उन्हीं का मांस खिलाऊंगा; और मीठी मदिरा के समान उन्हें अपने लहू को पीकर मतवाला होना पड़ेगा; और सबको यह मालूम होगा कि मैं, प्रभु, याकूब का सर्वशक्तिमान परमेश्वर, तुम्हारा उद्धारकर्ता और मुक्तिदाता हूं ।\n\n", "1-ne 22": "[center][font_size=26]अध्याय 22[/font_size][/center]\n\n[i]इस्राएल संपूर्ण पृथ्वी में बिखर जाएगा—अंतिम दिनों में अन्यजातियां सुसमाचार से इस्राएल का पालन और पोषण करेंगी—इस्राएल को एकत्रित किया और बचाया जाएगा, और दुष्ट ठूंठ के समान जलाएं जाएंगे—शैतान का राज्य नष्ट किया जाएगा, और शैतान को बांध दिया जाएगा । लगभग 588–570 ई.पू.[/i]\n\n1 और ऐसा हुआ कि मैं, नफी ने, इन बातों को पढ़ने के बाद जो कि पीतल की पट्टियों पर लिखी हुई थीं, मेरे भाई मेरे पास आए और मुझ से बोले: जो बातें तुमने पढ़ी हैं उनका क्या अर्थ है ? देखो, क्या उनको आत्मिक रूप से समझा जाना चाहिए, जो बातें आत्मा के कारण होंगी न कि शरीर के ?\n\n2 और मैं, नफी ने, उनसे कहा: देखो इन्हें भविष्यवक्ता पर आत्मा की वाणी के द्वारा प्रकट किया गया; क्योंकि आत्मा के द्वारा भविष्यवक्ताओं को सब बातें बताई जाती हैं, जो कि मानव संतान पर शरीर के कारण आएंगी ।\n\n3 इसलिए, जिन बातों को मैंने पढ़ा है वे पार्थिव और आत्मिक दोनों से संबंधित हैं; क्योंकि ऐसा प्रतीत होता है कि इस्राएल का घराना, अभी या बाद में, संपूर्ण पृथ्वी पर और सभी राष्ट्रों के बीच बिखरा दिया जाएगा ।\n\n4 और देखो, बहुत से हैं जो पहले से ही यरूशलेम में रहने वालों की जानकारी से खो चुके हैं । हां, सभी जातियों के बहुत से हिस्से को दूर ले जाया जा चुका है; और वे समुद्र के द्वीपों में इधर-उधर बिखर चुके हैं; और वे कहां हैं हम में से किसी को नहीं पता, सिवाय इसके कि उन्हें दूर ले जाया गया है ।\n\n5 और जबकि वे दूर ले जाए जा चुके हैं, उनके संबंध में इन बातों की भविष्यवाणी की गई है, और उनके संबंध में भी जो इस्राएल के एकमेव पवित्र परमेश्वर के कारण इसके बाद बिखेरे जाएंगे और अन्य लोगों के साथ मिलाए जाएंगे; क्योंकि वे उसके विरूद्ध अपने हृदयों को कठोर कर लेंगे; इसलिए, वे सभी राष्ट्रों के बीच बिखेरे जाएंगे और सभी मनुष्यों से घृणा पाएंगे ।\n\n6 फिर भी, अन्यजातियों द्वारा पोषण पाने, और प्रभु ने अपना हाथ अन्यजाति के ऊपर उठाने और उनको एक आदर्श के लिए स्थापित करने, और उनके बच्चे उनकी गोद में उठाए जाने, और उनकी बेटियां उनके कंधों पर चढ़ाए जाने के पश्चात, देखो ये बातें जिनके बारे में बोला गया है पार्थिव हैं; क्योंकि हमारे पूर्वजों के साथ इस प्रकार प्रभु के अनुबंध हैं; और आने वाले दिनों में हमारे लिए इनका अर्थ है, और हमारे भाइयों के लिए भी जो इस्राएल के घराने के हैं ।\n\n7 और इसका अर्थ है कि समय आता है कि इस्राएल के घराने के बिखर जाने और अन्य लोगों के साथ मिलाए जाने के पश्चात, प्रभु परमेश्वर अन्यजातियों के बीच एक शक्तिशाली राष्ट्र खड़ा करेगा, हां, इसी भूमि पर, और उनके द्वारा हमारे वंश बिखेरे जाएंगे ।\n\n8 और हमारे वंश के बिखरने के पश्चात प्रभु परमेश्वर अन्यजातियों के बीच आश्चर्यजनक कार्य करेगा, जो हमारे वंश के लिए बहुत मूल्यवान होंगे; इसलिए, इसकी तुलना ऐसा की जा सकती है जैसे उनका पोषण अन्यजातियों द्वारा किया जाना और उनकी गोद में और उनके कंधे में लाया जाना ।\n\n9 और यह अन्यजातियों के लिए भी मूल्यवान होगा; और न केवल अन्यजातियों के लिए लेकिन संपूर्ण इस्राएल के घराने के लिए, स्वर्ग के पिता के इब्राहीम के साथ बनाए अनुबंध को प्रकट करते हुए कहेगा: तुम्हारे वंश में पृथ्वी की सारी जातियां आशीषित होंगी ।\n\n10 और मैं चाहूंगा, मेरे भाइयों, कि तुम जानो कि पृथ्वी की सारी जातियां तब तक आशीषित नहीं हो सकतीं जब तक वह अपनी भुजा को राष्ट्रों की आंखों के सामने प्रकट नहीं करेगा ।\n\n11 इसलिए, प्रभु परमेश्वर, अपने अनुबंधों और सुसमाचार को इस्राएल के घराने में लाकर, राष्ट्रों की आंखों के सामने अपनी भुजा को प्रकट करेगा ।\n\n12 इसलिए, वह उन्हें गुलामी से फिर से बाहर निकालेगा, और वे अपने पैतृक संपति वाली भूमि में एकत्रित होंगे; और वे अज्ञानता और अंधकार से बाहर निकाले जाएंगे; और वे जानेंगे कि, इस्राएल का सर्वशक्तिमान, प्रभु उनका उद्धारकर्ता और उनका मुक्तिदाता है ।\n\n13 और उस बड़े और विशाल घृणित गिरजे का रक्त, जो कि संपूर्ण पृथ्वी की वेश्या है, उनके स्वयं के सिरों पर होगा; क्योंकि वे आपस में युद्ध करेंगे, और उनके अपने हाथों की तलवार उनके स्वयं के सिरों पर आकर गिरेगी, और वे अपने स्वयं के रक्त को पीकर मतवाले होंगे ।\n\n14 और प्रत्येक राष्ट्र जो तुम्हारे से युद्ध करेगा, ओह इस्राएल के घराने, एक दूसरे के खिलाफ हो जाएंगे, और वे उसी गड्ढे में गिरेंगे जो उन्होंने प्रभु के लोगों को फंसाने के लिए खोदा था । और वे सब जो सिय्योन से युद्ध करेंगे मिटा दिए जाएंगे, और वह बड़ी वेश्या, जिसने प्रभु के सीधे मार्गों को दूषित किया है, हां, वह बड़े और विशाल घृणित गिरजा, मिट्टी में धंस जाएगा और उसका पतन बहुत भयंकर होगा ।\n\n15 क्योंकि देखो, भविष्यवक्ता कहता है, समय बहुत जल्दी आने वाला है कि मानव संतान के हृदयों पर शैतान का कोई वश नहीं चलेगा; क्योंकि जल्दी वह दिन आने वाला है कि सब घमंड और दुष्ट कर्म करने वाले ठूंठ के समान हो जाएंगे; और दिन आने वाला है कि उन्हें अवश्य ही जलाया जाएगा ।\n\n16 क्योंकि शीघ्र वह समय आने वाला है कि परमेश्वर के क्रोध की परिपूर्णता को मनुष्य के सब बच्चों के ऊपर उंडेला जाएगा; क्योंकि वह ऐसा नहीं होने देगा कि दुष्ट धर्मी को नष्ट करे ।\n\n17 इसलिए, वह अपनी शक्ति से धर्मियों को बचाएगा, चाहे उसकी क्रोध की परिपूर्णता ही क्यों न आ जाए, और धर्मी बचाए जाएं, बेशक उनके शत्रुओं को आग के द्वारा नष्ट करना पड़े । इसलिए, धर्मी को भयभीत होने की जरूरत नहीं; क्योंकि भविष्यवक्ता इस प्रकार कहता है, वे आग से भी बचाए जाएंगे ।\n\n18 देखो, मेरे भाइयों, मैं तुम से कहता हूं, कि ये बातें जल्दी होने वाली हैं; हां, रक्त, और आग, और धुएं का कोहरा भी अवश्य आएगा; और यह इस पृथ्वी पर ही होगा; और यह मनुष्य पर शरीर के अनुसार होगा यदि वे अपने हृदयों को इस्राएल के एकमेव परमेश्वर के विरूद्ध कठोर बना लेंगे ।\n\n19 क्योंकि देखो, धर्मी नष्ट नहीं होंगे; क्योंकि अवश्य ही वह समय आएगा कि वे सब जो सिय्योन से लड़ेंगे अलग कर दिए जाएंगे ।\n\n20 और प्रभु अवश्य ही अपने लोगों के लिए मार्ग तैयार करेगा, मूसा के शब्दों के पूरा होने तक, जो उसने यह कहते हुए बोले थे: प्रभु तुम्हारा परमेश्वर तुम्हारे और मेरे समान एक भविष्यवक्ता खड़ा करेगा; तुम उसकी सब बातों को सुनना जो कुछ वह तुम से कहेगा । और ऐसा होगा कि वे सब जो उस भविष्यवक्ता को नहीं सुनेंगे लोगों के बीच से अलग कर दिए जाएंगे ।\n\n21 और अब मैं, नफी, तुम से घोषणा करता हूं, कि यह भविष्यवक्ता जिसके विषय में मूसा ने कहा वह इस्राएल का एकमेव परमेश्वर था; इसलिए, वह धार्मिकता से न्याय करेगा ।\n\n22 और धर्मी को भयभीत होने की अवश्यकता नहीं; क्योंकि ये वे हैं जो हराए नहीं जाएंगे । लेकिन यह शैतान का राज्य है, जो मानव संतान के बीच बनाया जाएगा, जिसके राज्य की स्थापना उनके बीच होगी जो शरीर में हैं—\n\n23 क्योंकि वह समय शीघ्रता से आएगा कि सब गिरजे जो कि लाभ पाने के लिए बनाए गए हैं, और जो शरीर पर अधिकार पाने के लिए बनाए गए हैं, और जो संसार की दृष्टि में लोकप्रिय होने के लिए बनाए गए हैं, और जो शरीर की चाहतों और संसार की बातों की खोज करते हैं, और सब तरह के अधर्म करते हैं; हां, अन्य शब्दों में, वे सब जो शैतान के राज्य के हैं उन्हें भयभीत होने, और कांपने, और थरथराने की जरूरत है; वे वो हैं जो धूल में मिला दिए जाएंगे; वे वो हैं जो ठूंठ के समान जलाए जाएंगे; और यह भविष्यक्ता के शब्दों के अनुसार होगा ।\n\n24 और समय शीघ्रता से आता है कि धर्मियों को थान के बछड़ों के समान ले जाया जाएगा, और इस्राएल का एकमेव पवित्र परमेश्वर अवश्य ही अधिकार, और बल, और शक्ति, और महान महिमा से राज्य करेगा ।\n\n25 और वह अपने बच्चों को पृथ्वी के चारों कोनों से एकत्रित करेगा; और वह अपनी भेडों को गिनेगा और वे उसे जानेंगी; और फिर एक झुंड और एक चरवाहा होगा; और वह अपनी भेड़ों को चराएगा, और वे उसमें चारागाह पाएंगी ।\n\n26 और उसके लोगों की धार्मिकता के कारण, शैतान के पास शक्ति नहीं होगी; इसलिए, कई वर्षों के लिए उसे खुला नहीं छोड़ा जाएगा; क्योंकि उसका लोगों के हृदयों पर शक्ति नहीं होगी, क्योंकि वे धार्मिकता में रहेंगे, और इस्राएल का एकमेव परमेश्वर राज्य करेगा ।\n\n27 और अब देखो, मैं, नफी, तुम से कहता हूं कि शरीर के कारण ये सब बातें अवश्य ही आएंगी ।\n\n28 लेकिन, देखो, सब राष्ट्र, जाति, भाषा, और लोग इस्राएल के एकमेव परमेश्वर में सुरक्षित रहेंगे यदि वे पश्चाताप करेंगे ।\n\n29 और अब मैं, नफी, समाप्त करता हूं; क्योंकि इन बातों के संबंध में आगे बोलने की हिम्मत अभी मुझ में नहीं है ।\n\n30 इसलिए, मेरे भाइयों, मैं चाहूंगा कि तुम उन बातों पर विचार करो जो पीतल की पट्टियों पर लिखी गई हैं उन्हें सच मानो; और वे गवाही देती हैं कि मनुष्य को अवश्य ही परमेश्वर की आज्ञाओं के प्रति आज्ञाकारी होना चाहिए ।\n\n31 इसलिए, तुम यह न समझना कि केवल मैं और मेरे पिता ही इनकी गवाही देते हैं, और इन्हें सीखाते भी हैं । इसलिए, यदि तुम आज्ञाओं का पालन करते हो, और अंत तक सहनशील बने रहते हो, तो अंतिम दिन में तुम्हें बचा लिया जाएगा । और यह सच है । आमीन\n\n", "2-ne 1": "[center][font_size=26]नफी की दूसरी पुस्तक[/font_size][/center]\n\nलेही की मृत्यु का विवरण । नफी के भाइयों का उसके विरूद्ध विद्रोह करना । प्रभु नफी को निर्जन प्रदेश में भाग जाने की चेतावनी देता है । निर्जन प्रदेश में उसकी यात्रा, इत्यादि ।\n\n[center][font_size=26]अध्याय 1[/font_size][/center]\n\n[i]लेही स्वतंत्रता के प्रदेश की भविष्यवाणी करता है—उसके वंश बिखेरे और हराए जाएंगे यदि वे इस्राएल के एकमेव पवित्र परमेश्वर को अस्वीकार करते हैं—वह अपने बेटों को धार्मिकता का कवच धारण करने का उपदेश देता है । लगभग 588–570 ई.पू.[/i]\n\n1 और अब ऐसा हुआ कि मैं, नफी ने, अपने भाइयों को शिक्षा देना समाप्त किया, तब हमारे पिता लेही ने भी उनसे बहुत बातें कही, और उन्हें समझाया, प्रभु ने यरूशलेम प्रदेश से बाहर निकालने में उनके लिए कितने महान कार्य किये थे ।\n\n2 और उन्होंने समुद्र पर उनके प्रतिरोध और उनके जीवन को बचाने में परमेश्वर की दया के संबंध में उनसे कहा, कि वे समुद्र में डुबाए नहीं गए ।\n\n3 और उन्होंने प्रतिज्ञा के प्रदेश के संबंध में भी उनसे कहा, जिसे उन्होंने पा लिया था—हमें यरूशलेम से बाहर निकल आने की चेतावनी देकर प्रभु कितना दयावान रहा है ।\n\n4 क्योंकि, देखो, उन्होंने कहा, मैंने एक दिव्यदर्शन देखा है, जिससे मैं जानता हूं कि यरूशलेम नष्ट कर दिया गया है; और यदि हम यरूशलेम में रह जाते तो हम भी नष्ट हो गए होते ।\n\n5 लेकिन, उन्होंने कहा, हमारे कष्टों के बावजूद, हमने प्रतिज्ञा के प्रदेश को पा लिया है, एक ऐसा प्रदेश जो अन्य सभी प्रदेशों में से चुने जाने के योग्य है; एक प्रदेश जिसे प्रभु परमेश्वर ने मेरे वंश के लिए पैतृक संपत्ति वाला प्रदेश होने के लिए अनुबंध किया है । हां, प्रभु ने इस प्रदेश को मेरे और मेरे बच्चों से हमेशा के लिए अनुबंध किया है, और उन सब से भी जो प्रभु के हाथों द्वारा अन्य प्रदेशों से बाहर लाए जाएंगे ।\n\n6 इसलिए, मैं लेही, अपने अंदर आत्मा के कामों के अनुसार भविष्यवाणी करता हूं, कि इस प्रदेश में केवल वे ही आएंगे जो प्रभु के हाथों द्वारा लाए जाएंगे ।\n\n7 इसलिए, यह प्रदेश उन्हीं को समर्पित किया गया है जिन्हें वह यहां लाएगा । और यदि उन्होंने उसकी दी आज्ञाओं के अनुसार उसकी सेवा की, तब यह उनके लिए स्वतंत्रता का प्रदेश होगा; इसलिए, वे कभी भी गुलामी में नहीं लाए जाएंगे; यदि, ऐसा होता है तो अधर्म के कारण होगा; क्योंकि यदि अधर्म प्रदेश को श्रापित करता है तो यह उनके कारण होगा, लेकिन धर्मी के लिए यह हमेशा आशीषित रहेगा ।\n\n8 और देखो, अभी इस प्रदेश को अन्य राष्ट्रों की जानकारी से अलग रखना बुद्धिमानी होगी; क्योंकि बहुत से राष्ट्र इस प्रदेश में फैल जाएंगे, कि इसके उतराधिकारी के लिए स्थान नहीं रहेगा ।\n\n9 इसलिए, मैं, लेही ने, एक प्रतिज्ञा प्राप्त की है कि जिन लोगों को प्रभु परमेश्वर यरूशलेम से बाहर ले आएगा, यदि वे उसकी आज्ञाओं का पालन करेंगे तो वे इस प्रदेश में प्रगति करेंगे; और उन्हें अन्य सभी राष्ट्रों से सुरक्षित रखा जाएगा जिससे वे इस प्रदेश को अपने नियंत्रण में रख सकेंगे । और यदि वे नियमों का पालन करते रहेंगे तो उन्हें इस प्रदेश में आशीष प्राप्त होगी, और उन्हें सताने वाला कोई नहीं होगा; और न ही उनके पैतृक संपत्ति वाले प्रदेश को लेने वाला; और वे सदा के लिए सुरक्षित रह सकेंगे ।\n\n10 लेकिन देखो, पृथ्वी और सभी मनुष्य की रचना का ज्ञान प्राप्त करने, संसार की रचना से लेकर प्रभु के महान और आश्चर्यकर्मों को जानने, विश्वास द्वारा सब कुछ करने की शक्ति प्राप्त होने, आरंभ से सभी आज्ञाओं को प्राप्त करने और उसकी असीम करूणा द्वारा प्रतिज्ञा के इस बहुमूल्य प्रदेश में लाए जाने की महान आशीष प्रभु के हाथ से प्राप्त करने के पश्चात वह समय आने वाला है जब वे अविश्वास में दुर्बल होंगे—देखो, मैं कहता हूं, यदि वह दिन आता है जब वे इस्राएल के एकमेव पवित्र परमेश्वर, सच्चे मसीहा, अपने मुक्तिदाता और अपने परमेश्वर को अस्वीकार कर देंगे, तब देखो, उसका उचित न्याय उनके सिर पर होगा ।\n\n11 हां, वह अन्य राष्ट्रों को उनके यहां लाएगा, और वह उनको शक्ति देगा और वह उनसे प्रदेश का स्वामित्व का अधिकार लेकर उन लोगों को देगा और इनको पराजित कर तितर-बितर कर दिया जाएगा ।\n\n12 हां, जैसे एक पीढ़ी दूसरी पीढ़ी को देती, वैसे ही रक्तपात भी आगे बढ़ेगा, और उनके बीच बहुत मुसीबतें आएंगी; इसलिए मेरे बेटों, मैं चाहता हूं कि तुम मेरी बातों को याद रखो, हां, मैं चाहता हूं कि तुम मेरी बातों पर ध्यान दो ।\n\n13 ओह ! मैं चाहता हूं कि तुम जागो, गहरी नींद से जागो, हां, नरक की नींद से तुम जागो और जिस भयानक जंजीर से तुम बंधे हुए हो उसे जोर से हिला कर तोड़ दो, यह वह जंजीर है जो मानव संतान को बंदी बना कर अनंत दुख और पीड़ा की गहरी खाई में ले जाती है ।\n\n14 जागो ! और धूल में से उठो, और कांपते माता-पिता की आवाज सुनो जिनके शरीरों को तुम शीघ्र ही ठंडी और शांत कब्र में सुला दोगे जहां से कोई भी यात्री वापस नहीं लौट सकता; कुछ दिनों में ही मैं इस संसार की रीति से गुजर जाऊंगा ।\n\n15 लेकिन देखो, प्रभु ने मेरी आत्मा को नरक से बचा लिया है; मैंने उसकी महिमा को देखा है और मैं उसके प्रेम की बांहों में अनंतरूप से लपेट लिया गया हूं ।\n\n16 और मेरी इच्छा यह है कि तुम प्रभु के नियमों और न्याय का पालन करना याद रखो; देखो, यह आरंभ से ही मेरी आत्मा की उत्सुकता रही है ।\n\n17 मेरा हृदय समय समय पर दुख में डूबा रहता है, क्योंकि मैं इस बात से भयभीत हूं कि कहीं प्रभु तुम्हारा परमेश्वर तुम्हारे हृदयों की कठोरता के कारण तुम्हारे ऊपर अपने संपूर्ण क्रोध के साथ आ न जाए, और तुम अलग हो जाओ और सदा के लिए नष्ट कर दिए जाओ ।\n\n18 या, कि तुम्हारे ऊपर अनेक पीढ़ियों तक श्राप रहेगा; और तुम्हारे ऊपर तलवार, और अकाल, और घृणा आएगी और तुम शैतान की गुलामी और इच्छानुसार चलाए जाओगे ।\n\n19 ओह मेरे बेटों, मैं चाहता हूं कि तुम्हारे ऊपर ये कष्ट न आए और तुम प्रभु के चुने हुए और पसंदीदा बने रहो । लेकिन देखो, उसकी इच्छा पूरी होगी; क्योंकि उसकी रीतियां सदा के लिए धार्मिक हैं ।\n\n20 और उसने कहा है कि: जितना तुम मेरी आज्ञाओं का पालन करोगे उतना तुम प्रदेश में प्रगति करोगे; लेकिन जब तुम मेरी आज्ञाओं का पालन नहीं करोगे तब तुम्हें मेरी उपस्थिति से अलग कर दिया जाएगा ।\n\n21 और अब, कि तुमसे मेरी आत्मा आनंदित रहे और तुम्हारे कारण सुखपूर्वक मैं इस संसार से जा सकूं, कि मैं शोक और दुख के साथ कब्र में न जाऊं, इसलिए, मेरे बेटों तुम धूल से उठो, और मर्द बन कर एक ही मन और एक ही हृदय होकर, निश्चय करके, सभी बातों में संगठित हो जाओ, ताकि तुम गुलामी में न चले जाओ;\n\n22 ताकि तुम दुखदाई श्राप से श्रापित न किये जाओ; और यह भी, कि न्याय संगत परमेश्वर का क्रोध, नाश करने के लिए, तुम्हारे ऊपर न आए, हां, आत्मा और शरीर दोनों का अनंत नाश ।\n\n23 जागो, मेरे बेटों; धार्मिकता का कवच पहन लो । जिस जंजीर से तुम बंधे हुए हो उसे तोड़ दो, और अंधकार से बाहर निकल आओ, और धूल से उठो ।\n\n24 अपने भाई का बिलकुल विद्रोह मत करना जिसके दर्शन महिमापूर्ण रहे हैं, और जिसने हमारे यरूशलेम छोड़ने के समय से आज्ञाओं का पालन किया; और जो इस प्रतिज्ञा के प्रदेश में हमें लाने में परमेश्वर के हाथों का औजार बना रहा; क्योंकि यदि वह नहीं होता तब हम निर्जन प्रदेश में भूख से मर जाते; फिर भी तुमने उसके प्राण लेने चाहे और तुम्हारे कारण उसने बहुत कष्ट सहे ।\n\n25 और तुम्हारे कारण मैं उसके लिए अत्याधिक भयभीत हूं और कांप रहा हूं, कहीं ऐसा न हो कि उसे फिर कष्ट उठाना पड़े; क्योंकि देखो, तुमने उस पर दोष लगाया है कि वह शक्तिशाली और तुम्हारा अधिकारी बनना चाहता है; लेकिन मैं यह जानता हूं कि वह न तो शक्तिशाली और न ही तुम्हारा अधिकारी बनना चाहता है; वह तो परमेश्वर की महिमा और तुम्हारे स्वयं के लिए अनंत कल्याण खोज रहा है ।\n\n26 और तुम उसकी स्पष्टता के कारण उसके विरुद्ध बड़बड़ाते हो । तुम कहते हो कि उसने रूखी बातें कहीं; और कहते हो कि उसने तुम पर क्रोध किया; लेकिन देखो, उसकी रूखी बातें परमेश्वर के शब्दों की शक्ति थी, जो उसके अंदर थी, और जिसे तुम क्रोध कहते हो वह सच्चाई परमेश्वर के अनुसार थी, जिसे उसने छिपाया नहीं और निडरता से तुम्हारे अधर्म को प्रकट किया ।\n\n27 और ऐसा है कि परमेश्वर की शक्ति का उसके साथ होना आवश्यक है, यहां तक कि तुम्हें उसके द्वारा आज्ञा देना कि तुम उन आज्ञाओं का पालन करो । लेकिन देखो, यह वह नहीं था, लेकिन उसके अंदर प्रभु की आत्मा थी जिसने उसके मुख को खोल कर वह बातें कहीं जिन्हें वह रोक नहीं सका ।\n\n28 और अब मेरे बेटों, लमान, लेमुएल और साम, और मेरे वे बेटे भी, जो इश्माएल के पुत्र हैं, देखो, यदि तुमने नफी की कही बातों को माना, तब तुम नष्ट नहीं होगे । और यदि तुमने उसकी बातों के अनुसार किया तब मैं तुम्हें आशीष देता हूं, यहां तक कि यह मेरी प्रथम आशीष होगी ।\n\n29 यदि तुमने उसकी बातों के अनुसार नहीं किया तब मैं अपनी प्रथम आशीष वापस ले लूंगा और वह उसके पास चली जाएगी ।\n\n30 और अब, जेरम, मैं तुमसे बोल रहा हूं; देखो, तुम लाबान के सेवक हो; फिर भी तुम यरूशलेम प्रदेश लाए गए, और मैं जानता हूं कि तुम सदैव के लिए मेरे पुत्र, नफी, के सच्चे मित्र हो ।\n\n31 इसलिए, क्योंकि तुम विश्वासी हो उसके वंश के साथ तुम्हारे वंश को आशीष प्राप्त होगी और तुम्हारा वंश उन्नति करके बहुत दिनों तक इस प्रदेश में निवास करेगा; और सिवाय उनके बीच दुष्कर्मों को छोड़कर, कुछ भी इस प्रदेश में उनकी प्रगति में बाधा या क्षति नहीं पहुंचाएगी ।\n\n32 इसलिए यदि तुम प्रभु की आज्ञाओं का पालन करोगे तब प्रभु इस प्रदेश को तुम्हारे वंश के साथ मेरे बेटे के वंश की सुरक्षा के लिए समर्पित कर देगा ।\n\n", "2-ne 2": "[center][font_size=26]अध्याय 2[/font_size][/center]\n\n[i]मुक्ति मसीहा के द्वारा आती है—चुनने की स्वतंत्रता अस्तित्व और विकास के लिए आवश्यक है—आदम का पतन हुआ ताकि मनुष्य हो—मनुष्य स्वाधीनता और अनंत जीवन चुनने के लिए स्वतंत्र हैं । लगभग 588–570 ई.पू.[/i]\n\n1 और अब, याकूब, मैं तुम से कहता हूं: तुम निर्जन प्रदेश की कठिनाइयों के दिनों में मेरे पहिलौठे हो । और देखो, तुम्हारे बचपन में तुमने अपने भाइयों के रूखेपन के कारण बहुत कष्ट और दुख सहे हैं ।\n\n2 फिर भी, याकूब, निर्जन प्रदेश के मेरे पहिलौठे, तुम परमेश्वर की महानता को जानते हो; और वह तुम्हारे कष्टों को तुम्हारे लाभ के लिए समर्पित करेगा ।\n\n3 इसलिए, तुम्हारी आत्मा आशीषित होगी, और तुम अपने भाई, नफी के साथ सुरक्षित रहोगे; और तुम्हारे दिन तुम्हारे परमेश्वर की सेवा में व्यतीत होंगे । इसलिए, मैं जानता हूं कि तुम अपने मुक्तिदाता की धार्मिकता के कारण मुक्त किये गए हो; क्योंकि तुमने देखा है कि समय की परिपूर्णता आने वाली है जब वह मनुष्य के लिए उद्धार लाएगा ।\n\n4 और तुमने अपनी जवानी में उसकी महिमा को देखा है; इसलिए, तुम उसी प्रकार आशीषित हुए हो जिस प्रकार वह शरीर में अन्य लोगों की सेवा करेगा; क्योंकि आत्मा कल, आज और हमेशा के लिए एक जैसी है । और मनुष्य के पतन से ही मार्ग तैयार किया गया है, और उद्धार नि:शुल्क है ।\n\n5 और मनुष्यों को पर्याप्त निर्देश दिए जा चुके हैं कि वे भले-बुरे को जानते हैं । और मनुष्यों को व्यवस्था दी गई है । और बिना व्यवस्था के उनका न्याय नहीं होगा; या, व्यवस्था के अनुसार ही मनुष्य को अलग किया जाएगा । हां, सांसारिक व्यवस्था के अनुसार वे अलग किये गए थे; और आत्मिक व्यवस्था के अनुसार भी वे अच्छी बातों से दूर किये जाते हैं, और हमेशा के लिए दुखी होते हैं ।\n\n6 इसलिए, मुक्ति पवित्र मसीहा में और उसके द्वारा आती है; क्योंकि वह अनुग्रह और सच्चाई से परिपूर्ण है ।\n\n7 देखो, वह व्यवस्था को पूरा करने के लिए सभी टूटे हुए मन और पश्चातापी लोगों के पाप के लिए स्वयं का बलिदान करता है; और उसके सिवाय अन्य कोई भी इस व्यवस्था को पूरा नहीं कर सकता ।\n\n8 इसलिए, संसार के लोगों को यह बताना कितना महत्वपूर्ण है, कि वे जानें कि कोई भी मनुष्य पवित्र मसीहा की योग्यताओं, और दया, और अनुग्रह के बिना परमेश्वर की उपस्थिति में नहीं रह सकता, जो मनुष्य की प्रकृति के अनुसार अपना जीवन देगा और आत्मा की शक्ति से इसे फिर वापस लेगा, ताकि सर्वप्रथम पुनर्जीवित होकर, वह मृतकों के लिए पुनरुत्थान ला सके ।\n\n9 इसलिए, परमेश्वर का पहिलौठा होने के कारण, वह मनुष्य के सभी बच्चों के लिए मध्यस्थता करेगा; और वे जो उसमें विश्वास करेंगे बचाए जाएंगे ।\n\n10 और सभी के लिए मध्यस्थता के कारण, सब मनुष्य परमेश्वर के पास आते हैं; इसलिए वे उस सच्चाई और पवित्रता के अनुसार जो उस में है न्याय किये जाने के लिए उसकी उपस्थिति में खड़े होते हैं । इसलिए, उस व्यवस्था को पूरा करने के लिए जिसे पवित्र जन ने दिया है, वे उस दंड को पाते हैं जो निश्चित है, जो दंड निश्चित है वह उस आनंद के प्रतिकूल है जो कि निश्चित, प्रायश्चित को पूरा करने के लिए है—\n\n11 क्योंकि यह अवश्यक है कि सब कामों में विरोध हो । यदि ऐसा नहीं होता, निर्जन प्रदेश के मेरे पहिलौठे, तो धार्मिकता नहीं लाई जा सकती थी, न दुष्टता, न पवित्रता, न दुख, न ही अच्छाई और न ही बुराई होती । इसलिए सब बातें एक में ही मिश्रित होनी चाहिए; इसलिए, यदि एक जैसी स्थिति होती, न जीवित, न मृत, न भ्रष्ट, न अभ्रष्ट, न सुख, न दुख, न ही संवेदना और न ही असंवेदना, तो यह अवश्य ही मृत होती ।\n\n12 यदि कोई वस्तु बिना आवश्यकता के रची गई; तो उसकी रचना का अंत में कोई उद्देश्य नहीं होगा । इसलिए, ऐसी वस्तु अवश्य ही परमेश्वर के विवेक और उसके अनंत उद्देश्यों का नाश करती है, और परमेश्वर की शक्ति, और दया, और न्याय भी ।\n\n13 और यदि तुम कहते हो कि कोई व्यवस्था नहीं है, तुम्हें यह भी कहना चाहिए कि कोई पाप नहीं है । यदि तुम कहते हो कि कोई पाप नहीं है, तुम्हें यह भी कहना चाहिए कि कोई धार्मिकता नहीं है । और यदि कोई धार्मिकता नहीं है तो कोई खुशी भी नहीं होगी । यदि कोई धार्मिकता नहीं, न ही कोई खुशी, तो कोई दंड और न ही कोई दुख होगा । यदि ये बातें नहीं हैं तो कोई परमेश्वर नहीं है । और यदि कोई परमेश्वर नहीं है, तो हम भी नहीं हैं, न ही पृथ्वी है; क्योंकि किसी वस्तु की रचना ही नहीं होती, न ही कोई कार्य होता, न ही किसी पर कार्य किया जाता; इसलिए, सभी बातें अवश्य ही गायब हो जातीं ।\n\n14 और अब, मेरे बेटों, मैं ये बातें तुम से तुम्हारे लाभ और सीखने के लिए बोल रहा हूं; क्योंकि परमेश्वर है, और उसने सब कुछ रचा है, स्वर्ग और पृथ्वी दोनों को, और इन में पाई जाने वाली हर एक वस्तु, चाहे वह कार्य करे या उस पर कार्य किया जाए ।\n\n15 और मनुष्य के अंत में उसके अनंत उद्देश्यों को पूरा करने के लिए, उसने हमारे प्रथम माता-पिता, और जमीन के जानवरों और हवा के पक्षियों की रचना करने के बाद, अन्य शब्दों में, सब कुछ रचने के बाद विरोध की जरूरत थी; यहां तक कि वर्जित फल के विरोध में जीवन का वृक्ष था; एक मीठा और दूसरा कड़वा ।\n\n16 इसलिए, प्रभु परमेश्वर ने मनुष्य को स्वयं के लिए कार्य करने की छूट दी । इसलिए, मनुष्य स्वयं के लिए कार्य नहीं कर सकता था यदि वह एक या अन्य द्वारा फुसलाया जाता ।\n\n17 और मैं, लेही, जो बातें मैंने पढ़ी हैं उनके अनुसार, ऐसा मानता हूं कि परमेश्वर का स्वर्गदूत, जैसा लिखा है उसके अनुसार, स्वर्ग से गिरा; इसलिए ऐसे कार्य कर के जो कि परमेश्वर के सामने बुरे हैं, वह शैतान बन गया ।\n\n18 और क्योंकि वह स्वर्ग से गिरा था, और हमेशा के लिए दुखी हो गया, उसने संपूर्ण मानवजाति के लिए भी दुख चाहा । इसलिए, हां, उस बूढ़े सांप ने, जो कि शैतान, सभी झूठ का पिता है, हव्वा से कहा: उस वर्जित फल को खालो, और तुम मरोगी नहीं, लेकिन तुम अच्छे और बुरे का ज्ञान प्राप्त कर परमेश्वर के समान बन जाओगी ।\n\n19 और आदम और हव्वा के वर्जित फल खा लेने के पश्चात उन्हें, पृथ्वी पर परिश्रम करने के लिए, अदन की वाटिका से बाहर निकाल दिया गया ।\n\n20 और उनके बच्चे पैदा हुए; यहां तक कि संपूर्ण पृथ्वी के परिवार उनसे उत्पन्न हुए ।\n\n21 और मानव संतान की आयु, परमेश्वर की इच्छा के अनुसार लंबी की गई थी, ताकि वे शरीर में रहते हुए पश्चाताप कर सकें; इसलिए, उनकी अवस्था परीक्षा की अवस्था बनी, और उनकी आयु को बढ़ाया गया, उन आज्ञाओं के अनुसार थी जो प्रभु परमेश्वर ने मानव संतान को दी थी । क्योंकि उसने आज्ञाएं इसलिए दी थीं ताकि सभी मनुष्य पश्चाताप करें; क्योंकि उसने सभी मनुष्यों को दिखाया कि वे अपने माता-पिता के उल्लंघन के कारण खो चुके हैं ।\n\n22 और अब, देखो, यदि आदम उल्लंघन नहीं करता तो उसका पतन नहीं होता, परन्तु वह अदन की वाटिका में ही रहता । और सभी वस्तुएं जिनकी रचना की गई थी उसी अवस्था में रहतीं जिसमें उन्हें रचा गया था; और वे हमेशा वैसे ही रहतीं, और कोई अंत नहीं होता ।\n\n23 और उनके कोई बच्चे नहीं होते; इसलिए वे निर्दोष अवस्था में ही रहते, कोई आनंद नहीं होता, क्योंकि वे दुख नहीं जानते; कुछ अच्छा नहीं करते, क्योंकि उन्हें कोई पाप नहीं पता था ।\n\n24 लेकिन देखो, हर बात उसके ज्ञान के अनुसार की गई है जो सब बातों को जानता है ।\n\n25 आदम का पतन हुआ ताकि मनुष्य हो; और मनुष्य हैं, ताकि उन्हें आनंद प्राप्त हो ।\n\n26 और मसीहा समय की परिपूर्णता में आएगा, ताकि वह मानव संतान को पतन से मुक्त कर सके । और क्योंकि वे पतन से मुक्त किये गए हैं, इसलिए वे अच्छे और बुरे के ज्ञान के साथ, हमेशा के लिए स्वतंत्र हो गए हैं; अपने स्वयं के प्रति कार्य करने के लिए और न कि उनके कार्य किये जाने के लिए, सिवाय इसके कि उन्हें परमेश्वर की दी आज्ञाओं के अनुसार, उस महान और अंतिम दिन व्यवस्था का दंड भोगना होगा ।\n\n27 इसलिए, मनुष्य शरीर में स्वतंत्र है; और उन्हें सब वस्तुएं दी गई हैं जो मनुष्य को चाहिए । और वे, सभी मनुष्यों के महान मध्यस्थ के द्वारा, स्वतंत्रता और अनंत जीवन चुनने के लिए, या शैतान की गुलामी और शक्ति के अनुसार गुलामी और मृत्यु चुनने के लिए स्वतंत्र हैं; क्योंकि वह चाहता है कि सभी मनुष्य उसके स्वयं के समान दुखी हों ।\n\n28 और अब, मेरे बेटों, मैं चाहूंगा कि तुम महान मध्यस्थ की ओर नजरें उठाओ, और उसकी महान आज्ञाओं पर ध्यान दो; और उसके वचनों के प्रति विश्वसनीय बनो, और उसकी पवित्र आत्मा के अनुसार अनंत जीवन चुनो ।\n\n29 और शरीर की इच्छा और बुराई के अनुसार जो कि उसमें है, अनंत मृत्यु को मत चुनो, जो कि शैतान की आत्मा को गुलाम बनाने की शक्ति देती है, जो तुम्हें नरक में धकेलती है, ताकि वह तुम्हारे ऊपर अपने राज्य में राज करे ।\n\n30 मेरे बेटों, मैंने अपनी परीक्षा के समय के अंत में, ये कुछ शब्द तुम सभी को कहे हैं; और भविष्यवक्ता के शब्दों के अनुसार मैंने अच्छे भाग को चुना है । और तुम्हारी आत्माओं के अनंत कल्याण के सिवाय मेरा कोई दूसरा उद्देश्य नहीं है । आमीन ।\n\n", "2-ne 3": "[center][font_size=26]अध्याय 3[/font_size][/center]\n\n[i]युसुफ ने मिस्र में नफाइयों को दिव्यदर्शन में देखा—उसने जोसफ स्मिथ, अंतिम-दिनों के दिव्यदर्शी; मूसा, जो इस्राएल को छुटकारा दिलाएगा; और मॉरमन की पुस्तक के प्रकट होने के विषय में भविष्यवाणी की थी । लगभग 588–570 ई.पू.[/i]\n\n1 और मैं, युसुफ, मेरे अंतिम पुत्र तुम से बोलता हूं । तुम निर्जन प्रदेश में मेरी कठिनाइयों में पैदा हुए; हां, मेरे कठोरत्तम दुख के दिनों में तुम्हारी मां ने तुम्हें जन्म दिया ।\n\n2 और प्रभु तुम्हारे लिए भी इस प्रदेश को समर्पित करे, जो कि बहुत मूल्यवान है, तुम्हारी विरासत के लिए और तुम्हारे भाइयों के साथ तुम्हारे वंश की विरासत के लिए, हमेशा तुम्हारी सुरक्षा के लिए, यदि तुम इस्राएल के एकमेव परमेश्वर की आज्ञाओं का पालन करते हो ।\n\n3 और अब, युसुफ, मेरे अंतिम-जन्मे, जिसे मैं अपने निर्जन प्रदेश के कष्टों से बाहर निकालकर लाया हूं, प्रभु तुम्हें हमेशा आशीष दे, क्योंकि तुम्हारा वंश पूरी तरह से नष्ट नहीं होगा ।\n\n4 क्योंकि देखो, तुम मेरी संतान हो; और मैं युसुफ का वंशज हूं जिसे मिस्र में बंदी बना कर ले जाया गया था । और प्रभु के अनुबंध महान थे जो उसने युसुफ के साथ बनाए थे ।\n\n5 इसलिए, युसुफ ने सचमुच में हमारे दिन देखे । और प्रभु की प्रतिज्ञा प्राप्त की थी, कि उसकी संतान में से प्रभु परमेश्वर इस्राएल के घराने के लिए एक धार्मिक शाखा खड़ी करेगा; मसीहा नहीं, लेकिन एक शाखा जो तोड़ डाली जाएगी, फिर भी, प्रभु के अनुबंधों में याद की जाएगी कि मसीहा अंतिम दिनों में, आत्मा की शक्ति में, उनपर प्रकट होगा, और उन्हें अंधकार से प्रकाश में लाएगा—हां, गुप्त अंधकार से बाहर और गुलामी से बाहर स्वतंत्रता में ।\n\n6 क्योंकि युसुफ ने सचमुच में गवाही देकर कहा: प्रभु मेरा परमेश्वर एक दिव्यदर्शी खड़ा करेगा, जो मेरी संतानों में उत्तम होगा ।\n\n7 हां, युसुफ ने सचमुच में कहा: प्रभु मुझ से इस प्रकार कहता है: मैं तुम्हारी संतान में से एक उत्तम दिव्यदर्शी खड़ा करूंगा; और वह तुम्हारी संतानों में बहुत सम्मानित होगा । और उसे मैं एक आज्ञा दूंगा कि वह तुम्हारी संतान, अपने भाइयों के लिए बहुत महत्वपूर्ण होगा, यहां तक कि वह उन्हें तुम्हारे पूर्वजों के साथ बनाए मेरे अनुबंधों की जानकारी देगा ।\n\n8 और मैं उसे एक आज्ञा दूंगा कि वह कोई अन्य कार्य नहीं करेगा, सिवाय उसके जिसकी आज्ञा मैं उसे दूंगा । और मैं उसे अपनी आंखों के सामने महान बनाऊंगा; क्योंकि वह मेरा कार्य करेगा ।\n\n9 और वह मूसा के समान महान होगा, जिससे मैंने कहा था कि मैं तुम्हें, अपने लोगों, इस्राएल के घराने, को छुड़ाने के लिए खड़ा करूंगा ।\n\n10 और मैं मूसा को, तुम्हारे लोगों को मिस्र प्रदेश से छुड़ाने के लिए खड़ा करूंगा ।\n\n11 लेकिन मैं तेरी संतान में से एक दिव्यदर्शी खड़ा करूंगा; और उसे मैं तेरी संतान के वंश के लिए मेरे वचन प्रकट करने की शक्ति दूंगा—और न केवल मेरे वचन को प्रकट करेगा, प्रभु कहता है, लेकिन उन्हें मेरे वचनों को मनाने के लिए भी, जो उनके बीच पहले ही जा चुके होंगे ।\n\n12 इसलिए, तुम्हारी संतान लिखेगी; और यहूदा की संतान लिखेगी; और जो कुछ तुम्हारी संतान लिखेगी, और यहूदा की संतान भी लिखेगी, दोनों मिलकर एक होंगे; और गलत सिद्धांत को गलत साबित करेंगे और विवादों का अंत करेंगे, और तुम्हारी संतान के बीच में शांति स्थापित करेंगे, और उन्हें अंतिम दिनों में उनके पूर्वजों की जानकारी देंगे, और मेरे अनुबंधों की जानकारी भी, प्रभु कहता है ।\n\n13 और निर्बल को वह बलवान बनाएगा, उस दिन जब मेरे सब लोगों के बीच, ओह, इस्राएल के घराने तुम्हें पुनःस्थापित करने का मेरा कार्य आरंभ होगा, प्रभु कहता है ।\n\n14 और युसुफ ने इस प्रकार भविष्यवाणी की: देखो, उस दिव्यदर्शी को प्रभु आशीषित करेगा; और जो उसे नष्ट करना चाहते हैं मिटा दिए जाएंगे; क्योंकि यह प्रतिज्ञा, जो मैंने प्रभु से अपनी संतान के लिए पायी है, पूरी की जाएगी । देखो, मैं इस प्रतिज्ञा की पूरी होने के प्रति निश्चित हूं;\n\n15 और उसका नाम मेरे पर होगा; और यह उसके पिता के नाम पर होगा । और वह मेरी तरह होगा; क्योंकि जो बातें, प्रभु उसके हाथों से प्रकट करेगा, प्रभु की शक्ति के द्वारा मेरे लोगों का उद्धार करेंगी ।\n\n16 हां, इस प्रकार युसुफ ने भविष्यवाणी की: मुझे इस बात पर पूरा विश्वास है, जैसा मैं मूसा की प्रतिज्ञा पर विश्वास करता हूं; क्योंकि प्रभु ने मुझे कहा है, मैं तुम्हारे वंश को हमेशा सुरक्षित रखूंगा ।\n\n17 और प्रभु ने कहा है: मैं एक मूसा खड़ा करूंगा; और मैं एक छड़ में उसे शक्ति दूंगा; और मैं उसे लिखित न्याय दूंगा । फिर भी मैं उसकी जबान पर नियंत्रण रखूंगा, कि वह अधिक न बोले, क्योंकि मैं उसे बोलने में शक्तिशाली नहीं बनाऊंगा । लेकिन मैं अपनी स्वयं की उंगली से अपनी व्यवस्था लिख कर उसे दूंगा; और मैं उसके लिए एक प्रवक्ता बनाऊंगा ।\n\n18 और प्रभु ने मुझ से यह भी कहा: मैं तुम्हारी संतान में से एक खड़ा करूंगा; और मैं उसके लिए एक प्रवक्ता बनाऊंगा । और मैं, देखो, मैं उसको दूंगा कि वह तुम्हारी संतान के लेख लिखेगा, तुम्हारी संतान के लिए; और तुम्हारी संतान का प्रवक्ता इसकी घोषणा करेगा ।\n\n19 और जिन शब्दों को वह लिखेगा वे शब्द तुम्हारी संतान के पास जाएंगे जो मेरे विवेक से उनके लिए उचित होंगे । और यह ऐसा होगा मानो तुम्हारी संतान धूल से उन्हें पुकार रही थी; क्योंकि मैं उनके विश्वास को जानता हूं ।\n\n20 और वे धूल से पुकारेंगे; हां, यहां तक कि कई पीढ़ियों के गुजर जाने के पश्चात वे अपने भाइयों से पश्चाताप करेंगे । और ऐसा होगा कि उनकी पुकार सुनी जाएगी, यहां तक कि उनके सरल शब्द भी ।\n\n21 उनके विश्वास के कारण उनके शब्द मेरे मुंह से उनके भाइयों के लिए निकलेंगे जो कि तुम्हारी संतान हैं; और उन अनुबंधों को याद करते हुए जो मैंने तुम्हारे पूर्वजों से बनाए थे, उनके शब्दों की दुर्बलता को मैं उनके विश्वास में मजबूत करूंगा ।\n\n22 और अब, देखो, मेरे बेटे युसुफ, इस प्रकार मेरे पिता ने अतीत में भविष्यवाणी की थी ।\n\n23 इसलिए, क्योंकि इस अनुबंध के कारण तुम आशीषित किये गए हो; क्योंकि तुम्हारा वंश नष्ट नहीं होगा, क्योंकि वे उस पुस्तक के शब्दों पर ध्यान देंगे ।\n\n24 और उनके बीच एक शक्तिशाली खड़ा होगा, परमेश्वर के हाथों में औजार होते हुए, वह बहुत अच्छा करेगा, शब्द और कार्य दोनों प्रकार से, अत्याधिक विश्वास के साथ, बहुत आश्चर्यजनक और ऐसे काम करेगा जो परमेश्वर की नजर में महान होंगे, और वे इस्राएल के घराने और तुम्हारे भाइयों के वंश को अधिक पुनःस्थापित करेगा ।\n\n25 और अब, तुम आशीषित हो, युसुफ । देखो, तुम छोटे हो; इसलिए अपने भाई, नफी, के शब्दों पर ध्यान देना, और तुम्हारे साथ वैसा ही होगा जैसा मैंने तुम्हें कहा है । अपने मरते हुए पिता के शब्दों को याद रखना । आमीन ।\n\n", "2-ne 4": "[center][font_size=26]अध्याय 4[/font_size][/center]\n\n[i]लेही अपने वंशज को सलाह और आशीष देता है—वह मर जाता है और कब्र में गाड़ दिया जाता है—नफी परमेश्वर की अच्छाई की महिमा करता है—नफी सदा के लिए प्रभु में उसका भरोसा कायम करता है । लगभग 588–570 ई.पू.[/i]\n\n1 और अब, मैं, नफी अपने पिता के द्वारा कही गई भविष्यवाणियों के विषय में कहूंगा जो यूसुफ से संबंध रखती है, जो कि मिस्र ले जाया गया था ।\n\n2 क्योंकि देखो, उसने उसके सारे वंश के विषय में सचमुच में भविष्यवाणी की । और जिन भविष्यवाणियों को उसने लिखा उतनी महान भविष्यवाणियां बहुत कम हैं । उसने हमारे और हमारे भविष्य की पीढ़ियों के विषय में भी भविष्यवाणी की, और इन्हें पीतल की पट्टियों पर लिखा गया है ।\n\n3 और जब मेरे पिता ने यूसुफ के विषय की भविष्यवाणियां करना समाप्त कर दिया, तब उन्होंने लमान के बच्चों, उसके बेटे और बेटियों को बुलाया और उनसे कहाः मेरे बेटे और बेटियों जो कि मेरे पहिलौठे के बेटे और बेटियां हो, मैं चाहूंगा कि तुम मेरी बातों को ध्यान से सुनो ।\n\n4 क्योंकि प्रभु परमेश्वर ने कहा है किः जितना तुम मेरी आज्ञाओं का पालन करोगे, उतना तुम इस प्रदेश में प्रगति करोगे; और जब तुम मेरी आज्ञाओं का पालन नहीं करोगे तब तुम्हें मेरी उपस्थिति से अलग कर दिया जाएगा ।\n\n5 लेकिन देखो, मेरे बेटे और बेटियों, बिना तुम्हें आशीष दिए मैं अपनी कब्र में नहीं जा सकता, क्योंकि मैं यह जानता हूं कि जिस रास्ते पर तुम्हें चलना चाहिए उसके अनुसार यदि तुम्हें शिक्षा दी गई तब तुम उससे अलग नहीं होगे ।\n\n6 इसलिए, यदि तुम्हें श्राप दिया जाता है, तब देखो, मैं अपनी आशीष तुम्हें देता हूं, कि वह श्राप तुम पर नहीं लगेगा, और तुम्हारे माता-पिता उसके लिए उत्तरदायी होंगे ।\n\n7 इसलिए, मेरी आशीष के कारण प्रभु परमेश्वर तुम्हें नष्ट नहीं होने देगा और वह तुम पर और तुम्हारे वंश पर हमेशा दयालु बना रहेगा ।\n\n8 और ऐसा हुआ कि जब मेरे पिता ने लमान के बेटे और बेटियों से बोलना समाप्त किया तब उन्होंने लमूएल के बेटे और बेटियों को अपने सामने बुलवाया ।\n\n9 और उन्होंने उनसे कहाः मेरे बेटों और बेटियों, तुम जो कि मेरे द्वितीय पुत्र की संतान हो; देखो मैं तुम्हें वही आशीष देता हूं जो कि मैंने लमान के बेटे और बेटियों को दी है; इसलिए तुम पूरी तरह नष्ट नहीं किये जाओगे; परन्तु अंत में तुम्हारा वंश आशीषित होगा ।\n\n10 और ऐसा हुआ कि जब मेरे पिता ने उनसे बोलना समाप्त किया तब उन्होंने इश्माएल के बेटों, हां, और उसके सारे परिवार से बातें की ।\n\n11 और जब उन्होंने उनसे बातें करना समाप्त किया, तब उन्होंने साम से कहा; तुम और तुम्हारा वंश आशीषित है; क्योंकि तुम इस प्रदेश के अधिकारी उसी प्रकार होगे जिस प्रकार तुम्हारा भाई नफी होगा । और तुम्हारे वंश की गिनती उसके वंश के साथ की जाएगी; और तुम अपने भाई के समान होगे, और तुम्हारा वंश उसके वंश की तरह होगा; और तुम अपने सारे जीवन भर आशीष प्राप्त करते रहोगे ।\n\n12 और ऐसा हुआ कि जब मेरे पिता लेही ने, अपने पूरे घराने से अपने हृदय की भावनाओं और प्रभु की आत्मा, जो उनके अंदर व्याप्त थी, के अनुसार बातें कर लीं, तब उनके ऊपर बुढ़ापे का प्रभाव बढ़ा; और ऐसा हुआ कि उनकी मृत्यु हो गई, और उन्हें कब्र में दबा दिया गया ।\n\n13 और ऐसा हुआ कि मेरे पिता के मरने के कुछ ही दिनों के पश्चात लमान, लमूएल और इश्माएल के बेटे प्रभु की चेतावनियों के कारण मुझ पर कोध्रित हो उठे ।\n\n14 क्योंकि मुझ, नफी, को प्रभु के वचन के अनुसार उनसे बोलना पड़ता था; मैंने, और मृत्यु से पूर्व मेरे पिता ने भी उनको बहुत उपदेश दिए थे, जिन में से बहुत सी बातें मेरी दूसरी पट्टियों पर लिखी हुई हैं; क्योंकि अधिक ऐतिहासिक बातें मेरी दूसरी पट्टियों पर लिखी गई हैं ।\n\n15 और इन पर मैं अपनी आत्मा और धर्मशास्त्रों की उन बहुत सी बातों को लिख रहा हूं जो पीतल की पट्टियों पर लिखी हुई हैं । क्योंकि धर्मग्रंथों में मेरी आत्मा आनंद विभोर होती है और मेरा हृदय उनके मनन में मग्न है, और मैं उन्हें अपनी संतानों की शिक्षा और लाभ के लिए लिख रहा हूं ।\n\n16 देखो, मेरी आत्मा प्रभु की बातों में आनंदित है; और जिन बातों को मैंने देखा और सुना, उन पर मेरा हृदय लगातार मनन कर रहा है ।\n\n17 फिर भी परमेश्वर द्वारा अपने महान और आश्चर्यमय कामों को मुझे दिखाने के महान उपकारों के बावजूद मेरा हृदय पुकार उठता है; ओह अभागे मनुष्य अर्थात स्वयं मैं; मानव शरीर के कारण मेरा हृदय दुःखित होता है; मेरे दुष्कर्मों के कारण मेरी आत्मा दुखी होती है ।\n\n18 मैं प्रलोभन और पापों से घिरा हुआ हूं जो कि आसानी से मुझ पर काबू कर लेते हैं ।\n\n19 और जब मैं आनंद मनाना चाहता हूं तब मेरा हृदय मेरे पापों के कारण कराह उठता है, हालांकि मैं जानता हूं कि मैंने किस पर विश्वास किया है ।\n\n20 मेरा परमेश्वर मेरा सहारा रहा है; निर्जन प्रदेश में मेरे कष्टों के समय उसने मेरा पथ-प्रदर्शन किया; और उसने गहरे समुद्र में मेरी रक्षा की ।\n\n21 उसने अपने प्रेम से मुझे इतना भर दिया, कि मेरा मानव शरीर उससे अत्याधिक प्रभावित हो गया ।\n\n22 उसने मेरे शत्रुओं को पराजित किया और उनको मेरे सामने भय से कंपा दिया ।\n\n23 देखो, दिन में उसने मेरी पुकार सुनी और रात को दिव्यदर्शनों द्वारा ज्ञान दिया ।\n\n24 और दिन में मैंने निर्भय होकर उसके सामने गंभीर प्रार्थना की; हां, मैंने अपनी आवाज ऊपर भेजी; और स्वर्गदूतों ने नीचे आकर मुझे उपदेश दिए ।\n\n25 और उसकी आत्मा के परों पर मेरे शरीर को उड़ाकर बहुत ही ऊंचे पर्वतों पर ले जाया गया और मेरी आंखों ने महान बातों को देखा, हां, यहां तक कि मनुष्य के लिए वे आवश्यकता से अधिक महान थीं; इसलिए उन्हें लिखने को मुझे मना किया गया ।\n\n26 यदि मैंने इतनी महान बातों को देखा है, यदि प्रभु मानव-संतति पर कृपा करके मनुष्यों में आया, ओह तब, क्यों मेरी विपदाओं के कारण मेरा हृदय रोए और आत्मा दुःख की घाटी में पड़ी रहे, और मेरा शरीर नष्ट और मेरी शक्ति क्षीण हो ?\n\n27 और अपने इस मानव शरीर के कारण, मैं क्यों पाप के आगे झुकूं ? हां, मैं प्रलोभन से क्यों पराजित होऊं कि जिससे मेरे हृदय में शैतान घुसकर मेरी शांति भंग करे और मेरी आत्मा को कष्ट पहुंचाए ? अपने शत्रु के कारण मैं क्रोधित क्यों होऊं ?\n\n28 मेरी आत्मा, जाग ! अब पाप की ओर मत झुक । ओह मेरे हृदय, आनंद मना, और मेरी आत्मा के शत्रु को बिलकुल भी स्थान मत दे ।\n\n29 मेरे शत्रुओं के कारण क्रोध मत कर । मेरे कष्टों के कारण मेरी शक्ति को निर्बल मत कर ।\n\n30 ओह मेरे हृदय, आनंद मना, और प्रभु को पुकार और कहः ओह प्रभु, मैं सदैव तेरा यशगान करूंगा; और मेरे परमेश्वर तुम जो मेरी उद्धार की आधार शिला हो, तुममें मेरी आत्मा आनंद मनाएगी ।\n\n31 ओह प्रभु क्या तुम मेरी आत्मा का उद्धार करोगे ? क्या तुम मुझे मेरे शत्रुओं के हाथों से बचाओगे । क्या तुम मुझे ऐसा कर दोगे कि पाप को देखते ही मैं कांप जाऊं ?\n\n32 काश मेरे सामने अधोलोक का द्वार सदैव बंद रहे, क्योंकि मेरा हृदय टूट चुका है और मेरी आत्मा दुखी है ! ओह प्रभु, तुम मेरे सामने अपनी पवित्र धार्मिकता का द्वार बंद न करना, कि मुझे नीची तराई से होकर चलना पड़े, और कि मैं सत्य के मार्ग पर दृढ़ बना रहूं !\n\n33 ओह प्रभु, क्या तुम मुझे अपनी धार्मिकता के वस्त्र में लपेट लोगे ! ओह प्रभु, क्या तुम अपने शत्रुओं से बचने के लिए मेरा मार्ग तैयार करोगे ? क्या तुम मेरे सामने के मार्ग को सीधा करोगे ! तुम मेरे मार्ग में अवरोध तो नहीं डालोगे—अपितु मेरे सामने के मार्ग को साफ करोगे, और मेरे मार्ग को नहीं, लेकिन मेरे शत्रुओं के मार्ग में बाधा डालोगे।\n\n34 ओह प्रभु, मैंने तुम पर विश्वास किया और सदैव तुम पर विश्वास करता ही रहूंगा ! मैं मानव बाहुबल पर विश्वास नहीं करूंगा; क्योंकि मैं जानता हूं कि वह श्रापित है जो मानव बाहुबल पर विश्वास करता है । हां, वह शापित है जो मनुष्य पर भरोसा करता है और मानव शरीर को अपना शस्त्र बनाता है ।\n\n35 हां, मैं जानता हूं कि परमेश्वर से जो कोई मांगेगा उसे वह उदारता से देगा । हां, परमेश्वर मुझे देगा, यदि मैं अपनी आवाज़ आपके पास ले आऊंगा; हां, मेरे प्रभु, तुम जो मेरी सत्यनिष्ठा की आधारशिला हो, मैं अपनी पुकार तुम तक ले आऊंगा । देखो, ओह मेरे सहारे, और मेरे अनंत परमेश्वर, मेरे शब्द सदैव ऊपर तुम्हारे पास जायेंगे । आमीन ।\n\n", "2-ne 5": "[center][font_size=26]अध्याय 5[/font_size][/center]\n\n[i]नफाई अपने आपको लमनाइयों से अलग करते हैं, मूसा के नियम को मानते हैं, और मंदिर बनाते हैं—अपने अविश्वास के कारण, लमनाइयों को प्रभु की उपस्थिति से अलग कर दिया जाता है, शापित होते हैं, और नफाइयों के लिए अभिशाप बन जाते हैं । लगभग 588–559 ई.पू.[/i]\n\n1 देखो, ऐसा हुआ कि अपने भाइयों के क्रोध के कारण मुझ, नफी को, प्रभु मेरे परमेश्वर के आगे बहुत रोना पड़ा ।\n\n2 लेकिन देखो, उनका क्रोध इतना अधिक बढ़ गया कि वे मेरे प्राण लेने की ताक में रहने लगे ।\n\n3 हां, मेरे विरुद्ध असंतोष प्रकट करते हुए वे बोलेः हमारा छोटा भाई हम पर शासन करना चाहता है; और उसके कारण हमें बहुत सी कठिनाइयों का सामना करना पड़ा; इसलिए हम उसे मार डालें जिससे कि उसकी बातों से हमें और कष्ट सहना न पड़े । देखो, हम उसे अपने ऊपर शासक नहीं होने देंगे; क्योंकि इन लोगों पर शासन करने का अधिकार बड़े होने के कारण हमारे पास है ।\n\n4 उन्होंने असंतोष प्रकट करते हुए जो कुछ कहा उन सब शब्दों को मैं इन पट्टियों पर नहीं लिख रहा हूं । लेकिन मेरे लिए इतना कहना पर्याप्त होगा, कि वे मेरा प्राण लेना चाहते थे ।\n\n5 और ऐसा हुआ कि प्रभु ने मुझे चेतावनी दी कि मैं, नफी, उनसे अलग होकर और जो मेरे साथ चलना चाहें, उन्हें साथ लेकर, निर्जन प्रदेश में भाग जाऊं ।\n\n6 और ऐसा हुआ कि मैं, नफी ने, अपने परिवार को साथ लिया, और जेरम और उसके परिवार को भी; और अपने बड़े भाई साम और उसके परिवार और मेरे छोटे भाई याकूब, यूसुफ और अपनी बहनों और वे सब जो मेरे साथ जाना चाहते थे उन्हें भी साथ लिया । और अन्य सब लोग जो मेरे साथ जाना चाहते थे वे परमेश्वर की चेतावनी और प्रकटीकरणों में विश्वास करते थे; इसलिए उन्होंने मेरी बातों में विश्वास किया ।\n\n7 और हमने अपने साथ अपने तंबुओं और दूसरी चीजें जो ले जा सकते थे लिया, और निर्जन प्रदेश में कई दिनों की यात्रा की । कई दिनों की यात्रा के पश्चात हमने अपने तंबुओं को लगाया ।\n\n8 और मेरे लोग चाहते थे कि उस स्थान का नाम नफी रखा जाए; इसलिए हमने उस स्थान का नाम नफी रखा ।\n\n9 और जो लोग मेरे साथ थे वे अपने आपको नफी के लोग कहने लगे ।\n\n10 और हमने सभी बातों में मूसा के नियम के अनुसार प्रभु के न्याय, व्यवस्था और आज्ञाओं को माना ।\n\n11 और प्रभु हमारे साथ था; और हमने अत्याधिक प्रगति की; क्योंकि हमने बीज बोए, और हमने बहुतायत से उपज प्राप्त की । और हमने पक्षी के झुंडों, और पशु के रेवड़ों, और हर प्रकार के जानवरों को पालना आरंभ कर दिया था ।\n\n12 और मैं, नफी उस अभिलेख को जो कि पीतल की पट्टियों पर अंकित था; और दिग्दर्शक यंत्र अथवा गेंद को भी, अपने साथ लाया था जो कि मेरे पिता के लिए प्रभु के हाथों द्वारा बनाया गया था, जिस प्रकार कि लिखा गया है ।\n\n13 और ऐसा हुआ कि उस स्थान पर हम बहुत अधिक समृद्ध होते चले गए, और हमारी संख्या में भी वृद्धि हुई ।\n\n14 और मैं, नफी, लाबान की तलवार को भी लाया था, और मैंने उसी तरह की कई तलवारें बनाई क्योंकि मुझे इस बात का भय था कि वे लोग जो अब लमनाई कहलाते थे, हम पर आक्रमण करके हमें नष्ट कर सकते हैं; क्योंकि मेरे और मेरे बच्चों, और जो लोग मेरे लोग कहलाते थे, उनके विरुद्ध उनका द्वेष मैं जानता था ।\n\n15 और मैंने अपने लोगों को घर बनाना सिखाया और लकड़ी, लोहा, तांबा, पीतल, इस्पात, सोना, चांदी और मूल्यवान धातु जिनकी वहां बहुतायत थी, की कारीगरी सिखाई ।\n\n16 और मैं, नफी ने, एक मंदिर बनाया; और मैंने इसे सुलेमान के मंदिर की तरह बनाया जोकि बनावट में तो उसकी तरह ही था बस केवल यह उतनी मूल्यवान वस्तुओं से नहीं बना था; क्योंकि वे वस्तुएं इस प्रदेश में मिलती नहीं थी; इस दृष्टि से यह मंदिर बिलकुल सुलेमान के मंदिर की तरह नहीं था । लेकिन उस मंदिर की बनावट सुलेमान के मंदिर जैसी ही थी; और यह श्रेष्ठ कारीगरी के साथ बनाया गया था ।\n\n17 और ऐसा हुआ कि मैं, नफी ने, अपने लोगों को कर्मठ होना और हाथों से परिश्रम करना सिखा दिया था ।\n\n18 और ऐसा हुआ कि उन्होंने मुझे अपना राजा बनाना चाहा । लेकिन मैं, नफी, चाहता था कि उनके ऊपर कोई राजा न रहे; फिर भी मैंने अपनी शक्ति के अनुसार उनके लिए, जो कुछ हो सकता था, किया ।\n\n19 और देखो, प्रभु ने मेरे भाइयों से जो कुछ उनके विषय में कहा था कि मैं उनका शासक और शिक्षक होऊंगा, वह पूरा हुआ । इसलिए, प्रभु की आज्ञा द्वारा मैं उनका शासक और शिक्षक उस समय तक बना रहा जब तक कि उन्होंने मुझे मार डालने की चेष्टा नहीं की ।\n\n20 इसलिए प्रभु का वह वचन भी पूरा हुआ जिसे उसने मुझसे कहा थाः जब वे तुम्हारी बातों को नहीं सुनेंगे तब प्रभु की उपस्थिति से उनको अलग कर दिया जाएगा । और देखो, उनकी उपस्थिति से उन्हें अलग कर दिया गया था ।\n\n21 और उसने उनको शापित करवाया, हां उनके दुराचारों के कारण उनके ऊपर दुखदाई श्राप आया । क्योंकि देखो, उन्होंने उसके प्रति अपने हृदय को कठोर बना लिया था और वे पत्थर की तरह हो गए थे; वे गोरे और अति सुंदर थे; और प्रभु परमेश्वर ने इसलिए उनकी चमड़ी को काला कर दिया जिससे कि वे मेरे लोगों को लुभा न सकें ।\n\n22 और प्रभु परमेश्वर इस प्रकार कहता हैः जब तक वे अपने पापों से पश्चाताप नहीं करते, तब तक मैं उनको तुम्हारे लोगों के लिए घृणित बना दूंगा ।\n\n23 और जो उनके वंश में मिलेंगे उनके वंश के ऊपर भी वही श्राप होगा प्रभु ने ऐसा कहा और ऐसा ही हुआ ।\n\n24 और उस श्राप के कारण जो कि उनके ऊपर था, वे आलसी हो गए और शरारती और धूर्त बनकर निर्जन प्रदेश में शिकार के पशुओं को खोजने लगे ।\n\n25 और मुझ से प्रभु परमेश्वर ने कहाः वे तुम्हारे वंश में मेरी याद जगाने के लिए, उनके लिए अभिशाप बनेंगे, और यदि वे फिर भी मुझे याद न करेंगे और मेरी वाणी को नहीं सुनेंगे, तब वे उन्हें नष्ट भी कर देंगे ।\n\n26 और ऐसा हुआ कि मैं, नफी ने, याकूब और यूसुफ को समर्पित किया, ताकि वे मेरे प्रदेश के लोगों के लिए याजक और शिक्षक हों ।\n\n27 और ऐसा हुआ कि तब हम आनंदपूर्वक रहने लगे ।\n\n28 और अब तक हमें यरूशलेम को छोड़े हुए तीस वर्ष बीत चुके थे ।\n\n29 और मैं, नफी ने, यहां तक का अपने लोगों का अभिलेख अपनी उन पट्टियों पर रखा, जिन्हें मैंने बनाया था ।\n\n30 और ऐसा हुआ कि प्रभु परमेश्वर ने मुझसे कहाः दूसरी पट्टियों को बनाओ; और उनमें तुम उन बहुत सी बातों को अंकित करो जो कि मेरी दृष्टि में तुम्हारे लोगों के लिए लाभप्रद हैं ।\n\n31 इसलिए, मैं, नफी, प्रभु की आज्ञाओं के प्रति आज्ञाकारी होने के कारण, गया और इन पट्टियों को बनाया जिन पर इन बातों को मैंने खोद कर अंकित किया ।\n\n32 और इन पर मैंने उन्हीं बातों को खोद कर अंकित किया जो कि परमेश्वर को पसंद हैं । और यदि मेरे लोगों को परमेश्वर की बातें पसंद हैं, तब उन्हें इन पट्टियों पर अंकित बातें भी पसंद होंगी ।\n\n33 और यदि मेरे लोगों को, विशेषकर अपने इतिहास को जानने की इच्छा होगी, तब उन्हें मेरी अन्य पट्टियों को ढूंढना चाहिए ।\n\n34 और मेरे लिए इतना ही कहना पर्याप्त होगा कि चालीस वर्ष बीत गए थे, और हमारे भाइयों से हमारे युद्ध और विवाद हो चुके थे ।\n\n", "2-ne 6": "[center][font_size=26]अध्याय 6[/font_size][/center]\n\n[i]याकूब यहूदी इतिहास का वर्णन करता हैः बाबुलियों की दासता और वापसी; इस्राएल के पवित्र जन की सेवकाई और क्रूसारोहण; अन्यजातियों से प्राप्त सहायता; और यहूदियों के अंतिम-दिन की पुन:स्थापना जब उन्होंने मसीहा पर विश्वास किया । लगभग 559–545 ई.पू.[/i]\n\n1 नफी के भाई, याकूब के वे शब्द, जिन्हें उसने नफी के लोगों से कहाः\n\n2 देखो, मेरे प्रिय बंधुओं, मैं, याकूब, परमेश्वर के द्वारा बुलाया गया, और उसकी पवित्र रीति के अनुसार नियुक्त किया गया और मेरे उस भाई नफी द्वारा समर्पित किया गया जिसे तुम राजा और रक्षक की तरह देखते हो, और जिस पर अपनी रक्षा के लिए आश्रित हो, देखो, तुम जानते हो कि मैंने तुमसे अनेक विषयों पर बहुत सी बातें कहीं ।\n\n3 फिर भी मैं तुमसे फिर कह रहा हूं; क्योंकि मैं तुम्हारी आत्माओं की भलाई का इच्छुक हूं । हां, तुम्हारे लिए मेरी चिंता महान है; और तुम स्वयं जानते हो कि ऐसा हमेशा रहा है । क्योंकि मैंने संपूर्ण परिश्रम के साथ तुम्हें उपदेश दिया; और अपने पिता की वाणी को तुम्हें सिखाया; और संसार की रचना के संबंध में जो बातें लिखी गई हैं, उन सभी विषयों पर मैंने बातें की ।\n\n4 और अब, मैं वर्तमान और भविष्य के विषय में बातें करूंगा; इसलिए मैं यशायाह की वाणी पढ़कर सुनाऊंगा । और ये वे शब्द हैं जिसे मेरा भाई चाहता है कि मैं तुम्हें सुनाऊं । और मैं तुम्हारी ही भलाई के लिए तुम से बातें करता हूं, कि तुम सीखो और परमेश्वर के नाम की प्रशंसा करो ।\n\n5 और अब, मैं उन शब्दों को पढूंगा जिसे यशायाह ने इस्राएल के घराने के विषय में कहा था; इसलिए उनका संबंध तुम से हो सकता है, क्योंकि तुम इस्राएल के घराने के हो । और यशायाह द्वारा बहुत सी बातें कही गई हैं जिनसे तुम्हारा संबंध हो सकता है, क्योंकि तुम इस्राएल के घराने के हो ।\n\n6 और अब, ये उसके शब्द हैः प्रभु परमेश्वर इस प्रकार कहता हैः देखो, मैं अपना हाथ अन्यजाति के लोगों की ओर उठाऊंगा, और लोगों के सामने अपना आदर्श रखूंगा; और वे तेरे बेटों को अपनी गोद में लाएंगे, और तेरी बेटियां उनके कंधों पर चढ़ा कर लाई जाएंगी ।\n\n7 और राजा तेरी देखभाल करने वाले पिता और उनकी रानियां तेरी दूध पिलाने वाली माता होंगी । वे भूमि की ओर मुख करके तेरे सामने झुकेंगे, और तेरे पैरों की धूल चाटेंगे, और तब तू यह जानेगा कि मैं ही प्रभु हूं; क्योंकि वे कभी लज्जित नहीं होंगे जो मेरी प्रतीक्षा करते हैं ।\n\n8 और अब, मैं, याकूब, थोड़ा बहुत इन शब्दों के विषय में बोलूंगा । क्योंकि देखो, प्रभु ने मुझे यह दिखाया है कि जो लोग यरूशलेम में थे, जहां से हम आए हैं, वे मारे गए और बंदी बनाए गए ।\n\n9 फिर भी प्रभु ने हमें यह दिखाया है कि वे वापस लौटेंगे । और उसने मुझे यह भी दिखाया है कि प्रभु परमेश्वर, इस्राएल का एकमेव पवित्र परमेश्वर, मानव शरीर में उनके बीच प्रकट होगा; और जब वह अपने आपको प्रकट करेगा, उस स्वर्गदूत, जिसने मुझे यह बताया था, के शब्दों के अनुसार वे उसको कोड़े मारेंगे और क्रूस पर चढ़ा देंगे ।\n\n10 और इस्राएल के एकमेव पवित्र परमेश्वर के विरूद्ध अपने हृदयों को कठोर बना लेने और आंखें फेर लेने के पश्चात, देखो, इस्राएल के एकमेव पवित्र परमेश्वर का न्याय उनके ऊपर आएगा । और वह दिन आएगा जब कि उनको दंड और कष्ट दिया जाएगा ।\n\n11 इसलिए, स्वर्गदूत इस प्रकार कहता है कि इधर-उधर भटकाने के पश्चात, बहुतों को शारीरिक पीड़ा दी जाएगी, परन्तु विश्वासियों की प्रार्थनाओं के कारण उनको नष्ट नहीं किया जाएगा; वे तितर-बितर और दंडित किये जाएंगे और उनसे घृणा की जाएगी, फिर भी प्रभु उन पर दयावान बना रहेगा और जब उनको अपने उद्धारकर्ता का ज्ञान होगा, तब उनको अपने पैतृक प्रदेश में पुनः इकट्ठा किया जाएगा ।\n\n12 और आशीषित हैं वे अन्यजातियां जिनके विषय में भविष्यवक्ता ने लिखा; क्योंकि देखो, यदि ऐसा हुआ कि उन्होंने पश्चाताप किया और सिय्योन के विरुद्ध लड़े नहीं और उस अति घृणित गिरजे का साथ नहीं दिया; तब उन्हें बचा लिया जाएगा; क्योंकि प्रभु परमेश्वर अपने बच्चों से किये गए अनुबंधों को पूरा करेगा; और इसी कारण से भविष्यवक्ता ने इन बातों को लिखा है ।\n\n13 इसलिए सिय्योन और प्रभु के अनुबंधित लोगों के विरुद्ध युद्ध करने वाले उनके पैरों की धूल चाटेंगे; और प्रभु के लोगों को लज्जित नहीं होना पड़ेगा । क्योंकि वे प्रभु के लोग हैं जो उसके आगमन की प्रतीक्षा करते हैं; क्योंकि वे अब भी मसीहा के आने की बाट जोह रहे हैं ।\n\n14 और देखो, भविष्यवक्ता के शब्दों के अनुसार, जो मसीहा पर विश्वास करेंगे, तब वह उन्हें संभालने का दुबारा प्रयत्न करेगा; इसलिए वह सामर्थ्य और महान यश के साथ प्रकट होगा और उनके शत्रुओं को नष्ट कर देगा, परन्तु जो उस पर विश्वास करेंगे उनमें से किसी को भी नष्ट नहीं किया जाएगा ।\n\n15 और जो उस पर विश्वास नहीं करेंगे उन्हें अग्नि और प्रचण्ड आंधी, भूकंपों, युद्ध, महामारी, और अकाल से नष्ट कर दिया जाएगा । और उन्हें मालूम होगा कि प्रभु ही परमेश्वर है जो कि इस्राएल का एकमेव ईश्वर है ।\n\n16 क्या वीर के हाथ से शिकार छीना जा सकता है, या न्याय अनुसार बनाए गए बंदी को छुड़ाया जा सकता है ?\n\n17 लेकिन प्रभु कहता हैः बलवान के बंदी छुड़ा लिए जाएंगे और भयानक मनुष्य का शिकार उसके हाथ से छीन लिया जाएगा; क्योंकि सर्वशक्तिमान परमेश्वर अपने अनुबंधित लोगों को मुक्त करेगा । क्योंकि प्रभु इस प्रकार कहता हैः मैं उनके साथ संघर्ष करूंगा, जो तुम्हारे साथ संघर्ष करते हैं ।\n\n18 और जो तुम्हें सताएंगे उन्हें मैं उन्हीं का मांस खिलाऊंगा; और मीठी मदिरा की तरह उन्हें अपने लहू को पीकर मतवाला होना पड़ेगा; और सबको यह मालूम होगा कि मैं, प्रभु तुम्हारा रक्षक और उद्धारकर्ता, याकूब का सर्वशक्तिमान परमेश्वर हूं ।\n\n", "2-ne 7": "[center][font_size=26]अध्याय 7[/font_size][/center]\n\n[i]याकूब यशायाह से पढ़ना जारी रखता है: यशायाह मसीहा के समान बोलता है—मसीहा बुद्धिमान की भाषा बोलेगा—वह सताने वालों को अपनी पीठ देगा—वह संकोच नहीं करेगा—यशायाह 50 से तुलना करें । लगभग 559–545 ई.पू.[/i]\n\n1 हां, प्रभु इस प्रकार कहता है: क्या मैंने तुम्हें ठुकराया है, या क्या मैंने हमेशा के लिए तुम्हें त्याग दिया है ? क्योंकि प्रभु इस प्रकार कहता है: तुम्हारी माता का तलाक पत्र कहां है ? मैंने तुम्हें किसे दिया था, या अपने किस लेनदार के हाथ तुम्हें बेचा ? हां, मैंने किसको तुम्हें बेचा है ? देखो, तुम अपने ही अधर्म के कामों के कारण बिक गए, और तुम्हारे ही अपराधों के कारण तुम्हारी माता अलग कर दी गई ।\n\n2 इसका क्या कारण है कि जब मैं आया तब कोई न मिला ? और जब मैंने पुकारा, तब किसी ने जवाब नहीं दिया ? ओ इस्राएल के घराने, क्या मेरे हाथ इतने छोटे हैं कि यह मुक्ति नहीं दे सकते, या क्या मुझ में उद्धार करने की शक्ति नहीं ? देखो, मैं एक धमकी से समुद्र को सुखा देता हूं, मैं नदियों को रेगिस्थान बना देता हूं, उनकी मछलियां सड़ती हैं क्योंकि पानी सूख जाता है, और वे प्यासी मर जाती हैं ।\n\n3 मै आकाश को मानो शोक का काला कपड़ा पहनाता, और टाट को उनका ओढ़ना बना देता हूं ।\n\n4 प्रभु परमेश्वर ने मुझे विद्वानों की भाषा दी है, ताकि मैं जान सकूं कैसे मैं सही समय में तुम्हें बताऊं, ओ इस्राएल के घराने, जब तुम थके होते हो तो वह तुम्हें हर सुबह जगाता है, वह मेरे कान को खोलता है ताकि मैं सुन सकूं जैसे विद्वान सुनते हैं ।\n\n5 प्रभु परमेश्वर ने मेरा कान खोला है, और मैंने विरोध न किया, न पीछे हटा ।\n\n6 मैंने मारने वालों को अपनी पीठ और दाढ़ी नोचने वालों की ओर अपने गाल किये; अपमानित होने और थूकने से मैंने मुंह न छिपाया ।\n\n7 क्योंकि प्रभु परमेश्वर मेरी सहायता करता है, इसलिए मैंने संकोच नहीं किया; वरन अपना माथा चकमक की तरह कड़ा किया, और मैं जानता था कि मुझे लज्जित होना न पड़ेगा ।\n\n8 और प्रभु मेरे निकट है, और वह मुझे निर्दोष ठहराता है । मेरे साथ कौन विवाद करेगा ? हम एक साथ खड़े हो जाएं । मेरा विरोधी कौन है ? वह मेरे निकट आए, और मैं उसे अपने मुंह की शक्ति से दंड दूंगा ।\n\n9 क्योंकि देखो प्रभु परमेश्वर मेरी सहायता करता है । और वे सब जो मुझे दोषी ठहराएंगे, देखो, वे सब कपड़े के समान पुराने हो जाएंगे; उनको कीड़े खा जाएंगे ।\n\n10 तुम में से कौन है जो प्रभु का भय मानता और उसके सेवक की बातों का पालन किया, जो अधंकार में चलता हो और उसके पास ज्योति न हो ?\n\n11 देखो, तुम सब जो आग जलाते और अग्निबाणों को कमर में बांधते हो ! तुम सब अपनी जलाई हुई आग में और अपने जलाए हुए अग्निबाणों के बीच में चलो । तुम्हारी यह दशा मेरी ही ओर से होगी—तुम संताप में पड़े रहोगे ।\n\n", "2-ne 8": "[center][font_size=26]अध्याय 8[/font_size][/center]\n\n[i]याकूब यशायाह से पढ़ना जारी रखता है: अंतिम दिनों में, प्रभु सिय्योन को दिलासा देगा और इस्राएल को एकत्रित करेगा—मुक्त किये गए महान आनंद के साथ सिय्योन आएंगे—यशायाह 51 और 52:1–2 से तुलना करें । लगभग 559–545 ई.पू.[/i]\n\n1 ध्यान से मुझे सुनो, तुम जो धार्मिकता पर चलते हो । उसे देखो, जिस चट्टान में से तुम काट कर निकाले गए, और जिस खदान से तुम खोद कर निकाले गए हो ।\n\n2 अपने पिता इब्राहीम और अपनी मां सारा, जिसने तुम्हें पैदा किया, को देखो; क्योंकि मैंने उसे अकेले बुलाया, और उसे आशीष दी ।\n\n3 क्योंकि प्रभु ने सिय्योन को शांति दी है, उसने उसके सब खंडहरों को शांति दी है; वह उसके निर्जन प्रदेश को अदन के बगीचे के समान बनाएगा, और उसके रेगिस्तान को प्रभु की वाटिका के समान । उसमें हर्ष और आनंद पाया जाएगा, धन्यवाद और मधुर संगीत की वाणी होगी ।\n\n4 ध्यान से मुझे सुनो, मेरे लोगों; और कान लगाकर मेरी सुनो, ओह मेरे राष्ट्र; क्योंकि मेरी ओर से व्यवस्था दी जाएगी, और मैं अपना न्याय लोगों की ज्योति होने के लिए स्थिर करूंगा ।\n\n5 मेरी धार्मिकता निकट है; मेरा उद्धार प्रकट हुआ है; और मैं अपनी भुजा से लोगों का न्याय करूंगा । द्वीप मेरी प्रतीक्षा करेंगे, और मेरी भुजा पर वे भरोसा करेंगे ।\n\n6 आकाश की ओर अपनी नज़रें उठाओ, और नीचे पृथ्वी को देखो; क्योंकि आकाश धुंए के समान लुप्त हो जाएगा, और पृथ्वी कपड़े के समान पुरानी हो जाएगी; और जो इसमें निवास करते हैं उसी प्रकार मर जाएंगे । लेकिन मेरा उद्धार सदा के लिए होगा, और मेरी धार्मिकता कभी नाश न होगी ।\n\n7 ध्यान से मुझे सुनो, तुम जो धार्मिकता को जानते हो, वे लोग जिनके हृदय में मेरी व्यवस्था लिखी है, मनुष्यों के दोषारोपण से तुम मत डरो, न ही तुम उनकी निंदा करने से भयभीत हो ।\n\n8 क्योंकि घुन उन्हें कपड़ों की तरह और कीड़ा उन्हें ऊन की तरह खाएगा; परन्तु मेरी धार्मिकता चिरकाल तक और मेरा उद्धार पीढ़ी से पीढ़ी तक बना रहेगा ।\n\n9 ओह प्रभु की भुजा, जाग, जाग ! और बल धारण कर; जैसे अतीत में और बीती हुई पीढ़ियों में, वैसे ही अब भी जाग ! क्या तुम वही नहीं हो जिस ने रहब को टुकड़े-टुकड़े किया और दैत्य को घायल किया ?\n\n10 क्या तुम वही नहीं जिस ने समुद्र, गहरे सागर के जल को सुखा डाला था; जिसने सागर की गहराइयों में अपने छुड़ाए हुओं को पार जाने के लिए मार्ग बनाया था ?\n\n11 इसलिए, प्रभु के मुक्त किये गए लोग लौटकर जयजयकार करते हुए सिय्योन में आएंगे, और उनके सिरों पर अनंत आनंद गूंजता रहेगा; वे हर्ष और आनंद प्राप्त करेंगे, और शोक और सिसकियों का अंत हो जाएगा ।\n\n12 मैं वह हूं; हां, मैं ही तुम्हें दिलासा देने वाला हूं; देखो, तुम कौन हो जो उस मनुष्य से, जो मर जाएगा, और उस पुरुष से, जो घास के समान मुर्झाया जाएगा?\n\n13 और स्वर्गों को तानने वाले, और पृथ्वी की नींव डालने वाले, अपने बनाने वाले प्रभु को भूल गए हो, और हर दिन लगातार डरते हो अपने द्रोही के गुस्से से, जैसे कि वह सर्वनाश करने के लिए तैयार है ? परन्तु द्रोही की जलजलाहट कहां रही ?\n\n14 बंदी शीघ्र ही स्वतंत्र किया जाएगा; वह गड्डे में न मरेगा और न उसे रोटी की कमी होगी ।\n\n15 लेकिन मैं प्रभु तुम्हारा परमेश्वर हूं, जिसकी लहरें गरजती हैं; सेनाओं का प्रभु मेरा नाम है ।\n\n16 और मैंने अपने शब्दों को तुम्हारे मुंह में डाला है, और तुम्हें अपने हाथ की आड़ में छिपा रखा है; कि मैं स्वर्गों को तानूं और पृथ्वी की बुनियाद डालूं, और सिय्योन से कहूं: देखो, तुम मेरे लोग हो ।\n\n17 ओह यरूशलेम जाग ! जाग ! खड़ी हो जा, तुमने प्रभु के हाथ से उसकी जलजलाहट के कटोरे में से पिया है—तुमने कटोरे का लड़खड़ा देने वाला मद पूरा पूरा ही पी लिया है—\n\n18 और जितने बेटों ने उससे जन्म लिया उन में से कोई न रहा जो उसका मार्गदर्शन करे; और वे सब बेटे जो उसने पाले-पोसे, उन में से कोई न रहा जो उसके हाथ को थाम ले ।\n\n19 ये दो बेटे तुम्हारे पास आए हैं, जो तुम्हारे लिए विलाप करेंगे—तुम्हारी तबाही और विनाश, और आकाल और तलवार—और किसके द्वारा मैं तुम्हें दिलासा दूंगा ?\n\n20 तुम्हारे बेटे, सिवाय इन दोनों के, वे हर एक सड़क के सिरे पर, जाल में फंसे हुए जंगली बैल के समान पड़े हैं; प्रभु की जलजलाहट और तुम्हारे परमेश्वर की धमकी के कारण वे अचेत पड़े हैं ।\n\n21 इसलिए ओह दुखियारी अब इसे सुनो, तुम मतवाली तो है, परन्तु मदिरा पीकर नहीं:\n\n22 तुम्हारा प्रभु परमेश्वर जो अपने लोगों का मुकदमा लड़ने वाला तुम्हारा परमेश्वर है, वह इस प्रकार कहता है; देखो, मैं लड़खड़ा देने वाले मद के कटोरे को अर्थात अपनी जलजलाहट के कटोरे को तुम्हारे हाथ से ले लेता हूं; तुम्हें उसमें से फिर कभी पीना न पडेगा ।\n\n23 लेकिन मैं उसे तुम्हारे उन दुख देने वालों के हाथ में दूंगा, जिन्होंने तुम्हारी आत्मा से कहा: नीचे झुको, कि हम तुम पर पांव धरकर आगे चलें—और तुम ने औंधे मुंह गिरकर अपनी पीठ को भूमि और आगे चलने वालों के लिए सड़क बना दी ।\n\n24 ओह सिय्योन जाग, जाग ! अपना बल धारण कर; ओह पवित्र नगर यरूशलेम, अपने शोभायान वस्त्र पहन ले; क्योंकि तुम्हारे बीच खतनारहित और अशुद्ध फिर कभी प्रवेश न करने पाएंगे ।\n\n25 अपने ऊपर से धूल झाड़ दे, ओह यरूशलेम, उठ; ओह सिय्योन की गुलाम बेटी अपने गले के बंधन खोल दे ।\n\n", "2-ne 9": "[center][font_size=26]अध्याय 9[/font_size][/center]\n\n[i]याकूब समझाता है कि यहूदियों को उनके प्रतिज्ञा के प्रदेश में एकत्रित किया जाएगा—प्रायश्चित मनुष्य को पतन से बचाएगा—मृतकों के शरीर कब्र से, और उनकी आत्माएं नरक और आनंदधाम से बाहर आ जाएंगी—उनका न्याय होगा—प्रायश्चित मृत्यु, नरक, शैतान, और अंतहीन यंत्रणा से बचाता है—धार्मियों को परमेश्वर के राज्य में बचाया जाता है—पापों की सजा नियत की जाती है—इस्राएल का एकमेव परमेश्वर द्वार का रक्षक है । लगभग 559–545 ई.पू.[/i]\n\n1 और अब, मेरे प्रिय भाइयों, मैंने इन बातों को पढ़ा है ताकि तुम प्रभु के अनुबंधों के संबंध में जान सको कि उसने संपूर्ण इस्राएल के घराने के साथ अनुबंध किया है—\n\n2 कि उसने आरंभ से ही, यहूदियों से अपने पवित्र भविष्यवक्ताओं के मुंह द्वारा पीढ़ी दर पीढ़ी बोला है, और जब तक परमेश्वर का सच्चा गिरजा और लोगों की पुनःस्थापना का समय नहीं आता तब तक बोलता रहेगा; जब वे अपने पैतृक संपत्ति वाले प्रदेश में एकत्रित किये जाएंगे, और सभी अपने प्रतिज्ञा के प्रदेश में स्थापित किये जाएंगे ।\n\n3 देखो, मेरे प्रिय भाइयों, मैं तुम से इन बातों को बोल रहा हूं ताकि तुम आनंदित हो सको, और अपने सिरों को उन आशीषों के कारण हमेशा के लिए उठा सको जिन्हें प्रभु तुम्हारे परमेश्वर तुम्हारे बच्चों को देगा ।\n\n4 क्योंकि मैं जानता हूं कि तुमने आने वाली बातों को जानने के लिए काफी खोज की है; इसलिए मैं जानता हूं कि तुम जानो कि तुम्हारा शरीर मर कर नष्ट हो जाएगा; फिर भी, हम अपने शरीरों में परमेश्वर को देखेंगे ।\n\n5 हां, मैं जानता हूं कि तुम्हें यह मालूम है कि यरूशलेम जहां से हम आए हैं, वहां के लोगों को वह शरीर में अपने आपको दिखाएगा; क्योंकि यह आवश्यक है कि यह उनके बीच हो; क्योंकि उस महान रचयिता का शरीर में मनुष्य के लिए कष्ट झेलना और मनुष्य के लिए मरना आवश्यक होगा जिससे कि सब मनुष्य उसके अधीन हो जाएं ।\n\n6 उस महान रचयिता का दयापूर्ण योजना को पूरा करने के लिए हर एक को मरना पड़ेगा, क्योंकि पुनरुत्थान की शक्ति चाहिए; और पतन के कारण मनुष्य का पुनरुत्थान जरूरी है; और मनुष्य का पतन उसके नियमों के उल्लघंन के कारण हुआ; क्योंकि मनुष्य पतित हो गया, इसलिए उन्हें परमेश्वर की उपस्थिति से अलग कर दिया गया ।\n\n7 इसलिए, असीम प्रायश्चित की आवश्यकता है—बिना असीम प्रायश्चित के इस भ्रष्टाचार को सदाचार में बदला नहीं जा सकता । इसलिए, मनुष्य का जो प्रथम न्याय हुआ, वह उस पर अंतहीन अवधि के लिए बना रहता । और यदि ऐसा होता तो, इस शरीर को धरती माता में सड़ने, घुलने और कभी भी वहां से न उठने के लिए सुला दिया जाता ।\n\n8 ओह प्रभु की बुद्धि, उसकी दया और अनुग्रह ! क्योंकि देखो, यदि हमारा शरीर पुनर्जीवित नहीं होता तब हमारी आत्मा उस स्वर्गदूत के अधीन हो जाती है जो अनंत परमेश्वर की उपस्थिति से नीचे गिर गया था, और जो शैतान बन गया, और जिसका कभी भी उत्थान नहीं होगा ।\n\n9 और हमारी आत्मा उसी की तरह हो जाती और हम शैतान बन कर शैतान के दूत हो जाते और हमें परमेश्वर की उपस्थिति से अलग कर झूठ के जन्मदाता के साथ उसी की तरह कष्ट में रहना पड़ता; हां, वह जिसने हमारे प्रथम माता-पिता को बहकाया था, जो ज्योति के स्वर्गदूत का भेष धारण कर लेता है और मानव संतान को गुप्त षड्यंत्र करके हत्या, और सभी प्रकार के अंधकार में किये जाने वाले कामों के लिए उकसाता है ।\n\n10 ओह हमारे परमेश्वर की कृपा कितनी महान है, जो इस भयंकर राक्षस की पकड़ से हमारे बचने के लिए रास्ता तैयार करता है; हां, वह राक्षस मृत्यु और नरक, जिसे मैं शरीर की मृत्यु और आत्मा की मृत्यु भी कहता हूं ।\n\n11 और हमारे, इस्राएल के एकमेव पवित्र परमेश्वर के द्वारा दिए गए बचने की राह के कारण, वह मृत्यु जिसके विषय में मैंने कहा है, जो कि पार्थिव है, उसके मृतक को मुक्त कर देगी; वह मृत्यु कब्र है ।\n\n12 और यह मृत्यु, जिसके विषय में मैंने कहा है, यह आत्मिक मृत्यु है, उसके मृतक को मुक्त करेगी; यह आत्मिक मृत्यु नरक है; इसलिए मृत्यु और नरक को अपने मृतकों को मुक्त करना पड़ेगा, और नरक बंदी आत्माओं को मुक्त करना पड़ेगा, और कब्र को बंदी शरीरों को मुक्त करना पड़ेगा, और मनुष्यों के शरीर और आत्माओं को एक दूसरे के साथ पुनःस्थापित किया जाएगा; और यह इस्राएल के एकमेव परमेश्वर की पुनरुत्थान की शक्ति के द्वारा है ।\n\n13 ओह हमारे परमेश्वर की योजना कितनी महान है ! क्योंकि दूसरी ओर स्वर्ग धर्मियों की आत्माओं को सौंप देंगे, और कब्र धर्मियों के शरीरों को मुक्त कर देंगी; और आत्मा और शरीर पुनःस्थापित हो जाएंगे और सभी मनुष्य भ्रष्टहीन, और अमर बन जाएंगे, और उनका हमारे समान परिपूर्ण ज्ञान सहित शरीर होगा, सिवाय इसके कि हमारा ज्ञान परिपूर्ण होगा ।\n\n14 इसलिए, हमें अपने सब अपराधों, और अपनी अशुद्धता, और अपनी नग्नता का परिपूर्ण ज्ञान होगा; और धर्मियों को अपने आनंद, और अपनी धार्मिकता, पवित्रता से ढके होने का परिपूर्ण ज्ञान होगा, हां, यहां तक कि धार्मिकता के लबादे का भी ।\n\n15 और ऐसा होगा कि हर एक मनुष्य अपनी इस प्रथम मृत्यु के पश्चात पुनर्जीवन धारण कर लेने पर अमर होकर इस्राएल के एकमेव परमेश्वर के न्यायसिंहासन के सामने उपस्थित होगा; और तब न्याय किया जाएगा और तब उनका न्याय परमेश्वर के पवित्र न्याय के अनुसार होगा ।\n\n16 और निश्चय ही, जब तक प्रभु जीवित है, क्योंकि प्रभु परमेश्वर ने इसे कहा है, और यह उसका अनंत वचन है, जो कि टल नहीं सकता, कि जो धर्मी हैं धर्मी ही रहेंगे, और जो गंदे हैं वे गंदे ही रहेंगे; इसलिए, जो गंदे हैं वे शैतान और उसके दूत हैं; और वे अनंत आग में जाएंगे, जो उनके लिए तैयार की गई है; और उनका कष्ट वैसे ही होगा जैसे उस आग और गंधक की झील में होता है, जिसकी ज्वाला अनंत काल के लिए उठती ही रहती है और अंत नहीं होता ।\n\n17 ओह, हमारे परमेश्वर का न्याय और महानता ! क्योंकि वह अपने वचनों को पूरा करता है, और ये उसके मुख से निकले हैं, और उसकी व्यवस्था अवश्य ही पूरी की जाएगी ।\n\n18 लेकिन, इस्राएल के एकमेव पवित्र परमेश्वर के धर्मी, संतों को देखो, वे जो इस्राएल के एकमेव परमेश्वर में विश्वास करते हैं, वे जो संसार के अत्याचारों को सहते, और इसके तिरस्कार को अनदेखा करते, वे परमेश्वर के राज्य के वारिस होंगे, जो कि संसार की नींव से उनके लिए तैयार किया गया है, और उनका आनंद हमेशा के लिए होगा ।\n\n19 ओह, हमारे इस्राएल के एकमेव पवित्र परमेश्वर की दया की महानता ! क्योंकि वह अपने संतों को उस भयानक राक्षस शैतान से, और मृत्यु से, और नरक से और उस आग और गंधक की झील से मुक्त करता है, जोकि अंतहीन कष्ट है ।\n\n20 ओह, हमारे परमेश्वर की पवित्रता कितनी महान है ! क्योंकि वह सब बातों को जानता है, और कोई ऐसी बात नहीं जो वह न जानता हो ।\n\n21 और वह इस संसार में आता है ताकि वह मनुष्यों को बचा सके यदि वे उसकी बातों पर ध्यान देते हैं; क्योंकि वह सब मनुष्य के लिए कष्ट सहता, हां, हर एक जीवित प्राणी, पुरुष, स्त्री दोनों के लिए, और बच्चों के लिए, जो आदम के परिवार से संबंध रखते हैं ।\n\n22 और वह इसे इसलिए सहता कि पुनरुत्थान सब मनुष्यों को उपलब्ध हो सके, ताकि सब मनुष्य उस महान और न्याय के दिन उसके सामने खड़े हो सकें ।\n\n23 और वह हर एक को पश्चाताप करने, और इस्राएल के एकमेव पवित्र परमेश्वर में परिपूर्ण विश्वास रखते हुए उसके नाम में बपतिस्मा लेने की आज्ञा देता है, अन्यथा उनको परमेश्वर के राज्य में बचाया नहीं जाएगा ।\n\n24 और यदि वे पश्चाताप और उसके नाम में विश्वास नहीं करेंगे, और उसके नाम में बपतिस्मा नहीं लेंगे, और अंत तक धीरज नहीं धरेंगे, तब वे अवश्य ही नरक में जाएंगे, क्योंकि प्रभु परमेश्वर, इस्राएल के एकमेव पवित्र परमेश्वर ने ऐसा कहा है ।\n\n25 इसलिए उसने एक व्यवस्था दी है; और जहां कोई व्यवस्था नहीं दी जाती वहां कोई दंड नहीं होता है; और जहां कोई दंड नहीं होता वहां कोई दंड की आज्ञा भी नहीं होती; और जहां कोई दंड की आज्ञा नहीं होती उनके ऊपर इस्राएल के एकमेव पवित्र परमेश्वर की दया का अधिकार, प्रायश्चित के कारण होता है; क्योंकि वे उसकी शक्ति के द्वारा मुक्त किये जाते हैं ।\n\n26 क्योंकि प्रायश्चित उन लोगों की आवश्यकता की पूर्ति करता है जिन्हें व्यवस्था नहीं दी गई है, ताकि उन लोगों को उस भयंकर राक्षस से मुक्त किया जा सके, जो कि मृत्यु, और नरक, शैतान और आग और गंधक की झील है, जिसका कष्ट अंतहीन है; और वे उस परमेश्वर के साथ पुनःस्थापित होते हैं जो उन्हें सांस देता है, जोकि इस्राएल का एकमेव पवित्र परमेश्वर है ।\n\n27 लेकिन उस पर हाय जिसे व्यवस्था दी गई है, हां, जिसके पास परमेश्वर की सारी आज्ञाएं हैं, जैसी की हमारे पास हैं, और वह उनका उल्लघंन करता है, और अपने परीक्षा के दिनों को नष्ट करता है, क्योंकि उसकी दशा भयंकर है ।\n\n28 ओह, उस शैतान की धूर्त योजना ! ओह, मनुष्यों की व्यर्थता, और दुर्बलता, और अज्ञानता ! जब वे ज्ञान प्राप्त कर लेते हैं तब वे अपने आपको बुद्धिमान समझते हैं, और वे परमेश्वर की सलाह की ओर ध्यान नहीं देते हैं, क्योंकि वे इसे अलग कर देते हैं, वे अपने आपको विद्धान समझते हैं, इसलिए उनका ज्ञान मूर्खतापूर्ण है और इससे उनको कोई लाभ नहीं होता । और वे नष्ट हो जाएंगे ।\n\n29 लेकिन बुद्धिमान होना तब ठीक होता जब वे परमेश्वर की सलाह पर ध्यान देते हैं ।\n\n30 लेकिन धनी पर हाय, जोकि संसार की बातों में धनी हैं । क्योंकि ऐसे लोग धनी होने के कारण गरीबों से घृणा करते और विनम्र को सताते हैं, और उनका मन अपने धन में लगा रहता है; इसलिए, उनका धन ही उनका परमेश्वर है । और देखो, उनका धन उनके साथ ही नष्ट हो जाएगा ।\n\n31 और हाय उन बहरों पर जो नहीं सुनेंगे; क्योंकि वे नष्ट हो जाएंगे ।\n\n32 हाय उन अंधों पर जो नहीं देखेंगे; क्योंकि वे भी नष्ट हो जाएंगे ।\n\n33 हाय बिना संस्कार के हृदय वाले पर, क्योंकि उनके अधर्मों का ज्ञान अंतिम दिन उन्हें दंडित करेंगे ।\n\n34 हाय झूठे पर, क्योंकि वह नरक में ढकेल दिया जाएगा ।\n\n35 हाय हत्यारे पर जो जानबूझकर हत्या करता है, क्योंकि वह मरेगा ।\n\n36 हाय, उन पर जो व्यभिचार करते हैं, क्योंकि उन्हें नरक में ढकेल दिया जाएगा ।\n\n37 हां, हाय उन पर जो मूर्तियों की पूजा करते हैं, क्योंकि शैतानों का शैतान उनसे प्रसन्न होता है ।\n\n38 और अंत में उन सब लोगों पर हाय, जो अपने पापों में मरते हैं; क्योंकि वे परमेश्वर के पास लौटेंगे और उसके चेहरे को देखेंगे और अपने पापों में ही रहेंगे ।\n\n39 हे, मेरे प्रिय भाइयों, उस पवित्र परमेश्वर के विरूद्ध नियमों के उल्लंघन की भयानकता को याद रखो, और उस धूर्त के प्रलोभनों के आगे झुकने की भयानकता को भी याद रखो । याद रखो कि शारीरिक बातों में मन लगाना मृत्यु है, और आत्मिकता में मन लगाना अनंत जीवन है ।\n\n40 हे, मेरे प्रिय भाइयों, मेरी बातों को ध्यान से सुनो । इस्राएल के एकमेव पवित्र परमेश्वर की महानता को याद रखो । यह मत कहो कि मैंने तुम्हारे विरूद्ध कठोर बातें कही हैं; यदि तुम ऐसा करते हो, तब तुम सच्चाई का विद्रोह करते हो; क्योंकि मैंने तुम्हारे रचयिता के वचनों को कहा है । मैं यह जानता हूं कि सच्चाई की बातें हर प्रकार की अशुद्धता के विरूद्ध कठोर होती हैं; लेकिन धर्मी उनसे भयभीत नहीं होते, क्योंकि उनको सत्य प्रिय होती है और वे कांपते नहीं ।\n\n41 तब हे, मेरे प्रिय भाइयों, प्रभु के पास आओ, जो कि पवित्र जन है । याद रखो कि उसके मार्ग धर्मी हैं । देखो, मनुष्य के लिए रास्ता सकंरा है, लेकिन उसके सामने वह सीधा सरल है और द्वार का रक्षक इस्राएल का एकमेव पवित्र परमेश्वर है; और उसने वहां कोई अन्य सेवक नहीं रखा है; और उस द्वार के अलावा, अंदर आने का कोई दूसरा मार्ग नहीं है; क्योंकि उसको धोखा भी नहीं दिया जा सकता, क्योंकि प्रभु परमेश्वर उसका नाम है ।\n\n42 और जो कोई उसके द्वार को खटखटाएगा उसके लिए द्वार को खोलेगा; और जो अपने को समझदार और बुद्धिमान समझते हैं, जो धनी हैं, जो अपनी विद्या पर, अपनी बुद्धि पर और अपनी संपत्ति पर फूलते हैं—हां, यही हैं वे लोग जिनका वह तिरस्कार करता है; जब तक कि यह लोग इनको त्याग नहीं देते, और अपने आपको परमेश्वर के सामने अज्ञानी और अत्यंत दीन समझते हैं, वह उनके लिए द्वार नहीं खोलेगा ।\n\n43 लेकिन बुद्धिमान और समझदार लोगों की बातें उनसे सदा के लिए छुपा ली जाएंगी—हां, वह आनंद जो संतों के लिए तैयार किया गया है ।\n\n44 हे मेरे भाइयों, मेरी बातों को याद रखो । देखो, मैं अपने लबादे को उतार कर तुम्हारे सामने झाड़ रहा हूं; मैं अपने उद्धार के परमेश्वर से प्रार्थना करता हूं कि वह मुझे अपनी सब कुछ खोजने वाली आंख से देखे; ताकि, अंतिम दिन जब सब मनुष्यों का उनके कर्मों के अनुसार न्याय होगा, तब तुम्हें यह ज्ञान रहेगा कि इस्राएल का परमेश्वर इस बात का साक्षी है कि मैंने अपनी आत्मा से तुम्हारे अधर्मों को झाड़ दिया है और मैं उसके सामने उज्जवल होकर तुम्हारे लहू से मुक्त खड़ा हूं ।\n\n45 हे मेरे प्रिय भाइयों; अपने पापों से मुख मोड़ लो; उसकी जंजीर को उतार फेंको जो तुम्हें दृढ़ता से बांधता है; उस परमेश्वर के पास जाओ, जो तु्म्हारे उद्धार की दृढ़ चट्टान है ।\n\n46 अपनी आत्मा को उस महिमापूर्ण दिन के लिए तैयार करो जब धर्मी लोगों का न्याय होगा, कहीं उस न्याय के दिन तुम्हें भयंकर भय से झिझकना न पड़े; कि तुम्हें अपना अपराध ठीक से याद न रहे और मजबूर होकर तुम्हें कहना पड़े: पवित्र, पवित्र हैं तुम्हारे न्याय, हे सर्वशक्तिमान प्रभु परमेश्वर—लेकिन मैं अपने अपराध को जानता हूं; मैंने आपकी व्यवस्था का उल्लंघन किया है, और मेरे उल्लंघन मेरे हैं: और शैतान ने मुझ पर कब्जा कर लिया था, और मैं उसके भयंकर दुख का शिकार हो गया था ।\n\n47 लेकिन देखो मेरे भाइयों, क्या यह जरूरी है कि मैं इन भयानक वास्तविकताओं से तुम्हें जागृत कराऊं ? तुम्हारे मन यदि शुद्ध होते तो क्या मुझे आत्माओं को कष्ट देना पड़ता ? यदि तुम पाप से मुक्त होते तो क्या मुझे सच्चाई की स्पष्टता को तुम्हें इतना स्पष्ट करना पड़ता ?\n\n48 देखो, यदि तुम पवित्र होते तो मैं तुम से पवित्रता के विषय में बोलता; लेकिन तुम पवित्र नहीं हो, और मुझे तुम एक शिक्षक की तरह देखते हो, इसलिए यह जरूरी है कि मैं तुम्हें पाप के परिणाम से अवगत कराऊं ।\n\n49 देखो, पाप से मेरी आत्मा बहुत अधिक घृणा करती है, और धार्मिकता से मेरा हृदय आनंदित होता है; और मैं अपने परमेश्वर के पवित्र नाम की स्तुति करूंगा ।\n\n50 आओ मेरे भाइयों हर एक जो प्यासा है, जल के पास आओ; और जिसके पास पैसे नहीं हैं, आओ खरीदो और खाओ; हां, मदिरा और दूध बिना पैसे और बिना कीमत के खरीद लो ।\n\n51 इसलिए, जिसका कोई मूल्य नहीं उसके पीछे पैसे मत खर्च करो, और न ही जो संतुष्ट कर सकता है उसके लिए परिश्रम करो । ध्यानपूर्वक मुझे सुनो, और जिन बातों को मैंने कहा उनको याद रखो; और इस्राएल के एकमेव पवित्र परमेश्वर के पास आओ, और उसमें आनंदित रहो जो कभी नष्ट नहीं होता, और न ही भ्रष्ट होता है, और अपनी आत्मा को इस उत्कृष्टता में आनंद मनाने दो ।\n\n52 देखो, मेरे प्रिय भाइयों; अपने परमेश्वर के वचनों को याद रखो; दिन में निरंतर उससे प्रार्थना करो, और रात को उसके पवित्र नाम का धन्यवाद दो । अपने हृदयों को आनंद मनाने दो ।\n\n53 और देखो, प्रभु के अनुबंध कितने महान हैं, और मानव संतान पर कितनी महान है उसकी कृपा; और उसकी महानता, अनुग्रह और दया के कारण उसने हम से प्रतिज्ञा की है कि हमारे वंश, शरीर की तरह, संपूर्ण रूप से नष्ट नहीं होंगे, परन्तु वह उन्हें सुरक्षित रखेगा; और भविष्य की पीढ़ियों में वे इस्राएल के घराने की एक धार्मिक शाखा होंगे ।\n\n54 और अब, मेरे भाइयों, मैं तुम से और बातें करता; लेकिन कल मैं तुम्हें अपने शेष वचनों की घोषणा करूंगा, आमीन ।\n\n", "2-ne 10": "[center][font_size=26]अध्याय 10[/font_size][/center]\n\n[i]याकूब समझाता है कि यहूदी अपने परमेश्वर को क्रूस पर चढ़ाएंगे—जब तक वे उस में विश्वास नहीं करते तब तक वे बिखेरे जाएंगे—अमरीका स्वतंत्र प्रदेश होगा जहां कोई राजा राज नहीं करेगा—अपने आपको परमेश्वर के अनुकूल बनाना और उसके अनुग्रह के द्वारा उद्धार पाना । लगभग 559–545 ई.पू.[/i]\n\n1 और अब मैं, याकूब, मेरे प्रिय भाइयों मैं फिर तुम से इस धार्मिक शाखा के विषय में बोलूंगा, जिसके संबंध में मैंने कहा था ।\n\n2 क्योंकि देखो, जो प्रतिज्ञाएं प्राप्त की गई हैं वे शरीर के अनुसार प्राप्त हुई हैं; इसलिए, जैसा कि मुझे दिखाया गया है कि हमारे बहुत से बच्चे अविश्वास के कारण शरीर में नष्ट हो जाएंगे, फिर भी, परमेश्वर बहुतों के साथ दयालु रहेगा; और हमारे बच्चे पुनःस्थापित किये जाएंगे, ताकि वे उसके पास आएं जो उन्हें उनके मुक्तिदाता का सच्चा ज्ञान देगा ।\n\n3 इसलिए जैसा कि मैंने तुम से कहा था, यह जरूरी था कि मसीह—क्योंकि पिछली रात स्वर्गदूत ने मुझे कहा था कि यह उसका नाम होगा—यहूदियों के बीच आएगा, उनके बीच जो कि संसार का अधिक दुष्ट भाग है; और वे उसे क्रूस पर चढ़ाएंगे—क्योंकि हमारे परमेश्वर की यही इच्छा है, और कोई पृथ्वी पर अन्य राष्ट्र नहीं होगा जो अपने परमेश्वर को क्रूस पर चढ़ाएगा ।\n\n4 क्योंकि यदि इस शक्तिशाली चमत्कार को किसी अन्य राष्ट्र के बीच लाया जाता है तो वे पश्चाताप करेंगे, और जानेंगे कि वह उनका परमेश्वर है ।\n\n5 लेकिन दुराचारियों और दुष्टों के कारण, वे यरूशलेम के लोग उसके विरूद्ध हठी हो जाएंगे, और वह क्रूस पर चढ़ाया जाएगा ।\n\n6 इसलिए, उनकी दुष्टता के कारण, विनाश, अकाल, महामारी, और रक्तपात उनके बीच होगा; और वे जो नष्ट नहीं होंगे वे सब राष्ट्रों के बीच बिखेर दिए जाएंगे ।\n\n7 लेकिन देखो, प्रभु परमेश्वर इस प्रकार कहता है: जब वह दिन आएगा जब वह मुझ में विश्वास करने लगेंगे, कि मैं ही मसीह हूं, तब मैंने उनके पूर्वजों के साथ अनुबंध बनाया है कि वे शरीर में, पृथ्वी पर, अपनी पैतृक संपत्ति वाले प्रदेश में पुनःस्थापित किये जाएंगे ।\n\n8 और ऐसा हुआ कि वे अपने लंबे बिखराव के बाद समुद्र के द्वीपों, और पृथ्वी के चारों कोनों से, एकत्रित किये जाएंगे; और उन्हें उनके पैतृक संपत्ति वाले प्रदेश में लाने के कारण, अन्य जातियों के राष्ट्र मेरी नजर में महान होंगे, परमेश्वर इस प्रकार कहता है,\n\n9 हां, अन्यजातियों के राजा तेरी देखभाल करने वाले पिता और उनकी रानियां तेरी दुध पिलाने वाली माता होंगी; इसलिए, अन्यजातियों के लिए प्रभु की प्रतिज्ञाएं महान हैं, क्योंकि उसने उन्हें कहा है, और कौन इस पर विवाद कर सकता है ?\n\n10 लेकिन देखो, यह प्रदेश, परमेश्वर कहता है, तुम्हारा पैतृक संपत्ति वाला प्रदेश होगा, और अन्यजातियां इस प्रदेश पर आशीषित होंगी ।\n\n11 और यह प्रदेश अन्यजातियों के लिए स्वतंत्रता का प्रदेश होगा, और इस प्रदेश में कोई राजा नहीं होगा, जो अन्यजातियों के बीच राज करेगा ।\n\n12 और मैं इस प्रदेश को अन्य सभी राष्ट्रों से सुरक्षित रखूंगा ।\n\n13 और परमेश्वर कहता है, जो सिय्योन से लड़ेगा वह नष्ट हो जाएगा ।\n\n14 क्योंकि वह जो कोई मेरे विरूद्ध राजा खड़ा करेगा वह नष्ट हो जाएगा, क्योंकि मैं, प्रभु, स्वर्ग का राजा, उनका राजा होऊंगा, और मैं उनके लिए हमेशा प्रकाश बनूंगा, जो मेरे वचनों को सुनेंगे ।\n\n15 इसलिए, इस कारण से, कि मेरे अनुबंध पूरे हों जो मैंने मानव संतान के साथ बनाए हैं, कि वे शरीर में रहते हुए उन्हें निभाएं, मैं अवश्य ही अंधकार के गुप्त कार्यों, और हत्या, और घृणित कार्यों को नष्ट करूंगा ।\n\n16 इसलिए, वह जो सिय्योन से लड़ते हैं, यहूदी और अन्यजातियां दोनों, गुलाम और स्वतंत्र दोनों, पुरूष और स्त्री दोनों, नष्ट हो जाएंगे; क्योंकि वे वह हैं जो पूरी पृथ्वी के वेश्या है; क्योंकि वे जो मेरे साथ नहीं हैं वे मेरे विरूद्ध हैं, हमारा परमेश्वर कहता है ।\n\n17 क्योंकि मैं अपनी प्रतिज्ञाओं को पूरा करूंगा जो मैंने मानव संतान के साथ बनाई हैं, कि मैं उन्हें उनके मानव शरीर में रहते हुए ही करूंगा—\n\n18 इसलिए, मेरे प्रिय भाइयों, परमेश्वर इस प्रकार कहता है: मैं तुम्हारे वंश को अन्यजाति के हाथों कष्ट पहुचाऊंगा; फिर भी, मैं अन्यजातियों के हृदयों को कोमल कर दूंगा, कि वे उनके पिता समान होंगे; इसलिए, अन्यजातियां आशीषित होंगी और इस्राएल के घराने में गिनी जाएंगी।\n\n19 इसलिए, मैं तुम्हारे वंश और वे जो तुम्हारे वंश में गिने जाएंगे, उनके लिए इस प्रदेश को सर्वदा उनके पैतृक संपत्ति वाले प्रदेश के रूप में समर्पित करूंगा; क्योंकि परमेश्वर मुझ से कहता है कि यह अन्य सभी प्रदेशों में श्रेष्ठ है, इसलिए मैं चाहता हूं कि इसमें रहने वाले सभी मनुष्य मेरी आराधना करें, परमेश्वर कहता है ।\n\n20 और अब, मेरे प्रिय भाइयों, यह देखते हुए कि हमारे दयालु परमेश्वर ने हमें इन बातों के संबंध में इतना अधिक ज्ञान दिया है, आओ हम उसे याद करें, और अपने पापों को अलग रख दें, और अपने सिरों को नीचे न झुकने दें, क्योंकि हमें बाहर नहीं निकाला गया है; वरन हमें एक उत्तम प्रदेश में लाया गया है, क्योंकि प्रभु ने समुद्र में हमारे लिए मार्ग बनाया, और हम समुद्र के एक द्वीप पर हैं ।\n\n21 लेकिन प्रभु के प्रतिज्ञाएं उनके लिए महान हैं जो समुद्र के द्वीपों पर हैं; इसलिए जैसा यह कहता है द्वीपों, अवश्य ही इस से अधिक हैं, और उन पर भी हमारे भाई रहते हैं ।\n\n22 क्योंकि देखो, प्रभु परमेश्वर ने अपनी इच्छा और आनंद के अनुसार समय-समय पर इस्राएल के घराने को दूर ले गया है । और अब देखो, प्रभु उन सभी को याद करता है जो अलग कर दिए गए हैं, क्योंकि वह हमें भी याद करता है ।\n\n23 इसलिए, अपने हृदयों में खुशी मनाओ और याद करो कि तुम अपने स्वयं के प्रति कार्य करने के लिए—हमेशा की मृत्यु या अनंत जीवन का मार्ग चुनने के लिए, स्वतंत्र हो ।\n\n24 इसलिए, मेरे प्रिय भाइयों, अपने आपको परमेश्वर की इच्छा के अनुकूल बनाओ, और शैतान और शरीर की इच्छा के लिए नहीं; और याद रखो, जब तुम परमेश्वर के अनुकूल बन जाते हो, तब तुम केवल परमेश्वर के अनुग्रह के द्वारा ही बचाए जाओगे ।\n\n25 इसलिए, परमेश्वर तुम्हें पुनरुत्थान की शक्ति के द्वारा मृत्यु, और प्रायश्चित की शक्ति के द्वारा अनंत म़ृत्यु से भी जीवित करे, ताकि तु्म्हारा परमेश्वर के अनंत राज्य में स्वागत किया जाए, ताकि तुम दिव्य अनुग्रह द्वारा उसकी प्रशंसा करो । आमीन ।\n\n", "2-ne 11": "[center][font_size=26]अध्याय 11[/font_size][/center]\n\n[i]याकूब ने अपने मुक्तिदाता को देखा—मूसा का कानून उदाहरण देता और साबित करता है कि वह आएगा । लगभग 559–545 ई.पू.[/i]\n\n1 और अब, याकूब ने उस समय मेरे लोगों से बहुत सी बातें कही; फिर भी केवल इन्हीं बातों का लिखने का अधिकार मुझे दिया गया, क्योंकि जो बातें मैंने लिखी वे मेरे लिए पर्याप्त हैं ।\n\n2 और अब, मैं, नफी, अधिकतर यशायाह के वचनों को लिखूंगा, क्योंकि मेरी आत्मा उसके वचनों में आनंदित होती है । क्योंकि उसके वचनों को मैं अपने लोगों पर लागू करूंगा, और मैं इन्हें अपने सभी बच्चों को भेजूंगा, क्योंकि उसने सचमुच में मेरे मुक्तिदाता को देखा है, जैसा कि मैं उसे देखता हूं ।\n\n3 और मेरे भाई, याकूब, ने भी उसे वैसे ही देखा है जैसे मैं उसे देखता हूं; इसलिए, मैं उनके वचनों को यह साबित करने के लिए अपने बच्चों को भेजूंगा कि मेरे वचन सच्चे हैं । इसलिए, परमेश्वर ने कहा है कि तीन लोगों की गवाहियों के द्वारा मैं अपना वचन स्थापित करूंगा । फिर भी, परमेश्वर और गवाह भेजेगा, और वह अपने सभी वचनों को साबित करेगा ।\n\n4 देखो, अपने लोगों को मसीह के आने की सच्चाई को साबित करने में मेरी आत्मा आनंदित होती है; क्योंकि इसी लक्ष्य के लिए मूसा की व्यवस्था दी गई है; और संसार के आरंभ से जो बातें परमेश्वर की ओर से मनुष्यों को दी गई हैं, उसका प्रतिनिधित्व करती हैं ।\n\n5 और मेरी आत्मा प्रभु के अनुबंधों में भी आनंदित होती है जिसे उसने हमारे पूर्वजों के साथ बनाया था; हां, मेरी आत्मा उसके अनुग्रह और उसके न्याय, शक्ति में, और मृत्यु से छुटकारे की महान और अनंत योजना की दया में आनंदित होती है ।\n\n6 और मेरी आत्मा मेरे लोगों को यह साबित करने में आनंदित होती है कि यदि मसीह नहीं आया तो सभी मनुष्य नष्ट हो जाएंगे ।\n\n7 क्योंकि यदि कोई मसीह नहीं होता तो कोई परमेश्वर भी नहीं होता; और यदि कोई परमेश्वर नहीं होता तो हम भी नहीं होते, क्योंकि कोई सृष्टि न होती । लेकिन परमेश्वर है, और वह मसीह है, और वह अपने समय की परिपूर्णता में आएगा ।\n\n8 और अब मैं यशायाह के कुछ वचनों को लिखूंगा, ताकि मेरे लोगों में से जो भी इन वचनों को देखेगा खुश होकर सभी मनुष्यों के लिए आनंद मनाएंगे । अब ये वे वचन हैं, और तुम इन्हें अपने और सभी मनुष्यों पर लागू करोगे ।\n\n", "2-ne 12": "[center][font_size=26]अध्याय 12[/font_size][/center]\n\n[i]यशायाह अंतिम-दिनों के मंदिर, इस्राएल के एकत्रित होने, और सहस्राब्दी के न्याय और शांति को देखता है—घमंडी और दुष्ट का द्वितीय आगमन पर पतन होगा—यशायाह 2 से तुलना करें । लगभग 559–545 ई.पू.[/i]\n\n1 आमोस के पुत्र यशायाह का वचन, जो उस ने यहूदा और यरूशलेम के संबंध में देखा था ।\n\n2 और अंत के दिनों में ऐसा होगा कि प्रभु के भवन को पहाड़ों की चोटी पर स्थापित किया जाएगा, और सब पहाड़ियों से अधिक ऊंचा किया जाएगा; और सब राष्ट्र उसकी ओर आएंगे ।\n\n3 और बहुत लोग आएंगे, और कहेंगे: आओ, हम प्रभु के पर्वत पर चढ़कर, याकूब के परमेश्वर के भवन में जाएं; और वह हमें अपने मार्ग सिखाएगा, और हम उसके मार्गों पर चलेंगे । क्योंकि यहोवा की व्यवस्था सिय्योन से, और उसका वचन यरूशलेम से निकलेगा ।\n\n4 और वह राष्ट्रों का न्याय करेगा, और बहुत से लोगों को फटकार लगाएगा; और वे अपनी तलवारें पीटकर हल के फाल और अपने भालों को हंसिया बनाएंगे—एक राष्ट्र दूसरे राष्ट्र के विरूद्ध फिर तलवार न चलाएगा, न ही लोग युद्ध की विद्या सीखेंगे ।\n\n5 हे याकूब के घराने, आओ और हम प्रभु के प्रकाश में चलें; हां, आओ, क्योंकि सभी अपने अपने दुष्ट मार्गों में भटक गए हैं ।\n\n6 इसलिए, हे प्रभु, तुमने अपने लोग याकूब के घराने को त्याग दिया है, क्योंकि वे पूर्वियों के व्यवहार पर तन मन से चलते और पलिश्तियों की तरह टोना करते हैं, और वे परदेशियों से मिलकर खुश होते हैं ।\n\n7 उनका प्रदेश चांदी और सोने से भरपूर है, और न ही उनके खजाने का कोई अंत है; उनका प्रदेश घोड़ों से भरपूर है, और न ही उनके रथों का कोई अंत है ।\n\n8 उनका प्रदेश मूर्तियों से भरा है; वे अपने हाथों की बनाई वस्तुओं को जिन्हें उन्होंने अपनी उंगलियों से संवारा है, उनकी पूजा करते हैं ।\n\n9 और नीच मनुष्य, नहीं झुकता, और महान मनुष्य, अपने आपको दीन नहीं बनाता, इसलिए, उसे क्षमा न कर ।\n\n10 हे तुम दुष्टों, चट्टान में घुस जाओ, और मिट्टी में छिप जाओ, क्योंकि प्रभु का भय और उसकी प्रतापी महिमा तुम्हें नष्ट कर देगी ।\n\n11 और ऐसा होगा कि मनुष्य की घमंड भरी आखें नीची की जाएंगी और मनुष्यों का घमंड दूर किया जाएगा; और उस दिन केवल प्रभु ही ऊंचे पर विराजमान होगा ।\n\n12 क्योंकि सेनाओं के प्रभु का दिन सब राष्ट्रों पर, हां, हर एक पर शीघ्र आएगा; हां, घमंडी और अहंकारी पर, और हर एक पर जो ऊंचा उठाया गया है, और वह नीचे झुकाया जाएगा ।\n\n13 हां, और प्रभु का दिन लबनोन के सब देवदारों पर आएगा, क्योंकि वे ऊंचे और ऊपर उठाए गए हैं; और बाशान के सब बांज वृक्षों पर आएगा;\n\n14 और सब ऊंचे पहाड़ों और सब ऊंची पहड़ियों पर, और सब राष्ट्रों पर जो ऊपर उठाए गए हैं, और सब लोगों पर;\n\n15 और सब ऊंची मीनारों, और सब चारदीवारी पर;\n\n16 और समुद्र के सब जहाजों पर, और तर्शीश के सब जहाजों और सब सुंदर चित्रकारी पर वह दिन आएगा ।\n\n17 और मनुष्य का अहंकार मिटाया जाएगा, और मनुष्यों का घमंड नीचा किया जाएगा; और उस दिन केवल प्रभु ही ऊंचे पर विराजमान रहेगा ।\n\n18 और मूर्तियों को वह पूरी तरह से नष्ट करेगा ।\n\n19 और वे प्रभु के भय के कारण चट्टानों की गुफाओं और धरती के बिलों में जा घुसेंगे, क्योंकि प्रभु का भय उन पर आएगा और उसके प्रताप की महिमा उन्हें दंड देगी, जब वह पृथ्वी को कंपित करने के लिए उठेगा ।\n\n20 उस दिन लोग अपनी चांदी-सोने की मूर्तियों को जिन्हें उन्होंने दंडवत करने के लिए बनाया था, छछूंदरों और चमगादड़ों के आगे फेंकेंगे;\n\n21 वे चट्टान की दरारों ओर पहाड़ियों के छेदों में घुसेंगे, क्योंकि प्रभु का भय उन पर आएगा और उसके प्रताप की महिमा उन्हें दंड देगी, जब वह पृथ्वी को कंपित करने के लिए उठेगा ।\n\n22 तुम मनुष्य से दूर रहो, जिसकी सांस उसके नथनों में है, क्योंकि उसका मूल्य है ही क्या ?\n\n", "2-ne 13": "[center][font_size=26]अध्याय 13[/font_size][/center]\n\n[i]यहूदा और यरूशलेम को उनकी अवाज्ञकारिता के लिए दंडित किया जाएगा—प्रभु अपने लोगों के लिए अनुनय और न्याय करता है—सिय्योन की बेटियों को उनकी संसारिकता के लिए श्रापित और सताया जाता है—यशायाह 3 से तुलना करें । लगभग 559–545 ई.पू.[/i]\n\n1 क्योंकि सुनो, प्रभु, सेनाओं का प्रभु यरूशलेम और यहूदा का सब प्रकार का सहारा और आधार, अन्न का सारा आधार, और जल का सारा आधार दूर कर देगा—\n\n2 और वीर और योद्धा को, न्यायी और भविष्यवक्ता को, भावी वक्ता और वृद्ध को,\n\n3 पचास सिपाहियों के सरदार और माननीय पुरुष को, और सलाहकार को और चतुर कारीगर को, और ज्ञानी वक्ता को भी दूर कर देगा ।\n\n4 और मैं लड़कों को उनके शासक बना दूंगा, और शिशु उन पर राज करेंगे ।\n\n5 और लोग आपस में एक दूसरे पर, और हर एक अपने पड़ोसी पर अंधेर करेंगे; और जवान वृद्ध जनों से और साधारण लोग माननीय लोगों से असभ्यता का व्यवहार करेंगे ।\n\n6 उस समय जब कोई पुरूष अपने पिता के घर में अपने भाई को पकड़कर कहेगा कि तुम्हारे पास वस्त्र है, हमारा शासक हो जा और यह विनाश तुम्हारे हाथों न आए—\n\n7 उस दिन वह शपथ खाकर कहेगा, मैं चंगा करने वाला नहीं बनूंगा; क्योंकि मेरे घर में न तो रोटी है और न वस्त्र; मुझे लोगों का शासक न बनाओ ।\n\n8 क्योंकि यरूशलेम उजड़ गया और यहूदा गिर गया है; क्योंकि उनकी भाषा और उनके काम प्रभु के विरूद्ध रहे हैं, जो उसकी तेजोमय आंखों के सामने विद्रोह करते हैं ।\n\n9 उनके चेहरे भी उनके विरूद्ध साक्षी देते हैं; और सदोमियों की तरह अपने पाप का ढिंडोरा पीटते हैं, और वे इसे नहीं छिपाते हैं । उनकी आत्मा पर हाय, क्योंकि उन्होंने अपने आप को बुराई का फल दिया है !\n\n10 धर्मियों से कहो कि उनका भला होगा, क्योंकि वे अपने कामों का फल प्राप्त करेंगे ।\n\n11 दुष्टों पर हाय, क्योंकि वे नष्ट किये जाएंगे; क्योंकि उनके कामों का फल उन्हें मिलेगा !\n\n12 और मेरे लोगों पर, बच्चे अंधेर करते हैं, और स्त्रियां उन पर शासन करती हैं । हे मेरे लोगों, तुम्हारे मार्गदर्शक तुम्हें भटकाते हैं, और तुम्हारे चलने के मार्गों को मिटा देते हैं ।\n\n13 प्रभु अपने लोगों का मुकदमा लड़ने, और उनका न्याय करने के लिए खड़ा है ।\n\n14 प्रभु अपने लोगों के वृद्ध और शासकों के साथ यह विवाद करता है, तुम ही ने बारी की दाख खा डाली है, और दीन लोगों का धन लूटकर तुम ने अपने घरों में रखा है ।\n\n15 तुम क्या समझते हो ? तुम मेरे लोगों को कुचलते और दीन लोगों को पीस डालते हो; सेनाओं का प्रभु परमेश्वर कहता है ।\n\n16 फिर भी, प्रभु कहता है: क्योंकि सिय्योन की बेटियां घमंड करती और सिर ऊंचे किये आंखें मटकाती और घुंघरूओं को छमछमाती हुई ठुमुक ठुमुक कर चलती हैं—\n\n17 इसलिए प्रभु परमेश्वर उनके सिर को गंजा करेगा, और उनके तन को उघारेगा ।\n\n18 उस दिन प्रभु उनके घुंघुरूओं, और जालियों, और चंद्रहारों के दिखावे को ले जाएगा;\n\n19 झुमकों, और कड़ों, और घुंघटों;\n\n20 पगड़ियों, और पैरों के आभूषण, और पटुकों, और सुगंधपात्रों, और कान की बालियों;\n\n21 अंगूठियों, और नाक की बालियां;\n\n22 सुंदर वस्त्रों, और कुर्त्तियों, और चद्दरों, और बटुओं;\n\n23 दर्पणों, और मलमल के वस्त्रों, और कनटोपों, और दुपट्टों ।\n\n24 और ऐसा होगा, सुगंध की बजाय गंध, और सुंदर कर्घनी के बजाए बंधन की रस्सी, और गुंथें हुए बालों के बजाए गंजापन, सुंदर पटुके के बजाए टाट की पेटी, और सुंदरता के बजाए दाग होंगे ।\n\n25 तुम्हारे पुरूष तलवार से और शूरवीर युद्ध में मारे जाएंगे ।\n\n26 और उसके फाटकों में सिसकियां और विलाप होगा; और वह उजाड़ हो जाएगी, और भूमि पर बैठी रहेगी ।\n\n", "2-ne 14": "[center][font_size=26]अध्याय 14[/font_size][/center]\n\n[i]सिय्योन और उसकी बेटियां हजारवें दिन में बचाई और शुद्ध की जाएंगी—यशायाह 4 से तुलना करें । लगभग 559–545 ई.पू.[/i]\n\n1 और उस दिन सात स्त्रियां एक पुरूष को पकड़कर कहेंगी कि रोटी तो हम अपनी ही खाएंगी, और वस्त्र अपने ही पहनेंगी, केवल हम तेरी कहलाएं; हम केवल तुम्हारे नाम से बुलाई जाएं ताकि हमारी बदनामी न हो ।\n\n2 उस दिन प्रभु की शाखा सुंदर और महिमापूर्ण होगी; पृथ्वी के फल उनके लिए उत्तम और मनोरम होंगे जो इस्राएल से बच गए हैं ।\n\n3 और ऐसा होगा कि, जो कोई सिय्योन में बचा रहे, और यरूशलेम में रहे, अर्थात यरूशलेम में जितनों के नाम जीवनपत्र में लिखें हों, वे पवित्र कहलाएंगे—\n\n4 जब यहोवा सिय्योन की बेटियों के गंध को धो देगा, और न्याय की आत्मा और भस्म करने वाली आत्मा के द्वारा उनके मध्य से यरूशलेम के लहू को मिटा देगा ।\n\n5 और तब प्रभु सिय्योन पर्वत के प्रत्येक घर के ऊपर, और उसके सभाघरों के ऊपर, दिन को तो धुएं का बादल, और रात को धधकती आग समस्त सिय्योन के वैभव के ऊपर एक मंडप होकर छायी रहेगी ।\n\n6 और उस दिन को गर्मी से बचाने के लिए मंडप और तूफान और बारिश में एक शरण और आड़ होगा ।\n\n", "2-ne 15": "[center][font_size=26]अध्याय 15[/font_size][/center]\n\n[i]प्रभु के दाख की बारी (इस्राएल) उजाड़ हो जाएगी, और उसके लोग तितर-बितर हो जाएंगे—उनकी स्वधर्मत्याग और बिखरी हुई अवस्था में उन पर दुख आएंगे—प्रभु एक झंडा खड़ा करेगा और इस्राएल को एकत्रित करेगा—यशायाह 5 से तुलना करें । लगभग 559–545 ई.पू.[/i]\n\n1 और तब मैं अपने प्रिय के लिए और उसकी दाख की बारी के विषय में गीत गाऊंगा: एक अति उपजाऊ टीले पर मेरे प्रिय की एक दाख की बारी है ।\n\n2 और उसने उसकी चारदीवारी की, और उसके पत्थर बीनकर उस में उत्तम जाति की एक दाखलता लगाई; उसके बीच में उस ने एक मीनार बनाई, और मदिरा के लिए एक कुंड भी बनाया; और उसने दाख की आशा की, लेकिन उसमें जंगली दाखें ही लगीं ।\n\n3 और अब हे यरूशलेम के निवासियों, और हे यहूदा के पुरुषों, मैं तुम से प्रार्थना करता हूं, मेरे और मेरी दाख की बारी के बीच न्याय करो ।\n\n4 मेरी दाख की बारी के लिए और क्या करना रह गया जो मैंने उसके लिए न किया हो ? फिर क्या कारण है कि जब मैंने दाख की आशा की तब उसमें जंगली दाखें लगीं ?\n\n5 और अब मैं तुम को बताता हूं कि अपनी दाख की बारी से क्या करूंगा—मैं उसके कांटे वाले बाड़े को उखाड़ दूंगा कि वह खा ली जाए, और उसकी दीवार को गिरा दूंगा, और वह रौंदी जाएंगी;\n\n6 और मैं उसे उजाड़ दूंगा; वह न तो फिर छांटी और न खोदी जाएगी और उसमें भांति भांति के कटीले पेड़ उगेंगे; मैं मेघों को भी आज्ञा दूंगा कि उस पर जल न बरसाएं ।\n\n7 क्योंकि सेनाओं के प्रभु की दाख की बारी इस्राएल का घराना है, और उसका मनभावन पौधा यहूदा के पुरुष, हैं; और उसने उनमें न्याय की आशा की परन्तु अन्याय दिखाई दिया; उसने धर्म की आशा की, परन्तु उसे चिल्लाहट ही सुनाई पड़ी ।\n\n8 हाय उन पर जो घर से घर, और खेत से खेत यहां तक मिलाते जाते हैं कि कुछ स्थान नहीं बचता, कि तुम पृथ्वी के बीच में अकेले रह जाओ !\n\n9 सेनाओं के प्रभु ने मेरे कानों में कहा है: निश्चय बहुत से घर सुनसान हो जाएंगे, और बड़े बड़े और सुंदर शहर उजाड़ हो जाएंगे ।\n\n10 हां, दस बीघे की दाख की बारी से एक ही बत मदिरा मिलेगी, और होमेर भर के बीज से एक ही एपाह अन्न उत्पन्न होगा ।\n\n11 हाय उन पर जो बड़े तड़के उठकर मदिरा पीने लगते हैं और बड़ी रात तक मदिरा पीते रहते हैं जब तक उनको गर्मी न चढ़ जाए !\n\n12 और उनकी जेवनारों में वीणा, सारंगी, डफ, बांसुरी, और मदिरा, ये सब पाए जाते हैं; परन्तु वे प्रभु के कार्य की ओर दृष्टि नहीं करते, और उसके हाथों के काम को नहीं देखते ।\n\n13 इसलिए, अज्ञानता के कारण मेरे लोग गुलाम बन जाते हैं, उसके प्रतिष्ठित पुरूष भूखों मरते, और साधारण लोग प्यास से व्याकूल होते हैं ।\n\n14 इसलिए, अधोलोक ने अत्यंत लालसा करके अपना मुंह अत्याधिक खोला है, और उनकी महिमा, और भीड़-भाड़, और उनकी धूमधाम, और वह जो आनंद मनाता है, सब उसके मुंह में जा गिरेंगे ।\n\n15 और आम मनुष्य दबाए जाते और बड़े मनुष्य नीचे किये जाते हैं, और अहंकारियों की आंखें नीची की जाती हैं ।\n\n16 परन्तु सेनाओं का प्रभु न्याय करने के कारण महान ठहरता, और पवित्र परमेश्वर धर्मी होने के कारण पवित्र ठहरता है ।\n\n17 तब भेड़ों के बच्चे मानो अपने खेत में चरेंगे, परन्तु हष्टपुष्टों के उजड़े स्थान परदेसियों को चराई के लिए मिलेंगे ।\n\n18 हाय उन पर जो अधर्म को अनर्थ की रस्सियों से और पाप को मानो गाड़ी की रस्सी से खींच ले आते हैं;\n\n19 जो कहते हैं, वह फु्र्ती करे और अपने काम को शीघ्र करे कि हम उसको देखें; और इस्राएल के पवित्र की सलाह प्रकट हो, वह निकट आए कि हम उसको समझें ।\n\n20 हाय उन पर जो बुरे को भला और भले को बुरा कहते, जो अंधियारे को उजियाला और उजियाले को अंधियारा ठहराते, और कड़वे को मीठा और मीठे को कड़वा करके मानते हैं !\n\n21 हाय उन पर जो अपनी दृष्टि में ज्ञानी और अपने देखे बुद्धिमान हैं !\n\n22 हाय उन पर जो मदिरा पीने में वीर और दाखमधु को तेज बनाने में बहादुर हैं;\n\n23 जो घूस लेकर दुष्टों को निर्दोष ठहराते, और धर्मियों से धार्मिकता को छीन लेते हैं !\n\n24 इसलिए, जैसे अग्नि की लौ से खूंटी भस्म होती है, और सूखी घास जलकर बैठ जाती है, वैसे ही उनकी जड़ सड़ जाएगी और उनके फूल धूल होकर उड़ जाएंगे; क्योंकि उन्होंने सेनाओं के प्रभु की व्यवस्था को अस्वीकार किया, और इस्राएल के एकमेव पवित्र परमेश्वर के वचन का अपमान किया है ।\n\n25 इसलिए, प्रभु का क्रोध अपने लोगों पर भड़का है, और उसने उनके विरूद्ध हाथ बढ़ाकर उनको मारा है; और पहाड़ कांप उठे, और लोगों की लोथें गलियों के बीच कूड़े सी पड़ी हैं । इतने पर भी उसका क्रोध शांत नहीं हुआ, बल्कि उसका हाथ अब तक बढ़ा हुआ है ।\n\n26 और वह दूर दूर के राष्ट्रों के लिए झंडा खड़ा करेगा, और सीटी बजाकर उनको पृथ्वी के छोर से बुलाएगा; और देखो, वे फुर्ती करके वेग से आएंगे; उनमें न कोई थकेगा न ही ठोकर खाएगा ।\n\n27 कोई न ऊंघेगा या सोयेगा, न किसी का फेंटा खुलेगा, और न ही किसी के जूतों का बंधन नहीं टुटेगा;\n\n28 उनके तीर चोखे, और सभी धनुष चढ़े होंगे, और उनके घोड़ों के खुर वज्र के से, और रथों के पहिए बवंडर सरीखे होंगे, वे सिंह के समान गरजेंगे ।\n\n29 वे जवान सिंह के समान गरजेगें; हां, वे गुर्राएंगे, और शिकार को पकडेंगे, और उसको ले भागेंगे, और कोई उसे उनसे नहीं छुड़ा सकेगा ।\n\n30 और उस दिन वे उन पर समुद्र के गर्जन की तरह गरजेंगे और यदि कोई प्रदेश की ओर देखे, तो उसे अंधकार और संकट देख पड़ेगा और ज्योति आकाश से छिप जाएगी ।\n\n", "2-ne 16": "[center][font_size=26]अध्याय 16[/font_size][/center]\n\n[i]यशायाह प्रभु को देखता है—यशायाह के पापों को क्षमा किया जाता है—उसे भविष्यवाणी करने के लिए नियुक्त किया जाता है—वह यहूदियों के द्वारा मसीह की शिक्षाओं को अस्वीकार करने की भविष्यवाणी करता है—एक वंशज वापस आएगा—यशायाह 6 से तुलना करें । लगभग 559–545 ई.पू.[/i]\n\n1 जिस वर्ष उज्जिय्याह राजा मरा, मैंने प्रभु को बहुत ही ऊंचे सिंहासन पर विराजमान देखा; और उसके वस्त्र के घेर से मंदिर भर गया ।\n\n2 उससे ऊंचे पर साराप दिखाई दिए; उनके छह छह पंख थे; दो पंखों से वे अपने मुंह को ढांपे थे, और दो से अपने पांवों को, और दो से उड़ रहे थे ।\n\n3 और वे एक दूसरे को पुकार पुकार कर कह रहे थे: सेनाओं का प्रभु पवित्र, पवित्र, पवित्र है; सारी पृथ्वी उसकी महिमा से भरपूर है ।\n\n4 और पुकारने वाले के शब्द से डेवढ़ियों की नेवें डोल उठी, और भवन धुंए से भर गया ।\n\n5 तब मैंने कहा: हाय मुझ पर ! मैं नाश हुआ; क्योंकि मैं अशुद्ध होंठवाला मनुष्य हूं, और अशुद्ध होंठवाले लोगों के बीच में रहता हूं; क्योंकि मैंने सेनाओं के प्रभु, राजा को अपनी आंखों से देखा है ।\n\n6 तब एक साराप हाथ में अंगारा लिए हुए, जिसे उस ने चिमटे से वेदी पर उठा लिया था, मेरे पास उड़ कर आया;\n\n7 और उसने उससे मेरे मुंह को छूकर कहा: देख, इसने तुम्हारे होंठों को छू लिया है, इसलिए तेरा अधर्म दूर हो गया और तुम्हारे पाप क्षमा हो गए ।\n\n8 मैंने प्रभु की आवाज को यह भी कहते सुना: मैं किस को भेंजूं, और हमारी ओर से कौन जाएगा ? तब मैंने कहा: मैं यहां हूं; मुझे भेज ।\n\n9 और उसने कहा: जा, और इन लोगों से कह—सुनते ही रहो, परन्तु वे न समझे; और देखते ही रहे, लेकिन वे न समझे ।\n\n10 इन लोगों के हृदय को मोटा और उनके कानों को भारी कर, और उनकी आंखों को बंद कर—ऐसा न हो कि वे आंखों से देखें, और कानों से सुनें, और मन से समझें, और मन फिरावें और चंगे हो जाएं ।\n\n11 तब मैंने पूछा: प्रभु कब तक ? उसने कहा: जब तक नगर न उजड़े और उनमें कोई रह न जाए, और घरों में कोई मनुष्य न रह जाए, और प्रदेश उजाड़ और सुनसान हो जाए;\n\n12 और प्रभु मनुष्यों को दूर ले गया है, क्योंकि इस प्रदेश के बीच से बहुत से स्थान उजड़ जाएंगे ।\n\n13 लेकिन उसके निवासियों का दसवां अंश भी रह जाए, तौभी वह नाश किया जाएगा, परन्तु जैसे छोटे व बड़े बांजवृक्ष को काट डालने पर भी उसका ठूंठ बना रहता है, वैसे ही पवित्र वंश उसका ठूंठ ठहरेगा ।\n\n", "2-ne 17": "[center][font_size=26]अध्याय 17[/font_size][/center]\n\n[i]एप्रैम और आराम (सीरिया) यहूदा के युद्ध विरूद्ध करते हैं—मसीह कुंवारी से पैदा होगा—यशायाह 7 से तुलना करें । लगभग 559–545 ई.पू.[/i]\n\n1 और ऐसा हुआ कि यहूदा का राजा आहाज जो योताम का पुत्र और उज्जिय्याह का पोता था, उसके दिनों में आराम (सीरिया) के राजा रसीन और इस्राएल के राजा रमल्याह के पुत्र पेकह ने यरूशलेम से लड़ने के लिए चढ़ाई की, लेकिन इसके विरुद्ध जीत न सका ।\n\n2 और दाऊद के घराने को कहा गया: अरामियों ने एप्रैमियों से संधि की है । और उसका और उसके लोगों का हृदय ऐसे कांप उठा, जैसे वन के वृक्ष वायु चलने से कांप जाते हैं ।\n\n3 तब प्रभु ने यशायाह से कहा: अपने पुत्र शार्याशूब को लेकर धोबी के खेत की सड़क से ऊपर पोखरे की नाली के सिरे पर आहाज से भेंट करने के लिए जा;\n\n4 और उससे कह: सावधान और शांत हो; और उन दोनों धुआं निकलती लुकटियों से अर्थात रसीन और अरामियों के भड़के हुए कोप से, और रमल्याह के पुत्र से मत डर, और न तेरा मन कच्चा हो ।\n\n5 क्योंकि अरामियों और रमल्याह के पुत्र सहित एप्रैमियों ने यह कहकर तुम्हारे विरूद्ध बुरी चाल चली है:\n\n6 आओ हम यहूदा पर चढ़ाई करें और उसे घबरा दें, और हम उनमें अपने लिए दरार डाल देंगे, और उनके बीच एक राजा नियुक्त कर देंगे, हां, ताबेल का बेटा ।\n\n7 प्रभु परमेश्वर इस प्रकार कहता है: यह चाल न तो सफल होगी और न पूरी ।\n\n8 क्योंकि आराम का सिर दमिश्क, और दमिश्क का सिर रसीन है; और पैंसठ वर्ष के भीतर एप्रैम इतना टूट जाएगा कि लोग बने न रहेंगे ।\n\n9 और एप्रैम का सिर शोमरोन, और शोमरोन का सिर रमल्याह का पुत्र है । यदि तुम लोग विश्वास न करो तो निश्चय ही तुम स्थापित न हो पाओगे ।\n\n10 और आगे, प्रभु ने आहाज से कहा:\n\n11 तू प्रभु अपने परमेश्वर से कोई चिन्ह मांग; चाहे वह गहरे स्थान का हो, या ऊपर आसमान का हो ।\n\n12 लेकिन आहाज ने कहा: मैं नहीं मांगूगा, न ही मैं प्रभु की परीक्षा लूंगा ।\n\n13 और उसने कहा: अब तुम सुनो, हे दाऊद के घराने; क्या तुम्हारे लिए मनुष्यों को उकता देना छोटी बात है, जो तुम अब मेरे परमेश्वर को भी उकता रहे हो ?\n\n14 इसलिए, प्रभु आप ही तुम को एक चिन्ह देगा—देखो, एक कुवांरी गर्भवती होगी और पुत्र जनेगी, और उसका नाम इम्मानूएल रखेगी ।\n\n15 वह मक्खन और मधु खाएगा, ताकि वह बुराई को अस्वीकार करना और भलाई को स्वीकार करना जान सके ।\n\n16 क्योंकि इससे पहले कि वह बालक बुराई को अस्वीकार करना और भलाई को स्वीकार करना जाने, वह प्रदेश जिसके दोनों राजाओं से तुम घबरा रहे हो उसे त्याग देंगे ।\n\n17 प्रभु तुम पर, तुम्हारे लोगों पर और तुम्हारे पिता के घराने पर ऐसे दिनों को ले आएगा कि जब से एप्रैम यहूदा से अलग हो गया, तब से वैसे दिन कभी नहीं आए—अर्थात अश्शूर के राजा के दिन ।\n\n18 और उस समय प्रभु उन मक्खियों को जो मिस्र की नदियों के सिरों पर रहती हैं, और उन मधुमक्खियों को जो अश्शूर प्रदेश में रहती हैं, सीटी बजाकर बुलाएगा ।\n\n19 और वे सब की सब आकर इस प्रदेश के पहाड़ों नालों में, और चट्टानों की दरारों में, और सब कंटीली झाड़ियों, और सब चराइयों पर बैठ जाएंगी ।\n\n20 उसी दिन प्रभु नदी के पारवाले अश्शूर के राजारूपी भाड़े के छूरे से सिर और पांवों के रोएं मूंडेगा, उससे दाढ़ी भी पूरी मूंड जाएगी ।\n\n21 और उस दिन ऐसा होगा कि मनुष्य केवल एक बछिया और दो भेड़ों को पालेगा;\n\n22 और ऐसा होगा कि वे इतना दूध देंगी कि वह मक्खन खाया करेगा; क्योंकि जितने इस प्रदेश में रह जाएंगे वे सब मक्खन और मधु खाया करेंगे ।\n\n23 और ऐसा होगा कि उस समय जिन जिन स्थानों में हजार टुकड़े चांदी की हजार दाखलताएं हैं, उन सब स्थानों में कंटीली झाड़ियां होंगी ।\n\n24 तीर और धनुष लेकर पुरुष, वहां जाया करेंगे, क्योंकि सारे प्रदेश में कंटीली झाड़ियां हो जाएंगी ।\n\n25 और जितने पहाड़ कुदाल से खोदे जाते हैं, उन सभी पर कंटीली झाड़ियों के डर के मारे कोई न जाएगा, वे गाएं बैलों के चरने के, और भेड़ बकरियों के रौंदने के लिए होंगी ।\n\n", "2-ne 18": "[center][font_size=26]अध्याय 18[/font_size][/center]\n\n[i]मसीह ठोकर का पत्थर और अपराध की चट्टान होगा—प्रभु की खोज करो, न कि ताकझांक करने वाले जादूगरों की—मार्गदर्शन के लिए व्यवस्था और गवाही को फिरें—यशायाह 8 से तुलना करें । लगभग 559–545 ई.पू.[/i]\n\n1 और आगे, प्रभु के वचन ने मुझसे कहा: एक बड़ी पटिया ले, और उस पर साधारण भाषा में लिख, महेर्शालाल्हाशबज के बारे में ।\n\n2 और मैं विश्वासयोग्य पुरूषों को अर्थात ऊरिय्याह याजक, और जेबेरेक्याह के पुत्र जकर्याह को इस बात की साक्षी करूंगा ।\n\n3 और मैं अपनी पत्नी के पास गया, और वह गर्भवती हुई और उसके पुत्र उत्पन्न हुआ । तब प्रभु ने मुझसे कहा, उसका नाम महेर्शालाल्हाशबज रख ।\n\n4 क्योंकि देखो, इससे पहले कि वह बालक मेरे पिता और मेरी मां पुकारना जाने, दमिश्क और शोमरोन दोनों की धन-संपत्ति लूटकर अश्शूर का राजा अपने प्रदेश को भेजेगा ।\n\n5 प्रभु ने फिर मुझसे दूसरी बार कहा:\n\n6 इसलिए कि लोग शीलोह के धीरे धीरे बहने वाले सोते को अस्वीकार करते हैं, और रसीन और रमल्याह के बेटे के संग आनंदित रहते हैं;\n\n7 अब इसलिए सुनो, प्रभु उन पर उस प्रबल और गहिरे नदी को, अर्थात अश्शूर के राजा को उसके सारे प्रताप के साथ चढ़ा लाएगा; और वह उनके सब नालों को भर देगा और सारे किनारों से छलककर बहेगा ।\n\n8 और वह यहूदा पर चढ़ आएगा, और बढ़ते बढ़ते उस पर चढ़ेगा और गले तक पहुंचेगा; और हे इम्मानूएल, तेरा समस्त प्रदेश उसके पंखों के फैलने से ढक जाएगा ।\n\n9 हे लोगों, हल्ला करो तो करो, परन्तु तुम्हारा सत्यानाश हो जाएगा । हे पृथ्वी के दूर दूर प्रदेश के सब लोगों कान लगाकर सुनो, अपनी अपनी कमर कसो तो कसो, परन्तु तुम्हारे टुकड़े टुकड़े किये जाएंगे; अपनी कमर कसो तो कसो, परन्तु तुम्हारा सत्यानाश हो जाएगा ।\n\n10 तुम मिलकर सलाह करो तो करो, परन्तु वह निष्फल हो जाएगी, तुम कुछ भी कहो, परन्तु तुम्हारा कहा हुआ ठहरेगा नहीं, क्योंकि परमेश्वर हमारे संग है ।\n\n11 क्योंकि प्रभु दृढ़ता के साथ मुझ से बोला, और इन लोगों की सी चाल चलने को मुझे मना किया,\n\n12 और कहा, जिस बात को यह लोग राजद्रोह कहें, उसको तुम राजद्रोह न कहना, और जिस बात से वे डरते हैं उससे तुम न डरना और न भय खाना ।\n\n13 सेनाओं के प्रभु ही को पवित्र जानना; और उसे अपना भय होने दो, और उसे अपना डर होने दो ।\n\n14 और वह शरणस्थान होगा, परन्तु इस्राएल के दोनों घरानों के लिए ठोकर का पत्थर और ठेस की चट्टान, और यरूशलेम के निवासियों के लिए फंदा और जाल होगा ।\n\n15 और बहुत से लोग ठोकर खाएंगे; वे गिरेंगे और चकनाचूर होंगे; वे फंदे में फंसेंगे और पकड़े जाएंगे ।\n\n16 इस गवाही को बांध दो, और मेरे चेलों के बीच इस व्यवस्था को मुहरबंद कर दो ।\n\n17 और मैं उस प्रभु की बाट जोहता रहूंगा, जो अपने मुख को याकूब के घराने से छिपाए है, और मैं उसी पर आशा लगाए रहूंगा ।\n\n18 देखो, मैं और जो बच्चे प्रभु ने मुझे सौंपे हैं, उसी सेनाओं के प्रभु की ओर से जो सिय्योन पर्वत पर निवास किये रहता है, इस्राएलियों के लिए चिन्ह और चमत्कार हैं ।\n\n19 और जब लोग तुम से कहें कि ओझाओं और टोन्हों के पास जाकर पूछो जो गुनगुनाते और फुसफुसाते हैं—तब तुम यह कहना कि क्या लोगों को अपने परमेश्वर ही के पास जाकर न पूछना चाहिए ? क्या जीवतों के लिए मुर्दों से पूछना चाहिए ?\n\n20 व्यवस्था और गवाही की चर्चा किया करो; और यदि वे लोग इन वचनों के अनुसार न बोलें, तो ऐसा इसलिए है क्योंकि उनमें ज्योति नहीं है ।\n\n21 और वे इस प्रदेश में क्लेशित और भूखे फिरते रहेंगे; और ऐसा होगा कि जब वे भूखे होंगे, तब वे क्रोध में आकर अपने राजा और अपने परमेश्वर को शाप देंगे, और अपना मुख ऊपर आकाश की ओर उठाएंगे ।\n\n22 और वे पृथ्वी की ओर देखेंगे और चिंता दिखाई देगी, और अंधकार, दुख का धुंधलापन, और अंधकार में धकेल दिए जाएंगे ।\n\n", "2-ne 19": "[center][font_size=26]अध्याय 19[/font_size][/center]\n\n[i]यशायाह मसीहा के विषय में बोलता है—अविश्वासी लोगों को महान ज्ञान मिलेगा—हमारे लिए एक बच्चा उत्पन्न होगा—वह शांति का राजकुमार होगा और दाऊद के सिंहासन पर राज करेगा—याशायाह 9 से तुलना करें । लगभग 559–545 ई.पू.[/i]\n\n1 फिर भी, अंधकार वैसा न होगा जैसा उसकी नाराजगी में था, जब पहले उसने जबूलून के प्रदेश और नप्ताली के प्रदेश का कम अपमान किया, और बाद में लाल समुद्र की ओर यरदन के पार गलील के राष्ट्रों में अधिक कष्टदायक ढंग से अपमान किया ।\n\n2 जो लोग अंधियारे में चल रहे थे उन्होंने बड़ा उजियाला देखा; और जो लोग घोर अंधकार से भरे हुए मृत्यु के प्रदेश में रहते थे, उन पर ज्योति चमकी ।\n\n3 तुमने राष्ट्र को बढ़ाया, तुमने उसको बहुत आनंद दिया; वे तेरे सामने कटनी के समय का सा आनंद करते हैं, और ऐसे आनंदित हैं जैसे मनुष्य लूट बांटने के समय आनंदित रहते हैं ।\n\n4 क्योंकि तुमने उसके जूए के भार, और उसकी कंधे के बांस, उस पर अंधरे करने वाले की लाठी, को तोड़ दिया है ।\n\n5 क्योंकि युद्ध में लड़ने वाले सिपाहियों के जूते और लहू में लिपटे हुए कपड़े सब आग का कौर हो जाएंगे ।\n\n6 क्योंकि हमारे लिए एक बालक उत्पन्न हुआ, हमें एक पुत्र दिया गया है; और प्रभुता उसके कांधे पर होगी, और उसका नाम अदभुत, सलाहकार, सर्वशक्तिमान परमेश्वर, अनंतकाल का पिता, और शांति का राजकुमार रखा जाएगा ।\n\n7 उसकी प्रभुता सर्वदा बढ़ती रहेगी, और उसकी शांति का अंत न होगा, इसलिए वह दाऊद की राजगद्दी पर इस समय से लेकर सर्वदा के लिए न्याय और धर्म के द्वारा स्थिर किये और संभाले रहेगा । सेनाओं के प्रभु के जोश के द्वारा यह हो जाएगा ।\n\n8 प्रभु ने याकूब के पास एक संदेश भेजा है, और वह इस्राएल पर प्रकट हुआ है ।\n\n9 और सब लोगों को, एप्रैमियों और शोमरोनवासियों को मालूम हो जाएगा जो गर्व और कठोरता से बोलते हैं:\n\n10 ईटें तो गिर गई हैं, लेकिन हम गढ़ें हुए पत्थरों से घर बनाएंगे; गूलर के वृक्ष तो कट गए हैं, परन्तु हम उनके बदले देवदारों से काम लेंगे ।\n\n11 इसलिए प्रभु रसीन के बैरियों को उसके विरूद्ध करेगा, और उसके शत्रुओं को एक करेगा;\n\n12 आगे से आराम को और पीछे से पलिश्तियों को लाएगा; और वे मुंह खोलकर इस्रालिएयों को निगल लेंगे । क्योंकि इतने पर भी उसका क्रोध शांत नहीं हुआ, और उसका हाथ अब तक बढ़ा हुआ है ।\n\n13 क्योंकि ये लोग अपने मारने वाले की ओर नहीं फिरे, और न ही वे सेनाओं के प्रभु की खोज करते हैं ।\n\n14 इसलिए प्रभु इस्राएल में से सिर और पूंछ को, खजूर की डालियों और सरकंडे को, एक ही दिन में काट डालेगा ।\n\n15 प्रतिष्ठित पुरूष, उसके सिर हैं; और झूठी बातें सीखाने वाले भविष्यवक्ता, उसकी पूंछ हैं ।\n\n16 क्योंकि जो उन लोगों का मार्गदर्शन करते हैं वे इनको भटका देते हैं; और जिनका मार्गदर्शन होता है वे नाश हो जाते हैं ।\n\n17 इसलिए प्रभु न तो इनके जवानों से प्रसन्न होगा, और न इनके अनाथ बालकों और विधवाओं पर दया करेगा; क्योंकि वे सब ढोंगी और बुराई करने वाले हैं, और हर एक के मुख से मूर्खता की बातें निकलती हैं । क्योंकि इतने पर भी उसका क्रोध शांत नहीं हुआ और उसका हाथ अब तक बढ़ा हुआ है ।\n\n18 क्योंकि दुष्टता आग की तरह धधकती है, वह ऊंटकटारों और कांटों को भस्म करती है, वरन वह घने वन की झाड़ियों में आग लगाती है और वह धुंए में चकरा चकराकर ऊपर की ओर उठती है ।\n\n19 सेनाओं के प्रभु के रोष के मारे यह प्रदेश जलाया गया है, और ये लोग आग की ईंधन के समान हैं; कोई भी मनुष्य अपने भाई पर दया नहीं करेगा ।\n\n20 और वे दहिनी ओर से भोजनवस्तु छीनकर भी भूखे रहते, और बायें ओर से खाकर भी तृप्त नहीं होते; उनमें से प्रत्येक मनुष्य अपनी अपनी बांहों का मांस खाता है—\n\n21 मनश्शे एप्रैम को और एप्रैम मनश्शे को खाता है, और वे दोनों मिलकर यहूदा के विरूद्ध हैं । क्योंकि इतने पर भी उसका क्रोध शांत नहीं हुआ, और उसका हाथ अब तक बढ़ा हुआ है ।\n\n", "2-ne 20": "[center][font_size=26]अध्याय 20[/font_size][/center]\n\n[i]अश्शूर का विनाश द्वितीय आगमन पर दुष्टों के विनाश की तरह है—प्रभु के फिर से आने पर कुछ लोग रह जाएंगे—याकूब के बचे हुए लोग उस दिन वापस आएंगे—यशायाह 10 से तुलना करें । लगभग 559–545 ई.पू.[/i]\n\n1 हाय उन पर जो दुष्टता से न्याय करते, और उन पर जो अन्याय करने की आज्ञा लिख देते हैं;\n\n2 कि वे जरूरतमंदों का न्याय बिगाड़ें और मेरे लोगों में से गरीबों का हक मारें, कि वे विधवाओं को लूटें, और अनाथों को लूट लें !\n\n3 और तुम दंड के दिन और उस विनाश के दिन जो दूर से आएगा क्या करोगे ? तुम सहायता के लिए किसके पास भाग कर जाओगे ? और तुम अपनी महिमा को कहां रख छोड़ोगे ?\n\n4 मेरे बिना वे केवल कैदियों के पैरों के पास गिर पड़ेंगे, और मरे हुओं के नीचे दबे पड़े रहेंगे । इतने पर भी उसका क्रोध शांत नहीं हुआ, लेकिन उसका हाथ अब तक बढ़ा हुआ है ।\n\n5 अश्शूर पर हाय, जो मेरे क्रोध की छड़ी, और मेरे हाथ का सोंटा है, वह मेरा क्रोध है ।\n\n6 मैं उसको कपटी राष्ट्र के विरूद्ध भेजूंगा, और जिन लोगों पर मेरा रोष भड़का है उनके विरूद्ध उसको आज्ञा दूंगा कि छीना झपटी करे और लूट ले, और उनको गलियों की कीच के समान लताड़े ।\n\n7 लेकिन उसकी ऐसी मनसा न होगी, न उसके मन में ऐसा विचार है; क्योंकि उसके मन में यही है कि मैं बहुत सी जातियों का नाश और अंत कर डालूं ।\n\n8 क्योंकि वह कहता है: क्या मेरे राजकुमार राजा के तुल्य नहीं हैं ?\n\n9 क्या कलनो कर्कमीश के समान नहीं है ? क्या हमात अर्पद के समान नहीं ? और शोमरोन दमिश्क के जैसा नहीं ?\n\n10 जिस प्रकार मेरा हाथ मूर्तियों से भरे हुए उन राज्यों पर पहुंचा, और जिनकी मूर्तियां यरूशलेम और शेमरोन की मूर्तियों से सर्वश्रेष्ठ थीं;\n\n11 क्या जैसा मैंने शेमरोन और उसकी मूर्तियों के साथ किया है, उसी प्रकार मैं यरूशलेम से और उसकी मूर्तियों से भी न करूं ?\n\n12 इसलिए जब प्रभु सिय्योन पर्वत पर और यरूशलेम में अपना सब काम कर चुकेगा, तब मैं अश्शूर के राजा के गर्व की बातों का, और उसकी घमंड भरी आंखों का पलटा दूंगा ।\n\n13 उसने कहा है, अपने ही बाहुबल और बुद्धि से मैं ने यह काम किया है, क्योंकि मैं चतुर हूं; और मैंने लोगों की सीमाओं को हटा दिया, और उनके धन को लूट लिया; और मैंने वीर की तरह निवासियों को गद्दी से उतार दिया है;\n\n14 और लोगों की धनसंपत्ति, चिड़ियों के घोंसलों की तरह, मेरे हाथ आई है, और जैसे कोई छोड़े हुए अंडों को बटोर ले वैसे ही मैंने सारी पृथ्वी को बटोर लिया है; और कोई पंख फड़फड़ाने या चोंच खोलने या चीं ची करने वाला न था ।\n\n15 क्या कुल्हाड़ा उसके विरूद्ध जो उससे काटता हो डींग मारेगा ? आरी उसके विरुद्ध जो उसे खींचता हो बड़ाई करेगी ? क्या अपने चलानेवाले पर चलती, या क्या लाठी उस पर उठती है जो लकड़ी नहीं है !\n\n16 इसलिए प्रभु अर्थात सेनाओं का प्रभु उस राजा के हष्टपुष्ट योद्धाओं को दुबला कर देगा, और उसके ऐश्वर्य के नीचे आग की सी जलन होगी ।\n\n17 और इस्राएल की ज्योति तो आग ठहरेगी, और इस्राएल का पवित्र ज्वाला ठहरेगा; और वह उसके झाड़ झंखाड़ को एक ही दिन में भस्म करेगा ।\n\n18 और जैसे रोगी के क्षीण हो जाने पर उसकी दशा होती है वैसे ही वह उसके वन और फलदाई बारी की शोभा पूरी रीति से नाश करेगा ।\n\n19 और उस वन के वृक्ष इतने थोड़े रह जाएंगे कि एक बालक भी उनको गिन कर लिख लेगा ।\n\n20 और उस दिन ऐसा होगा इस्राएल के बचे हुए लोग और याकूब के घराने के भागे हुए, अपने मारने वाले पर फिर कभी भरोसा न रखेंगे, लेकिन प्रभु, जो इस्राएल का एकमेव पवित्र परमेश्वर है, उसी पर वे सच्चाई से भरोसा रखेंगे ।\n\n21 याकूब में से बचे हुए लोग पराक्रमी परमेश्वर की ओर फिरेंगे ।\n\n22 क्योंकि हे इस्राएल, चाहे तेरे लोग समुद्र की रेत के समान भी बहुत हों, तौभी निश्चय है कि उनमें से केवल बचे लोग ही लौटेंगे सत्यानाश तो पूरे न्याय के साथ किया जाएगा ।\n\n23 क्योंकि प्रभु सेनाओं के परमेश्वर ने सारे प्रदेश का सत्यानाश कर देना ठाना है ।\n\n24 इसलिए सेनाओं का प्रभु परमेश्वर यों कहता है: हे सिय्योन में रहने वाले मेरे लोगों, अश्शूर से मत डरो; चाहे वह सोंटें से तुम्हें मारे और मिस्र के समान तुम्हारे ऊपर छड़ी उठाएंगे ।\n\n25 क्योंकि अब थोड़ी ही देर है कि मेरी जलन और क्रोध उनका सत्यानाश करके शांत होगा ।\n\n26 और सेनाओं का प्रभु उसके विरुद्ध कोड़ा उठाकर उसको ऐसा मारेगा जैसा उसने ओरेब नाम चट्टान पर मिद्यानियों को मारा था; और जैसा उसने मिस्रियों के विरूद्ध लाठी बढ़ाई, वैसा ही उसकी ओर भी बढ़ाएगा ।\n\n27 और ऐसा होगा कि उस दिन उसका बोझ तेरे कंधे पर से और उसका जूआ तेरी गर्दन पर से उठा लिया जाएगा, और अभिषेक के कारण वह जूआ तोड़ डाला जाएगा ।\n\n28 वह अय्यात में आया है, और मिग्रोन में से होकर आगे बढ़ गया है; मिकमाश में उसने अपना सामान रखा है ।\n\n29 वे घाटी से पार हो गए, उन्होंने गेबा में रात काटी; रामा थराथरा उठा है, शाऊल का गिबा भाग निकला है ।\n\n30 हे गल्लीम की बेटी, चिल्ला; हे लैशा के लोगों कान लगाओ, हाय बेचारा अनातोत ।\n\n31 मदमेना भागा फिरता है गेबीम के निवासी भागने के लिए अपना अपना समान इकट्ठा कर रहे हैं ।\n\n32 आज ही के दिन वह नोब में टिकेगा; तब वह सिय्योन पहाड़ पर, और यरूशलेम की पहाड़ों पर हाथ उठाकर धमकाएगा ।\n\n33 देखो, प्रभु, सेनाओं का प्रभु पेड़ों को भयानक रूप से छांट डालेगा; ऊंचे ऊंचे वृक्ष काटे जाएंगे, और जो ऊंचे हैं सो नीचे किये जाएंगे ।\n\n34 और वह घने वन को लोहे से काट डालेगा और लबानोन एक प्रतापी के हाथ से नाश किया जाएगा ।\n\n", "2-ne 21": "[center][font_size=26]अध्याय 21[/font_size][/center]\n\n[i]यिशै(मसीह) के ठूंठ का न्याय धार्मिकता में होगा—परमेश्वर का ज्ञान हजार वर्ष तक पृथ्वी पर रहेगा—प्रभु झंडा ऊंचा करेगा और इस्राएल को एकत्रित करेगा—यशायाह 11 से तुलना करें । लगभग 559–545 ई.पू.[/i]\n\n1 और यिशै के ठूंठ में से एक डाली फूट निकलेगी, और उसकी जड़ में से एक शाखा निकलकर फलवंत होगी ।\n\n2 और प्रभु की आत्मा बुद्धि और समझ की आत्मा, सलाह और पराक्रम की आत्मा, और ज्ञान और प्रभु के भय की आत्मा उस पर ठहरी रहेगी;\n\n3 और प्रभु के भय में सहजता से ज्ञान प्राप्त करेगा; और वह मुंह देखा न्याय न करेगा, और न अपने कानों के सुनने के अनुसार निर्णय करेगा ।\n\n4 लेकिन वह गरीबों का न्याय धर्म से, और पृथ्वी के नम्र लोगों का निर्णय निष्पक्षता से करेगा; और वह पृथ्वी को अपने वचन के सोंटे से मारेगा, और अपने फूंक के झोंके से दुष्ट को मिटा डालेगा ।\n\n5 और धार्मिकता और सत्यनिष्ठता उसकी कमर के बंद के समान होंगे ।\n\n6 तब भेड़िया भेड़ के बच्चे के संग रहा करेगा, और चीता बकरी के बच्चे के साथ बैठा रहेगा, और बछड़ा और जवान सिंह और पाला पोसा हुआ बैल तीनों इकट्ठा रहेंगे, और एक छोटा बालक उनकी अगुवाई करेगा ।\n\n7 गाय और रीछनी मिलकर चरेंगी, और उनके बच्चे इकट्ठे बैठेंगे; और सिंह बैल की तरह भूसा खाया करेगा ।\n\n8 और दुध पिता बच्चा करैत के बिल पर खेलेगा, और दूध छुड़ाया हुआ बालक नाग के बिल में हाथ डालेगा ।\n\n9 वे मेरे पवित्र पर्वत पर न तो कोई दुख देंगे और न हानि करेंगे, क्योंकि पृथ्वी प्रभु के ज्ञान से ऐसी भर जाएगी जैसे जल समुद्र में भरा रहता है ।\n\n10 और उस दिन यिशै की जड़ होगी, जो लोगों के लिए एक झंडा होगी; अन्यजाति के लोग उसे ढुंढेंगे; और उसका विश्रामस्थान महिमापूर्ण होगा ।\n\n11 और ऐसा होगा कि उस दिन प्रभु अपना हाथ दूसरी बार बढ़ाकर बचे हुए लोगों को, अश्शूर से, और मिस्र से, और पत्रोस से, और कुश से, और एलाम से, और शिनार से, और हमात से, और समुद्र के द्वीपों से छुड़ाएगा ।\n\n12 वह अन्यजातियों के लिए झंडा खड़ा करके इस्राएल के सब निकाले हुओं को, और यहूदा के सब बिखरे हुओं को पृथ्वी की चारों दिशाओं से इकट्ठा करेगा ।\n\n13 एप्रैम फिर डाह न करेगा और यहूदा के तंग करने वाले काट डाले जाएंगे; न तो एप्रैम यहूदा से डाह करेगा और न यहूदा एप्रैम को तंग करेगा ।\n\n14 लेकिन वे पश्चिम की ओर पलिश्तियों के कंधे पर झपट्टा मारेंगे; और मिलकर पूर्वियों को लूटेंगे; वे एदोम और मोआब पर हाथ बढ़ाएंगे; और अम्मोन की संतान उनके अधीन हो जाएगी ।\n\n15 और प्रभु मिस्र के समुद्र की खाड़ी को सुखा डालेगा; और नदी पर अपना हाथ बढ़ाकर प्रचंड लू से ऐसा सुखाएगा कि वह सात धार हो जाएगा, और मनुष्य जूता पहने हुए भी पार हो जाएंगे ।\n\n16 और उसके बचे हुए लोगों के लिए अश्शूर से एक ऐसा राज-मार्ग होगा जैसा मिस्र प्रदेश से चले आने के समय इस्राएल के लिए हुआ था ।\n\n", "2-ne 22": "[center][font_size=26]अध्याय 22[/font_size][/center]\n\n[i]हजारवें दिन सब मनुष्य प्रभु की प्रशंसा करेंगे—वह उनके बीच रहेगा—यशायाह 12 से तुलना करें । लगभग 559–545 ई.पू.[/i]\n\n1 और उस दिन तुम कहोगे, हे प्रभु, मैं तुम्हारा धन्यवाद करता हूं, क्योंकि यद्यपि तू मुझ पर क्रोधित हुआ था, परन्तु अब तेरा क्रोध शांत हुआ, और तुमने मुझे शांति दी है ।\n\n2 देखो, परमेश्वर मेरा उद्धार है; मैं भरोसा रखूंगा और भयभीत न हूंगा; क्योंकि प्रभु यहोवा मेरा बल और मेरा गीत है; और वह मेरा उद्धारक भी हो गया है ।\n\n3 इसलिए, तुम आनंदपूर्वक उद्धार के सोतों से जल भरोगे ।\n\n4 और उस दिन तुम कहोगेः प्रभु की प्रशंसा करो, उससे प्रार्थना करो, लोगों के बीच में उसके बड़े कामों का प्रचार करो, और कहो कि उसका नाम उत्कर्ष है ।\n\n5 प्रभु के भजन गाओ; क्योंकि उसने प्रतापमय काम किये हैं; इसे सारी पृथ्वी पर प्रकट करो ।\n\n6 हे सिय्योन में बसने वाले लोगों, तुम जयजयकार करो और ऊंचे स्वर से गाओ, क्योंकि इस्राएल का एकमेव पवित्र परमेश्वर तुम में महान है ।\n\n", "2-ne 23": "[center][font_size=26]अध्याय 23[/font_size][/center]\n\n[i]बाबुल का विनाश द्वितीय आगमन के समय के विनाश की तरह है—यह क्रोध और बदले का दिन होगा—बाबुल (संसार) का हमेशा के लिए पतन होगा—यशायाह 13 से तुलना करें । लगभग 559–545 ई.पू.[/i]\n\n1 बाबुल के विषय की भारी भविष्यवाणी जिसको आमोस के पुत्र यशायाह ने दर्शन में पाया ।\n\n2 ऊंचे पहाड़ पर एक झंडा खड़ा करो, हाथ से इशारा करो और उन से ऊंचे स्वर में पुकारो कि वे कुलीन व्यक्तियों के फाटकों में प्रवेश करें ।\n\n3 मैंने स्वयं अपने पवित्र किये हुओं को आज्ञा दी है, मैंने अपने क्रोध के लिए अपने वीरों को बुलाया है जो मेरे प्रताप के कारण प्रसन्न हैं ।\n\n4 पहाड़ों पर एक बड़ी भीड़ का सा कोलाहल हो रहा है, मानो एक बड़ी फौज की हलचल हो । राष्ट्रों के इकट्ठे किये हुए राज्य हलचल मचा रहे हैं, सेनाओं का प्रभु युद्ध के लिए अपनी सेना इकट्ठा कर रहा है ।\n\n5 वे दूर प्रदेश से, आकाश के छोर से आए हैं, हां, प्रभु अपने क्रोध के हथियारों सहित सारे प्रदेश का नाश करने के लिए आया है ।\n\n6 हाय-हाय करो, क्योंकि प्रभु का दिन निकट है; वह सर्वशक्तिमान की ओर से मानो सत्यानाश करने के लिए आता है ।\n\n7 इसलिए सब के हाथ ढीले पड़ेंगे, प्रत्येक मनुष्य का हृदय पिघल जाएगा;\n\n8 और वे घबरा जाएंगे । उनको पीड़ा और शोक होगा; उनको जच्चा की सी पीड़ाएं उठेंगी । वे चकित होकर एक दूसरे को ताकेंगे; उनके चेहरे लाल हो जाएंगे ।\n\n9 देखो, प्रभु का वह दिन रोष और क्रोध और निर्दयता के साथ आता है कि वह धरती को उजाड़ डाले और पापियों को उसमें नाश करे ।\n\n10 क्योंकि आकाश के तारागण और बड़े बड़े नक्षत्र अपना प्रकाश न देंगे, और सूर्य उदय होते होते अंधेरा हो जाएगा, और चंद्रमा अपना प्रकाश न देगा ।\n\n11 और मैं जगत के लोगों को उनकी बुराई के कारण, और दुष्टों को उनके अधर्म का दंड दूंगा; मैं अभिमानियों के अभिमान को नाश करूंगा और उपद्रव करने वालों के घंमड को तोडूंगा ।\n\n12 मैं मनुष्य को शुद्ध सोने से अधिक मूल्यवान बनाऊंगा; और आदमी को ओपीर के सोने से भी अधिक ।\n\n13 इसलिए, मैं आकाश को कंपाऊंगा, और पृथ्वी अपने स्थान से टल जाएगी; यह सेनाओं के प्रभु के रोष के कारण, और उसके भड़के हुए क्रोध के दिन होगा ।\n\n14 और वे खदेड़े हुए हिरण, और बिन चरवाहे की भेड़ों की तरह अपने अपने लोगों की ओर फिरेंगे; और अपने प्रदेश को भाग जाएंगे ।\n\n15 प्रत्येक जो कोई घमंडी होगा भालों से बेधा जाएगा; हां, और प्रत्येक जो दुष्ट के साथ पकड़ा जाएगा, वह तलवार से मार डाला जाएगा ।\n\n16 उनकी संतानें उनके सामने पटक दी जाएंगी; उनके घर लूटे जाएंगे और उनकी पत्नियां भ्रष्ट की जाएंगी ।\n\n17 देखो, मैं उनके विरूद्ध मादी लोगों को उभारूंगा, जो न तो चांदी का कुछ विचार करेंगे और न सोने का लालच करेंगे ।\n\n18 उनके तीर जवानों को मारेंगे, और वे गर्भ के फल पर कुछ दया न करेंगे; उनकी आंखें बच्चों पर तरस न खाएंगीं ।\n\n19 और बाबुल जो सब राज्यों का शिरोमणि है, और जिसकी शोभा पर कसदी लोग फूलते हैं, वह ऐसा हो जाएगा जैसे सदोम और अमोरा, जब परमेश्वर ने उन्हें उलट दिया था ।\n\n20 वह फिर कभी न बसेगा और पीढ़ी दर पीढ़ी उसमें कोई वास न करेगाः न ही अरबी लोग उसमें तंबू खड़ा करेंगे; और न ही चरवाहे उसमें अपने पशु बैठाएंगे ।\n\n21 लेकिन वहां जंगली जानवर बैंठेंगे; और उल्लू उनके घरों में भरे रहेंगे; वहीं शुतुर्मुर्ग बसेंगे, और छगलमानस वहां नाचेंगे ।\n\n22 और द्वीपों के जगंली जानवर उनके घरों में, और उड़ने वाले नाग उनके सुख-विलास के महलों में शोर मचाएंगे; और उसके नाश होने का समय निकट आ गया है, और उसके दिन अब बहुत नहीं रहे । क्योंकि मैं तुरन्त उसका नाश कर दूंगा; हां, क्योंकि मैं अपने लोगों के प्रति दयालु रहूंगा, लेकिन दुष्टों का नाश होगा ।\n\n", "2-ne 24": "[center][font_size=26]अध्याय 24[/font_size][/center]\n\n[i]इस्राएल एकत्रित किया जाएगा और हजार वर्ष के आराम का आनंद लेगा—लूसीफर को विद्रोह के कारण स्वर्ग से बाहर निकाल दिया गया था—इस्राएल बाबुल (संसार) पर विजय पाएगा—यशायाह 14 से तुलना करें । लगभग 559–545 ई.पू.[/i]\n\n1 क्योंकि प्रभु याकूब पर दया करेगा, और इस्राएल को फिर अपनाकर, उन्हीं के प्रदेश में बसाएगा, और परदेशी उनसे मिल जाएंगे और अपने आप को याकूब के घराने से मिला लेंगे ।\n\n2 और लोग उन्हें ले जाएंगे और उन्हें उन के स्थान में पहुंचाएंगे; हां, पृथ्वी के दूर छोरों से; और वे अपने प्रतिज्ञा के प्रदेश में वापस लौटेंगे । और इस्राएल का घराना प्रभु की भूमि पर अधिकारी होकर दास और दासियां बनाएगा; और वे उनको बंदी बनाएंगे जिनके वे बंदी थे; और जो उन पर अत्याचार करते थे उन पर वे शासन करेंगे ।\n\n3 और ऐसा होगा कि जिस दिन प्रभु तुम्हें तुम्हारे दुख और भय से, और उस कठीन श्रम से जो तुम से करवाया गया था, विश्राम देगा ।\n\n4 और उस दिन ऐसा होगा, कि तुम बाबुल के राजा पर ताना मारकर कहोगेः परिश्रम कराने वाला कैसे नाश हो गया है, सुनहरे मंदिरों से भरी नगरी कैसी नाश हो गई है !\n\n5 प्रभु ने दुष्टों की लाठी को और अन्याय से शासन करने वालों के राजदंड को तोड़ दिया है ।\n\n6 जिससे वे मनुष्यों को लगातार रोष से मारते रहते थे, और राष्ट्रों पर क्रोध से राज करते और लगातार उनके पीछे पड़े रहते थे ।\n\n7 संपूर्ण पृथ्वी को विश्राम मिला है, और शांत है; वे ऊंचे स्वर से गा रहे हैं ।\n\n8 हां, सनौवर और लबनोन के देवदार भी तुम पर आनंद करके कहते हैं: जब से तुम गिराए गए हो तब से कोई हमें काटने को नहीं आया ।\n\n9 पाताल के नीचे नरक में तुम से मिलने के लिए हलचल हो रही है; वह तुम्हारे लिए मुर्दे को अर्थात पृथ्वी के सब मुखियों को जगाता है, और वह राष्ट्रों के सब राजाओं को उनके सिंहासन पर से उठा खड़ा करता है ।\n\n10 वे सब तुम से कहेंगे, क्या तुम भी हमारी तरह निर्बल हो गए हो ? क्या तुम हमारे समान बन गए हो ?\n\n11 तुम्हारा वैभव मृत्युलोक में उतार दिया गया; तुम्हारी सारंगियों का शोर सुनाई नहीं देता; कीड़े तुम्हारा बिछौना, और केंचुए तुम्हारा ओढ़ना हैं ।\n\n12 हे भोर के चमकनेवाले तारे, लूसीफर, तुम कैसे आकाश से गिर पड़े हो ? तुम जो राष्ट्रों को हरा देते थे, तुम अब कैसे काटकर भूमि पर गिराए गए हो ?\n\n13 क्योंकि तुम मन में कहते थे कि मैं स्वर्ग पर चढ़ूंगा; मैं अपने सिंहासन को परमेश्वर के तारागण से अधिक ऊंचा करूंगा; और उत्तर दिशा की छोर पर सभा के पर्वत पर बिराजूंगा;\n\n14 मैं मेघों से भी ऊंचे ऊंचे स्थानों के ऊपर चढूंगा, मैं परमप्रधान के तुल्य हो जाऊंगा ।\n\n15 परन्तु तुम नरक में उस गड्डे की तह तक उतारे जाओगे ।\n\n16 जो तुम्हें देखेंगे तुम को ताकते हुए तुम्हारे विषय में सोच सोचकर कहेंगे, क्या यह वही पुरुष है जो पृथ्वी को चैन से रहने न देता था और राज्यों में घबराहट डाल देता था ?\n\n17 और संसार को निर्जन प्रदेश बनाता, और उसके नगरों को नष्ट कर देता था, और अपने बंदियों को घर जाने नहीं देता था ?\n\n18 राष्ट्रों के सारे राजा, हां, वे सब, उनमें से प्रत्येक अपने घर में महिमा के साथ आराम से है ।\n\n19 लेकिन तुम्हें घृणित शाख की तरह अपनी कब्र में से फेंका गया; तुम उन सारे मारे हुओं की लोथों से घिरे हो, जो तलवार से बिधकर गड्डे में पत्थरों के बीच में लताड़ी हुई लोथ के समान पड़ी हैं ।\n\n20 तुम उनके साथ कब्र में न गाड़े जाओगे, क्योंकि तुम ने अपने प्रदेश को उजाड़ दिया, और अपने लोगों का घात किया है । कुकर्मियों के वंश का नाम भी कभी न लिया जाएगा ।\n\n21 उनके पूर्वजों के अधर्म के कारण उसकी संतान की घात की तैयारी करो, ऐसा न हो कि वे फिर उठकर धरती के अधिकारी हो जाएं, और संसार में बहुत से नगर बसाएं ।\n\n22 क्योंकि सेनाओं का प्रभु कहता है, मैं उनके विरूद्ध उठूंगा, और बाबुल का नाम और निशान मिटा डालूंगा, और बेटों, और भतीजों को काट डालूंगा, प्रभु कहता है ।\n\n23 मैं उसे सारस का निवास और जल की झीलें बना दूंगा; और मैं उसे सत्यानाश के झाडू से झाड़ डालूंगा, सेनाओं का प्रभु कहता है ।\n\n24 सेनाओं के प्रभु ने यह शपथ खाई है: निसंदेह जैसा मैंने सोचा है, वैसा ही हो जाएगा, और जैसा मैंने संकल्प किया है, वह पूरा होगा—\n\n25 कि मैं अश्शूर को अपने ही प्रदेश में लाऊंगा, और अपने पर्वतों पर उसे पैरों तले कुचल डालूंगा; तब उसका जुआ उनकी गर्दनों पर से और उसका बोझ उनके कंधों पर से उतर जाएगा ।\n\n26 यही उद्देश्य है जो सारी पृथ्वी के लिए सोचा गया है; और यह वही हाथ है जो सब राष्ट्रों पर बढ़ा हुआ है ।\n\n27 क्योंकि सेनाओं के प्रभु ने सोचा है, और कौन उसे रोक सकता है ? और उसका हाथ बढ़ा हुआ है, और कौन उसे पीछे कर सकता है ?\n\n28 जिस वर्ष आहाज राजा मरा उसी वर्ष विनाश का संदेश दिया गया था ।\n\n29 हे सारे पलिश्तीन तुम इसलिए आनंद न करो, क्योंकि तुम्हें मारने वाले की लाठी टूट गई; क्योंकि सांप की जड़ से एक नाग उत्पन्न होगा, और उसका फल एक उड़नेवाला तेज विषवाला अग्नि सांप होगा ।\n\n30 और गरीबों के जेठे खाएंगे, और जरूरतमंद निडर बैठने पाएंगे; लेकिन मैं तुम्हारे वंश को भूख से मार डालूंगा, और वह तुम्हारे बचे हुए लोगों को घात करेगा ।\n\n31 हे फाटक, हाय हाय कर; हे नगर चिल्ला; हे तू, पलिश्तीन सब का सब पिघल जा; क्योंकि उत्तर से एक धुआं उठेगा और उसके निर्धारित समय में कोई भी अकेला न रहेगा ।\n\n32 तब राष्ट्रों के दूतों को क्या उत्तर दिया जाएगा ? यह कि प्रभु ने सिय्योन की नींव डाली है, और उसके लोगों के गरीब उसमें भरोसा करेंगे ।\n\n", "2-ne 25": "[center][font_size=26]अध्याय 25[/font_size][/center]\n\n[i]नफी स्पष्टता में आनंदित होता है—यशायाह की भविष्यवाणियां अंतिम दिनों में समझी जाएंगी—यहूदी बाबुल से वापस लौटेंगे, मसीहा को क्रूस पर चढ़ाएंगे, और तितर-बितर और दंडित किये जाएंगे—वे पुनःस्थापित किये जाएंगे जब वे मसीहा में विश्वास करेंगे—वह पहले लेही के यरूशलेम छोड़ने के छह सौ वर्ष बाद आएगा—नफाई मूसा की व्यवस्था का पालन करेंगे और मसीह में विश्वास करेंगे, जोकि इस्राएल का एकमेव पवित्र परमेश्वर है । लगभग 559–545 ई.पू.[/i]\n\n1 अब मैं, नफी, जिन बातों को लिख चुका हूं और जो यशायाह के मुख से निकली थी, उन के संबंध में बोलूंगा । क्योंकि देखो, यशायाह ने बहुत सी ऐसी बातें कही जिसे मेरे बहुत से लोगों के लिए समझना कठिन है; क्योंकि उन्हें नहीं मालूम कि यहूदियों में किस तरह भविष्यवाणी की जाती थी ।\n\n2 क्योंकि मैं, नफी, ने उन्हें यहूदियों की बहुत सी रीतियों को नहीं सीखाया; क्योंकि उनके काम पाप के थे, और उनके कार्य घृणित थे ।\n\n3 इसलिए, मैं यह अपने उन लोगों के लिए लिख रहा हूं, जिनके हाथों में यह पड़ेगा जिससे उन्हें परमेश्वर के न्याय का ज्ञान हो, ताकि उसकी वाणी के अनुसार उसका न्याय सभी राष्ट्रों के लोगों के ऊपर आएगा ।\n\n4 इसलिए, हे मेरे लोगों, तुम जो इस्राएल के घराने के हो, मेरी बातों को ध्यान से सुनो; क्योंकि यशायाह के वचन तुम्हें समझ में नहीं आते हैं, फिर भी जो लोग भविष्यवाणी की आत्मा से भरे हैं उनके लिए ये स्पष्ट हैं । लेकिन मैं तुम्हें अपने अंदर व्याप्त आत्मा के अनुसार एक भविष्यवाणी देता हूं; इसलिए मैं तुम्हें उस स्पष्टता से भविष्यवाणी दूंगा जो मेरे साथ उस समय से है जब मैं अपने पिता के साथ यरूशलेम से निकल आया था; क्योंकि देखो, अपने लोगों से स्पष्टता से बोलने से मेरी आत्मा आनंदित होती है, ताकि वे सीख सकें ।\n\n5 हां, यशायाह के वचनों में मेरी आत्मा आनंदित होती है, क्योंकि मैं यरूशलेम से निकल कर आया हूं और मेरी आंखों ने यहूदियों की बातों को देखा है, और मैं जानता हूं कि यहूदी भविष्यवक्ता की बातों को समझते हैं, और यहूदियों से कही गई बातों को समझने वाले दूसरे कोई नहीं हैं, सिवाय उन लोगों के जिन्होंने यहूदियों के समान शिक्षा पाई हो ।\n\n6 लेकिन देखो, मैं, नफी, ने अपने बच्चों को यहूदियों की रीतियों के अनुसार शिक्षा नहीं दी है; लेकिन देखो, मैं स्वयं यरूशलेम में रह चुका हूं, इसलिए वहीं की परिस्थितियों को जानता हूं; और मैंने अपने बच्चों से परमेश्वर के उस न्याय की चर्चा की है जो यहूदियों में से मेरे बच्चों में लाया जाएगा, यशायाह के कहे अनुसार सब कुछ होगा, और मैं उन्हें नहीं लिख रहा हूं ।\n\n7 लेकिन देखो, मैं अपनी स्वयं की भविष्यवाणी को स्पष्टता से देने जा रहा हूं; जिसमें मैं जानता हूं कि कोई मनुष्य भूल नहीं कर सकता; फिर भी, जब यशायाह की भविष्यवाणियों के पूरा होने का समय होगा लोग अवश्य ही जान जाएंगे ।\n\n8 इसलिए, वे मानव संतान के लिए महत्व की होंगी, और वह जो इन्हें ऐसा नहीं समझते हैं, मैं उनसे विशेषरूप से बात करूंगा, और शब्दों को अपने स्वयं के लोगों तक ही सीमित रखूंगा; क्योंकि मैं जानता हूं कि वे उनके लिए अंतिम दिनों में विशेष महत्व की होंगी; क्योंकि उस दिन वे उन्हें समझेंगे; इसलिए, उनकी भलाई के लिए मैंने इन्हें लिखा है ।\n\n9 और जिस प्रकार यहूदियों की एक पीढ़ी अपने पापों के कारण नष्ट हो गई, उसी प्रकार वे पापों के कारण पीढ़ी दर पीढ़ी हो गए; और उनमें से कोई भी प्रभु के भविष्यवक्ताओं के द्वारा भविष्यवाणी किये बिना नष्ट नहीं किया गया ।\n\n10 इसलिए, मेरे पिता के यरूशलेम से निकल कर आने के तुरन्त बाद, उन्हें उस विनाश के विषय में बता दिया गया था जो उन पर आने वाला था; फिर भी उन्होंने अपने हृदयों को कठोर बना लिया; और मेरी भविष्यवाणी के अनुसार वे नष्ट कर दिए, सिवाय उनके जो बंदी बना कर बाबुल ले जाए गए थे ।\n\n11 और अब जो आत्मा मेरे अंदर है उसके प्रेरणा से मैं यह कह रहा हूं । और बेशक वे ले जाए गए हैं लेकिन वे फिर वापस आएंगे, और यरूशलेम प्रदेश के अधिकारी होंगे; इसलिए वे अपनी पैतृक संपति वाली भूमि में पुनःस्थापित होंगे ।\n\n12 लेकिन देखो, उनके बीच युद्ध, और युद्ध की अफवाहें होंगी; और जब वह दिन आएगा जब कि पिता का इकलौता पुत्र, हां, जोकि स्वर्ग और पृथ्वी का पिता है, वह मानव शरीर में उनके बीच अपने आपको प्रकट करेगा, देखो, अपने पापों, हृदयों की कठोरता और अभिमान के कारण वे उसे अस्वीकार कर देंगे ।\n\n13 देखो, वे उसे क्रूस पर चढ़ा देंगे; और कब्र में दफना देने के तीन दिनों के बाद वह चंगाई की शक्ति के साथ पुनःजीवित होगा; और जो लोग उसके नाम पर विश्वास करेंगे उन्हें परमेश्वर के राज्य में बचा लिया जाएगा । इसलिए, उसके संबंध में भविष्यवाणी करने में मेरी आत्मा आनंदित होती है, क्योंकि मैंने उसके दिन को देखा, और मेरा हृदय उसके पवित्र नाम की बड़ाई करता है ।\n\n14 और देखो, ऐसा होगा कि मसीहा के मृतकों में से जीवित होने के बाद, और जितने लोग उसके नाम पर विश्वास करेंगे उनमें वह अपने आपको प्रकट करेगा, तब देखो, यरूशलेम को पुनः नष्ट कर दिया जाएगा; क्योंकि उन पर हाय जो परमेश्वर और उसके गिरजे के विरूद्ध लड़ते हैं ।\n\n15 इसलिए, यहूदी सभी राष्ट्रों के बीच तितर-बितर कर दिए जाएंगे; हां, और बाबुल को नष्ट भी कर दिया जाएगा; इसलिए, यहूदियों को अन्य राष्ट्रों द्वारा तितर-बितर किया जाएगा ।\n\n16 और उन्हें तितर-बितर कर दिए जाने के बाद, और प्रभु परमेश्वर उनकी कई पीढ़ियों को अन्य राष्ट्रों द्वारा तब तक दंडित करेगा, हां, पीढ़ी से पीढ़ी तक जब तक कि उन्हें परमेश्वर के पुत्र यीशु, और प्रायश्चित में विश्वास न कराया जाएगा जोकि संपूर्ण मानवजाति के लिए असीम है—और जब उनका मसीह में विश्वास करने का वह दिन आएगा, तब शुद्ध हृदय और शुद्ध हाथों से परमेश्वर पिता की प्रार्थना करेंगे, और यदि वे किसी अन्य मसीहा की प्रतीक्षा नहीं करेंगे तब वह दिन शीघ्र आएगा जबकि वे इन बातों पर विश्वास करेंगे ।\n\n17 और प्रभु अपने लोगों को उनकी खोई और पतन की स्थिति से निकाल कर, उन्हें पुनःस्थापित करने के लिए अपने हाथ को फिर से बढ़ाएगा । इसलिए वह मानव संतान के बीच शानदार और आश्चर्यजनक कार्य करेगा ।\n\n18 इसलिए, वह उनके बीच अपने वचन को लाएगा जिसके द्वारा अंतिम दिनों में वह उनका न्याय करेगा, क्योंकि वह उनको दिया जाएगा कि जिससे वे उस सच्चे मसीहा पर विश्वास कर सकें जिसे उन्होंने अस्वीकार कर दिया था; और वह उन्हें इस बात पर भी विश्वास कराएगा कि उन्हें किसी दूसरे मसीहा के आने की प्रतिक्षा नहीं करनी चाहिए, क्योंकि कोई अन्य मसीहा नहीं आएगा, सिवाय झूठे मसीहा के जो लोगों को ठगने के लिए आएगा; क्योंकि भविष्यवक्ताओं के द्वारा केवल एक ही मसीहा के विषय में कहा गया है, और यह मसीहा वह होगा जिसे यहूदियों द्वारा अस्वीकार कर दिया जाएगा ।\n\n19 क्योंकि भविष्यवक्ता के वचनों के अनुसार, मेरे पिता के यरूशलेम से निकल आने के छह सौ वर्ष बाद मसीहा आएगा; और भविष्यवक्ताओं के शब्दों के अनुसार, और परमेश्वर के स्वर्गदूत के अनुसार, उसका नाम यीशु मसीह, परमेश्वर का पुत्र होगा ।\n\n20 और अब, मेरे भाइयों, मैंने स्पष्ट रूप से बोला है ताकि तुम गलत न समझो । और जब तक कि मिस्र से इस्राएलियों को बाहर निकाल लाने वाला प्रभु मौजूद है जिसने मूसा को वह शक्ति दी जिसके द्वारा वह अपने राष्ट्रों को विषधर सांप से डसे जाने के बाद ठीक कर सका और वे उसे सांप की ओर आंख उठा कर देख सके जिसे वह उनके सामने लाया था, और जिसने उसे यह शक्ति दी कि वह चट्टान पर प्रहार करे और उसमें से जल निकल आये; हां सुनो, मैं तुमसे कहता हूं कि यह सब बातें जबकि सत्य हैं, और जबकि प्रभु परमेश्वर जीवित है, तब आकाश के नीचे यीशु मसीह के नाम के अलावा दूसरा नाम नहीं दिया गया है, जिसकी चर्चा मैंने की है और जिसकी शरण में—मनुष्य बच सकता है ।\n\n21 इसलिए, प्रभु परमेश्वर ने मुझ से यह प्रतिज्ञा की है कि मैं जिन बातों को लिख रहा हूं वे सुरक्षित रखी जाएंगी और ये मेरे वंश को पीढ़ी दर पीढ़ी दी जाएंगी ताकि यूसुफ को दी गई यह प्रतिज्ञा पूरी हो कि जब तक पृथ्वी रहेगी, तब तक उसका वंश नष्ट नहीं होगा ।\n\n22 इसलिए, जब तक पृथ्वी रहेगी तब तक ये बातें एक पीढ़ी से दूसरी पीढ़ी तक जाएंगी; और ये परमेश्वर की इच्छा और खुशी के अनुसार ही जाएंगी; और जिन राष्ट्रों के पास ये बातें होंगी उनका न्याय इन लिखित शब्दों के अनुसार ही किया जाएगा ।\n\n23 हम परिश्रम करके इसलिए लिख रहे हैं, ताकि हम अपने वंशजों और भाइयों को मसीह में विश्वास करा सकें, और परमेश्वर के साथ मेल कर लें; क्योंकि हम जानते हैं कि हम जो कर सकते हैं, उन सब को करने के पश्चात भी हम उसके अनुग्रह द्वारा बचाए गए हैं ।\n\n24 और यद्यपि हम मसीह में विश्वास करते हैं, फिर भी हम मूसा की व्यवस्था का पालन करते हैं, और हम दृढ़ता के साथ मसीह की प्रतिक्षा करते रहेंगे, जब तक कि यह व्यवस्था पूरी न हो जाए ।\n\n25 क्योंकि हमें व्यवस्था इसी उद्देश्य से दी गई है; क्योंकि व्यवस्था हमारे लिए समाप्त हो गई, और हम मसीह में अपने विश्वास के कारण जीवित किये गए हैं; फिर भी हम व्यवस्था का पालन आज्ञाओं के कारण करते हैं ।\n\n26 और हम मसीह के विषय में बात करते हैं, हम मसीह में आनंदित होते हैं, हम मसीह का प्रचार करते हैं, हम मसीह की भविष्यवाणी करते हैं, और हम अपनी भविष्यवाणियों के अनुसार लिखते हैं कि हमारी संतान जान सके कि वे अपने पापों की क्षमा के लिए किसके पास जाएं ।\n\n27 इसलिए हम व्यवस्था के विषय में बातें करते हैं ताकि हमारी संतान व्यवस्था के अंत को जान सके; व्यवस्था के अंत को जानकर वे उस जीवन को देखना चाहेंगे जो मसीह में है, और तब वे यह जान जाएंगे कि व्यवस्था किस लिए दी गई थी । और जब मसीह में व्यवस्था पूरी हो जाएगी, तब उन्हें उसके प्रति अपने हृदयों को कठोर करने की जरूरत नहीं होगी ।\n\n28 और अब देखो, मेरे लोगों, तुम हठी लोग हो; इसलिए मैंने तुम से स्पष्टरूप से बोला है, ताकि तुम समझने में गलती न करो । और जो वचन मैंने तुम्हें बोले हैं वे तुम्हारे विरूद्ध साक्षी होंगे; क्योंकि किसी भी मनुष्य को उचित मार्ग दिखाने के लिए ये पर्याप्त हैं; क्योंकि उचित मार्ग है मसीह में विश्वास करना और उसे अस्वीकार न करना; क्योंकि उसे अस्वीकार करने से तुम भविष्यवक्ताओं और व्यवस्था को भी अस्वीकार करते हो ।\n\n29 और अब देखो, मैं तुम से कहता हूं कि उचित मार्ग है मसीह में विश्वास करना और उसे अस्वीकार न करना; और मसीह ही इस्राएल का एकमेव पवित्र परमेश्वर है; इसलिए तुम उसके आगे घुटने टेक कर अपनी पूरी पराक्रम, मन, शक्ति और आत्मा से आराधना करो; और यदि तुम ऐसा करते हो तो तुम्हें अलग नहीं किया जाएगा ।\n\n30 और तब तक यह उचित होगा, कि तुम परमेश्वर के कार्यों और विधियों का पालन करो जब तक कि मूसा को दी गई व्यवस्था पूरी नहीं हो जाती ।\n\n", "2-ne 26": "[center][font_size=26]अध्याय 26[/font_size][/center]\n\n[i]मसीह नफाइयों की सेवकाई करेगा—नफी अपने लोगों के विनाश को पहले से देख लेता है—वे धूल से बोलेंगे—अन्यजातियां झूठे गिरजे बनाएंगी और गुप्त षडयंत्र करेंगी—प्रभु मनुष्यों को दुराचार करने से मना करता है । लगभग 559–545 ई.पू.[/i]\n\n1 और मेरे बच्चों और मेरे प्रिय भाइयों, मसीह मर कर जीवित उठने के पश्चात अपने आपको तुम्हें दिखाएगा; और जो वचन वह तुम से कहेगा तुम्हारे लिए व्यवस्था होगी जिसका तुम्हें पालन करना होगा ।\n\n2 क्योंकि देखो, मैं तुम से कहता हूं कि मैंने कई पीढ़ियों को गुजरते हुए देखा है, और मेरे लोगों के बीच महान युद्ध और विवाद होंगे ।\n\n3 और मसीहा के आने के पश्चात मेरे लोगों को उसके जन्म, और मृत्यु और पुनरुत्थान के चिन्ह भी दिए जाएंगे; और दुष्टों के लिए वह दिन महत्वपूर्ण और भयंकर होगा, क्योंकि वे नष्ट हो जाएंगे; और वे इसलिए नष्ट होंगे क्योंकि उन्होंने भविष्यवक्ताओं और संतों को त्यागते और पत्थराव करते, और उनकी हत्या करते हैं; इसलिए संतों का लहू धरती से उठकर परमेश्वर के सम्मुख उनके विरूद्ध याचना करेगा ।\n\n4 इसलिए, वे सब जो घमंडी हैं, और दुष्टता करते हैं, सेनाओं का प्रभु कहता है कि वह दिन आने वाला है जब उन्हें भस्म कर दिया जाएगा, क्योंकि वे ठूंठ के समान होंगे ।\n\n5 और वे जो भविष्यवक्ताओं, और संतों की हत्या करते हैं, पृथ्वी की गहराइयां उन्हें निगल जाएंगी, सेनाओं का प्रभु कहता है; और पर्वत उन्हें ढक लेंगे, और बवंडर उन्हें उड़ा ले जाएगा, और भवन उनके ऊपर गिरेंगे और उन्हें चकनाचूर करके धूल में मिला देंगे ।\n\n6 और वे मेघों की गर्जन, वज्रपात, और भूकंप, और हर प्रकार के विनाश का सामना करेंगे, क्योंकि प्रभु के क्रोध की अग्नि उनके विरूद्ध भड़क उठेगी, और वे ठूंठ के समान होंगे, और वह दिन जो आने वाला है उन्हें निगल जाएगा, सेनाओं का प्रभु कहता है ।\n\n7 ओह दर्द, और पीड़ा से मेरी आत्मा कराह उठती है अपने उन लोगों को खोने से जो मारे गए हैं ! क्योंकि मैं, नफी, ने इसे देखा है, और प्रभु की उपस्थिति में यह वेदना मुझे लगभग भस्म कर देती; लेकिन मैंने पुकार कर अपने परमेश्वर से कहा: तुम्हारे मार्ग न्यायसंगत हैं ।\n\n8 लेकिन देखो, धार्मिक जो भविष्यवक्ताओं के वचनों में विश्वास करते हैं, और उन्हें नष्ट नहीं करते हैं, लेकिन सब कष्टों को सहते हुए, दृढ़ता से मसीह के आने के चिन्हों की प्रतीक्षा करते हैं—देखो, ये वे लोग हैं जो नष्ट नहीं होंगे ।\n\n9 लेकिन धार्मिकता का पुत्र उनको प्रकट होगा; और वह उन्हें चंगा करेगा, और वे उसके साथ तीन पीढ़ियों के गुजरने तक शांति पाएंगे, और चौथी पीढ़ी के बहुत से लोग धार्मिकता में गुजरेंगे ।\n\n10 और इन सब बातों के हो जाने के बाद शीघ्रता से मेरे लोगों का विनाश हो जाएगा; क्योंकि अपनी आत्मा के कष्ट को सहते हुए, मैंने इसे देखा है; इसलिए, मैं जानता हूं कि ऐसा अवश्य होगा; और वे अपने आपको बिना किसी मूल्य के बेच देंगे; क्योंकि अपने घमंड और अपनी मूर्खता के लिए वे विनाश का प्रतिफल प्राप्त करेंगे; क्योंकि वे शैतान के सामने झुकते हैं और प्रकाश में किये जाने वाले कार्यों के स्थान पर अंधकार में किये जाने वाले कार्यों का चुनाव करते हैं, इसलिए वे अवश्य ही नरक में जाएंगे ।\n\n11 क्योंकि प्रभु की आत्मा हमेशा मनुष्य के साथ प्रयास नहीं करेगी । और जब आत्मा मनुष्य के साथ प्रयास करना समाप्त कर देती है तब शीघ्रता से विनाश आता है, और मेरी आत्मा इससे दुखी होती है ।\n\n12 और जब मैं यहूदियों को विश्वास कराने के लिए बोलता हूं, कि यीशु ही वह मसीह है, तब उसी प्रकार अन्य जातियों को भी विश्वास कराने की आवश्यकता है कि यीशु ही मसीह, अनंत परमेश्वर है ।\n\n13 और कि वह पवित्र आत्मा की शक्ति से, अपने आपको उन सब पर प्रकट करेगा जो उसमें विश्वास करते हैं; हां, प्रत्येक राष्ट्र, जाति, भाषा, और लोगों में वह चमत्कार, चिन्ह, और आश्चर्यजनक काम, मानव संतान के बीच उनके विश्वास के अनुसार करता है ।\n\n14 लेकिन देखो, मैं तुमसे अंतिम दिनों के संबंध में भविष्यवाणी करता हूं; उन दिनों के संबंध में जब प्रभु परमेश्वर इन बातों को मानव संतान पर प्रकट करेगा ।\n\n15 जब मेरे वंश और मेरे भाइयों के वंश अविश्वास में दुर्बल हो जाएंगे, और अन्यजातियों द्वारा सताए जाएंगे; हां, प्रभु परमेश्वर उनको चारों ओर से घेर लेगा, और उनको पर्वत और किले की दिवारों से घेर लेगा; और उनको धूल में मिला देने के बाद, यहां तक कि वे मिट जाएंगे, फिर भी धार्मिक व्यक्ति के वचन लिखे जाएंगे, और विश्वासी की प्रार्थनाएं सुनी जाएंगी, और वे सब जो अविश्वास में दुर्बल हो गए उन्हें भुलाया नहीं जाएगा ।\n\n16 क्योंकि जो नष्ट किये जाएंगे वे धरती से निकल कर बोलेंगे, और उनकी बातें धरती की गहराइयों में निकलेंगी, और उनकी आवाज जानी-पहचानी लगेगी; क्योंकि प्रभु परमेश्वर उसे शक्ति देगा, ताकि वह उनके संबंध में फुसफुसाकर कहेगा, मानो यह धरती से आ रही हो; और उनकी बातें धूल में से फुसफुसाएंगी ।\n\n17 क्योंकि प्रभु परमेश्वर इस प्रकार कहता है: वे उनके बीच होने वाली बातों को लिखेंगे, और वे पुस्तक में लिखेंगे और मुहरबंद करेंगे, और जो अविश्वास में दुर्बल होंगे वे इन्हें प्राप्त नहीं करेंगे, क्योंकि वे परमेश्वर की बातों को नष्ट करने की खोज में रहते हैं ।\n\n18 इसलिए, जिन्हें नष्ट किया गया है उन्हें शीघ्रता से नष्ट किया गया है; और उस भीड़ के भयंकर लोग उस भूसे के समान होंगे जो हवा में उड़ जाती है—हां, प्रभु परमेश्वर इस प्रकार कहता है: यह तुरन्त, अचानक होगा—\n\n19 और ऐसा होगी कि जो अविश्वास में दुर्बल होंगे वे अन्यजातियों के हाथों सताए जाएंगे ।\n\n20 और अन्यजातियां अपनी आंखों के घमंड में ऊपर उठती हैं, और ठोकर खाती हैं, क्योंकि उनको गिराने के लिए राह के रोड़े बहुत बड़े हैं, जोकि उनके बनाए हुए बहुत से गिरजे हैं; फिर भी, वे परमेश्वर की शक्ति और चमत्कारों को अनदेखा करते हैं, और अपने स्वयं के ज्ञान और समझ का प्रचार करते हैं, ताकि उन्हें फायदा हो और वे गरीब को बेहरमी से कुचल सकें ।\n\n21 और ऐसे बहुत से गिरजे बनाए गए हैं जो ईर्ष्या, और शत्रुता, और र्दुभावना पैदा करते हैं ।\n\n22 और अतीत की तरह, आजकल भी शैतान के गुप्त षडयंत्र हैं, क्योंकि वह इन सब बातों का संस्थापक है; हां, हत्या और अंधकार के कामों का संस्थापक; हां, वह उनके गले में रस्सी डाल ले जाता है, जब तक कि वह उन्हें मजबूत रस्सी से हमेशा के लिए न बांध ले ।\n\n23 क्योंकि सुनो, मेरे प्रिय भाइयों, मैं तुम से कहता हूं कि प्रभु परमेश्वर अंधकार में काम नहीं करता ।\n\n24 वह ऐसा कोई भी कार्य नहीं करता जो संसार के लाभ के लिए न हो; क्योंकि वह संसार से प्रेम करता है, वह इतना प्रेम करता है कि उसने अपना स्वयं का जीवन दे दिया ताकि वह संसार के मनुष्यों को अपने पास बुला सके । इसलिए, उसने किसी को भी उसके उद्धार में भाग न लेने की आज्ञा नहीं दी है ।\n\n25 सुनो, क्या उसने चिल्ला कर किसी से कहा है: मुझ से दूर हट जा ? सुनो, मैं तुम से कहता हूं, नहीं; लेकिन वह कहता है: पृथ्वी के दूर दूर प्रदेशों के सब लोगों तुम मेरे पास आओ, बिना धन और बिना मूल्य के दूध और मधु खरीदो ।\n\n26 सुनो, क्या उसने किसी को सभाओं या प्रार्थना घरों से निकल जाने का आदेश दिया है ? सुनो, मैं तुम से कहता हूं, नहीं ।\n\n27 क्या उसने किसी को आदेश दिया है कि वे उसके उद्धार में भाग न लें ? सुनो मैं तुम से कहता हूं, नहीं; लेकिन उसने सब मनुष्यों को यह मुफ्त में दिया है; और उसने आज्ञा दी है कि उसके लोग सब मनुष्यों को पश्चाताप के लिए राजी करें ।\n\n28 देखो, क्या प्रभु ने किसी को आज्ञा दी है कि उन्हें उसकी भलाई में भाग नहीं लेना चाहिए ? सुनो, मैं तुम से कहता हूं, नहीं; लेकिन सभी मनुष्यों के पास एक दूसरे के समान अधिकार है, किसी को मना नहीं किया गया है ।\n\n29 उसने आज्ञा दी है कि धर्म के नाम पर दुराचार नहीं किया जाना चाहिए; क्योंकि, देखो दुराचार करने वाले वे मनुष्य होते हैं जो अपने आप को संसार को ज्ञान देने वाला बताते हैं, ताकि उन्हें सांसारिक लाभ और प्रशंसा मिल सके; लेकिन वे सिय्योन के कल्याण को नहीं चाहते हैं ।\n\n30 देखो, प्रभु ने इस काम के लिए मना किया है; इसलिए, प्रभु परमेश्वर ने आज्ञा दी है कि सभी मनुष्यों को उदारता होना चाहिए, जो उदारता प्रेम है । और जब तक उनके पास प्रेम नहीं है उनके पास कुछ नहीं है । इसलिए, यदि उनके पास प्रेम है तो वे सिय्योन के परिश्रम को नष्ट नहीं होने देंगे ।\n\n31 लेकिन सिय्योन में परिश्रम करने वाले सिय्योन के लिए परिश्रम करें; क्योंकि जो धन के लिए परिश्रम करते हैं नष्ट हो जाएंगे ।\n\n32 और फिर, प्रभु परमेश्वर ने आज्ञा दी है कि मनुष्य को हत्या नहीं करनी चाहिए; कि उन्हें झूठ नहीं बोलना चाहिए; कि उन्हें चोरी नहीं करनी चाहिए; कि उन्हें प्रभु अपने परमेश्वर का नाम व्यर्थ में नहीं लेना चाहिए; कि उन्हें ईर्ष्या नहीं करनी चाहिए; कि उन्हें द्वेष नहीं रखना चाहिए; कि उन्हें एक दूसरे से विवाद नहीं करना चाहिए; कि उन्हें व्यभिचार नहीं करना चाहिए; और उन्हें इनमें से किसी भी काम को नहीं करना चाहिए; क्योंकि जो इन्हें करता है नष्ट हो जाएगा ।\n\n33 क्योंकि इन में से कोई भी बातें प्रभु से नहीं आती हैं; क्योंकि वह मानव संतान के बीच भलाई करता है; और वह कोई भी ऐसा नहीं करता जो मानव संतान को स्पष्ट न हो; और उन सब को उसके पास आने और उसकी भलाई में भाग लेने का निमंत्रण देता है; और वह, काले और गोरे, गुलाम और स्वतंत्र, पुरूष और स्त्री किसी को भी अपने पास आने के लिए मना नहीं करता है; और वह मूर्तिपूजक को भी याद करता है; और यहूदी और अन्यजाति दोनों परमेश्वर के लिए समान हैं ।\n\n", "2-ne 27": "[center][font_size=26]अध्याय 27[/font_size][/center]\n\n[i]अंतिम दिनों में अंधकार और स्वधर्मत्याग पृथ्वी को ढक लेगा—मॉरमन की पुस्तक प्रकट होगी—तीन गवाह पुस्तक को प्रमाणित करेंगे—ज्ञानी मनुष्य कहेगा कि वह मुहरबंद पुस्तक को नहीं पढ़ सकता—प्रभु आश्चर्यजनक और अदभुत कार्य करेगा—यशायाह 29 से तुलना करें । लगभग 559–545 ई.पू.[/i]\n\n1 लेकिन, देखो, अंतिम दिनों में, या अन्यजातियों के अंतिम दिनों में—हां, देखो अन्यजातियों के सभी राष्ट्र और यहूदी भी, दोनों जो भी इस प्रदेश में आएगा और जो अन्य प्रदेशों में होगा, हां, पृथ्वी के सभी प्रदेशों में, देखो, वे अधर्म और सभी प्रकार के बुरे कामों के नशे में चूर रहेंगे—\n\n2 और वह दिन आएगा जब सेनाओं का प्रभु उनसे, बादलों की गर्जन के साथ और भूकंप के साथ, और तेज कोलाहल के साथ, और आंधी के साथ, और तूफान के साथ, और निगल जाने वाली आग के साथ भेंट करेगा ।\n\n3 और वे सभी राष्ट्र जो सिय्योन के साथ युद्ध करते हैं, और उसे कष्ट देते हैं, रात के सपने के समान होंगे; हां, उनके साथ ऐसा होगा, जैसा उस भूखे मनुष्य के साथ होता है जो सपने में भोजन करता है लेकिन जागने पर उसकी आत्मा भूखी ही रहती है; या वह उस प्यासे मनुष्य के समान जो सपने में जल पीता है लेकिन जागने पर उसकी आत्मा प्यासी ही रहती है; हां, उन सभी राष्ट्रों के साथ ऐसा ही होगा जो सिय्योन के पर्वत के साथ युद्ध करते हैं ।\n\n4 क्योंकि देखो, तुम सब जो अधर्म करते हो, अपने आप में और आश्चर्य में पड़े रहते हो, क्योंकि तुम चिल्लाओगे, और शोर मचाओगे; हां, तुम नशे में रहोगे लेकिन मदिरा के नशे में नहीं, तुम लड़खड़ाओगे लेकिन दाखमधु के नशे में नहीं ।\n\n5 क्योंकि देखो, प्रभु ने तुम्हारे ऊपर गहरी निद्रा की आत्मा उंडेली है । क्योंकि देखो, तुमने अपनी आंखें बंद कर लीं हैं, और तुमने भविष्यवक्ताओं को अस्वीकार कर दिया है; और तुम्हारे शासकों और दिव्यदर्शियों को उसने तुम्हारे अधर्म के कारण ढक दिया है ।\n\n6 और ऐसा होगा कि प्रभु परमेश्वर तुम्हारे लिए एक पुस्तक के वचनों को प्रकट करेगा और ये उनके वचन होंगे जो धरती में मौत की नींद सो रहे हैं ।\n\n7 और देखो यह पुस्तक मुहरबंद होगी; और इस पुस्तक में संसार के आरंभ से लेकर अंत का परमेश्वर से मिला प्रकटीकरण होगा ।\n\n8 इसलिए, इन बातों के कारण जो मुहरबंद की गई हैं, ये बातें जो मुहरबंद हैं उन लोगों के समय में नहीं दी जाएंगी जो दुष्ट और बुरे हैं । इसलिए यह पुस्तक उनसे दूर रखी जाएगी ।\n\n9 लेकिन यह पुस्तक एक पुरुष को दी जाएगी, और वह इस पुस्तक के वचनों को देगा, जोकि उन लोगों के वचन हैं जो मिट्टी में मृत्यु की नींद सो चुके हैं, और वह इन वचनों को दूसरों को देगा;\n\n10 लेकिन वह उन वचनों को नहीं देगा जो मुहरबंद हैं, न ही वह पुस्तक देगा । क्योंकि पुस्तक को परमेश्वर की शक्ति से मुहरबंद किया गया है, और प्रकटीकरण जोकि मुहरबंद किया गया था तब तक पुस्तक में रखा रहेगा, जब तक इसे प्रकट करने का प्रभु द्वारा निधार्रित समय नहीं आ जाता; क्योंकि देखो, वे संसार के आरंभ से लेकर इसके अंत तक की सभी बातों को प्रकट करेंगे ।\n\n11 और वह दिन आने वाला है जब इस पुस्तक के वचनों को जोकि मुहरबंद किये गए थे घरों की छतों के ऊपर से पढ़ा जाएगा; और मसीह की शक्ति से इन्हें पढ़ा जाएगा; और मानव संतान को सब बातें प्रकट की जाएंगी जो हमेशा मानव संतान के साथ रही हैं, और जो पृथ्वी के अंत तक हमेशा रहेंगी ।\n\n12 इसलिए, उस दिन पर जब यह पुस्तक उस पुरूष द्वारा दी जाएगी जिसके विषय में मैंने बोला है, पुस्तक को संसार की आंखों से छिपा दिया जाएगा, और जिसे यह पुस्तक दी जाएगी उसके अलावा कोई भी आंख इसे नहीं देख पाएगी सिवाय तीन गवाहों के जो परमेश्वर की शक्ति से इसे देखेंगे; और वे इस पुस्तक और इसमें लिखी बातों की सच्चाई को प्रमाणित करेंगे ।\n\n13 और कोई इसे नहीं देखेगा, सिवाय उन कुछ लोगों के जो परमेश्वर की इच्छा के अनुसार, मानव संतान के लिए उसके वचन की गवाही देंगे; क्योंकि प्रभु परमेश्वर ने कहा है कि विश्वासी के वचन ऐसे बात करेंगे जैसे वह मृतक से आ रहे हों ।\n\n14 इसलिए, प्रभु परमेश्वर इस पुस्तक के वचनों को प्रकट करेगा; और वह जितने गवाहों को उपयुक्त समझेगा उनके मुंह से अपने वचनों को स्थापित करेगा; और हाय उन पर जो परमेश्वर के वचन को अस्वीकार करते हैं !\n\n15 लेकिन देखो, ऐसा होगा कि प्रभु परमेश्वर जिसे यह पुस्तक देगा उससे कहेगा: इन बचनों को लो जो कि मुहरबंद नहीं है और इन्हें दूसरों को दो, कि वह इन्हें ज्ञानी को यह कहकर देगा: मैं तुमसे विनती करता हूं, इसे पढ़ो । और ज्ञानी कहेगा: इस पुस्तक को इधर लाओ, और मैं इसे पढ़ूंगा ।\n\n16 और अब, इस संसार के यश और अपने लाभ के लिए वे ऐसा कहेंगे, और न कि परमेश्वर की महिमा के लिए ।\n\n17 और वह पुरूष कहेगा: मैं इस पुस्तक को प्रकट नहीं कर सकता, क्योंकि यह मुहरबंद है ।\n\n18 तब वह ज्ञानी कहेगा: मैं इसे नहीं पढ़ सकता ।\n\n19 इसलिए ऐसा होगा, कि प्रभु परमेश्वर फिर उस पुस्तक और उसके वचनों को उसे देगा जो ज्ञानी नहीं है; और वह पुरूष जो ज्ञानी नहीं है कहेगा: मैं ज्ञानी नहीं हूं ।\n\n20 तब परमेश्वर उससे कहेगा: ज्ञानी इन्हें नहीं पढ़ेंगे, क्योंकि वे इन्हें अस्वीकार कर चुके हैं, और मैं अपने स्वयं का कार्य करने में समर्थ हूं; इसलिए तुम उन वचनों को पढ़ोगे जो मैं तुम्हें दूंगा ।\n\n21 उन बातों को मत छूना जो मुहरबंद हैं, क्योंकि मैं उन्हें स्वयं उचित समय पर प्रकट करूंगा; क्योंकि मैं मानव संतान को दिखाऊंगा कि मैं अपने स्वयं का कार्य करने में समर्थ हूं ।\n\n22 इसलिए, जब तुम इन वचनों को पढ़ चुको जिन्हें पढ़ने की आज्ञा मैंने तुम्हें दी है, और उन गवाहों को प्राप्त कर लो जिसकी प्रतिज्ञा मैंने तुम से की है, तब तुम इस पुस्तक को फिर से मुहरबंद करना, और मुझ में छिपा देना, ताकि मैं उन वचनों को सुरक्षित रख सकूं जिसे तुमने नहीं पढ़ा है, जब तक कि मैं अपने स्वयं के विवेकानुसार सब बातों को मानव संतान को प्रकट करने के लिए उचित समय नहीं आ जाता ।\n\n23 क्योंकि देखो, मैं परमेश्वर हूं; और मैं चमत्कारों का परमेश्वर हूं; और मैं संसार को दिखाऊंगा कि मैं कल, आज, और हमेशा एक समान हूं; और मैं मानव संतान के बीच उनके विश्वास के अनुसार ही काम करता हूं ।\n\n24 और फिर ऐसा होगा कि प्रभु जिसे इन वचनों को पढ़ने के लिए देगा वह उससे कहेगा:\n\n25 क्योंकि यह लोग जितना अपने मुहं से मेरे निकट हैं, और अपने होंठों से मेरा आदर करते हैं, लेकिन वे अपने हृदयों से मुझे उतने ही दूर रखते हैं, और मनुष्यों के उपदेशों के कारण वे मुझ से डरते हैं—\n\n26 इसलिए, मैं इन लोगों के बीच मे एक आश्चर्यजनक काम करूंगा, हां, एक आश्चर्यजनक और अदभुत काम, क्योंकि उनके बुद्धिमान और ज्ञानी का विवेक नष्ट हो जाएगा, और उनके बुद्धिमान की समझ छिपा दी जाएगी ।\n\n27 और उन पर हाय जो अपनी सलाह को प्रभु से छिपा कर रखने का प्रयास करते हैं ! और उनके काम अंधकार के हैं; और वे कहते हैं: हमें कौन देखता है, और हमें कौन जानता है ? और वे यह भी कहते हैं: अवश्य ही, तुम्हारी उलटी बातें कुम्हार की मिट्टी के समान समझी जाएंगी । लेकिन देखो, सेनाओं का प्रभु कहता मैं उन्हें दिखाऊंगा कि मैं उनके सब कामों को जानता हूं । क्योंकि क्या बनाई गई वस्तु अपने बनाने वाले के विषय में कहे कि उसने मुझे नहीं बनाया ? या रची गई वस्तु अपने रचने वाले के विषय में कहे, उसे कोई समझ नहीं है ?\n\n28 लेकिन सुनो, सेनाओं का प्रभु कहता है: मैं मानव संतान को दिखाऊंगा कि थोड़े ही दिनों में लबनोन को एक उपजाऊ खेत बनाया जाएगा; और उपजाऊ खेत को जंगल के समान समझा जाएगा ।\n\n29 और उस दिन बहरा भी इस पुस्तक के वचनों को सुनेगा, और अंधे की आंखें अंधकार और अज्ञानता के बाहर देख सकेंगी ।\n\n30 और विनम्र भी उन्नति करेंगे, और उनका आनंद प्रभु में होगा, और मनुष्यों में गरीब इस्राएल के एकमेव परमेश्वर में आनंदित होंगे ।\n\n31 क्योंकि जब तक प्रभु जीवित है वे देखेंगे कि भयंकर अत्याचारी को शून्य कर दिया जाएगा, और नफरत करने वाले को निगल लिया जाएगा, और वे सब जो दुष्टता की ताक में रहते हैं अलग कर दिए जाएंगे;\n\n32 और वे जो मनुष्य को एक वचन के लिए दोषी ठहराते हैं, और उसको फंसाने के लिए जाल बिछाते हैं कि वह द्वार के अंदर झिड़की खाए, और तुच्छ बात के लिए धार्मिक का तिरस्कार करते हैं ।\n\n33 इसलिए, प्रभु इस प्रकार कहता है, जिसने याकूब के घराने के इब्राहीम को बचाया था: याकूब को अब लज्जित नहीं होना पड़ेगा, न ही उसका चहेरा पीला पड़ेगा ।\n\n34 लेकिन जब वह अपने बच्चों को देखेगा वह मेरे हाथों के काम को अपने बीच में पाएगा, वे मेरे नाम की प्रशंसा करेंगे, और याकूब के पवित्र प्रभु की प्रशंसा करेंगे, और इस्राएल के परमेश्वर से भय खाएंगे ।\n\n35 वे भी जिन्होंने आत्मा में भूल की थी समझ जाएंगे, और वे जो बड़बड़ाते थे सिद्धांतों को सीखेंगे ।\n\n", "2-ne 28": "[center][font_size=26]अध्याय 28[/font_size][/center]\n\n[i]अंतिम दिनों में बहुत से झूठे गिरजे बनेंगे—वे झूठे, निरर्थक, और मूर्खतापूर्ण सिद्धांत सीखाएंगे—झूठे शिक्षकों के कारण स्वधर्मत्याग आएगा—शैतान मनुष्यों के हृदयों में डालेगा—वह सब प्रकार के झूठे सिद्धांत सीखाएगा । लगभग 559–545 ई.पू.[/i]\n\n1 और अब, मेरे भाइयों, सुनो, मैंने तुमसे आत्मा के अनुसार बातें कही हैं; इसलिए मैं जानता हूं कि वे अवश्य ही पूरी होंगी ।\n\n2 और जो बातें इस पुस्तक में लिखी जाएंगी वे मानव संतान के लिए बहुत महत्व की होंगी, और विशेषकर हमारे वंश के लिए, जो कि इस्राएल के घराने के अवशेष हैं ।\n\n3 क्योंकि ऐसा होगा कि उस दिन वे गिरजे जो प्रभु के लिए नहीं बनाए जाएंगे, वे एक दूसरे से कहेंगे: देखो, मैं प्रभु का गिरजा हूं; और दूसरा कहेगा: मैं प्रभु का गिरजा हूं; और इस प्रकार गिरजों को बनाने वाले भी कहेंगे, और प्रभु को नहीं सुनेंगे—\n\n4 और वे एक दूसरे के साथ विवाद करेंगे; और उनके याजक एक दूसरे के साथ विवाद करेंगे, और वे अपनी समझ के साथ सीखाएंगे, और पवित्र आत्मा को अस्वीकार करेंगे, जो उन्हें प्रेरणा देती है ।\n\n5 और इस्राएल के एकमेव परमेश्वर की शक्ति को अस्वीकार करेंगे; और लोगों से कहेंगे: हमारी बातों को ध्यान से सुनो, और तुम हमारे उपदेशों को सुनो; क्योंकि देखो आज कोई परमेश्वर नहीं है, क्योंकि प्रभु और मुक्तिदाता ने अपना कार्य कर दिया है, और उसने अपनी शक्ति मनुष्य को दे दी है;\n\n6 देखो, तुम मेरे उपदेशों पर ध्यान दो; यदि कोई कहता है कि प्रभु के हाथ से चमत्कार होते हैं, उसका विश्वास मत करना; क्योंकि आजकल वह चमत्कारों का परमेश्वर नहीं है; उसने अपना कार्य कर दिया है ।\n\n7 हां, और बहुत से होंगे जो कहेंगे: खाओ, पियो, और मजे करो, क्योंकि कल हमें मर जाना है; और हमारे साथ अच्छा ही होगा ।\n\n8 और बहुत से ऐसे भी होंगे जो कहेंगे: खाओ, पियो, और मजे करो; फिर भी, परमेश्वर से भय करो—वह छोटे पाप को क्षमा कर देगा; हां, छोटा झूठ, दूसरों की बातों से लाभ उठाओ, अपने पड़ोसियों के लिए गड्ढा खोदो; ऐसा करने में कोई नुकसान नहीं है; और इन सब कामों को करो, क्योंकि कल हम मर जाएंगे; और यदि हम अपराधी ठहराए जाते हैं, तो परमेश्वर हमें कुछ कोड़े मारेगा, और अतं में हम परमेश्वर के राज्य में बचा लिए जाएंगे ।\n\n9 हां, और बहुत से होंगे जो इस प्रकार के झूठे और निरर्थक और मूर्खतापूर्ण सिद्धांत सीखाएंगे, और अपने हृदयों में फूले नहीं समाएंगे, और प्रभु से अपने सलाहों को छिपाने का भारी प्रत्यन करेंगे; और उनके कर्म अंधकार में किये जाने वाले होंगे ।\n\n10 और संतो का लहू उनके विरूद्ध धरती से पुकारेगा ।\n\n11 हां, वे मार्ग से भटक जाएंगे; वे भ्रष्ट हो जाएंगे ।\n\n12 घमंड के कारण, और झूठे शिक्षकों, और झूठे सिद्धांतों के कारण, उनके गिरजे भ्रष्ट हो गए हैं, और उनके गिरजे ऊपर उठे हुए हैं; घमंड के कारण वे फूले हुए हैं ।\n\n13 अपने सुंदर गिरजों के कारण वे गरीब को लूटते हैं; अपने सुंदर कपड़ों के कारण वे गरीब को लूटते हैं; और वे विनम्र और हृदय से गरीब को सताते हैं, अपने घमंड के कारण वे फूले हुए हैं ।\n\n14 उनकी गर्दनें अकड़ी हुई और सिर ऊंचे हैं; हां, घमंड, और दुष्टता, और घृणा के कामों, और दुराचारों के कारण, वे सब मार्ग से भटक गए हैं सिवाय कुछ के, जो मसीह के दीन अनुयायी हैं; फिर भी, उनका मार्गदर्शन किया जाता है, कि वे बहुत सी भूल करते हैं क्योंकि वे मनुष्य के सीखाए उपदेशों पर चलते हैं ।\n\n15 हे बुद्धिमान, और समझदार, और धनी जो हृदयों के घमंड से फूले हुए हो, और सब जो झूठे सिद्धांत सीखाते हो, और सब जो दुराचार करते हो, और प्रभु के सही मार्ग को दूषित करते हो, हाय, हाय, हाय, उन पर, सर्वशक्तिमान प्रभु परमेश्वर कहता है, क्योंकि वे नरक में धकेल दिए जाएंगें !\n\n16 हाय उन पर जो व्यर्थ में न्याय पर चलने वालों का पथ भ्रष्ट करते हैं और सही बातों की निंदा करते हैं और कहते हैं कि यह महत्वहीन है ! क्योंकि वह दिन आने वाला है कि प्रभु परमेश्वर शीघ्र ही पृथ्वी के लोगों से भेंट करने आएगा; और उस दिन वे जिनका घड़ा अधर्म से भर चुका है नष्ट हो जाएंगे ।\n\n17 लेकिन देखो, यदि पृथ्वी के निवासी अपनी दुष्टता और घृणित कार्यों से पश्चाताप करेंगे वे नष्ट नहीं किये जाएंगे, सेनाओं का प्रभु कहता है ।\n\n18 लेकिन देखो, वह विशाल और घृणित गिरजा, सारे विश्व की वेश्या, अवश्य ही धरती पर गिरेगा, और इसका गिरना बहुत भयंकर होगा ।\n\n19 क्योंकि शैतान का राज्य अवश्य ही कांपेगा, और वे जो इससे संबंध रखते हैं उन्हें पश्चाताप करने की जरूरत है, वरना शैतान उन्हें अपनी अनंत जंजीर में जकड़ लेगा, और वे क्रोधित होंगे, और नष्ट हो जाएंगे ।\n\n20 क्योंकि देखो, उस दिन वह मानव संतान के हृदयों में द्वेष उत्पन्न करेगा, और उन्हें भलाई के विरूद्ध उत्तेजित करेगा ।\n\n21 और दूसरों को वह शांत करेगा, और उन्हें सांसारिक सुरक्षा का धोखा देगा, कि वे कहेंगे: सिय्योन में सब कुछ ठीक है; हां, सिय्योन संपन्न है, सब कुछ ठीक है—और इस प्रकार शैतान उनकी आत्माओं को धोखा देगा, और जानबूझकर उन्हें नरक में ले जाएगा ।\n\n22 और देखो, दूसरों को वह झूठी प्रशंसा करके बहकाता है, और उन से कहता है कोई नरक नहीं है; और वह उनसे कहता है; मैं शैतान नहीं हूं, क्योंकि कोई शैतान नहीं है—और वह इस प्रकार उनके कानों में फुसफुसाता है, जब तक कि वह अपनी भयंकर जजीरों में जकड़ नहीं लेता, जिस से बचना असंभव है ।\n\n23 हां, वे मृत्यु, और नरक के पंजे में जकड़ लिए जाते हैं; और मृत्यु, और नरक, और शैतान, और इनमें फंसे सब लोग अपने कामों के अनुसार न्याय के लिए परमेश्वर के सिंहासन के सामने खड़े होंगे, और वहां से वे उस स्थान में जाएंगे जो उनके लिए तैयार किया गया है, यहां तक कि आग और गंधक की झील, जहां अंतहीन कष्ट है ।\n\n24 इसलिए, उस पर हाय जो सिय्योन में आराम से है !\n\n25 हाय उस पर जो कहता है: सबकुछ ठीक है !\n\n26 हां, उस पर हाय जो मनुष्यों के उपदेशों पर ध्यान देते हैं, और परमेश्वर की शक्ति, और पवित्र आत्मा के उपहार को अस्वीकार करते हैं !\n\n27 हां, उस पर हाय जो कहता: हमने सबकुछ पा लिया, और हमें अधिक नहीं चाहिए !\n\n28 और अन्य शब्दो में, हाय उन सभी पर जो परमेश्वर की सच्चाई से कांपते, और क्रोधित होते हैं ! क्योंकि देखो, वह जिसने चट्टान पर निर्माण किया है वह आनंद से स्वीकार करता है; और जिसने रेत पर निर्माण की नींव रखी है वह इसके गिरने के भय से कांपता है ।\n\n29 हाय उस पर जो कहता है: हमने परमेश्वर के वचन को पा लिया है, और हमें परमेश्वर के अधिक वचनों की जरूरत नहीं है, क्योंकि हमारे पास पर्याप्त है ।\n\n30 क्योंकि देखो, प्रभु परमेश्वर इस प्रकार कहता है: मैं मानव संतान को नियम पर नियम, आज्ञा पर आज्ञा, थोड़ा यहां, थोड़ा वहां दूंगा; और आशीषित हैं वे जो मेरे उपदेशों पर ध्यान देते हैं, और मेरी सलाह पर कान लगाते हैं, क्योंकि वे ज्ञान की बातें सीखेंगे; क्योंकि वह जो पाता है उसे मैं अधिक दूंगा; और जो कहते हैं, हमारे पास पर्याप्त है, उनसे वे भी ले लिया जाएगा जो उनके पास है ।\n\n31 शापित है वह जो पवित्र आत्मा की शक्ति से दिए उपदेशों के अपेक्षा अपना भरोसा मनुष्य में रखता है, या संसारिक शक्ति को बढ़ाता है, या मनुष्य के उपदेशों पर ध्यान देता है,\n\n32 हाय अन्यजातियों पर, सेनाओं का प्रभु परमेश्वर कहता है ! क्योंकि वे मुझे अस्वीकार करेंगे, फिर भी मैं दिन प्रतिदिन अपनी बांह उनकी ओर बढ़ाऊंगा; प्रभु परमेश्वर कहता है, मैं फिर भी, उन पर दयालु बना रहूंगा यदि वे पश्चाताप करते हैं और मेरे पास आते हैं; क्योंकि मेरी बांह पूरे दिन बढ़ी रहती है, सेनाओं का प्रभु परमेश्वर कहता है ।\n\n", "2-ne 29": "[center][font_size=26]अध्याय 29[/font_size][/center]\n\n[i]बहुत सी अन्यजातियां मॉरमन की पुस्तक को अस्वीकार कर देंगी—वे कहेंगे, हमें और बाइबिल नहीं चाहिए—प्रभु कई राष्ट्रों से बोलता है—वह संसार का न्याय उन पुस्तकों के अनुसार करेगा जो लिखी जाएंगी । 559–545 ई.पू.[/i]\n\n1 लेकिन देखो, उस दिन बहुत से लोग होंगे जब मैं उनके बीच आश्चर्यजनक काम करूंगा, ताकि मैं अपने अनुबंधों को याद कर सकें जो मैंने मानव संतान के साथ बनाए हैं, कि मैं अपने लोंगो को बचाने के लिए अपना हाथ फिर से बढ़ाऊं, जो इस्राएल के घराने के हैं;\n\n2 और इसलिए भी, ताकि मैं अपनी उन प्रतिज्ञाओं को याद कर सकूं जो मैंने, नफी, तुम्हारे और तुम्हारे पिता के साथ बनाई हैं, कि मैं तुम्हारे वंश को याद रखूंगा; और कि तुम्हारे वंश के वचन मेरे मुंह से निकलकर तुम्हारे वंश के बीच चली जाएं; और मेरे वचन पृथ्वी के हर छोर पर फुसफुसाए जाएंगे, मेरे लोगों के लिए आदर्श होंगे, जोकि इस्राएल के घराने के हैं;\n\n3 और क्योंकि मेरे वचन फुसफुसाए जाएंगे—इसलिए बहुत सी अन्यजातियां कहेंगी: बाइबिल ! बाइबिल ! हमारे पास बाइबिल है, और दूसरी कोई बाइबिल नहीं हो सकती ।\n\n4 लेकिन प्रभु परमेश्वर कहता है: हे मूर्खों, उनके पास बाइबिल होगी; और यह मेरे प्राचीन अनुबंधित लोगों, यहूदियों द्वारा लाई जाएगी । और यहूदियों से बाइबिल प्राप्त करके वे उनके कितने आभारी होंगे ? हां, अन्यजातियों का क्या अर्थ है ? क्या उन्हें यहूदियों की घोर पीड़ा, और परिश्रम, और दर्द, और अन्यजातियों के लिए उद्धार लाने में मेरे प्रति उनकी लगन याद है,\n\n5 हे तुम अन्यजातियों, क्या तुम्हें मेरे प्राचीन अनुबंधित लोंगो की याद है ? नहीं; लेकिन तुमने उन्हें शापित किया है, और उनसे नफरत की है, और बचाने की कोशिश नहीं की है । लेकिन देखो, मैं इन सब बातों को वापस तुम्हारे सिरों पर डालूंगा; क्योंकि मैं प्रभु अपने लोगों को भूला नहीं हूं ।\n\n6 तुम मूर्ख ये कहोगे: बाइबिल, हमारे पास बाइबिल है, और हमें दूसरी बाइबिल नहीं चाहिए । क्या यहूदियों द्वारा दी गई बाइबिल के अलावा तुम्हारे पास कोई बाइबिल है ?\n\n7 क्या तुम नहीं जानते कि एक से अधिक राष्ट्र हैं ? क्या तुम नहीं जानते कि मैं, प्रभु तुम्हारे परमेश्वर, ने सभी मनुष्य की रचना की है, और कि मैं उन्हें भी याद रखता हूं जो समुद्र के द्वीपों पर रहते हैं; और कि मैं ऊपर स्वर्ग में और नीचे पृथ्वी पर शासन करता हूं; और मैं अपने वचन मानव संतान के बीच लाता हूं, हां, यहां तक कि पृथ्वी के सभी राष्ट्रों में भी ?\n\n8 तुम किसलिए बड़बड़ करते हो, क्या इसलिए कि तुम्हें मेरे अधिक वचन प्राप्त होंगे ? क्या तुम यह नहीं जानते कि दो राष्ट्रों की गवाही इस बात की साक्षी है कि मैं परमेश्वर हूं, कि मैं एक राष्ट्र को दूसरे के समान याद करता हूं ? इसलिए, मैं वही वचन एक राष्ट्र से बोलता हूं जैसा मैं दूसरे राष्ट्र के साथ बोलता हूं । और जब दो राष्ट्रों की गवाही एक समान होगी तो दोनों राष्ट्र एक साथ मिलकर भी चलेंगे ।\n\n9 और मैं ऐसा इसलिए करता हूं ताकि मैं साबित कर सकूं कि मैं कल, आज, और हमेशा एक समान हूं; और कि मैं अपनी इच्छा के अनुसार अपने वचनों को बोलता हूं । और जब मैं एक वचन बोल चुकां हूं तो तुम यह न समझना कि मैं दूसरा वचन नहीं बोल सकता; क्योंकि मेरा काम अभी समाप्त नहीं हुआ है; न ही यह मनुष्य के अंत तक समाप्त होगा, न ही उसके बाद कभी समाप्त होगा ।\n\n10 इसलिए, तुम एक बाइबिल अपने पास होने से यह न समझ लेना कि उसमें मेरे सारे वचन सम्मिलित हैं; न ही तुम यह समझना कि मैंने अधिक लिखने से मना किया है ।\n\n11 क्योंकि मैं सभी मनुष्यों को, पूरब में और पश्चिम में, और उत्तर में, और दक्षिण में, और समुद्र के द्वीपों पर हर जगह आज्ञा देता हूं, कि वे उन वचनों को लिखेंगे जो मैं उनसे बोलूंगा; क्योंकि लिखी हुई पुस्तकों के आधार पर मैं संसार का न्याय करूंगा, प्रत्येक मनुष्य का उसके कामों के अनुसार न्याय होगा जो कि लिखा जाएगा ।\n\n12 क्योंकि सुनो, मैं यहूदियों से बोलूंगा और वे लिखेंगे; और मैं नफाइयों को अपने वचन बोलूंगा और वे लिखेंगे; और मैं इस्राएल के घराने की अन्य जातियों से भी बोलूंगा, जिनको मैं निकाल कर लाया हूं, और वे भी लिखेंगे; और पृथ्वी के सभी राष्ट्रों से भी बोलूंगा और वे भी लिखेंगे ।\n\n13 और ऐसा होगा कि यहूदियों को नफाइयों के वचन मिलेंगे, और नफाइयों को यहूदियों के वचन प्राप्त होंगे; और नफाइयों और यहूदियों को इस्राएल की खोई हुई जातियों के वचन मिलेंगे; और इस्राएल की खोई हुई जातियों को नफाइयों और यहूदियों के वचन मिलेंगे ।\n\n14 और ऐसा होगा कि मेरे लोग, जो कि इस्राएल के घराने के हैं, अपने पैतृक प्रदेशों में वापस एकत्रित होंगे; और मेरे वचन भी एक में एकत्रित किये जाएंगे । और उन्हें दिखाऊंगा जो मेरे वचन और मेरे लोगों, जोकि इस्राएल के घराने के हैं, के साथ युद्ध करते हैं, कि मैं परमेश्वर हूं, और कि मैंने इब्राहीम के साथ अनुबंध किया था कि मैं उसके वंश को सदैव याद रखूंगा ।\n\n", "2-ne 30": "[center][font_size=26]अध्याय 30[/font_size][/center]\n\n[i]परिवर्तित अन्यजातियों को अनुबंधित लोगों के साथ गिना जाएगा—बहुत से लमनाई और यहूदी वचन में विश्वास करेंगे और आनंदमय हो जाएंगे—इस्राएल को पुनःस्थापित किया जाएगा और दुष्ट नष्ट किये जाएंगे । लगभग 559–545 ई.पू.[/i]\n\n1 और अब सुनो, मेरे प्रिय भाइयों, मैं तुमसे बातें करूंगा; क्योंकि मैं, नफी, नहीं चाहूंगा कि तुम अपने आपको अन्यजातियों से अधिक धार्मिक समझने लगो । क्योंकि देखो, यदि तुमने परमेश्वर की आज्ञाओं का पालन नहीं किया तो तुम सब उसी तरह नष्ट हो जाओगे; और बोले गए वचनों के कारण तुम यह नहीं समझना कि अन्यजातियां पूर्ण रूप से नष्ट हो गई हैं ।\n\n2 क्योंकि देखो, मैं तुम से कहता हूं कि अन्यजातियों के जितने लोग पश्चाताप करेंगे वे प्रभु के अनुबंधित लोग होंगे; और यहूदियों में से जितने लोग पश्चाताप नहीं करेंगे वे अलग कर दिए जाएंगे; क्योंकि प्रभु किसी के साथ अनुबंध नहीं बनाता सिवाय उनके जो पश्चाताप करते और उसके पुत्र में विश्वास करते हैं ।\n\n3 और अब, मैं यहूदियों और अन्यजातियों के विषय में कुछ भविष्यवाणियां करूंगा । क्योंकि जिस पुस्तक के विषय में मैंने कहा है उसके प्रकट होने, और अन्यजातियों के लिए लिखे जाने और फिर से प्रभु में मुहरबंद किये जाने के बाद, बहुत से होंगे जो उन वचनों पर विश्वास करेंगे जो लिखे गए हैं; और वे उन्हें हमारे वंश के बचे हुए लोगों के पास पहुंचाएंगे ।\n\n4 और फिर हमारे बचे हुए वंश हमारे संबंध में जानेंगे, कि हम कैसे यरूशलेम से निकल कर आए थे, और कि वे यहूदियों के वंशज हैं ।\n\n5 और यीशु मसीह का सुसमाचार उनके बीच घोषित किया जाएगा; इसलिए, उन्हें उनके पूर्वजों का ज्ञान, और यीशु मसीह का ज्ञान भी पुनःस्थापित किया जाएगा, जो उनके पूर्वजों के बीच में था ।\n\n6 और फिर वे आनंद मनाएंगे; क्योंकि वे जानेंगे कि यह उनके लिए परमेश्वर के हाथ द्वारा यह आशीष प्राप्त हुई है; और उनकी आंखों से अंधकार का परदा गिरने लगेगा; और उनके बीच बहुत सी पीढ़ियां नहीं गुजरेंगी, जब तक कि वे शुद्ध और आनंदमय लोग नहीं हो जाएंगे ।\n\n7 और ऐसा होगा कि यहूदी जो बिखेर दिए गए थे वे भी मसीह में विश्वास करने लगेंगे; और वे प्रदेश में एकत्रित होने लगेंगे; और जितने लोग मसीह में विश्वास करेंगे वे भी आनंदमय लोग हो जाएंगे ।\n\n8 और ऐसा होगा कि प्रभु परमेश्वर सब राष्ट्रों, जातियों, भाषाओं, लोगों के बीच पृथ्वी पर अपने लोंगो को पुनःस्थापित करने का अपना काम आरंभ करेगा ।\n\n9 और धार्मिकता के साथ प्रभु परमेश्वर गरीब का न्याय करेगा, और पृथ्वी के नम्र लोगों का न्याय समानता से करेगा । और वह पृथ्वी को अपने मुंह के वचन के सोटों से दंड देगा; और अपनी फूंक से वह दुष्ट का वध करेगा ।\n\n10 क्योंकि समय शीघ्रता से आता है कि प्रभु परमेश्वर लोगों के बीच बड़ा विभाजन करेगा, और वह दुष्टों को नष्ट करेगा; और वह अपने लोगों को छोड़ देगा, हां, बेशक उसे दुष्टों को आग से नष्ट करना पड़े ।\n\n11 और धार्मिकता उसकी कमर की पेटी होगी, और विश्वसनीयता उसकी बागडोर होगी ।\n\n12 और तब भेड़िया मेमने के साथ रहेगा; और चीता बकरी के बच्चे के साथ लेटेगा, और बछड़ा, और शेर का बच्चा, और पाला पोसा हुआ बैल, एक साथ रहेंगे; और एक छोटा बच्चा उनको लेकर जाएगा ।\n\n13 और गाय और भालू एक साथ चरेंगे; और उनके बच्चे इकट्ठा लेटेंगे; और शेर बैल के समान भूसा खाएगा ।\n\n14 और दूध पीता बच्चा विषधर सांप के बिल के पास खेलेगा, और दुध छुड़ाया बच्चा अपना हाथ नाग के बिल में डालेगा ।\n\n15 वे मेरे सारे पवित्र पर्वतों को हानि न तो पहुंचाएंगे न ही नष्ट करेंगे; क्योंकि संपूर्ण पृथ्वी प्रभु के ज्ञान से भरी होगी जैसे समुद्र पानी से भरा रहता है ।\n\n16 इसलिए, सभी राष्ट्रों की बातें बताई जाएंगी; हां, सभी बातें मानव संतान को बताई जाएंगी ।\n\n17 कोई भी ऐसी गुप्त बात नहीं होगी जिसे बताया नहीं जाएगा; अंधकार का कोई भी कार्य ऐसा नहीं होगा जिसे प्रकाश में प्रकट नहीं किया जाएगा; और पृथ्वी पर ऐसा कुछ भी मुहरबंद नहीं होगा जिसे खोला नहीं जाएगा ।\n\n18 इसलिए, सभी बातें जिन्हें मानव संतान को प्रकट किया गया है उस दिन प्रकट की जाएंगी; और शैतान का मानव संतान के हृदयों के ऊपर अधिक समय तक कोई अधिकार न रहेगा । और अब, मेरे प्रिय भाइयों, मैं अपनी बातों को समाप्त करता हूं ।\n\n", "2-ne 31": "[center][font_size=26]अध्याय 31[/font_size][/center]\n\n[i]नफी बताता है मसीह का बपतिस्मा क्यों हुआ था—मनुष्य को मसीह का अनुकरण करना चाहिए, बपतिस्मा लें, पवित्र आत्मा का उपहार प्राप्त करें, और बचाए जाने के लिए अंत तक धीरज धरें—पश्चाताप और बपतिस्मा तंग और संकरे मार्ग का द्वार है—अनंत जीवन उनको मिलता है जो बपतिस्मे के बाद आज्ञाओं का पालन करते हैं । लगभग 559–545 ई.पू.[/i]\n\n1 और अब, मेरे प्रिय भाइयों, मैं, नफी, तुम से भविष्यवाणी करना समाप्त करता हूं । और कुछ बातें जोकि मैं जानता हूं अवश्य पूरी होंगी उनको छोड़ अधिक नहीं लिखूंगा; मैं अपने भाई याकूब के कुछ शब्दों को भी लिखूंगा ।\n\n2 इसलिए, जो बातें मैंने लिखी हैं वह पर्याप्त हैं, इनके अलावा मैं कुछ शब्द मसीह के सिद्धांत के संबंध में बोलूंगा; इसलिए, मैं तुमसे अपनी भविष्यवाणी के अनुसार, स्पष्ट रूप से बोलूंगा ।\n\n3 क्योंकि मेरी आत्मा स्पष्टता में आनंदित होती है; क्योंकि इसी रीति से प्रभु परमेश्वर मानव संतान के बीच कार्य करता है । क्योंकि प्रभु परमेश्वर समझ को स्पष्टता देता है; क्योंकि वह मनुष्य से उनकी भाषा, उनकी समझ के अनुसार बोलता है ।\n\n4 इसलिए, मैं चाहता हूं कि तुम याद रखो कि मैंने तुम से उस भविष्यवक्ता के संबंध में बोला है जिसे प्रभु ने मुझे दिखाया था, कि वह परमेश्वर के मेमने को बपतिस्मा देगा, जोकि संसार के पापों को हर लेगा । या उठा ले जाएगा ।\n\n5 और अब, यदि परमेश्वर के मेमने को, पवित्र होते हुए सभी धार्मिकता को पूरा करने के लिए जल द्वारा बपतिस्मा लेने की जरूरत हो सकती है, ओह फिर, हम जोकि अपवित्र हैं, बपतिस्मा लेने की कितनी जरूरत होगी, हां, वह भी जल द्वारा !\n\n6 और अब, मेरे प्रिय भाइयों, मैं तुम से पूछता हूं, क्या परमेश्वर के मेमने ने जल द्वारा बपतिस्मा लेकर सभी धार्मिकता को पूरा कर दिया था ?\n\n7 क्या तुम नहीं जानते कि वह पवित्र था ? लेकिन पवित्र होते हुए भी, उसने मानव संतान को दिखाया कि, मानव रूप में उसने अपने आपको पिता के सामने दीन बना लिया था; और उसने पिता को गवाही दी कि वह आज्ञाओं का पालन करते हुए उसका आज्ञाकारी बना रहेगा ।\n\n8 इसलिए, जल द्वारा उसका बपतिस्मा होने के बाद पवित्र आत्मा कबूतर के रूप में उसके ऊपर उतरी ।\n\n9 और फिर, यह मानव संतान को सीधा मार्ग, और द्वार का संकरापन दिखाता है, जिसके द्वारा उन्हें प्रवेश करना चाहिए, उसने उनके सामने यह उदाहरण रखा है ।\n\n10 और उसने मानव संतान से कहा: मेरा अनुकरण करो । इसलिए, मेरे प्रिय भाइयों, क्या हम यीशु का अनुकरण कर सकते हैं जब तक कि हम पिता की आज्ञाओं का पालन करने की इच्छा न करें ?\n\n11 और पिता ने कहा: तुम पश्चाताप करो, तुम पश्चाताप करो, और मेरे प्रिय पुत्र के नाम में बपतिस्मा लो ।\n\n12 और पुत्र की वाणी मुझे यह कहते हुए सुनाई दी: वह जो मेरे नाम से बपतिस्मा लेता है, पिता उसे मेरे समान, पवित्र आत्मा देगा; इसलिए, मेरा अनुकरण करो, और उन कामों को करो जो तुम मुझे करते हुए देखते हो ।\n\n13 इसलिए, मेरे प्रिय भाइयों, मैं जानता हूं कि यदि तुम अपने संपूर्ण हृदय से पुत्र का अनुकरण करोगे, बिना दिखावे और बिना परमेश्वर को धोखा दिए, सच्ची इच्छा के साथ, अपने पापों से पश्चाताप करते हुए, पिता को गवाही देते हुए कि तुम मसीह का नाम अपने ऊपर धारण करने के इच्छुक हो, बपतिस्मे के द्वारा—हां, अपने प्रभु और अपने उद्धारकर्ता का अनुकरण करते हुए जल में डुबकी लगाकर, उसके वचन के अनुसार, तब देखो, तुम्हें पवित्र आत्मा का उपहार प्राप्त होगा; हां, फिर आग और पवित्र आत्मा का बपतिस्मा आता है; और फिर तुम स्वर्गदूतों की भाषा बोलोगे, और इस्राएल के एकमेव परमेश्वर की प्रशंसा में चिल्ला उठोगे ।\n\n14 लेकिन, देखो, मेरे प्रिय भाइयों, पुत्र की वाणी मुझे यह कहते हुए सुनाई दी: तुम्हारे पापों से पश्चाताप करने, और पिता को गवाही देने के बाद कि तुम मेरी आज्ञाओं का पालन करने की इच्छा करते हो, जल द्वारा बपतिस्मा लेकर, और आग और पवित्र आत्मा का बपतिस्मा पाकर, और नई भाषा बोलने, हां, यहां तक कि स्वर्गदूतों की भाषा भी, और इसके बाद यदि मुझे अस्वीकार करते हो, तो यह बेहतर होता कि तुम जानते ही नहीं ।\n\n15 और मैंने पिता की वाणी यह कहते हुए सुनी: हां, मेरे प्रिय पुत्र के वचन सच्चे और विश्वसनीय हैं । वह जो अंत तक धीरज धरेगा, वही बचाया जाएगा ।\n\n16 और अब, मेरे प्रिय भाइयों, इसके द्वारा मैं जानता हूं कि जब तक कि मनुष्य, जीवित परमेश्वर के पुत्र के उदाहरण का अनुकरण करते हुए अंत तक धीरज न धरे, वह बचाया नहीं जा सकता ।\n\n17 इसलिए, उन बातों को करो जो मैंने तुम से कही हैं, जिन्हें मैंने तुम्हारे प्रभु और तुम्हारे मुक्तिदाता को करते देखा है; क्योंकि, इसी कारण मुझे इन्हें दिखाया गया है, कि तुम उस द्वार को जान सको जिससे तुम्हें प्रवेश करना होगा । क्योंकि जिस द्वार से तुम प्रवेश करोगे वह पश्चाताप और जल द्वारा बपतिस्मा है; और फिर आता है आग और पवित्र आत्मा द्वारा तुम्हारे पापों का क्षमा किया जाना ।\n\n18 और फिर तुम इस तंग और संकरे मार्ग में होगे जोकि अनंत जीवन को ले जाता है; हां, तुमने द्वार से प्रवेश पा लिया है; तुमने पिता और पुत्र की आज्ञाओं के अनुसार काम किया है; और तुमने पवित्र आत्मा प्राप्त कर ली है, जोकि पिता और पुत्र की गवाही देती है, उस प्रतिज्ञा को पूरा करते हुए जो उसने बनाई थी, कि यदि तुम उस तरह से प्रवेश करते जैसा कि तुम्हें करना चाहिए ।\n\n19 और अब, मेरे प्रिय भाइयों, इस तंग और संकरे मार्ग में तुम्हारे चलने के बाद, मैं पूछता हूं कि क्या सब कुछ किया जा चुका है ? सुनो, मैं तुम से कहता हूं, नहीं; क्योंकि मसीह के वचनों के द्वारा उस में अटल विश्वास के सहारे, पूर्ण रूप से उसके गुणों पर निर्भर होते हुए जोकि बचाने में पराक्रमी है, तुम यहां तक पहुंचे हो ।\n\n20 इसलिए, तुम मसीह में दृढ़ता से विश्वास करते हुए, आशा की परिपूर्ण चमक, और परमेश्वर और सभी मनुष्य से प्रेम करते हुए, हमेशा आगे बढ़ते चलो । इसलिए, यदि तुम, मसीह की वाणी का प्याला पीते हुए, और अंत तक धीरज धरते हुए, आगे बढ़ते रहोगे, सुनो, पिता इस प्रकार कहता है: तुम्हें अनंत जीवन मिलेगा ।\n\n21 और अब, मेरे प्रिय भाइयों, सुनो, यही वह मार्ग है; और इस के अलावा स्वर्ग के नीचे दूसरा कोई नाम नहीं जिसके द्वारा मनुष्य को परमेश्वर के राज्य में बचाया जा सकता है । और अब, सुनो, यह मसीह का सिद्धांत है, और पिता का, और पुत्र का, और पवित्र आत्मा का, एकमात्र और सच्चा सिद्धांत है, जोकि एक परमेश्वर है, जिसका कोई अंत नहीं । आमीन ।\n\n", "2-ne 32": "[center][font_size=26]अध्याय 32[/font_size][/center]\n\n[i]स्वर्गदूत पवित्र आत्मा की शक्ति के द्वारा बोलते हैं—मनुष्य को प्रार्थना करनी चाहिए और पवित्र आत्मा से अपने लिए ज्ञान प्राप्त करना चाहिए । लगभग 559–545 ई.पू.[/i]\n\n1 और अब, देखो, मेरे प्रिय भाइयों, मैं सोचता हूं कि तुम हृदयों में कुछ मनन करोगे कि इस द्वार से प्रवेश करने के बाद तुम क्या करोगे । लेकिन, देखो, अपने हृदयों में तुम इन बातों पर मनन क्यों करते हो ?\n\n2 क्या तुम्हें याद नहीं है कि मैंने तुम से कहा था कि पवित्र आत्मा प्राप्त कर लेने के बाद तुम स्वर्गदूतों की भाषा बोल सकते हो ? और अब, पवित्र आत्मा के बिना तुम स्वर्गदूतों की भाषा कैसे बोल सकते हो ?\n\n3 स्वर्गदूत पवित्र आत्मा की शक्ति के द्वारा बोलते हैं; इसलिए, वे मसीह के वचनों को बोलते हैं । इसलिए, मैं तुम से कहता हूं, मसीह के वचनों में आनंदित रहो; क्योंकि देखो, मसीह के वचन तुम्हें वह सब बातें बताएंगें जो तुम्हें करनी चाहिए ।\n\n4 इसलिए, अब मेरे इन शब्दों के कहने के बाद, यदि तुम इन्हें समझ नहीं सकते तो ऐसा इसलिए है क्योंकि तुमने मांगा नहीं है, न ही तुमने खटखटाया है; इसलिए, तुम ज्योति में नहीं लाए गए हो, और तुम अंधकार में ही नष्ट हो जाओगे ।\n\n5 क्योंकि देखो, मैं तुमसे फिर कहता हूं कि यदि तुम इस मार्ग से अंदर प्रवेश करते, और पवित्र आत्मा प्राप्त करते हो, तब वह तुम्हें सब बातें दिखाएगी जो तुम्हें करनी चाहिए ।\n\n6 देखो, यह मसीह का सिद्धांत है, और इसके बाद तब तक कोई सिद्धांत नहीं दिया जाएगा जब तक कि वह अपने आपको शरीर में तुम पर प्रकट न करेगा । और जब वह अपने आपको शरीर में तुम पर प्रकट करेगा, तब जो बातें वह तुम से कहेगा तुम्हें करनी होंगी ।\n\n7 और अब, मैं, नफी, अधिक नहीं कह सकता; आत्मा मुझे कहने से मना कर रही है, और मनुष्य के अविश्वास, और दुष्टता, और अज्ञानता, और हठीपन के कारण शोकित होने के लिए छोड़ दिया गया हूं; क्योंकि वे ज्ञान की खोज नहीं करते, न ही महान ज्ञान को समझते हैं, जबकि यह उन्हें स्पष्टता से दिया जाता है, इतना स्पष्ट जितना की वचन हो सकता है ।\n\n8 और अब, मेरे प्रिय भाइयों, मैं समझता हूं कि तुम अपने हृदयों में अभी भी मनन कर रहे हो; और इससे मुझे दुख होता है कि मैं इस बात के संबंध में बोलूं । क्योंकि यदि तुम आत्मा पर ध्यान दो जो मनुष्य को प्रार्थना करना सीखाती है, तब तुम जानोगे कि तुम्हें प्रार्थना करनी चाहिए; क्योंकि बुरी आत्मा मनुष्य को प्रार्थना करना नहीं सीखाती, लेकिन सीखती है कि उसे प्रार्थना नहीं करनी चाहिए ।\n\n9 लेकिन देखो, मैं तुम से कहता हूं कि तुम हमेशा प्रार्थना करते रहो और निर्बल मत बनो; कि तुम्हें प्रभु के लिए कुछ नहीं करना चाहिए सिवाय इसके कि सबसे पहले तुम मसीह के नाम में पिता से प्रार्थना करोगे, ताकि वह तुम्हारे काम को तुम्हारे लिए समर्पित करे, कि तुम्हारे काम तुम्हारी आत्मा के लिए कल्याणकारी हो ।\n\n", "2-ne 33": "[center][font_size=26]अध्याय 33[/font_size][/center]\n\n[i]नफी के वचन सच हैं—वे मसीह की गवाही देते हैं—वे जो मसीह में विश्वास करते हैं नफी के वचनों में विश्वास करेंगे, जोकि न्याय के कठघरे में गवाह के रूप में खड़े होंगे । लगभग 559–545 ई.पू.[/i]\n\n1 और अब, मैं, नफी, उन सब बातों को नहीं लिख सकता जो मेरे लोगों के बीच सीखाई गई थी; न ही मैं बोलने के समान, लिखने में शक्तिशाली हूं; क्योंकि जब मनुष्य पवित्र आत्मा की शक्ति के द्वारा बोलता है तब पवित्र आत्मा इसे मानव संतान के हृदयों तक पहुंचाती है ।\n\n2 लेकिन देखो, बहुत से हैं जिन्होंने अपने हृदयों को पवित्र आत्मा के विरूद्ध कठोर बना लिया है, कि इसके लिए उनके बीच कोई स्थान नहीं है; इसलिए, उन्होंने ऐसी बहुत सी बातों को फेंक दिया है जो कि लिखी हुई हैं और उन्हें बेकार की बातें समझते हैं ।\n\n3 लेकिन मैं, नफी, ने जिन बातों को लिख दिया सो लिख दिया, और मैं इन्हें बहुत महत्व की मानता हूं, और विशेषकर अपने लोगों के लिए । क्योंकि मैं दिन में उनके लिए निरंतर प्रार्थना करता हूं, और उनके कारण मेरी आंखें रात को मेरा तकिया भिगोती हैं; और मैं अपने परमेश्वर को विश्वास में पुकारता हूं, और मैं जानता हूं कि वह मेरी पुकार को सुनेगा ।\n\n4 और मैं जानता हूं कि प्रभु परमेश्वर मेरी प्रार्थनाओं को मेरे लोगों के लाभ के लिए समर्पित करेगा । और जो वचन मैंने दुर्बलता में लिखे हैं उनके लिए मजबूत किये जाएंगे; क्योंकि यह उन्हें भलाई के लिए प्रेरित करते हैं; ये उन्हें उनके पूर्वजों के बारे में बताते हैं; और ये यीशु के विषय में बोलते हैं, और उन्हें उसमें विश्वास करने, और अंत तक धीरज धरने के लिए प्रेरित करते हैं, जो कि अनंत जीवन है ।\n\n5 और ये सच्चाई की स्पष्टता के अनुसार पाप के विरूद्ध कठोरता से बोलते हैं; इसलिए, कोई भी मनुष्य इन वचनों से क्रोधित नहीं होगा जो मैंने लिखे हैं सिवाय उसके जो बुराई की आत्मा का होगा ।\n\n6 मैं स्पष्टता में गर्व करता हूं; मैं सच्चाई में गर्व करता हूं; मैं अपने यीशु में गर्व करता हूं, क्योंकि उसने मेरी आत्मा को नरक से मुक्त कर दिया है ।\n\n7 मेरे पास अपने लोगों के लिए प्रेम, और यीशु में महान विश्वास है कि मैं बहुत सी बेदाग आत्माओं से उसके न्याय-सिहांसन पर मिलूंगा ।\n\n8 मेरे पास यहूदी के लिए प्रेम है—मैं यहूदी कह रहा हूं, क्योंकि मेरा अर्थ उनसे है जहां से मैं आया था ।\n\n9 मेरे पास अन्यजातियों के लिए भी प्रेम है । लेकिन देखो, इनमें से किसी के लिए मैं कोई आशा नहीं करता जब तक वे मसीह से मेल नहीं कर लेते, और संकरे द्वार में प्रवेश कर लेते, और तंग मार्ग में चलते जो जीवन की ओर ले जाता है, और निरंतर उस मार्ग पर चलते हैं जब तक कि परीक्षा का समय पूरा नहीं हो जाता ।\n\n10 और अब, मेरे प्रिय भाइयों, और यहूदियों भी, और पृथ्वी के छोर तक तुम सभी, इन वचनों पर ध्यान दो और मसीह में विश्वास करो; और यदि तुम इन वचनों में विश्वास नहीं करते तो मसीह में विश्वास करो । और यदि तुम मसीह में विश्वास करोगे तुम इन वचनों में विश्वास करोगे, क्योंकि ये मसीह के वचन हैं, और इन्हें उसने मुझे दिया है; और वे सब मनुष्य को सीखाते हैं कि उन्हें भलाई करनी चाहिए ।\n\n11 और यदि वे मसीह के वचन नहीं हैं, तो तुम जांच करो—क्योंकि अंतिम दिन मसीह तुम्हें शक्ति और महान महिमा के साथ दिखाएगा, कि ये उसके वचन हैं; और तुम और मैं उसके कठघरे के सम्मुख आमने-सामने खड़े होंगे; और तुम जानोगे कि मेरी कमजोरी के बावजूद, उसने मुझे ये बातें लिखने की आज्ञा दी थी ।\n\n12 और मसीह के नाम में पिता से प्रार्थना करता हूं कि हम में से बहुत, यदि सब नहीं, उसके राज्य में उस महान और अंतिम दिन बचाए जाएंगे ।\n\n13 और अब, मेरे प्रिय भाइयों, वे सब जो इस्राएल के घराने के हैं, और पृथ्वी के छोर तक तुम सब, मैं तुम से बात करता हूं जैसे कोई धरती से पुकार रहा है: जब तक वह महान दिन नहीं आता तबतक के लिए अलविदा ।\n\n14 और तुम जो परमेश्वर की भलाई में भाग नहीं लेते, और यहूदियों के वचनों और मेरे वचनों, और वे वचन जो परमेश्वर के मेमने के मुहं से निकलते हैं, का आदर नहीं करते, सुनो, मैं तुम्हें हमेशा के लिए अलविदा कहता हूं, क्योंकि ये वचन अंतिम दिन तुम्हें अपराधी ठहराएंगे ।\n\n15 क्योंकि जो मैं पृथ्वी पर मुहरबंद करता हूं, न्याय के कठघरे में तुम्हारे विरूद्ध लाई जाएंगी; क्योंकि ऐसी आज्ञा प्रभु ने मुझे दी है, और मुझे आज्ञा पालन करना चाहिए । आमीन ।\n\n", "jacob 1": "[center][font_size=26]याकूब की पुस्तक नफी का भाई[/font_size][/center]\n\nअपने भाइयों को उसके उपदेश के वचन । वह एक पुरुष को पराजित करता है जो मसीह के सिद्धांत को नष्ट करने का प्रयास करता है । नफी के लोगों के इतिहास के संबंध में कुछ शब्द ।\n\n[center][font_size=26]अध्याय 1[/font_size][/center]\n\n[i]याकूब और यूसुफ मनुष्यों को मसीह में विश्वास और उसकी आज्ञाओं का पालन करने के लिए समझाने का प्रयास करते हैं—नफी मर जाता है—नफाइयों के बीच दुष्टता बढ़ती है । लगभग 544–421 ई.पू. नफाई[/i]\n\n1 क्योंकि देखो, ऐसा हुआ कि लेही को यरूशलेम छोड़े हुए पचपन साल हो चुके थे; इसलिए, नफी ने, मुझ, याकूब, को छोटी पट्टियों के संबंध में आज्ञा दी, जिन पर ये बातें लिखी हुई हैं ।\n\n2 और उसने, मुझ, याकूब, को आज्ञा दी कि मैं इन पट्टियों पर कुछ बातें लिखूं जिन्हें मैं अति महत्वपूर्ण समझता था; और कि मैं इन लोगों, जो नफी के लोग कहलाए जाते हैं, के इतिहास के संबंध में अधिक न लिखूं ।\n\n3 क्योंकि उसने कहा था कि उसके लोगों का इतिहास उसकी अन्य पट्टियों पर लिखा जाएगा, और कि मुझे इन पट्टियों को सुरक्षित रखना चाहिए और इन्हें पीढ़ी दर पीढ़ी दिए जाने के लिए, अपने वंश को सौंप दूं ।\n\n4 और यदि कुछ उपदेश जो पावन थे, या प्रकटीकरण, या भविष्यवाणी जो महान थी, उसे मुझे उनके शीर्षकों को इन पट्टियों पर लिखना चाहिए, और इनके विषय में, मसीह और हमारे लोगों की खातिर जितना संभव हो उतना अधिक वर्णन करना चाहिए ।\n\n5 क्योंकि विश्वास और महान चिंता के कारण, हमें अपने लोगों के संबंध में सचमुच में प्रकट किया गया था, कि उनके साथ क्या होने वाला था ।\n\n6 और हमें बहुत से प्रकटीकरण, और आत्मा की बहुत सी भविष्यवाणी भी हुई थी; इसलिए, हम मसीह और उसके राज्य के विषय में जानते थे, जो आने वाला था ।\n\n7 इसलिए हमने अपने लोगों के बीच बहुत परिश्रम किया, ताकि हम उन्हें मसीह के पास आने के लिए, और परमेश्वर की अच्छाई में भाग लेने के लिए राजी कर सकें, ताकि वे उसकी शरण में प्रवेश कर सकें, कहीं ऐसा न हो कि उसका क्रोध भड़के और वे प्रवेश न कर पाएं, जैसा निर्जन प्रदेश में इस्राएल के बच्चों ने परीक्षा के दिनों में उस कोप को झेला था ।\n\n8 इसलिए, हम परमेश्वर से चाहते हैं कि हम सब मनुष्यों से आग्रह कर सकें कि वे परमेश्वर के विरूद्ध विद्रोह करके, उसके क्रोध को न भड़काएं, बल्कि सब मनुष्य मसीह में विश्वास, और उसकी मृत्यु पर विचार करें, और उसके क्रूस का कष्ट उठाएं और संसार के तिरस्कार को सहें; इसलिए, मैं, याकूब, अपने ऊपर अपने भाई नफी की आज्ञा को पूरा करने का भार लेता हूं ।\n\n9 अब नफी बूढ़ा होने लगा है, और उसने देखा था कि वह जल्द ही मर जाएगा; इसलिए, अब उसने अपने लोगों के ऊपर राजा और शासक होने के लिए एक पुरुष को, राजाओं के शासन के अनुसार अभिषिक्त किया है ।\n\n10 लोगों ने नफी को बहुतायत से प्रेम किया है, वह लोगों के लिए महान रक्षक रहा है, उसने उनकी रक्षा के लिए लाबान की तलवार का उपयोग किया, और उसने अपने सारे जीवनभर उनके कल्याण के लिए परिश्रम किया—\n\n11 इसलिए, लोग उसके नाम की याद को बनाए रखना चाहते थे । और जो कोई उसके स्थान पर शासन करेगा उसे राजाओं के शासन के अनुसार लोगों द्वारा, द्वितीय नफी, तृतीय नफी, और इत्यादि के नाम से बुलाया गया; और वे लोगों द्वारा इसी प्रकार बुलाए गए, चाहे उनके नाम कुछ भी रहें हों ।\n\n12 और ऐसा हुआ कि नफी मर गया ।\n\n13 अब लोग जो लमनाई नहीं थे वे नफाई थे; फिर भी, वे नफाइयों, याकूबियों, यूसुफियों, जोरामाइयों, लमनाइयों, लमुवेलियों और इश्माएलियों के नाम से बुलाए गए ।\n\n14 लेकिन मैं, याकूब, आगे से उनसे इन नामों के द्वारा भेद नहीं करूंगा, लेकिन मैं उन्हें लमनाई बुलाऊंगा जो नफी के लोगों को नष्ट करना चाहते हैं, और जो नफी के मित्र हैं उन्हें मैं नफाई, या राजाओं के शासन के अनुसार, नफी के लोग कहूंगा ।\n\n15 और अब ऐसा हुआ कि नफी के लोगों ने, द्वितीय राजा के शासन के अधीन, अपने हृदयों को कठोर करना आरंभ कर दिया था, और अपने आपको कुछ-कुछ भ्रष्ट प्रथाओं में लिप्त कर लिया था, जैसे प्राचीन काल के दाऊद, और उसके पुत्र, सुलेमान के समान कई पत्नियों और रखैलों की इच्छा करने लगे ।\n\n16 हां, और उन्होंने अधिक सोना और चांदी की खोज करना आरंभ कर दिया, और कुछ कुछ घमंड से ऊंचा उठना आरंभ कर दिया ।\n\n17 इसलिए मुझ, याकूब ने, प्रभु से अपने निर्देश प्राप्त करने के पश्चात उन्हें इन शब्दों को कहा, जब मैंने उन्हें मंदिर में सिखाया था ।\n\n18 क्योंकि मैं, याकूब, और मेरा भाई यूसुफ, नफी के हाथों के द्वारा इन लोगों के याजक और शिक्षक समर्पित किये गए थे ।\n\n19 और अपने ऊपर इस जिम्मेदारी को लेते हुए, हमने प्रभु में अपने पद की मर्यादा को बढ़ाया, यदि हमने लोगों को परमेश्वर के वचन को संपूर्ण परिश्रम के साथ नहीं सिखाया तो लोगों के पापों का उत्तरदायित्व हमारे सिर होगा; इसलिए, हमने अपनी पूरी निष्ठा से काम किया ताकि उनका रक्त हमारे कपड़ों पर न आए; वरना उनका रक्त हमारे कपड़ों पर आएगा, और हम अंतिम दिन बेदाग नहीं पाए जाएंगे ।\n\n", "jacob 2": "[center][font_size=26]अध्याय 2[/font_size][/center]\n\n[i]याकूब धन, घमंड, और व्यभिचार के प्रेम की भर्त्सना करता है—मनुष्य धन की चाहत अपने साथियों की मदद के लिए कर सकता है—प्रभु आज्ञा देता है कि नफाइयों के बीच में कोई भी पुरूष एक से अधिक पत्नी नहीं रख सकता—प्रभु स्त्रियों के सतीत्व से खुश होता है । लगभग 544–421 ई.पू.[/i]\n\n1 नफी की मृत्यु के पश्चात नफी के लोगों को बोले गए नफी के भाई, याकूब के शब्द:\n\n2 अब, मेरे प्रिय भाइयों, मैं, याकूब, उस जिम्मेदारी के अनुसार जो मुझ में परमेश्वर के प्रति है, अपने पद की मर्यादा को गंभीरता से निभाने के लिए, और ताकि मैं अपने कपड़ों से तुम्हारे पापों का छुटकारा पा सकूं, मैं आज मंदिर में आया हूं ताकि मैं तुम्हें परमेश्वर के वचन सुना सकूं ।\n\n3 और तुम स्वयं जानते हो कि मैं अपने पद की नियुक्ति में सदा परिश्रमी रहा हूं; लेकिन आज मैं तुम्हारी आत्माओं के कल्याण के लिए अत्याधिक इच्छा और चिंता के बोझ से इतना दब गया हूं जितना कि मैं पहले कभी नहीं दबा था ।\n\n4 क्योंकि देखो, जैसे अब तक, तुम प्रभु के वचन के प्रति आज्ञाकारी रहे हो, जो मैंने तुम्हें दिए हैं ।\n\n5 लेकिन देखो, मुझे ध्यान से सुनो, और जानो कि स्वर्ग और पृथ्वी के सर्वशक्तिमान सृष्टिकर्ता की सहायता के द्वारा मैं तुम्हें तुम्हारे विचारों के संबंध में बता सकता हूं, कि कैसे तुमने पाप करना आरंभ कर दिया है, वह पाप जो मुझे बहुत घृणित लगता है, और हां, परमेश्वर को भी घृणित लगता है ।\n\n6 हां, मेरी आत्मा को इससे शोक होता है और मुझे अपने बनाने वाले की उपस्थिति में शर्म से सिकुड़ने के लिए मजबूर करती है, कि मैं तुम्हारे हृदयों की दुष्टता के संबंध में गवाही दूं ।\n\n7 और मुझे इससे भी शोक होता है कि मैं, तुम्हारी पत्नियों और तुम्हारे बच्चों के सामने, तुम्हारे संबंध में बोलने की इतनी अधिक निर्भयता का उपयोग करूं, जिनमें से बहुतों की भावनाएं परमेश्वर के सम्मुख अत्याधिक कोमल और शुद्ध और नाजुक हैं, जो परमेश्वर को प्रिय हैं ।\n\n8 और मैं ऐसा सोचता हूं कि वे यहां परमेश्वर के प्रिय वचन को सुनने आए हैं, हां, वे वचन जो घायल आत्मा को चंगा करते हैं ।\n\n9 इसलिए, यह मेरी आत्मा पर बोझ डालता है कि उस कठोर आज्ञा के कारण जो मुझे परमेश्वर से मिली है, मैं तुम्हारे अपराधों के अनुसार तुम्हें चेतावनी देकर, जो पहले ही से घायल हैं उन्हें दिलासा देने और उनके घावों को चंगा करने के स्थान पर, घावों को और ठेस पहुंचाने; और जो घायल नहीं हैं, उन्हें परमेश्वर के वचनों में आनंदित होने के स्थान पर उनकी आत्मा को कटार से छेदने और उनके नाजुक मनों को घायल करने, के लिए विवश हूं ।\n\n10 लेकिन, इस काम की महानता को अनदेखा न करते हुए, मुझे परमेश्वर की कठोर आज्ञा के अनुसार काम करना चाहिए, और तुम्हारी दुष्टता और द्वेष के कामों को पवित्र हृदय और टूटे हुए हृदय वालों, और सर्वशक्तिमान परमेश्वर की तीक्ष्ण दृष्टि के समक्ष बोलना ही होगा ।\n\n11 इसलिए, मुझे तुम्हें परमेश्वर के वचन की स्पष्टता के अनुसार सच्चाई बतानी पड़ेगी । क्योंकि देखो, जब मैंने प्रभु से पूछा, तो मुझे यह कहते हुए वचन मिले: याकूब, कल सुबह तुम मंदिर में जाओ, और उन वचनों की घोषणा करो जो मैं तुम्हें इन लोगों के लिए दूंगा ।\n\n12 और अब देखो, मेरे भाइयों, यह वह वचन है जिसकी घोषणा मैं तुम से करता हूं, कि तुम में से बहुत से सोने की, और चांदी की, और सब प्रकार के मूल्यवान खनिजों की खोज कर रहे हैं, जो कि इस प्रदेश में बहुतायत से है, जोकि तुम्हारे और तुम्हारे वंश के लिए एक प्रतिज्ञा का प्रदेश है ।\n\n13 और विधाता की कृपा तुम्हारे ऊपर अधिकता से बनी हुई है, कि तुम्हें बहुत सी धन-संपत्ति प्राप्त हुई है; और क्योंकि तुम में से कुछ लोगों ने अपने भाइयों से अधिक संपत्ति प्राप्त कर ली है, इसलिए तुमने अपने हृदयों को घमंड से भर लिया है, और अपने कीमती पहनावे के कारण तुम्हारी गर्दनें अकड़ गई हैं और सिर घमंड से ऊंचे हो गए हैं, और अपने भाइयों पर अत्याचार करते हो क्योंकि तुम सोचते हो कि तुम उनसे बेहतर हो ।\n\n14 और अब, मेरे भाइयों, क्या तुम सोचते हो कि परमेश्वर इस काम के लिए तुम्हे क्षमा करेगा ? नहीं । लेकिन वह तुम्हें अपराधी ठहराता है, और यदि तुम ये काम करते रहे तो शीघ्र ही उसका न्याय तुम्हारे ऊपर आएगा ।\n\n15 ओह वह तुम्हें दिखाएगा कि वह तुम्हें भेद सकता है, और अपनी एक दृष्टि से तुम्हें धूल में मिलाकर दंड दे सकता है !\n\n16 ओह क्या ही अच्छा होता कि वह तुम्हें इस अधर्म और घृणा से बचा लेता । और, ओह क्या ही अच्छा होता कि तुम उसकी आज्ञाओं को सुनते, और अपने हृदय के इस अहंकार को अपनी आत्मा को नष्ट मत करने दो !\n\n17 अपने भाइयों को अपने समान समझो, और सब के साथ मेल-जोल रखो और अपनी संपत्ति के साथ दयालु बनो, ताकि वे भी तुम्हारी तरह संपन्न हो जाएं ।\n\n18 लेकिन धन-संपत्ति की खोज करने से पहले, तुम परमेश्वर के राज्य की खोज करो ।\n\n19 और मसीह में आशा प्राप्त करने के पश्चात तुम धन-संपत्ति पाओगे, यदि तुम इनकी खोज करते हो; और तुम इनकी खोज भलाई करने की नियत से करो—वस्त्रहीन को वस्त्र देने के लिए, भूखों को भोजन देने के लिए, और बंदियों को स्वतंत्र करने के लिए, और बीमारों और पीड़ितों की सहायता करने के लिए ।\n\n20 और अब, मेरे भाइयों, मैंने तुम से घमंड के संबंध में बातें की हैं; और तुम में से जिन्होंने परमेश्वर की दी गई वस्तुओं के कारण अपने हृदय में घमंड के कारण अपने पड़ोसी को कष्ट दिया, और उस पर अत्याचार किया, तुम इसके विषय में क्या कहते हो ?\n\n21 क्या तुम यह नहीं सोचते कि ये काम उसके लिए घृणास्पद हैं जिसने सब प्राणियों की रचना की है ? और उसकी दृष्टि में एक व्यक्ति उतना ही मूल्यवान है जितना कि दूसरा । और सभी शरीर मिट्टी के हैं; और सभी को एक समान अंत के लिए उसने रचा है, कि वे उसकी आज्ञाओं का पालन करें और हमेशा के लिए उसकी महिमा करें ।\n\n22 और अब मैं इस घमंड के संबंध में तुम से बोलना समाप्त करता हूं । और यदि मुझे इस बड़े अपराध के संबंध में न बोलना पड़ता, तो मेरा हृदय तुम्हारे लिए अत्याधिक आनंदित होता ।\n\n23 लेकिन तुम्हारे बड़े अपराधों के कारण परमेश्वर के वचन मुझ पर दबाव डालते हैं । क्योंकि देखो, प्रभु इस प्रकार कहता है: ये लोग अधर्म में आगे बढ़ने लगे हैं; वे धर्मशास्त्रों को नहीं समझते हैं, क्योंकि वे दाऊद, और उसके पुत्र सुलेमान के संबंध में लिखी बातों का बहाना बनाकर, अपने आपको व्यभिचार से दोष मुक्त होने का प्रयास करते हैं ।\n\n24 देखो, दाऊद और सुलेमान की सचमुच में कई पत्नियां और रखैल थीं, लेकिन प्रभु कहता है, यह बात मेरे समक्ष घृणित थी ।\n\n25 इसलिए, प्रभु इस प्रकार कहता है, मैंने अपनी भुजा के बल से इन लोगों को यरूशलेम से इसलिए निकाला था कि मैं यूसुफ की संतान से एक धार्मिक शाखा पैदा कर सकूं ।\n\n26 इसलिए, मैं प्रभु परमेश्वर नहीं चाहूंगा कि ये लोग प्राचीन लोगों के समान काम करें ।\n\n27 इसलिए, मेरे भाइयों, मेरी सुनो, और प्रभु के वचन पर ध्यान दो: तुम्हारे बीच कोई भी ऐसा नहीं होना चाहिए जिसकी एक से अधिक पत्नी हो; और रखैल एक भी नहीं;\n\n28 क्योंकि मैं, प्रभु परमेश्वर, स्त्रियों के सतीत्व से खुश होता हूं । और व्यभिचार मेरे समक्ष घृणित है; सर्वशक्तिमान प्रभु इस प्रकार कहता है ।\n\n29 इसलिए, ये लोग मेरी आज्ञाओं का पालन करेंगे, वरना इनके कारण यह भूमि श्रापित हो जाएगी, सर्वशक्तिमान प्रभु कहता है ।\n\n30 क्योंकि यदि मुझे अपने वंश को खड़ा करना होगा, तो मैं अपने लोगों को आज्ञा दूंगा; और उन्हें इन बातों पर ध्यान देना होगा, सेनाओं का प्रभु कहता है ।\n\n31 क्योंकि देखो, मुझ, प्रभु ने यरूशलेम के प्रदेश में अपने लोगों की बेटियों के दुख को देखा, और विलाप को सुना है, हां, और मेरे लोगों के सब प्रदेशों में, उनके पतियों की दुष्टता और घृणित कामों के कारण ।\n\n32 और मैं नहीं चाहूंगा, सेनाओं का प्रभु कहता है, कि इन लोगों की सुंदर बेटियों का रूदन, जिन्हें मैं यरूशलेम के प्रदेश से निकाल कर लाया हूं, मेरे लोगों के पुरुषों के विरूद्ध मेरे पास आए, सेनाओं का प्रभु कहता है ।\n\n33 क्योंकि वे मेरे लोगों की बेटियों को उनकी कोमलता के कारण गुलामी में नहीं ले जा सकेंगे, वरना मैं उन्हें घोर श्राप दूंगा, यहां तक कि मैं उनका विनाश कर दूंगा; वे प्राचीन लोगों के समान व्यभिचार नहीं करेंगे, सर्वशक्तिमान प्रभु कहता है ।\n\n34 और अब देखो, मेरे भाइयों, तुम जानते हो कि ये आज्ञाएं हमारे पिता लेही को दी गई थीं; इसलिए, तुम इन्हें पहले से जानते हो; और तुम पर बहुत बड़े अपराध के दंड की आज्ञा लागू हुई है; क्योंकि तुमने उन कामों को किया है जिन्हें तुम्हें नहीं करना चाहिए था ।\n\n35 देखो, तुमने हमारे भाई लमनाइयों से अधिक पाप किये हैं । तुमने अपनी नाजुक पत्नी के हृदय को तोड़ा है, और उनके समक्ष अपने बुरे उदाहरणों के कारण अपने बच्चों के विश्वास को खोया है; और उनके हृदयों की सिसकियां तुम्हारे विरूद्ध परमेश्वर तक पहुंची हैं । और परमेश्वर के वचन की सख्ती के कारण, जोकि तुम्हारे विरूद्ध नीचे आते हैं, बहुत से हृदय गहरे घावों से क्षत-विक्षत होकर मर चुके हैं ।\n\n", "jacob 3": "[center][font_size=26]अध्याय 3[/font_size][/center]\n\n[i]शुद्ध हृदय परमेश्वर के प्रिय वचन को प्राप्त करता है—लमनाई की धार्मिकता नफाइयों से अधिक हो जाती है—याकूब व्यभिचार, कामुकता, और प्रत्येक पाप के विरूद्ध चेतावनी देता है । लगभग 544–421 ई.पू.[/i]\n\n1 लेकिन देखो, मैं, याकूब, तुम से बोलता हूं जो हृदय से शुद्ध हैं । परमेश्वर को दृढ़ संकल्प के साथ देखो, और अत्याधिक विश्वास के साथ प्रार्थना करो, और वह तुम्हारे कष्टों में तुम्हें दिलासा देगा, और वह तुम्हारे पक्ष का समर्थन करेगा, और उन्हें दंड देगा जो तुम्हारा विनाश चाहते हैं ।\n\n2 ओह तुम सब जो हृदय से शुद्ध हो, अपने सिरों को उठाओ और परमेश्वर के प्रिय वचन को प्राप्त करो, और उसके प्रेम में आनंदित रहो; यदि तुम दृढ़ संकल्प रहते हो तो हमेशा आनंदित रहोगे ।\n\n3 लेकिन, हाय. तुम पर जो कि हृदय से शुद्ध नहीं हो, जो आज परमेश्वर के समक्ष गंदे हैं; क्योंकि जब तक तुम पश्चाताप नहीं करोगे तब तक तुम्हारे कारण यह भूमि श्रापित रहेगी; और लमनाई, जो कि तुम्हारी तरह गंदे नहीं हैं, फिर भी वे घोर श्राप से श्रापित हैं, वे इतना सताएंगे कि तुम्हें नष्ट कर देंगे ।\n\n4 और समय शीघ्रता से आता है, कि यदि तुमने पश्चाताप नहीं किया तब वे तुम्हारे पैतृक संपत्ति के प्रदेश पर कब्जा कर लेंगे, और प्रभु परमेश्वर तुम्हारे बीच से धर्मियों को निकाल कर ले जाएगा ।\n\n5 देखो, लमनाई तुम्हारे भाई, जिन से तुम उनकी गंदगी और श्रापित चमड़ी के कारण घृणा करते हो, तुम से अधिक धर्मी हैं; क्योंकि वे प्रभु की आज्ञाओं को नहीं भूले हैं, जो कि उनके पूर्वजों को दी गई थीं—कि उन्हें केवल एक पत्नी रखनी चाहिए, और रखैल एक भी नहीं, और उनके बीच व्यभिचार भी नहीं होना चाहिए ।\n\n6 और अब, इस आज्ञा का पालन करते हैं; इसलिए, इस आज्ञा के पालन के कारण, प्रभु परमेश्वर उन्हें नष्ट नहीं करेगा, लेकिन उनके प्रति दयालु होगा; और एक दिन वे आशीषित लोग बन जाएंगे ।\n\n7 देखो, उनके पति अपनी पत्नियों से प्रेम करते हैं, और उनकी पत्नियां अपने पतियों से प्रेम करती हैं; और उनकी पत्नियां अपने बच्चों से प्रेम करती हैं; और तुम्हारे प्रति उनका अविश्वास और नफरत उनके पूर्वजों के कारण है; इसलिए, अपने महान रचयिता की दृष्टि में तुम उनसे कितने बेहतर हो ?\n\n8 ओह मेरे भाइयों, मुझे भय है कि यदि तुम अपने पापों से पश्चाताप नहीं करोगे तो जब तुम परमेश्वर के सिंहासन के समक्ष लाए जाओगे तो उनकी चमड़ी तुमसे अधिक साफ हो जाएगी ।\n\n9 इसलिए, मैं तुम्हें एक आज्ञा देता हूं, जो कि परमेश्वर का वचन है, कि तुम उनकी काली चमड़ी के कारण उनकी निंदा बिलकुल न करना; न ही तुम उनकी गंदगी के कारण उनकी निंदा करना; बल्कि तुम अपनी स्वयं की गंदगी याद रखना, और याद रखना कि उनकी गंदगी उनके पूर्वजों के कारण आई थी ।\n\n10 इसलिए, तुम अपने बच्चों को याद रखना, कि उनके समक्ष जो उदाहरण तुम रख रहे हो उसके कारण उनके हृदय कितने दुखी हुए हैं; और तुम यह भी याद रखना कि, तुम्हारी गंदगी के कारण, तुम्हारे बच्चों का नाश आएगा, और अंतिम दिन उनके पापों का ढेर तुम्हारे सिर पर होगा ।\n\n11 ओह मेरे भाइयों, मेरे शब्दों पर ध्यान दो; अपनी आत्माओं की शक्ति को उठाओ; अपने आपको हिलाओ ताकि तुम मृत्यु की झपकी से उठ जाओ; और अपने आपको नरक के कष्टों से मुक्त करो ताकि आग और गंधक की झील में फेंके जाने के लिए तुम शैतान के दूत न बन सको जोकि दूसरी मृत्यु है ।\n\n12 और अब मैं, याकूब, ने नफी के लोगों को व्यभिचार और कामुकता, और हर प्रकार के पाप के भयंकर परिणामों को बताया और उनके विरूद्ध चेतावनी देते हुए उनसे बहुत सी बातें बोलीं ।\n\n13 और इन लोगों के कामों के एक सौवें हिस्से को, जोकि अब अनगिनत हो गए हैं, इन पट्टियों पर नहीं लिखा जा सकता है; लेकिन उनके बहुत से काम, और उनके युद्ध, और उनके राजाओं के शासन बड़ी पट्टियों पर लिखे हुए हैं ।\n\n14 इन पट्टियों को याकूब की पट्टियां कहते हैं, और ये नफी के हाथों से बनाई गई थी । और मैं इन शब्दों को कहना समाप्त करता हूं ।\n\n", "jacob 4": "[center][font_size=26]अध्याय 4[/font_size][/center]\n\n[i]सारे भविष्यवक्ता पिता की मसीह के नाम में आराधना करते हैं—इब्राहीम के द्वारा इसहाक का बलिदान परमेश्वर और उसके एकलौते पुत्र को दर्शाता है—मनुष्य को प्रायश्चित के द्वारा अपने आपको परमेश्वर के समरूप बनाना चाहिए—यहूदी नींव के पत्थर को अस्वीकार करेंगे । लगभग 544–421 ई.पू.[/i]\n\n1 अब देखो, ऐसा हुआ कि मैं, याकूब ने, अपने लोगों को बहुत से उपदेश दिए (और अपनी कुछ बातों को ही पट्टियों पर लिख पाऊंगा क्योंकि इन पट्टियों पर खोदकर शब्दों को लिखना कठीन है) और हम जानते हैं कि जो बातें हम इन पट्टियों पर लिखते हैं वह स्थाई रहेगा;\n\n2 लेकिन जो कुछ बातें हम इन पट्टियों के सिवाय कहीं कहीं और लिखते हैं वे नष्ट और ओझल हो जाएंगी; लेकिन हम पट्टियों पर कुछ शब्द लिख सकते हैं, जो हमारे बच्चों, और हमारे प्रिय भाइयों को, हमारे संबंध में, या उनके पूर्वजों के संबंध में कुछ ज्ञान देंगी—\n\n3 अब इस बात में हम आनंदित होते हैं; और हम इस आशा से निरंतर परिश्रम करके इन शब्दों को पट्टियों पर खोदकर लिख रहे हैं कि हमारे प्रिय भाई और हमारे बच्चे इन्हें कृतज्ञ हृदयों से स्वीकार करेंगे, और इनको इस प्रकार देखेंगे जिससे वे खुशी से सीख सकें न कि दुखी होकर, और न ही अपने पूर्वजों से संबंधित ज्ञान का अपमान करेंगे ।\n\n4 क्योंकि, हमने इसी उद्देश्य से इन बातों को लिखा है, कि वे जानें कि हम मसीह के विषय में जानते थे, और हमें उसकी महिमा की आशा उसके आने से कई सौ साल पहले से थी; और न केवल हमें स्वयं उसकी महिमा की आशा थी, लेकिन हम से पहले सभी पवित्र भविष्यवक्ताओं को भी थी ।\n\n5 देखो, उन्होंने मसीह में विश्वास किया और पिता की उसके नाम में आराधना की थी, और हमने भी पिता की आराधना उसके नाम में की थी । और इसी उद्देश्य से हम मूसा की व्यवस्था का पालन करते हैं, जो हमारी आत्माओं को उसकी ओर केन्द्रित करता है; और इस कारण से इसे हमारी धार्मिकता के लिए उसी प्रकार पवित्र किया गया है, जैसे इसे निर्जन प्रदेश में इब्राहीम परमेश्वर की आज्ञा को पूरा करने के लिए अपने पुत्र इसहाक की बलि चढ़ाने के लिए तैयार हो गया था, जोकि परमेश्वर और उसके एकलौते पुत्र का प्रतीक था ।\n\n6 इसलिए, हम भविष्यवक्ताओं को खोजते हैं, और हमारे पास कई प्रकटीकरण और भविष्यवाणी की आत्मा है; और इन सब साक्षियों को प्राप्त करने के पश्चात हमें एक आशा मिली है, और हमारा विश्वास इतना मजबूत हो गया है कि हम वास्तव में यीशु के नाम में आज्ञा दे सकते हैं और वृक्ष, या पर्वत, या समुद्र की लहरें, हमारी आज्ञा का पालन करेंगी ।\n\n7 फिर भी, प्रभु परमेश्वर ने हमें हमारी कमजोरियों को दिखाया है ताकि हम जान सकें कि मानव संतान पर उसके अनुग्रह, और उसकी महान कृपा के द्वारा हमें ये सब करने की शक्ति मिली है ।\n\n8 देखो, प्रभु के काम महान और आश्चर्यजनक हैं । उसके रहस्यों की गहराइयों को खोजना कितना कठीन है; और उसके सब मार्गों को समझ पाना मनुष्य के लिए असंभव है । और कोई भी मनुष्य उसके मार्गों को नहीं जानता जब वह उस पर इन्हें प्रकट न करे; इसलिए, भाइयों, परमेश्वर के प्रकटीकरणों की उपेक्षा मत करो ।\n\n9 क्योंकि देखो, उसके वचन की शक्ति के द्वारा मनुष्य पृथ्वी पर आया, जिस पृथ्वी को उसके वचन की शक्ति के द्वारा रचा गया था । इसलिए, यदि परमेश्वर ने कहा और संसार की रचना हो गई, और उसने कहा और मनुष्य की रचना हो गई, तो ओह, क्यों वह पृथ्वी को आज्ञा नहीं दे सकता या इसके ऊपर उसके हाथों की कारीगरी, उसकी इच्छा और मर्जी से क्यों नहीं हो सकती ?\n\n10 इसलिए, भाइयों, प्रभु को सलाह देने का प्रयास न करें, लेकिन उसके हाथों से सलाह लें । क्योंकि देखो, तुम स्वयं जानते हो कि वह अपने सब कामों में बुद्धिमता से, और न्याय से, और महान अनुग्रह से सलाह देता है ।\n\n11 इसलिए, प्रिय भाइयों, उसके एकलौते पुत्र, मसीह के प्रायश्चित के द्वारा उससे मेल कर लो, और तब तुम पुनरुत्थान की शक्ति जोकि मसीह में है, के अनुसार पुनरुत्थान प्राप्त करो, और मसीह के प्रथम फल के रूप में परमेश्वर को सर्मपित किये जाओ, उसे अपने आपको शरीर में प्रकट करने से पहले, उसमें विश्वास और आशा की महिमा प्राप्त करो ।\n\n12 और अब, प्रिय, आर्श्चय न करो कि मैं तुम से इन बातों को बोलता हूं; क्यों हम मसीह के पश्चाताप के बारे में बातें न करें, और उसके परिपूर्ण ज्ञान को उसी प्रकार प्राप्त करें, जैसे हम पुनरूत्थान और आने वाले संसार के ज्ञान को प्राप्त करते हैं ?\n\n13 देखो, मेरे भाइयों, वह जो भविष्यवाणी करता है, उसे मनुष्यों के ज्ञान के अनुसार भविष्यवाणी करने दो; क्योंकि आत्मा सच्चाई बोलती है और झूठ नहीं । इसलिए, वह बातों के विषय में वैसे ही बोलती है जैसी वे आज हैं, और जैसे वे भविष्य में होंगी; इसलिए, ये बातें, हमारी आत्माओं के उद्धार के लिए हम पर स्पष्टता से प्रकट की गई हैं । लेकिन सुनो, इन बातों के हम ही एक मात्र गवाह नहीं हैं; क्योंकि परमेश्वर ने प्राचीन भविष्यवक्ताओं से भी इनके विषय में बोला था ।\n\n14 लेकिन देखो, यहूदी हठी लोग थे; और उन्होंने स्पष्टता के शब्दों को अनदेखा कर दिया, और भविष्यवक्ताओं को मार डाला, और उन बातों की खोज करने लगे जिसे वे समझते नहीं थे । इसलिए, उनके अंधेपन के कारण, यह अंधापन लक्ष्य से परे देखने के कारण आया था, उनका पतन अवश्य होना था; क्योंकि परमेश्वर ने अपनी स्पष्टता को उनसे वापस ले लिया, और उन्हें वे बातें दी जो वे नहीं समझ सकते थे, क्योंकि उन्होंने इसकी इच्छा की थी । और क्योंकि उन्होंने इच्छा की इसलिए परमेश्वर ने वैसे ही किया, कि वे ठोकर खाएं ।\n\n15 और अब मैं, याकूब, आत्मा के द्वारा भविष्यवाणी करने के लिए प्रेरित किया गया हूं; क्योंकि जो आत्मा मुझ में व्याप्त है उसके कामों के द्वारा मैं देख सकता हूं, कि यहूदियों के ठोकर खाने के द्वारा वे उस पत्थर को अस्वीकार कर देंगे जिसके ऊपर वे सुरक्षित नींव का निर्माण कर सकते थे ।\n\n16 लेकिन देखो, धर्मशास्त्रों के अनुसार, यह पत्थर महान बनेगा, और यह अंतिम, और एकमात्र मजबूत नींव होगी, जिस पर यहूदी निर्माण कर सकते हैं ।\n\n17 और अब, मेरे प्रिय, यह कैसे संभव हो सकता है, कि मजबूत नींव को अस्वीकार करने के पश्चात कभी उस पर निर्माण करो, कि वह उनका कोने का पत्थर बन सके ?\n\n18 देखो, मेरे प्रिय भाइयों, इस रहस्य को मैं तुम्हारे सामने खोलूंगा; यदि किसी कारण से मैं आत्मा की मजबूती में न डगमगाऊं और तुम्हारे लिए अपनी अत्याधिक चिन्ता के कारण ठोकर न खाऊं ।\n\n", "jacob 5": "[center][font_size=26]अध्याय 5[/font_size][/center]\n\n[i]याकूब पालतू और जंगली जैतून के संबंध में जीनस का उद्धरण करता है—वे इस्राएल और अन्यजातियों के समान हैं—इस्राएल का बिखरना और एकत्रित होने को पहले से प्रकट किया गया है—नफाइयों और लमनाइयों और इस्राएल के सभी घराने के बारे में संकेत दिए जाते हैं—अन्यजातियों की इस्राएल में कलम लगाई जाएगी—अंततः बगीचे को जला दिया जाएगा । लगभग 544–421 ई.पू.[/i]\n\n1 देखो मेरे भाइयों, क्या तुम्हें याद नहीं कि तुमने भविष्यवकता जीनस के शब्दों को पढ़ा है, जो उसने इस्राएल के घराने से इस प्रकार कहे थेः\n\n2 हे इस्राएल के घराने, मुझ, प्रभु के भविष्यवक्ता के शब्दों को सुनो ।\n\n3 क्योंकि सुनो, प्रभु इस प्रकार कहता है, हे इस्राएल के घराने मैं तुम्हें पालतू जैतून के वृक्ष की तरह पसंद करता हूं, जिसे एक मनुष्य ने अपने बगीचे में बोया और उसकी देखभाल की; और बड़ा हुआ, और बुढ़ा हुआ और सड़ना शुरू हो गया ।\n\n4 और ऐसा हुआ कि बगीचे का स्वामी बगीचे में आया, और उसने देखा कि उसका जैतून का वृक्ष सड़ना शुरू हो गया है; और वह बोला: मैं इसकी छंटाई करूंगा, और इसके आस-पास खोदूंगा, और इसमें खाद डालूंगा, तो शायद हो सकता है इसमें से नई और कोमल शाखाएं फूट निकलें, और यह सड़े नहीं ।\n\n5 और ऐसा हुआ कि उसने अपने कहे अनुसार इसकी छटाई की, और इसके आस-पास खुदाई की, और इसमें खाद डाली ।\n\n6 और ऐसा हुआ कि कई दिनों के बाद इस में से कुछ छोटी, नई और कोमल शाखाएं निकलनी शुरू हो गई; लेकिन देखो, इसका ऊपर की मुख्य शाखा सड़ने लगी थी ।\n\n7 और ऐसा हुआ कि बगीचे के स्वामी ने देखा, और अपने नौकर से बोला: मुझे दुख है कि मैं इस वृक्ष को खो दूंगा; इसलिए, जाओ और एक जंगली जैतून के वृक्ष की शाखाएं तोड़ो, और यहां मेरे पास लाओ; और हम उन मुख्य शाखाओं को तोड़ देगें जो सड़ रही है, और हम उन्हें आग में फेंक देगें ताकि वे जल जाएं ।\n\n8 और देखो, बगीचे का स्वामी कहता है, मैं इन कई नई और कोमल शाखाओं को लेता हूं, और मैं जहां चाहूंगा वहां मैं इनकी कलम लगाऊंगा; और इस बात का महत्व नहीं कि इस वृक्ष की जड़ सड़ जाए, मैं इसके फलों को अपने पास सुरक्षित रखूंगा; इसलिए, मैं इन नई और कोमल शाखाओं की कलम मैं जहां चाहूंगा वहां लगाऊंगा ।\n\n9 तुम जंगली जैतून के वृक्ष की शाखाएं लो, और सड़ी हुई शाखाओं के स्थान पर इनकी कलम लगाओ; और जिन्हें मैंने तोड़ा है मैं इन्हें आग में डालूंगा और जला दूंगा, ताकि वे मेरे बगीचे में स्थान न घेरें ।\n\n10 और ऐसा हुआ कि बगीचे के स्वामी के नौकर ने बगीचे के स्वामी के शब्दों के अनुसार किया, और जंगली जैतून के वृक्ष की शाखाओं की कलम लगा दी ।\n\n11 और बगीचे के स्वामी ने वृक्ष के आस-पास खुदाई, और इसकी छटाई करवाई, और खाद डलवाई, अपने नौकर से कहा: मुझे दुख है कि मैं इस वृक्ष को खो दूंगा; इसलिए हो सकता है मैं इसकी जड़ों को सुरक्षित रख सकूं ताकि वे नष्ट न हों, ताकि मैं उन्हें अपने लिए सुरक्षित रख सकूं, इसलिए मैंने यह किया है ।\n\n12 इसलिए, तुम जाओ; मेरे कहे अनुसार, वृक्ष की देखभाल करो, और इसमें खाद डालो ।\n\n13 और मैं इन्हें अपने बगीचे के बीचों-बीच जहां मैं चाहूंगा वहां लगाऊंगा, इससे तुम्हारा कोई संबंध नहीं; और मैं ऐसा इसलिए करूंगा ताकि मैं वृक्ष की प्राकृतिक शाखाओं को अपने लिए सुरक्षित रख सकूं; और इसके फल को भी मैं अपने उस समय के लिए जमा करके रख सकूं जब इनका मौसम नहीं होता; क्योंकि मुझे दुख है कि मैं इस वृक्ष और इसके फल को खो दूंगा ।\n\n14 और ऐसा हुआ कि बगीचे के स्वामी ने अपने कहे अनुसार काम किया, और पालतू जैतून के वृक्ष की प्राकृतिक शाखाओं को बगीचे के बीचों-बीच, किसी को यहां और किसी को वहां अपनी इच्छा और मर्जी के अनुसार छिपा दिया ।\n\n15 और ऐसा हुआ कि बहुत दिन गुजर गए, और बगीचे के स्वामी ने अपने नौकर से कहा: आओ, हम नीचे बगीचे में जाएं, ताकि हम बगीचे में काम करें ।\n\n16 और ऐसा हुआ कि बगीचे का स्वामी, और उसका नौकर भी, नीचे बगीचे में काम करने गए । और ऐसा हुआ कि नौकर ने अपने स्वामी से कहा: यहां देखो; इस वृक्ष को देखो ।\n\n17 और ऐसा हुआ कि बगीचे के स्वामी ने उस वृक्ष को देखा जिसमें जंगली जैतून की शाखाएं कलम लगाई गई थी; और वह विकसित हो गई थी और फल निकलने लगे थे । और उसने देखा कि वे अच्छे थे; और उसके फल प्राकृतिक फल के समान थे ।\n\n18 और उसने नौकर से कहा: देखो, जंगली वृक्ष की शाखाओं ने इसकी जड़ के जल को प्राप्त कर लिया है, इसकी जड़ ने बहुत शक्ति प्राप्त कर ली है; और इसकी जड़ की अधिक शक्ति के कारण जंगली शाखाओं ने पालतू फल पैदा किये हैं । अब, यदि हमने इन शाखाओं की कलम न लगाई होती, तो यह वृक्ष नष्ट हो जाता; और इसके फल को मैं अपने उस समय के लिए जमा करके रखूंगा जब इनका मौसम नहीं होता ।\n\n19 और ऐसा हुआ कि बगीचे के स्वामी ने नौकर से कहा: आओ, हम बगीचे के बीचों-बीच जाएं, और देखें क्या उस वृक्ष की प्राकृतिक शाखाओं में भी इतने फल निकले हैं या नहीं; कि मैं उन्हें अपने उस समय के लिए जमा करके रख सकूं जब इनका मौसम नहीं होता ।\n\n20 और ऐसा हुआ कि वे वहां गए जहां स्वामी ने वृक्ष की प्राकृतिक शाखाओं को छिपाया था, और उसने नौकर से कहा: इन्हें देखो; और उसने देखा कि पहली शाखा में बहुत से फल लगे थे; और उसने देखा कि वे अच्छे थे । और उसने नौकर से कहा: इसके फलों को लो, और इन्हें उस समय के लिए जमा कर लो जब इनका मौसम नहीं होता, ताकि मैं इन्हें अपने लिए सुरक्षित रख सकूं; क्योंकि देखो, उसने कहा, मैंने इतने दिनों तक इसकी देखभाल की है, और इसमें बहुत फल निकले हैं ।\n\n21 और ऐसा हुआ कि नौकर ने स्वामी से कहा: आपने इस वृक्ष को या इसकी शाखा को यहां क्यों लगाया ? क्योंकि देखो, यह आपके बगीचे की सारी भूमि की सबसे खराब जगह है ।\n\n22 और बगीचे के स्वामी ने उससे कहा: मुझे सलाह मत दो; मैं जानता था कि यह जमीन का खराब स्थान था; इसलिए, मैंने तुम से कहा था, मैंने इतने दिनों तक इसकी देखभाल की है, और तुम देख रहे हो कि इसमें बहुत फल लगे हैं ।\n\n23 और ऐसा हुआ कि बगीचे के स्वामी ने नौकर से कहा: यहां देखो; मैंने इस वृक्ष की अन्य शाखा को भी लगाया था; और तुम जानते हो कि यह जगह पहले वाले से अधिक खराब थी । लेकिन, इस वृक्ष को देखो । मैंने इसकी इतने समय तक देखभाल की है, और इसमें बहुत फल लगे हैं; इसलिए इन्हें एकत्रित करो, और उस समय के लिए जमा करो जब इनका मौसम नहीं होता, ताकि मैं इन्हें अपने लिए सुरक्षित रख सकूं ।\n\n24 और ऐसा हुआ कि बगीचे के स्वामी ने अपने नौकर से फिर कहा: यहां देखो; मैंने इस वृक्ष की अन्य शाखा को भी लगाया था; देखो मैंने इसकी भी देखभाल की थी, और इसमें फल लगे हैं ।\n\n25 और उसने अपने नौकर से कहा: यहां इस अंतिम शाखा को देखो, इसे मैंने अच्छी जगह पर लगाया था; और मैंने इसकी लंबे समय तक देखभाल की थी, और वृक्ष का केवल के एक हिस्से में ही पालतू जैतून निकले हैं, और वृक्ष के अन्य भाग में जंगली फल निकले हैं; देखो, इस वृक्ष की देखभाल मैंने अन्य वृक्षों के समान की थी ।\n\n26 और ऐसा हुआ कि बगीचे के स्वामी ने नौकर से कहा: उन शाखाओं को उखाड़ दो जिनमें अच्छे फल नहीं निकले हैं, और इन्हें आग में फेंक दो ।\n\n27 लेकिन देखो, नौकर ने उससे कहा: आओ हम इसकी छंटाई कर दें, और इसके आस-पास खोदें, और इसकी थोड़ी और देखभाल करते हैं, हो सकता है यह आपको अच्छे फल दे, जिसे आप उस समय के लिए रख सकें जब इनका मौसम नहीं होता ।\n\n28 और ऐसा हुआ कि बगीचे के स्वामी और बगीचे के स्वामी के नौकर ने बगीचे के फलों की देखभाल की ।\n\n29 और ऐसा हुआ कि लंबा समय बीत चुका था, और बगीचे के स्वामी ने अपने नौकर से कहा: आओ, हम नीचे बगीचे में चलते हैं, कि हम बगीचे में फिर से काम करें । क्योंकि देखो, समय निकट आ रहा है, और जल्द ही समय समाप्त हो जाएगा; इसलिए, मुझे अपने लिए फलों को उस समय के लिए रख लेना चाहिए जब इनका मौसम नहीं होता ।\n\n30 और ऐसा हुआ कि बगीचे का स्वामी और नौकर नीचे बगीचे में गए; और वे उस वृक्ष के पास आए जिसकी शाखाएं तोड़ दी गई थी, और जंगली शाखाओं की कलम लगाई गयी थी; और देखा उस वृक्ष में सब प्रकार के फल लगे हुए थे ।\n\n31 और ऐसा हुआ कि बगीचे के स्वामी ने सब प्रकार के फलों को एक-एक करके चखा । और बगीचे के स्वामी ने कहा: देखो, हमने इतने लंबे समय तक इस वृक्ष की देखभाल की है, और मैंने अपने लिए बहुत से फलों को उस समय के लिए रख लिया है जब इनका मौसम नहीं होता ।\n\n32 लेकिन देखो, इस समय इसमें बहुत से फल निकले हैं, और कोई भी फल अच्छा नहीं है । और देखो, सभी प्रकार के बुरे फल हैं; और हमारी इतनी मेहनत करने से भी इनसे मुझे कुछ लाभ नहीं; और अब मुझे दुख है कि मैं इस वृक्ष को खो दूंगा ।\n\n33 और बगीचे के स्वामी ने नौकर से कहा: हम इस वृक्ष के साथ क्या करें, कि जिससे मैं अपने लिए इसके अच्छे फलों को फिर से जमा कर सकूं ?\n\n34 और नौकर ने स्वामी से कहा: देखो, क्योंकि आपने जंगली जैतून की शाखाओं की कलम लगाई थी उन्होंने जड़ों का पोषण किया है, कि वे जीवित हैं और वे नष्ट नहीं हुई; इसलिए आप देखते हो कि वे अभी भी अच्छी हैं ।\n\n35 और ऐसा हुआ कि बगीचे के स्वामी ने नौकर से कहा: इस वृक्ष से मुझे कोई लाभ नहीं है, और इसकी जड़ों से मुझे कुछ लाभ नहीं है जब तक इसमें बुरे फल लगते हैं ।\n\n36 फिर भी, मैं जानता हूं कि इसकी जड़ें अच्छी हैं, और अपने स्वयं के उद्देश्य के लिए मैंने इन्हें सुरक्षित रखा है; और इनकी अधिक शक्ति के कारण इन, जंगली शाखाओं में से अच्छे फल निकले हैं\n\n37 लेकिन देखो, जंगली शाखाएं बड़ी हो गई हैं और इसकी जड़ों को जकड़ लिया है; और क्योंकि जंगली शाखाओं ने इसकी जड़ों को जकड़ लिया है इसलिए इसमें अधिक बुरे फल निकले हैं; और क्योंकि इसमें इतने अधिक बुरे फल निकले हैं कि तुम देख सकते हो ये नष्ट होना शुरू हो गए हैं; और ये शीघ्र पक जाएंगे, यदि हमने इन्हें सुरक्षित रखने के लिए कुछ नहीं किया तो हमें इन्हें आग में फेंकना पड़ सकता है ।\n\n38 और ऐसा हुआ कि बगीचे के स्वामी ने अपने नौकर से कहा: आओ हम बगीचे के सबसे निचले हिस्सों में जाएं, और देखें कि क्या प्राकृतिक शाखाओं में बुरे फल निकले हैं ।\n\n39 और ऐसा हुआ कि वे बगीचे के सबसे निचले हिस्सों में गए । और ऐसा हुआ कि उन्होंने देखा कि प्राकृतिक शाखाओं के फल भी भ्रष्ट हो गए थे; हां, पहली और दूसरी और अंतिम शाखा के भी; और वे सबके सब भ्रष्ट हो गए थे ।\n\n40 और अंतिम शाखा के जंगली फलों ने वृक्ष के उस हिस्से को भी जकड़ लिया था जिसमें अच्छे फल निकले थे, यहां तक कि वह शाखा मुरझा कर मर गई थी ।\n\n41 और ऐसा हुआ कि बगीचे का स्वामी रोया, और अपने नौकर से कहा: मैं अपने बगीचे के लिए इससे अधिक क्या कर सकता था ?\n\n42 देखो, मैं जानता था कि इन फलों के सिवाय सारे बगीचे के फल भ्रष्ट हो गए थे । और ये भी भ्रष्ट हो गए हैं जो कभी अच्छे फल हुआ करते थे; और मेरे बगीचे के ये सब वृक्ष अब किसी काम के नहीं सिवाय इसके कि इन्हें काट डाला जाए और आग में फेंका जाए ।\n\n43 और देखो इस अंतिम को देखो, जिसकी शाखा मुरझा गई है, मैंने इसे अच्छी जगह में लगाया था; हां, जो मुझे अपने बगीचे की सारी भूमि में सबसे अधिक पसंद थी ।\n\n44 और तुम देखते हो कि मैंने उनको भी काट डाला था जो इस जगह को घेरे हुए थे, ताकि मैं इस वृक्ष को उनके स्थान पर लगा सकूं ।\n\n45 और तुम देखते हो कि इसके एक हिस्से में अच्छे फल निकले हैं, और दूसरे हिस्से में जंगली फल निकले हैं; और क्योंकि मैंने इसकी शाखाओं को नहीं काटा और इन्हें आग में नहीं फेंका, इसलिए देखो, इन्होंने अच्छी शाखा को इतना जकड़ लिया है कि वह मुरझा गई है ।\n\n46 और अब, देखो, हमने इतनी देखभाल जो मेरे बगीचे की है उसके बावजूद, इसके वृक्ष इतने भ्रष्ट हो गए हैं, कि इनमें अच्छे फल नहीं निकले हैं; और मैंने सोचा था कि इसके फल को मैं अपने उस समय के लिए जमा करके रखूंगा जब इनका मौसम नहीं होता । लेकिन, देखो ये जंगली जैतून के वृक्ष के समान बन गए हैं, और ये किसी काम के नहीं सिवाय इसके कि इन्हें काट डाला जाए और आग में फेंक दिया जाए; और मुझे दुख है कि मैं इन्हें खो दूंगा ।\n\n47 लेकिन अपने बगीचे में इससे अधिक मैं क्या कर सकता था ? क्या इसकी देखभाल करने में मैंने अपने हाथ शिथिल किये थे ? नहीं, मैंने इसकी देखभाल की थी, और मैंने इसके आसपास मिट्टी खोदी थी, और मैंने इसकी छंटाई की थी; और मैंने इसमें खाद डाली थी; और लगभग सारा दिन मैंने अपने हाथ से काम किया था, और अंत निकट आ गया है । और मुझे दुख है कि मैं अपने बगीचे के सारे वृक्षों को काट डालूंगा, और इन्हें आग में फेंक दूंगा कि ये जलाएं जाएं । कौन है जिसने मेरे बगीचे को भ्रष्ट किया है ?\n\n48 और ऐसा हुआ कि नौकर ने अपने स्वामी से कहा: क्या यह आपके बगीचे का अभिमान नहीं है—क्या शाखाओं ने ही उन जड़ों को नहीं जकड़ लिया था जो अच्छी थीं ? और क्योंकि शाखाओं ने अपनी ही जड़ों को जकड़ लिया था, देखो, वे जड़ों की शक्ति लेकर जड़ों की शक्ति से अधिक तेजी से विकसित हो गईं । देखो, मैं कहता हूं, क्या यह वह कारण नहीं है जिससे आपके बगीचे के वृक्ष भ्रष्ट हो गए ?\n\n49 और ऐसा हुआ कि बगीचे के स्वामी ने नौकर से कहा: आओ हम जाएं और बगीचे के वृक्षों को काट डालें और इन्हें आग में फेंक दें, ताकि वे मेरे बगीचे में जगह न घेरें, क्योंकि मैं सब कुछ कर चुका हूं । मैं अपने बगीचे के लिए इससे अधिक क्या कर सकता था ?\n\n50 लेकिन, देखो, नौकर ने बगीचे के स्वामी से कहा: इन्हें थोड़ा समय और दे दो ।\n\n51 और स्वामी ने कहा: हां, मैं इन्हें थोड़ा समय और दूंगा, क्योंकि मुझे दुख है कि मैं अपने बगीचे के वृक्षों को खो दूंगा ।\n\n52 इसलिए, आओ हम उनकी शाखाओं को लें जिन्हें मैंने अपने बगीचे के बीचों-बीच लगाया है, और आओ इन्हें हम उन वृक्षों पर कलम लगाएं जहां से ये लाई गई थीं; और आओ वृक्ष से उन शाखाओं को उखाड़ दें जिसके फल बहुत कड़वे हैं, और इनके स्थान पर प्राकृतिक वृक्ष की शाखाओं की कलम लगाएं ।\n\n53 और मैं ऐसा ही करूंगा ताकि वह वृक्ष नष्ट न हो, शायद मैं इसकी जड़ों को अपने स्वयं के उद्देश्य के लिए सुरक्षित रख सकूं ।\n\n54 और, वृक्ष की उन प्राकृतिक शाखाओं को देखो जिन्हें मैंने जहां चाहा था वहां लगाया था वे अभी भी जीवित हैं; इसलिए, मैं इन्हें भी अपने स्वयं के उद्देश्य के लिए सुरक्षित रखूंगा, मैं इस वृक्ष की शाखाओं को लूंगा, और मैं इनकी उनमें कलम लगाऊंगा । हां, मैं इनके मूल वृक्ष में इनकी कलम लगाऊंगा, ताकि मैं इन जड़ों को भी अपने स्वयं के लिए सुरक्षित रख सकूं, कि जब वे काफी मजबूत हो जाएंगी वे मुझे अच्छे फल देगीं, और मैं अपने बगीचे के फल का आनंद ले सकूंगा ।\n\n55 और ऐसा हुआ कि उन्होंने उस प्राकृतिक वृक्ष को लिया जो जंगली हो गया था, और प्राकृतिक वृक्षों में उसकी कलम लगा दी, जोकि जंगली हो गए थे ।\n\n56 और उन्होंने प्राकृतिक वृक्षों को भी लिया जो जंगली हो गए थे, और उनकी कलम उनके मूल वृक्ष में लगा दी ।\n\n57 और बगीचे के स्वामी ने नौकर से कहा: वृक्षों से जंगली शाखाओं को नहीं उखाड़ो, सिवाय उनके जो बहुत कड़वी हो गई हैं; और उनमें तुम वही कलम लगाना जैसे मैंने कहा है ।\n\n58 और हम बगीचे की फिर से देखभाल करेंगे, और हम शाखाओं की छटाई करेंगे; और वृक्ष की उन शाखाओं को उखाड़ देंगे जो पककर नष्ट हो जाएंगी, और इन्हें आग में फेंक देंगे ।\n\n59 और मैं ऐसा करता हूं कि, शायद, इसकी जड़ें उनकी अच्छाई से शक्ति प्राप्त कर सके; और शाखाओं को बदलने के कारण, हो सकता है अच्छाई बुराई को पराजित कर दे ।\n\n60 और क्योंकि मैंने प्राकृतिक शाखाओं और जडों को सुरक्षित रखा, और कि मैंने प्राकृतिक शाखाओं की कलम को उनके मूल वृक्ष में फिर से लगाई, और उनके मूल वृक्ष की जड़ों को सुरक्षित रखा, कि, शायद, मेरे बगीचे के वृक्ष फिर से अच्छे फल देंगे, और, शायद, कि मैं अत्याधिक आनंदित हो सकूं कि मैंने प्रथम फल की जड़ों और शाखाओं को सुरक्षित रखा—\n\n61 इसलिए, जाओ, और नौकरों को बुलाओ, कि हम बगीचे में अपनी शक्ति से काम करें, कि हम मार्ग तैयार कर सकें, कि मैं फिर से प्राकृतिक फलों को उगा सकूं, जोकि अच्छे और सभी अन्य फलों से मूल्यवान हैं ।\n\n62 इसलिए, आओ हम अंतिम बार अपनी शक्ति से काम करने चलें, क्योंकि देखो अंत निकट है, और यह अंतिम बार है कि मैं अपने बगीचे की छंटाई करूंगा ।\n\n63 शाखाओं में कलम लगाओ; आखिर से शुरू करो कि वे पहले हो जाएं, और पहले आखिर हो जाएं, और वृक्षों के चारों ओर गड्डा खोदो, दोनों पुराने और नए, प्रथम और अंतिम, और अंतिम और प्रथम, कि सभी को आखिरी बार फिर से पोषण दिया जा सके ।\n\n64 इसलिए, उनके चारों ओर गड्डा खोदो, और उनकी छंटाई करो, और उनको एक बार फिर खाद दो, अंतिम बार, क्योंकि अंत निकट है । और यदि ऐसा होता कि यह अंतिम कलम उगती है, और प्राकृतिक फल निकलते हैं, फिर तुम उनके मार्ग तैयार करना, कि वे विकसित हो सकें ।\n\n65 और वे जब बढ़ने लगे तब जिन शाखाओं में कड़वे फल लगें, उन्हें काट कर अच्छी डालियों की शक्ति और आकार के अनुसार छोड़ दो, परन्तु सभी भ्रष्ट डालियों को एक साथ मत काटना वरना उनकी जड़ें कलम की गई शाखाओं के लिए अधिक शक्तिमान होंगी और वे नष्ट हो जाएंगी और मैं अपने बगीचे के वृक्षों को खो दूंगा ।\n\n66 क्योंकि अपने वृक्षों को खोने का मुझे दुख होगा; इसलिए जैसे जैसे अच्छी शाखा बढ़े, वैसे वैसे बुरी शाखाओं को काट कर अलग करते जाओ जिससे कि जड़ और शाखाएं शक्ति में एक समान हों और यह तब तक करते जाओ जब तक कि अच्छी फल वाली शाखाएं बुरे फल वाली शाखाओं को वश में न कर लें, और बुरी शाखाओं को काटकर अग्नि में डाल दो जिससे कि उनसे मेरे बगीचे की भूमि पर विघ्न न पैदा हो; इस प्रकार मैं अपने बगीचे में से भ्रष्टता निकाल बाहर करूंगा ।\n\n67 और मैं प्राकृतिक वृक्ष की शाखाओं में फिर से प्राकृतिक वृक्ष की कलम बाधूंगा;\n\n68 और मैं प्राकृतिक वृक्ष की शाखाओं को, वृक्ष की प्राकृतिक शाखाओं में कलम बाधूंगा; और इस प्रकार मैं उन दोनों को पुन: निकट लाऊंगा, जिससे कि वे प्राकृतिक फल देंगे और वे दोनों एक हो जाएंगे ।\n\n69 और जो भ्रष्ट हैं उनको मेरे बगीचे के बाहर फेंका जाएगा; क्योंकि देखो, इसी एक बार मैं अपने बगीचे को छाटूंगा ।\n\n70 और ऐसा हुआ कि बगीचे के स्वामी ने अपने सेवकों को भेजा; और सेवक ने जाकर वैसा ही किया जैसा स्वामी ने कहा था, वह जाकर अन्य सेवकों को भी बुला लाया जो संख्या में कम थे ।\n\n71 और ऐसा हुआ कि बगीचे का स्वामी उनसे बोला: जाओ और बगीचे में परिश्रम करो । क्योंकि देखो; अब अंतिम बार मैं अपने बगीचे की देख भाल करूंगा; क्योंकि अंत निकट है; और मौसम शीघ्रता के साथ बदल रहा है; और अगर तुमने मेरे साथ लगन के साथ परिश्रम किया तब जो फल मैं अपने भविष्य के लिए संचित करूंगा उससे तुमको भी आनंद प्राप्त होगा ।\n\n72 और ऐसा हुआ कि सेवकों ने जाकर पूरी शक्ति से परिश्रम किया और उनके साथ बगीचे के स्वामी ने भी परिश्रम किया और सेवकों ने सभी बातों में बगीचे के स्वामी की आज्ञाओं का पालन किया ।\n\n73 और बगीचे में पुन: प्राकृतिक फल लगने लगे; और प्राकृतिक शाखा अत्याधिक बढ़ने लगी; और जंगली शाखाओं को काट-काट कर फेंका जाने लगा और उन्होंने जड़ों और शाखाओं को उनकी शक्ति के अनुपात में बराबर किया ।\n\n74 और इस प्रकार वे बगीचे के स्वामी की आज्ञानुसार तब तक परिश्रम के साथ काम करते रहे जब तक कि बगीचे में से सब भ्रष्ट शाखाओं को फेंका न गया और स्वामी ने अपने लिए वृक्षों को अच्छे प्राकृतिक फल देने वाला न बना लिया; और वे सब वृक्ष एक से हो गए; और उनके फल भी वैसे ही हो गए; और बगीचे के स्वामी ने अपने लिए पहले से भी अधिक बहुमूल्य प्राकृतिक फलों को संचित कर लिया ।\n\n75 और ऐसा हुआ कि जब बगीचे के स्वामी ने देखा कि उसके फल अच्छे थे और उसका बगीचा भ्रष्ट नहीं रहा, तब उसने अपने सेवकों को बुला कर कहा: देखो, हमने इस अंतिम बार अपने बगीचे की देखभाल की, और तुमने देखा कि यह मैंने अपनी इच्छानुसार किया है; और मैंने प्राकृतिक फलों का संग्रह किया है जो कि पहले की तरह ही अच्छे हैं । आशीषित हो तुम क्योंकि तुमने मेरी आज्ञा को माना, और फिर से प्राकृतिक फलों को लाए जिससे कि मेरा बगीचा भ्रष्ट नहीं रहा, और जो बुरे थे उन्हें निकाल फेंका; देखो मेरे बगीचे के फलों के कारण तुम भी मेरे साथ आनंद मनाओ ।\n\n76 क्योंकि देखो, जब फलों के लगने का मौसम नहीं रहेगा, जोकि शीघ्र आनेवाला है, तब बहुत दिनों तक के लिए मैंने फलों को सुरक्षित रख लिया है; और मैंने अपने बगीचे की देखभाल अंतिम बार की है, शाखाएं छांटी, जड़ के आस-पास मिट्टी खोदी, और खाद दी; इसलिए जैसा कि मैंने कहा वैसे ही अपने निमित्त बहुत दिनों तक के लिए फलों को संचित कर लिया है ।\n\n77 और जब वह समय फिर से आएगा कि मेरे बगीचे में भ्रष्ट फल फिर से लगेंगे, तब मैं अच्छे और बुरे फलों को एकत्रित करूंगा; और अच्छे को अपने लिए सुरक्षित रखूंगा, और बुरों को उनके स्थान पर ही फेंक दूंगा । और तब मौसम और अंत समय आएगा; और मैं अपने बगीचे को आग से जलवा दूंगा ।\n\n", "jacob 6": "[center][font_size=26]अध्याय 6[/font_size][/center]\n\n[i]प्रभु अंतिम दिनों में इस्राएल को बचाएगा—संसार आग में जला दिया जाएगा—मनुष्य को आग और गंधक की झील से बचने के लिए मसीह का अनुसरण करना चाहिए । लगभग 544–421 ई.पू.[/i]\n\n1 और अब, देखो, मेरे भाइयों, मैंने यह कहा था कि मैं भविष्यवाणी करूंगा, देखो, यह मेरी भविष्यवाणी है—कि इस्राएल के घराने के विषय में भविष्यवक्ता जीनस, जिन्होंने उसकी एक प्राकृतिक जैतून के वृक्ष से तुलना की थी, वह निश्चय ही पूरी होगी ।\n\n2 और जिस दिन वह अपने लोगों को प्राप्त करने के लिए दुबारा हाथ बढ़ाएगा, वही वह दिन होगा जब कि प्रभु के सेवक उसकी शक्ति के साथ उसके बगीचे की देखभाल करने और छांटने के लिए अंतिम बार जाएंगे; और तब अंत शीघ्र आएगा ।\n\n3 और कितने धन्य हैं वे लोग जिन्होंने उसके बगीचे में परिश्रम किया है; और कितने शापित हैं वे लोग जिन्हें उनके स्थानों पर फेंका जाएगा । और संसार को अग्नि से जलाया जाएगा ।\n\n4 और इस्राएल के घराने की जड़ और शाखाओं को याद रखने के लिए हमारा परमेश्वर हम पर कितना दयालु है; और वह उनके लिए पूरे दिन अपना हाथ आगे बढ़ाता रहता है; किन्तु वे हठी और स्वार्थी लोग हैं; लेकिन जितने लोग हृदय को कठोर नहीं करेंगे; उनको परमेश्वर के राज्य में बचा लिया जाएगा ।\n\n5 इसलिए, मेरे प्रिय भाइयों, मैं विवेकमय शब्दों से तुमसे कहता हूं कि तुम पश्चाताप करो, और सच्चे हृदय से परमेश्वर के पास आओ और जैसे वह तुम्हारे लिए प्रयत्नशील है वैसे ही तुम भी उसके लिए प्रयत्न करो । और दिन के प्रकाश में जब तक उसकी दया का हाथ तुम्हारी ओर बढ़ा है, तुम अपने हृदय को कठोर मत करो ।\n\n6 हां, आज, यदि तुम उसकी वाणी को सुनते हो, तो अपने हृदय को कठोर मत करना; क्योंकि तुम मरना क्यों चाहोगे ?\n\n7 क्योंकि देखो, सारा दिन परमेश्वर की अच्छी वाणी द्वारा पोषित किये जाने के पश्चात क्या तुम बुरा फल खाओगे जिससे कि तुम्हें काटकर अग्नि में डाल दिया जाए ?\n\n8 देखो, क्या तुम इन शब्दों को अस्वीकार कर दोगे ? क्या तुम भविष्यवक्ताओं की बातों को अस्वीकार कर दोगे ? मसीह के विषय में इतने लोगों द्वारा कही गई बातों को सुनने के पश्चात क्या तुम उसे अस्वीकार कर दोगे; और मसीह की अच्छी वाणी, और परमेश्वर की शक्ति, और पवित्र आत्मा के उपहार को अस्वीकार करोगे, और पवित्र आत्मा की चिंगारी बुझा दोगे, और मुक्ति की उस महान योजना का मजाक उड़ाओगे, जिसे तुम्हारे लिए तैयार किया गया है ?\n\n9 क्या तुम नहीं जानते कि यदि तुमने ऐसा किया तब प्रायश्चित द्वारा पाप की मुक्ति और पुन:जीवन प्राप्त करने की शक्ति जो मसीह में है, वह तुम्हें परमेश्वर के न्याय सिंहासन के सामने लज्जित कर गंभीर अपराध से दोषित कर खड़ा कर देगी ?\n\n10 और न्याय को अस्वीकार नहीं किया जा सकता, क्योंकि जो बल न्याय में है उसके अनुसार तुम्हें अग्नि और गंधक की झील में जाना पड़ेगा जिसकी लपटों की प्यास बुझाई नहीं जा सकती और यह अग्नि और गंधक की झील अंतहीन क्लेश है ।\n\n11 तब, हे मेरे प्रिय भाइयों, तुम पश्चाताप करो और तंग द्वार से प्रवेश करो, और जो रास्ता संकरा है उस पर तब तक चलते जाओ जब तक कि तुम्हें अनंत जीवन प्राप्त न हो जाए ।\n\n12 ओह बुद्धिमान बनो; और इससे अधिक मैं क्या कह सकता हूं ?\n\n13 अंत में, मैं तुम्हें अलविदा कहता हूं, जब तक हम परमेश्वर के उस आनंददायक न्याय सिंहासन के सामने न मिलें जो कि पापियों को भयंकर आतंक और भय से दहलाता है । आमीन ।\n\n", "jacob 7": "[center][font_size=26]अध्याय 7[/font_size][/center]\n\n[i]शीरम मसीह को अस्वीकार करता है, याकूब को संतुष्ट करता है, चिन्ह की मांग करता है, और परमेश्वर के द्वारा दंड दिया जाता है—सब भविष्यवक्ता मसीह और उसके प्रायश्चित के विषय में बताते हैं—नफाइयों ने बंजारों की तरह अपने दिन काटे, कठिनाइयों में पैदा हुए और लमानयटियों द्वारा घृणित किये गए । लगभग 544–521 ई.पू.[/i]\n\n1 और तब ऐसा हुआ कि कुछ साल बीत जाने के बाद नफी के लोगों में एक ऐसा मनुष्य आया जिसका नाम शीरम था ।\n\n2 और ऐसा हुआ कि वह नफी के लोगों में यह प्रचार करने लगा कि मसीह नहीं होगा । उसने लोगों में और बहुत-सी बातों का प्रचार किया जो कि लोगों को प्रसन्न करने के लिए थीं । ऐसा उसने इसलिए किया ताकि वह मसीह के सिद्धांत को पराजित कर सके ।\n\n3 और वह परिश्रम के साथ प्रचार करता रहा ताकि वह लोगों के हृदयों को जीत सके और उसने अनेक हृदयों पर विजय प्राप्त भी की । वह यह जानता था कि मेरा विश्वास मसीह पर था जो भविष्य में आने वाला है, इसलिए वह मुझसे भेंट करने का अवसर खोज रहा था ।\n\n4 और वह विद्धान था, कि उसे लोगों की भाषा का परिपूर्ण ज्ञान था; इसलिए शैतान की शक्ति के अनुसार वह लोगों की बहुत चापलूसी और बातें कर सकता था ।\n\n5 और वह आशा करता था कि वह मुझे अपने विश्वास से डिगा सकता है परन्तु वह यह नहीं जानता था कि इन विषयों पर मैंने बहुत प्रकटीकरण प्राप्त किये थे और बहुत सी बातों को देखा था; क्योंकि मैंने सचमुच में स्वर्गदूतों को देखा था; जिन्होंने मुझे उपदेश दिए थे । मैंने समय समय पर प्रभु की वाणी को भी सुना था जिन्होंने वचनों से मुझ से बातें की थी; इसलिए मैं अपने विश्वास से डिग नहीं सकता था ।\n\n6 और ऐसा हुआ कि वह मेरे पास आया और बुद्धिमानी के साथ इस प्रकार बोला: भाई याकूब, मैं तुमसे मिलने का अवसर बहुत दिनों से ढूंढ रहा था; क्योंकि मैंने यह सुना था और जानता हूं कि तुम बहुत अधिक उस सिद्धांत का प्रचार कर रहे हो जिसे सुसमाचार या मसीह का सिद्धांत कहते हैं ।\n\n7 और तुमने इन बहुत से लोगों को भटकाया है कि वे परमेश्वर के सही मार्ग से गुमराह हो रहे हैं; और वे मूसा के नियम का पालन नहीं कर रहे हैं, जोकि सही मार्ग है; और तुम मूसा के नियम को एक ऐसे व्यक्ति की आराधना में परिवर्तित कर रहे हो, जिसके विषय में तुम कहते हो कि वह आज से कई सौ वर्षों पश्चात आएगा । और देखो, मैं शीरम तुमसे यह घोषणा करता हूं कि यह ईश-निंदा है । कोई भी मनुष्य ऐसी बातें नहीं जानता, क्योंकि वह भविष्य की बातें नहीं बता सकता । और इस प्रकार उसने मेरे विरूद्ध मत प्रकट किया ।\n\n8 लेकिन देखो, प्रभु परमेश्वर ने अपनी आत्मा को मेरी आत्मा में इतना अधिक उंडेल दिया कि मैंने उसकी हर बात पर उसे पराजित कर दिया ।\n\n9 और मैंने उससे कहा: क्या तुम उस मसीह को अस्वीकार करते हो जो आने वाला है ? और उसने कहा: यदि कोई मसीह है तब मैं उसे अस्वीकार नहीं करता; लेकिन मैं जानता हूं कि मसीह नहीं है, न कभी था, और न कभी होगा ।\n\n10 और मैंने उससे कहा: क्या तुम धर्मशास्त्रों पर विश्वास करते हो ? और उसने कहा, हां ।\n\n11 और मैंने उससे कहा: तब तुम उन्हें समझते नहीं; क्योंकि वे सचमुच में उसकी गवाही देते हैं । देखो, मैं तुम से कहता हूं कि किसी भी भविष्यवक्ता ने इस मसीह के विषय को छोड़कर न तो कुछ लिखा, और न ही कोई भविष्यवाणी की है ।\n\n12 और इतना ही नहीं, यह तो मुझ पर प्रकट भी किया गया है क्योंकि मैंने इसे सुना और देखा है; और यह पवित्र आत्मा की शक्ति के द्वारा भी मुझ पर प्रकट किया गया है; इसलिए मैं जानता हूं कि यदि मनुष्यजाति के लिए प्रायश्चित नहीं किया गया तो सारी मानवजाति नष्ट हो जाएगी ।\n\n13 और ऐसा हुआ कि उसने मुझसे कहा: तुम जिस पवित्र आत्मा को इतना जानते हो उसकी शक्ति के द्वारा मुझे कोई चिन्ह दिखाओ ।\n\n14 और मैंने उससे कहा: मैं कौन हूं कि उस बात का चिन्ह तुम्हें दिखलाने के लिए परमेश्वर को उकसाऊं जिसे तुम जानते हो कि सत्य है ? फिर भी तुम उसे अस्वीकार करते हो, क्योंकि तुम शैतान हो । फिर भी मेरी इच्छा पूरी न हो; यदि परमेश्वर ने तुम्हें दंड दिया, तब यह तुम्हारे लिए इस बात का चिन्ह होगा कि स्वर्ग और पृथ्वी पर दोनों जगह उसकी शक्ति है; और वह मसीह आएगा, और हे प्रभु, मेरी नहीं परन्तु आपकी इच्छा पूरी हो ।\n\n15 और ऐसा हुआ कि जब मैं, याकूब, ने इन शब्दों को कहा, तब प्रभु की शक्ति उसके ऊपर इतनी आई कि वह धरती पर गिर पड़ा । और ऐसा हुआ कि कई दिनों तक उसकी देखभाल की गई ।\n\n16 और ऐसा हुआ कि उसने लोगों से कहा: कल एकत्रित होना, क्योंकि मैं मर जाऊंगा; इसलिए मरने से पहले मैं लोगों से बातें करना चाहता हूं ।\n\n17 और ऐसा हुआ कि अगले दिन एक भारी भीड़ एकत्रित हुई; और उसने स्पष्ट बोलते हुए उनको जिन बातों की शिक्षा दी थी उसे अस्वीकार करते हुए मसीह को, पवित्र आत्मा की शक्ति को और स्वर्गदूतों द्वारा दिए जाने वाले उपदेशों को स्वीकार किया ।\n\n18 और उसने इतना स्पष्ट बोला कि उसे शैतान की शक्ति के द्वारा धोखा दिया गया था । उसने अधोलोक, अनंतता और अनंत दंड के विषय में भी बातें कही ।\n\n19 और उसने कहा: मैं इस बात से डरता हूं कि मैंने अक्षम्य अपराध किये हैं, क्योंकि मैंने परमेश्वर को असत्य बताया था; क्योंकि मैंने मसीह को अस्वीकार किया और कहा कि मैं धर्मशास्त्रों पर विश्वास करता हूं; और धर्मशास्त्र सचमुच उसकी गवाही देते हैं । और परमेश्वर से इस प्रकार से असत्य कहने के कारण मैं भयभीत हो रहा हूं क्योंकि मेरी अवस्था भयंकर है; लेकिन मैं परमेश्वर के प्रति अपने अपराध को स्वीकार करता हूं ।\n\n20 और ऐसा हुआ कि जब उसने इन शब्दों को कह लिया तब और कुछ न कह सका और उसने आत्मा को त्याग दिया ।\n\n21 और जब भीड़ ने यह देखा कि उसने आत्मा को त्यागने से पहले इन बातों को कहा है तब उन्हें इतना आश्चर्च हुआ कि परमेश्वर की शक्ति उनके ऊपर उतरी जिसके प्रभाव से लोग धरती पर प्रभु के आदर में झुक गए ।\n\n22 अब, यह घटना मुझ, याकूब के लिए, प्रसंनता की थी, क्योंकि मैंने, अपने स्वर्ग में रहने वाले पिता से इसकी मांग की थी; उसने मेरी पुकार को सुना और मेरी प्रार्थना का उत्तर दिया था ।\n\n23 और ऐसा हुआ कि लोगों में शांति और परमेश्वर के प्रेम की पुन:स्थापना हुई; और वे धर्मशास्त्र का अध्ययन करने लगे और उन्होंने पापी के शब्दों पर विश्वास करना भी छोड़ दिया था ।\n\n24 और ऐसा हुआ कि लमानयटियों में फिर से सत्य के ज्ञान पुन:स्थापना करने के लिए अनेक उपायों को काम में लाया गया; परन्तु सब व्यर्थ हुए क्योंकि उनको युद्ध और रक्तपात में आनंद प्राप्त होता था, और हमारे विरूद्ध जो उनके भाई थे, अनंत द्वेष था । और वे अपने अस्त्र-शास्त्रों के बल पर हमें लगातार नष्ट कर देना चाहते थे ।\n\n25 इसलिए, नफी के लोगों ने उनके विरुद्ध अपनी सेनाओं के द्वारा अपनी सारी शक्ति के साथ और अपने उद्धार की चट्टान परमेश्वर में विश्वास करते हुए अपनी सुरक्षा की व्यवस्था दृढ़ की; इसलिए, वे अपने शत्रुओं पर विजय प्राप्त करनेवाले बने ।\n\n26 और ऐसा हुआ कि मैं, याकूब, वृद्ध होने लगा था; और इन लोगों के अभिलेख अब नफी की अन्य पट्टियों पर रखे जाएंगे, इसलिए मैं यह घोषणा करते हुए इस अभिलेख को समाप्त करता हूं कि हमारा समय बीत गया है और हमारा अतीत का जीवन हमारे लिए एक सपने की तरह है, जिसमें हम लोग अकेले और निष्ठावान, बंजारे, यरूशलेम से निकाले गए, कष्टों और निर्जन प्रदेश में पैदा हुए, और अपने भाइयों द्वारा घृणा किये गए थे, जिससे युद्ध और विवाद हुए; इसलिए, हमने दुखों में दिन काटे थे ।\n\n27 और मैं, याकूब ने, देखा कि मैं शीघ्र ही अपनी कब्र में जाऊंगा; इसलिए मैंने अपने पुत्र इनोस से कहा: इन पट्टियों को तुम ले लो, और जिन बातों की आज्ञा मुझे नफी ने दी थी, उसे मैंने उसको बताया और उसने उन आज्ञाओं का पालन करने की प्रतिज्ञा की थी । और अब मैं इन पट्टियों को लिखना समाप्त करता हूं जो कि कम थी; और पढ़ने वालों को मैं इस आशा के साथ विदा दे रहा हूं कि बहुत से मेरे भाई मेरे शब्दों को पढ़ेंगे । भाइयों, अलविदा ।\n\n", "enos 1": "[center][font_size=26]इनोस की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]इनोस दृढ़ता से प्रार्थना करता और अपने पापों से क्षमा पाता है—भविष्य में लमनाइयों के लिए उद्धार का वादा करते हुए, प्रभु की वाणी उसके मन में आती है—नफाई लमनाइयों को फिर से सुधारने का प्रयास करते हैं—इनोस अपने मुक्तिदाता में आनंदित होता है । लगभग 420 ई.पू.[/i]\n\n1 देखो, ऐसा हुआ कि मैं, इनोस, जानते हुए कि मेरे पिता धार्मिक पुरुष थे—क्योंकि उन्होंने मुझे अपनी भाषा में शिक्षा दी, और प्रभु की दया और चेतावनी में भी—और इसके लिए मेरे परमेश्वर का नाम आशीषित हो—\n\n2 और मैं आपको उस संघर्ष के विषय में बताऊंगा जो मुझे, अपने पापों की क्षमा पाने से पहले परमेश्वर के साथ करना पड़ा था ।\n\n3 देखो, मैं जानवरों का शिकार करने जंगल में गया; और जो वचन मैं अपने पिता से अनंत जीवन, और संतों के आनंद के विषय में सुना करता था, वे मेरे हृदय में गहरे बैठ गए थे ।\n\n4 और मेरी आत्मा को भूख लगी; और मैंने अपने बनाने वाले के सामने घुटने टेके, और मैंने अपनी पूरी शक्ति से प्रार्थना और अपनी आत्मा के लिए विनती की; और मैं सारा दिन उसे पुकारता रहा; हां, और जब रात आई मैं फिर भी इतनी जोर से पुकारता रहा कि वह स्वर्ग तक पहुंच गई ।\n\n5 और मैंने एक वाणी को यह कहते सुना: इनोस, तुम्हारे पाप क्षमा कर दिए गए हैं, और तुम आशीषित किये जाओगे ।\n\n6 और मैं, इनोस, जानता था कि परमेश्वर झूठ नहीं बोल सकता; इसलिए, मेरे अपराध धुल गए थे ।\n\n7 और मैंने कहा: प्रभु, यह कैसे हुआ ?\n\n8 और उसने मुझ से कहा: मसीह में तुम्हारे प्रेम के कारण, जिसे तुमने पहले कभी न तो सुना है न ही देखा है । और बहुत साल बीत जाने पर वह अपने-आपको शरीर में प्रकट करेगा; इसलिए, जाओ, तुम्हारे विश्वास ने तुम्हें चंगा किया ।\n\n9 अब, ऐसा हुआ कि जब मैंने इन वचनों को सुना तो मैं अपने भाइयों, नफाइयों के कल्याण की इच्छा करने लगा; इसलिए, मैंने उनके लिए परमेश्वर के सम्मुख अपनी संपूर्ण आत्मा को समर्पित किया ।\n\n10 और जब मैं इस प्रकार आत्मिकरूप से संघर्ष कर रहा था, सुनो, प्रभु की वाणी मेरे मन में फिर से यह कहते हुए आई: मैं तुम्हारे भाइयों से मेरी आज्ञाओं का पालन करने की निष्ठा के अनुसार मिलूंगा । मैंने उन्हें यह प्रदेश दिया है, और यह पवित्र प्रदेश है; और मैं इसे श्राप नहीं दूंगा सिवाय दुष्टता के कारण; इसलिए, जैसा मैंने कहा है मैं तुम्हारे भाइयों से मिलूंगा; और उनके अपराधों को मैं दुख के साथ उनके स्वयं के सिरों पर डालूंगा ।\n\n11 और जब मैं, इनोस ने, इन वचनों को सुना, तब प्रभु में मेरा विश्वास दृढ़ हो गया; और मैंने बहुत संघर्ष के साथ अपने भाइयों, लमनाइयों, के लिए प्रार्थना की ।\n\n12 और ऐसा हुआ कि मेरी पूरी निष्ठा से प्रार्थना और कार्य करने के पश्चात, प्रभु ने मुझ से कहा: मैं तुम्हारे विश्वास के कारण, तुम्हारी इच्छाओं को पूरा करूंगा ।\n\n13 और अब देखो, यह मेरी इच्छा थी जो मैंने उन्हें प्रकट की थी—कि यदि मेरे लोग, नफाई, अपराध करते हैं, और किसी भी कारण से नष्ट होते हैं, और लमनाई नष्ट नहीं किये जाएंगे, कि प्रभु परमेश्वर मेरे लोग, नफाइयों का अभिलेख सुरक्षित रखेगा; बेशक ऐसा उसकी पवित्र भुजा की शक्ति से होगा, कि यह भविष्य में किसी दिन लमनाइयों के लिए, शायद उद्धार लाए—\n\n14 क्योंकि वर्तमान में उनको बचाने का हमारा संघर्ष बेकार हो गया है । और उन्होंने अपने क्रोध में प्रतिज्ञा की है, कि यदि संभव हुआ, वे हमारे अभिलेख और हमें नष्ट कर देंगे, और हमारे पूर्वजों की सभी परंपराओं को भी ।\n\n15 इसलिए, मैंने जानते हुए कि प्रभु परमेश्वर हमारे अभिलेखों को सुरक्षित रखने में सक्षम है, मैं उन्हें लगातार पुकारता रहा, क्योंकि उन्होंने मुझ से कहा था: जो कुछ भी तुम विश्वास में मांगोगे, यह विश्वास करते हुए कि तुम उसे मसीह के नाम में प्राप्त करोगे, तुम उसे प्राप्त करोगे ।\n\n16 और मुझे विश्वास था, और मैंने परमेश्वर को पुकारा कि वह हमारे अभिलेखों को सुरक्षित रखे; और उसने मुझ से अनुबंध किया कि वह इन्हें लमनाइयों पर अपने स्वयं के समयानुसार प्रकट करेगा ।\n\n17 और मैं, इनोस, जानता था जो अनुबंध उसने बनाया था उसके अनुसार होगा; इसलिए मेरी आत्मा को राहत मिली ।\n\n18 और प्रभु ने मुझ से कहा: तुम्हारे पूर्वजों ने भी मुझ से यही मांगा था; और यह उन के साथ उनके विश्वास के अनुसार किया जाएगा; क्योंकि उनका विश्वास तुम्हारे समान था ।\n\n19 और अब ऐसा हुआ कि मैं, इनोस, नफी के लोगों के बीच, आने वाली बातों के बारे में भविष्यवाणी करने लगा, और उन बातों की गवाही देने लगा जो मैंने सुनी और देखी थी ।\n\n20 और मैं इस बात की गवाही देता हूं कि नफी के लोगों ने लमनाइयों को परमेश्वर के विश्वास में पुन:स्थापित करने के लिए बहुत परिश्रम किया था । लेकिन हमारा परिश्रम बेकार गया; उनका द्वेष बना रहा, और वे अपनी बुराई के मार्ग में चलते रहे जिससे कि वे जंगली, और उग्र, और खून के प्यासे होकर, मूर्तिपूजा और गंदगी में लिप्त हो गए; पशुओं का मांस खाने लगे; तंबुओं में रहने लगे, और चमड़े की छोटी सी पेटी अपनी कमर में लेपटे और अपना सिर मुंडाए, निर्जन प्रदेश में भटकते रहते थे; और वे धनुष, और गदा, और कुल्हाड़ी चलाने में कुशल थे । और उनमें से बहुतेरे कच्चे मांस के सिवाय और कुछ नहीं खाते थे; और वे निरंतर हमें नष्ट करने का प्रयास करते रहते थे ।\n\n21 और ऐसा हुआ कि नफी के लोगों ने भूमि पर हल चलाया, और सब प्रकार की फसल और फल उगाए, और सब प्रकार के पशुओं और पक्षियों को पाला, जैसे बकरियां, और जंगली बकरियां, और बहुत से घोड़े भी ।\n\n22 और हमारे बीच में बहुत से भविष्यवक्ता थे । और लोग घमंडी थे, जिन्हें समझाना कठिन था ।\n\n23 और वहां बहुत अधिक कठोरता, युद्ध का प्रचार और भविष्यवाणी, और विवाद, और विनाश के सिवाय और कुछ नहीं था, और उन्हें लगातार मृत्यु का भय, और अनंतकाल की अवधि, और न्याय और परमेश्वर की शक्ति, और ये सब बातें—उन्हें निरंतर प्रभु के भय में रखने के लिए थीं । मैं कहता हूं वहां इन बातों की कमी नहीं थी, और अत्याधिक सरल बातें, उन्हें शीघ्र विनाश से बचाने के लिए पर्याप्त थी । और इस तरीके से मैं उनके विषय में लिखता हूं ।\n\n24 और मैंने अपने समय के दौरान नफाइयों और लमनाइयों के बीच युद्धों को देखा था ।\n\n25 और ऐसा हुआ कि मैं बुढ़ा होने लगा था, और हमारे पिता को यरूशलेम छोड़े एक सौ उन्नासी वर्ष बीत गए थे ।\n\n26 और मैंने देखा कि जल्द ही मैं अपनी कब्र में जाने वाला हूं, मैं परमेश्वर के शक्ति द्वारा लाया गया था कि मैं इन लोगों के बीच प्रचार और भविष्यवाणी करूं, और उस सच्चाई के अनुसार वचनों की घोषणा करूं जो मसीह में है । और मैंने अपने पूरे जीवन भर इसकी घोषणा की, और इस संसार से अधिक मैं इनमें आनंदित हुआ हूं ।\n\n27 और शीघ्र मैं अपने विश्राम के स्थल जाऊंगा, जो कि मेरे मुक्तिदाता के साथ है; क्योंकि मैं जानता हूं उसमें ही मैं विश्राम करूंगा । और मैं उस दिन आनंदित होऊंगा जब मेरा पार्थिव शरीर अमरत्व को प्राप्त करेगा, और मैं उसके सम्मुख खड़ा होऊंगा; तब मैं उसके चेहरे को आनंद से देखूंगा, और वह मुझ से कहेगा: मेरे पास आओ, तुम आशीषित, मेरे पिता के महलों में तुम्हारे लिए एक जगह तैयार की गई है । आमीन ।\n\n", "jarom 1": "[center][font_size=26]जेरम की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]नफाई ने मूसा की व्यवस्था का पालन करते हैं, मसीह के आने की प्रतिक्षा करते हैं, और प्रदेश में समृद्ध होते हैं—बहुत से भविष्यवक्ता लोगों को सच्चाई के मार्ग में रखने का परिश्रम करते हैं । लगभग 399–361 ई.पू.[/i]\n\n1 अब देखो, मैं, जेरम, अपने पिता इनोस की आज्ञा के अनुसार थोड़े से शब्दों को लिख रहा हूं, ताकि हमारी वंशावली रखी जा सके ।\n\n2 और जब कि ये पट्टियां छोटी हैं, और इन बातों को हमारे भाइयों लमनाइयों के लाभ के लिए लिखा जा रहा है इसलिए यह जरूरी है कि मैं कुछ लिखूं; परन्तु मैं अपनी भविष्यवाणियों और प्रकटीकरणों को नहीं लिखूंगा, क्योंकि जो कुछ मेरे पूर्वजों के द्वारा लिखा जा चुका है उससे अधिक मैं और क्या लिख सकता हूं ? क्या उन्होंने उद्धार की योजना को प्रकट नहीं किया ? मैं तुम से कहता हूं कि हां; और मेरे लिए यह पर्याप्त है ।\n\n3 देखो, इन लोगों के बीच में बहुत परिश्रम करने की आवश्यकता है, क्योंकि इनके हृदय कठोर हैं, इनके कान बहरे हैं, इनकी बुद्धि अंधी है, और ये हठी हैं; लेकिन फिर भी परमेश्वर इन पर बहुत अधिक दयालु है और उसने इन्हें इस प्रदेश से अब तक मिटाया नहीं है ।\n\n4 और हम लोगों में कई लोग हैं जिन्हें बहुत से प्रकटीकरण हुए हैं, क्योंकि वे सब जिद्दी नहीं हैं । और जितने जिद्दी नहीं हैं और विश्वासी हैं उनका संपर्क पवित्र आत्मा से है जो मानव संतान में उनके विश्वास के अनुसार प्रकट होती है ।\n\n5 और अब, देखो, दो सौ वर्ष बीत चुके थे, और नफी के लोग इस प्रदेश में मजबूत हुए थे । वे मूसा की व्यवस्था का पालन करते और प्रभु के लिए विश्राम दिन को पवित्र रखते थे । वे भ्रष्ट नहीं हुए; और न ही वे परमेश्वर की निंदा करते थे । और इस देश की व्यवस्था भी कठोर थी ।\n\n6 और वे प्रदेश अधिकतर भाग में बिखरे हुए थे, और लमनाई भी । और वे नफाइयों से संख्या में बहुत अधिक थे; और वे हत्या करना और जानवरों का लहू पीना पसंद करते थे ।\n\n7 और ऐसा हुआ कि वे हम, नफाइयों, से युद्ध करने के लिए कई बार आए । लेकिन हमारे राजा और मार्गदर्शक प्रभु के विश्वास में महान थे; और उन्होंने लोगों को प्रभु के अनुकूल शिक्षा दी थी; इसलिए हमने लमनाइयों को पराजित करके उन्हें अपनी भूमि से खदेड़ दिया था, और हम अपने शहरों या अपने पैतृक-स्थानों की सुरक्षा को मजबूत करने लगे थे ।\n\n8 और हमारी जनसंख्या में बहुत वृद्धि हुई और हम सारे प्रदेश में फैल गए और हम सोना, चांदी, आदि मूल्यवान वस्तुओं में अत्याधिक धनी हो गए थे और काष्ठकारी, मकान बनाने, यंत्र बनाने, लोहे और तांबे की वस्तुओं को बनाने, पीतल और कठोर लोहे के हर प्रकार के तरह तरह के खेत जोतने के औजार, युद्ध के हथियार, जैसे पैने तीर और तरकस, छोटी बरछी, भाले आदि बनाने और हर तरह से युद्ध की तैयारी में कारीगर हो गए थे ।\n\n9 और इस तरह लमनाइयों से सामना करने की तैयारी के कारण, वे हम पर सफलता प्राप्त नहीं कर सके । लेकिन प्रभु का वह वचन जो उन्होंने हमारे पूर्वजों से बोले थे: जितना तुम मेरी आज्ञाओं का पालन करोगे उतना तुम प्रदेश में प्रगति करोगे, वह साबित हो गया था ।\n\n10 और ऐसा हुआ कि प्रभु के भविष्यवक्ताओं ने नफी के लोगों को परमेश्वर के वचन के अनुसार यह चेतावनी दी, कि यदि वे आज्ञाओं का पालन नहीं करते, परन्तु अपराध करते रहे, तो वे इस प्रदेश से नष्ट कर दिए जाएंगे ।\n\n11 इसलिए, भविष्यवक्ताओं, और याजकों, और शिक्षकों ने, कष्ट सहने वाले लोगों को उपदेश देने के लिए बहुत परिश्रम किया; मूसा की व्यवस्था, और उसके दिए जाने के उद्देश्य की शिक्षा दी; और उनसे आग्रह किया कि वे मसीह के आगमन की प्रतीक्षा करें और ऐसा विश्वास करें कि जैसे मानो वह आ चुका था । और इस तरह उन्होंने उनको शिक्षा दी ।\n\n12 और ऐसा हुआ कि ऐसा करने से उन्होंने उनको प्रदेश से नष्ट होने से बचा लिया; क्योंकि उन्होंने लगातार उनको पश्चाताप करने के लिए उत्साहित करते हुए, अपने वचन द्वारा उनके हृदयों को उकसाया ।\n\n13 और ऐसा हुआ कि दो सौ अड़तीस वर्ष व्यतीत हो गए—और अधिकांश समय युद्ध, विवाद और मतभेद में बीता ।\n\n14 और मैं, जेरम, और अधिक नहीं लिखूंगा, क्योंकि पट्टियां छोटी हैं । लेकिन देखो, मेरे भाइयों, तुम नफी की अन्य पट्टियों को देख सकते हो; क्योंकि हमारे युद्धों का वर्णन जैसा कि हमारे राजाओं ने लिखा, या जिन विषयों को उनसे लिखवाया गया वे सब उस में अंकित हैं ।\n\n15 और मैं इन पट्टियों को अपने पुत्र ओमनी को दे रहा हूं, जिससे कि मेरे पूर्वजों की आज्ञा के अनुसार इनको रखा जा सके ।\n\n", "omni 1": "[center][font_size=26]ओमनी की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]ओमनी, अम्मरोन, केमिश, अबिनादॉम, और अमालेकी, प्रत्येक बारी बारी, अभिलेख रखते हैं—मुसायाह जराहेमला के लोगों को खोजता है, जो सिदकिय्याह के दिनों में यरूशलेम से आए थे—मुसायाह उन पर राजा बना दिया जाता है—जराहेमला में मूलक के वंशज, येरेदाइयों के अंतिम वंशज, कोरियन्टमर की खोज करते हैं—राजा बिन्यामीन के मुसायाह के बाद राजा बनता है—मनुष्य को अपने प्राणों को मसीह को भेंट के रूप देना चाहिए । लगभग 323–130 ई.पू.[/i]\n\n1 देखो, ऐसा हुआ कि मैं, ओमनी, अपने पिता द्वारा आज्ञा दिए जाने के कारण अपनी वंशावली को सुरक्षित रखने के लिए इन पट्टियों पर कुछ लिख रहा हूं—\n\n2 इसलिए, मैं यह चाहता हूं कि तुम यह जानो कि, अपने समय में, नफी के लोगों को, उनके शत्रु लमनाइयों के हाथों से बचाने के लिए मैंने तलवार से बहुत युद्ध किये । लेकिन देखो, मैं स्वयं एक दुष्ट मनुष्य हूं, और प्रभु के नियमों और आज्ञाओं का पालन जिस प्रकार मुझे करना चहिए था, वैसा मैंने नहीं किया ।\n\n3 और ऐसा हुआ कि दो सौ छहित्तर वर्ष गुजर चुके थे और हमें शांति के कई युग प्राप्त हुए; और कई बार गंभीर युद्ध और रक्तपात हुआ । हां, कुल दो सौ बयासी वर्ष गुजर चुके थे, और मैंने इन पट्टियों को अपने पूर्वजों की आज्ञा के अनुसार रखा; और मैंने इन्हें अपने पुत्र अम्मरोन को प्रदान कर दिया था । और मैं समाप्त करता हूं ।\n\n4 और अब मैं, अम्मरोन, अपने पिता की पुस्तक में थोड़ी सी वे बातें लिख रहा हूं जो कि मुझे लिखनी है ।\n\n5 देखो, ऐसा हुआ कि तीन सौ वर्ष गुजर चुके थे, और नफाइयों के अधिक दुष्ट हिस्से को नष्ट कर दिया गया था ।\n\n6 क्योंकि प्रभु उन्हें यरूशलेम देश से निकाल कर लाने और शत्रुओं के हाथों में पड़ने से बचाने के कारण, हां, वह यह सहन नहीं कर सकता कि उसका यह वचन प्रमाणित न हो जिसको उसने हमारे पूर्वजों से कहा थाः जितना तुम हमारी आज्ञा का पालन नहीं करोगे उतना ही तुम उस प्रदेश में प्रगति नहीं करोगे ।\n\n7 इसलिए, प्रभु महान न्याय के लिए उनके बीच आया; फिर भी उसने धार्मिकों को छोड़ दिया कि वे नष्ट न हों, बल्कि शत्रुओं के हाथों से उन्हें मुक्त कराया ।\n\n8 और ऐसा हुआ कि मैंने पट्टियां अपने भाई केमिश को दे दीं ।\n\n9 अब मैं, केमिश, उन थोड़ी सी बातों को, जो मुझे लिखनी है, उसी पुस्तक में लिख रहा हूं जिसमें मेरे भाई ने लिखा है; क्योंकि मैंने उसे देखा है जिसे मेरे भाई ने अपने हाथ से अंत में लिखा; और उसने यह उसी दिन लिखा जिस दिन उसने इन पट्टियों को मुझे दिया । हम इन अभिलेखों को अपने पूर्वजों के आज्ञा के अनुसार रख रहे हैं । और मैं लिखना समाप्त करता हूं ।\n\n10 देखो, मैं, अबिनादॉम, केमिश का पुत्र हूं । देखो, ऐसा हुआ कि मैंने अपने, नफी के लोगों और लमनाइयों के बीच बहुत युद्ध और विवाद देखे हैं; और मैंने अपने भाइयों की रक्षा के लिए अपनी तलवार से कई लमनाइयों की जानें ली हैं ।\n\n11 और देखो, इन लोगों का अभिलेख उन पट्टियों पर अंकित किया गया है जो पीढ़ी दर पीढ़ी से राजाओं के पास हैं, और जो प्रकटीकरण और भविष्यवाणी लिखी जा चुकी है, उन्हें छोड़ मैं और कोई प्रकटीकरण और भविष्यवाणी नहीं जानता; इस कारण जो पर्याप्त है वह लिखा जा चुका है । और मैं लिखना समाप्त करता हूं ।\n\n12 देखो, मैं अबिनादॉम का पुत्र अमालेकी हूं । देखो, मैं उस मुसायाह के विषय में कुछ कहूंगा जिसे जराहेमला प्रदेश का राजा बनाया गया था; क्योंकि देखो, उसे प्रभु द्वारा यह चेतावनी मिली थी कि जितने लोग प्रभु की बातों पर ध्यान देंगे उन सबको साथ ले कर वह नफी के प्रदेश से निर्जन प्रदेश में भाग जाए—\n\n13 और ऐसा हुआ कि उसने वैसा ही किया जैसा कि उसको प्रभु ने आज्ञा दी थी । और जितने लोग प्रभु के आज्ञाकारी थे वे सब निर्जन प्रदेश में चले गए; उनका मार्गदर्शन अनेक उपदेश और भविष्यवाणियों द्वारा किया गया । और उन्हें लगातार परमेश्वर की वाणी द्वारा चेतावनी और उपदेश मिलते रहे; और उसके बाहुबल द्वारा निर्जन प्रदेश में उनका मार्गदर्शन तब तक होता रहा, जब तक कि वे उस प्रदेश में पहुंच न गए जिसे जराहेमला कहा जाता है ।\n\n14 और उन्होंने वहां उन लोगों को पाया जो जराहेमला के लोग कहलाते थे । अब, जराहेमला के लोगों में बहुत आनंद मनाया गया था; और जराहेमला में इसलिए भी बहुत आनंद मनाया गया क्योंकि मुसायाह के लोगों को प्रभु ने पीतल की उन पट्टियों के साथ भेजा था जिनमें यहूदियों का अभिलेख था ।\n\n15 देखो, ऐसा हुआ कि मुसायाह को पता लगा कि जराहेमला के लोग यरूशलेम से उस समय आए थे जिस समय यहूदा के राजा सिदकियाह को बंदी बनाकर बाबुल ले जाया गया था ।\n\n16 और उन्होंने निर्जन प्रदेश से होकर यात्रा की, और प्रभु का हाथ उन्हें समुद्र के पार उस प्रदेश में लाया जहां पर उन्होंने मुसायाह को पाया; वे उस समय से वहां रहते आए थे ।\n\n17 और जिस समय मुसायाह ने उन्हें पाया, उस समय उनकी संख्या बहुत अधिक बढ़ चुकी थी । फिर भी, उनमें कई युद्ध हो चुके थे और उनके बीच गंभीर मतभेद थे, और समय समय पर तलवार से कटकर गिर चुके थे; और उनकी भाषा भ्रष्ट हो चुकी थी और वे कोई अभिलेख अपने साथ नहीं लाए थे; और उन्होंने अपने सृष्टिकर्ता के अस्तित्व को अस्वीकार कर दिया था; और न मुसायाह, न ही मुसायाह के लोग, उन्हें समझ पाए थे ।\n\n18 लेकिन ऐसा हुआ कि मुसायाह ने उन्हें अपनी भाषा में सीखाने के लिए राजी किया । और ऐसा हुआ कि मुसायाह की भाषा में शिक्षा देने के पश्चात जराहेमला ने अपनी याददाशत के अनुसार अपने पूर्वजों की वंशावली को बताया; और उन्हें लिखा गया, लेकिन इन पट्टियों पर नहीं ।\n\n19 और ऐसा हुआ कि जराहेमला के लोग, और मुसायाह के लोग मिलकर एक हो गए; और मुसायाह उनका राजा नियुक्त किया गया ।\n\n20 और ऐसा हुआ कि मुसायाह के समय में, उसके पास एक बड़ा पत्थर लाया गया जिस पर लिपि खुदी हुई थी; और उसने उस लिपि का अनुवाद परमेश्वर के उपहार और शक्ति द्वारा किया ।\n\n21 और उनमें कोरियन्टमर, और उसके मारे गए लोगों का वर्णन था । और कोरियन्टमर जराहेमला के लोगों द्वारा खोजा गया था; और वह उन लोगों के साथ नौ माह तक रहा ।\n\n22 उसमें उसके पूर्वजों के विषय में भी कुछ शब्द लिखे थे । और उसके पूर्वज उस मीनार से आए थे जब कि प्रभु ने लोगों की भाषा में गड़बड़ी उत्पन्न की थी; और प्रभु की उग्रता उसके न्याय के अनुसार उनके ऊपर आई, जोकि उचित है; और उनकी हडिड्यां उत्तर की ओर प्रदेश में बिखरी पड़ी हैं ।\n\n23 देखो, मैं, अमालेकी ने, मुसायाह के समय जन्म लिया था; और मैंने उसकी मृत्यु भी देखी; और उसके स्थान पर उसका पुत्र बिन्यामीन शासन करने लगा है ।\n\n24 और देखो, मैंने राजा बिन्यामीन के समय में नफाइयों और लमनाइयों के बीच में गंभीर युद्ध और बहुत अधिक रक्तपात होते देखा है । लेकिन देखो नफाई अधिक शक्तिशाली ठहरे; हां, इतने अधिक कि राजा बिन्यामीन ने लमनाइयों को जराहेमला प्रदेश से बाहर खदेड़ दिया ।\n\n25 और ऐसा हुआ कि मैं वृद्ध हो गया हूं; और, कोई वंश न होने के कारण, और राजा बिन्यामीन के प्रभु के सामने न्यायी पुरुष ठहरने के कारण, मैं इन पट्टियों को उसे दे दूंगा जिससे सब लोगों को इस्राएल के एकमेव पवित्र परमेश्वर के पास आने का उपदेश मिलेगा, और भविष्यवाणी, और प्रकटीकरणों, और स्वर्गदूतों द्वारा उपदेश, और भाषाओं में बोलने का उपहार, और भाषाओं का अनुवाद करने का उपहार, और सभी भली बातों में विश्वास करने की शिक्षा मिलेगी; क्योंकि जो भली बातें हैं वे केवल प्रभु को छोड़कर कहीं और से नहीं आती: और जो बुरी बातें हैं वे शैतान से आती हैं ।\n\n26 और अब मेरे प्रिय भाइयों, मैं चाहता हूं कि तुम मसीह के पास आओ, जो कि इस्राएल का एकमेव पवित्र परमेश्वर है, और उसके उद्धार, और उसकी मुक्ति की शक्ति में भागीदार बनो । हां, उसके पास आओ, और अपनी पूरी आत्मा को उसे भेंट चढ़ा दो और उपवास और प्रार्थना में लगे रहो और अंत तक धीरज धरो; और जब तक प्रभु जीवित है तुम बचा लिए जाओगे ।\n\n27 और अब मैं उन लोगों के संबंध में कुछ कहूंगा जो कि निर्जन प्रदेश में गए हैं ताकि वे वापस नफी के प्रदेश में लौट सकें; क्योंकि उनमें एक बहुत बड़ी संख्या उन लोगों की थी जिनकी इच्छा थी कि वे अपने पैतृक प्रदेश के अधिकारी हों ।\n\n28 इसलिए, वे निर्जन प्रदेश में गए । और उनका मार्गदर्शक बलवान और शक्तिशाली, और एक जिद्दी पुरुष था, इसलिए उसने उन लोगों में विवाद पैदा कर दिया; और पचास लोगों को छोड़कर बाकी सब निर्जन प्रदेश में मारे गए, और वे जराहेमला के प्रदेश में वापस लौट गए ।\n\n29 और ऐसा हुआ कि उन लोगों ने, बहुत से अन्य लोगों को भी अपने साथ लिया, और फिर से निर्जन प्रदेश में अपनी यात्रा की ।\n\n30 और मेरा, अमालेकी का, एक भाई था, वह भी उनके साथ गया था; और तब से मैं उनके विषय में कुछ भी नहीं जानता । और अब मैं अपनी कब्र में लेटे जाने के निकट हूं; और ये पट्टियां भी भर चुकी हैं । और अब मैं अपनी बात समाप्त करता हूं ।\n\n", "w-of-m 1": "[center][font_size=26]मॉरमन के वचन[/font_size][/center]\n\n[center][font_size=26]अध्याय 1[/font_size][/center]\n\n[i]मॉरमन नफी की बड़ी पट्टियों को संक्षिप्त करता है—वह छोटी पट्टियों को अन्य पट्टियों के साथ रखता है—राजा बिन्यामीन प्रदेश में शांति स्थापित करता है । लगभग 385 ईसवी ।[/i]\n\n1 और अब मैं, मॉरमन, जिस अभिलेख को लिख रहा हूं उसे अपने पुत्र मरोनी के हाथों में देने वाला हूं । देखो, मैंने लगभग अपने सारे नफाई लोगों को नष्ट होते देखा है ।\n\n2 और मसीह के आने के कई सौ वर्ष पश्चात मैं इन पट्टियों को अपने पुत्र के हाथों मे दे रहा हूं । और मुझे महसूस हो रहा है कि वह मेरे लोगों के संपूर्ण विनाश को देखेगा । परन्तु परमेश्वर कृपा करके उसे बचा ले जिससे कि वह उन लोगों और मसीह के विषय में लिख सके, जिससे कि किसी समय उनको लाभ मिल सके ।\n\n3 और अब, मैं उस संबंध में कुछ बोलूंगा जो मैंने लिखा है; क्योंकि जब मैंने नफी की पट्टियों से राजा बिन्यामीन के समय तक के विवरण को संक्षिप्त कर लिया, जिसके विषय में अमालेकी ने कहा था, मैंने उन अभिलेखों के बीच खोजा जो मुझे दिए गए थे, और मुझे ये पट्टियां मिली, जिनमें याकूब से ले कर, राजा बिन्यामीन के शासन तक के भविष्यवक्ताओं का यह थोड़ा विवरण और नफी के बहुत से वचन भी मिले हैं ।\n\n4 और जो बातें इन पट्टियों पर हैं मुझे पसंद हैं, क्योंकि इनमें मसीह के आने की भविष्यवाणियां है; और हमारे पूर्वजों को यह पता था कि इनकी बहुत सी भविष्यवाणियां पूरी हो चुकी हैं; हां और मैं यह भी जानता हूं कि आज तक बहुत सी बातें जिनके संबंध में भविष्यवाणियां की गई थी वे पूरी हो चुकी हैं, और बहुत सी बातें आगे चलकर अवश्य पूरी होंगी—\n\n5 इसलिए, मैंने इन बातों के विषय में अपने अभिलेख को समाप्त करना चुना है, अपने अभिलेख की शेष बातें मैं नफी की पट्टियों में से लूंगा; और अपने लोगों की बातों का सौवां भाग भी मैं नहीं लिख सकता ।\n\n6 लेकिन देखो, मैं इन पट्टियों को लूंगा, जिनमें ये भविष्यवाणियां और प्रकटीकरण हैं, और अपने अन्य अभिलेख के साथ रखूंगा, क्योंकि वे मुझे पसंद हैं; और मैं जानता हूं कि वे मेरे भाइयों को भी पसंद होंगे ।\n\n7 और ऐसा मैं एक सही उद्देश्य के लिए कर रहा हूं; क्योंकि प्रभु की आत्मा जो मेरे अंदर है मुझे ऐसा करने के लिए उकसा रही है । और अब, मैं सब बातें नहीं जानता; लेकिन प्रभु सब बातों को जानता है जो होने वाली हैं; इसलिए, वह अपनी इच्छा के अनुसार मुझ में कार्य कर रहा है ।\n\n8 और परमेश्वर से मैं अपने भाइयों के लिए यही प्रार्थना करता हूं कि वे परमेश्वर के ज्ञान को फिर से प्राप्त करें, हां, मसीह की मुक्ति को; कि वे फिर से आनंदित लोग बन जाएं ।\n\n9 और अब मैं, मॉरमन, अपने उस अभिलेख को पूरा करने जा रहा हूं जिसे मैं नफी की पट्टियों से लिख रहा हूं; और जिसे मैं परमेश्वर के दिए ज्ञान और समझ के अनुसार बना रहा हूं ।\n\n10 इसलिए, ऐसा हुआ कि इन पट्टियों को अमालेकी द्वारा राजा बिन्यामीन के हाथों में देने के पश्चात उसने उन्हें लेकर उन अन्य पट्टियों के साथ रख दिया जिसमें वे अभिलेख थे जिसे राजाओं की एक पीढ़ी, दूसरी पीढ़ी को राजा बिन्यामीन के समय तक देती आई थी ।\n\n11 और राजा बिन्यामीन द्वारा दिए जाने के समय से उन्हें पीढ़ी दर पीढ़ी दिया जाता रहा था और अंत में वे मेरे हाथ में आई हैं, और मैं, मॉरमन, परमेश्वर से प्रार्थना करता हूं कि वे अब सुरक्षित रहें । और मैं जानता हूं कि वे सुरक्षित रखी जाएंगी; क्योंकि उनमें महान बातें लिखी हैं जिनके अनुसार उस महान और अंतिम दिन हम लोगों और उनके भाइयों का न्याय परमेश्वर के वचनों के अनुसार होगा ।\n\n12 और अब इस राजा बिन्यामीन के संबंध में—उसके लोगों के बीच में कुछ विवाद था ।\n\n13 और ऐसा भी हुआ कि लमनाइयों की सेना नफी के प्रदेश से निकलकर, उसके लोगों से यु्द्ध करने आई । लेकिन देखो, राजा बिन्यामीन ने अपनी सेना को एकत्रित किया, और वह उनके विरुद्ध खड़ा हो गया; और उसने अपनी भुजा की शक्ति के साथ लाबान की तलवार से युद्ध किया ।\n\n14 और प्रभु की शक्ति से उन्होंने अपने शत्रुओं पर विजय प्राप्त की और कई हजार लमनाइयों को मार डाला । और ऐसा हुआ कि वे लमनाइयों के साथ तब तक संघर्ष करते रहे जब तक कि उन्होंने उन्हें अपने पैतृक देश से पूरी तरह बाहर नहीं खदेड़ दिया ।\n\n15 और ऐसा हुआ कि इसके बाद झूठे मसीह हुए, और उनके मुहं बंद कर दिए गए थे, और उन्हें उनके अपराधों के अनुसार दंड दिया गया;\n\n16 और वहां लोगों के बीच झूठे भविष्यवक्ता, और झूठे प्रचारक और शिक्षक होने, और उन सभी को उनके अपराधों के अनुसार दंड देने के पश्चात; और लमनाइयों के प्रति कई तरह के विवाद और मतभेद होने के बाद, देखो, ऐसा हुआ कि राजा बिन्यामीन, ने पवित्र भविष्यवक्ताओं की सहायता से जो उसके लोगों के बीच थे—\n\n17 क्योंकि देखो, राजा बिन्यामीन एक पवित्र मनुष्य था और उसने अपने लोगों पर धार्मिकता से शासन किया; और प्रदेश में बहुत से पवित्र मनुष्य थे; और वे शक्ति और अधिकार के साथ परमेश्वर के वचन को बोलते थे; और लोगों के जिद्दीपन के कारण वे अधिक स्पष्टता से बोलते थे—\n\n18 इसलिए, इनकी सहायता से, राजा बिन्यामीन ने, अपने शरीर की संपूर्ण शक्ति और अपने संपूर्ण प्राण की क्षमता, और भविष्यवक्ताओं के भी परिश्रम द्वारा, प्रदेश में शांति स्थापित की थी ।\n\n", "mosiah 1": "[center][font_size=26]मुसायाह की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]राजा बिन्यामीन अपने बेटों को अपने पूर्वजों की भाषा और भविष्यवाणियों को सीखाता है—विभिन्न पट्टियों पर अभिलेख रखने के कारण उनका धर्म और सभ्यता सुरक्षित रहती है—मुसायाह को राजा चुना जाता है और अभिलेखों और अन्य वस्तुओं की जिम्मेदारी सौंपी जाती है । लगभग 130–124 ई.पू.[/i]\n\n1 और अब संपूर्ण जराहेमला के प्रदेश में, राजा बिन्यमीन के लोगों के बीच कोई विवाद नहीं था, इसलिए राजा बिन्यामीन के बाकी बचे हुए दिनों में निरंतर शांति थी ।\n\n2 और ऐसा हुआ कि उसके तीन बेटे हुए; और उसने उनके नाम मुसायाह, और हीलोरम और हिलामन रखा । और उसने उनको अपने पूर्वजों की सारी भाषाओं को सीखाने का निश्चय किया, ताकि वे समझदार मनुष्य बनें; और वे अपने पूर्वजों के मुंह से बोली गई भविष्यवाणियों के संबंध में जान सकें, जो उन्हें प्रभु के द्वारा प्राप्त हुई थी ।\n\n3 और उसने यह कहकर उन्हें उन अभिलखों के संबंध में भी सीखाया जो पीतल की पट्टियों पर लिखे हुए थे: मेरे बेटों, मैं चाहता हूं कि तुम याद रखो यदि ये पट्टियां न होती, जिसमें ये अभिलेख और ये आज्ञाएं हैं, तो हम अज्ञानता में कष्ट झेलते और आज तक परमेश्वर के रहस्यों से अनजान रहते ।\n\n4 क्योंकि यह संभव नहीं था कि बिना इन पट्टियों के हमारे पिता, लेही, ये सब बातें अपने बच्चों को सीखाने के लिए याद रख पाते; क्योंकि उन्होंने मिस्री भाषा सीखी थी इसलिए वह इन अभिलेखों को पढ़ सकते और अपने बच्चों को सीखा सकते थे, ताकि वे इन्हें अपने बच्चों को सीखा सकें, और इस प्रकार परमेश्वर की आज्ञाओं का आज तक पालन होता रहा है ।\n\n5 मेरे बेटों, मैं तुम से कहता हूं कि यदि परमेश्वर द्वारा ये सब सुरक्षित नहीं रखे जाते, जिनको पढ़ कर हम उसके रहस्यों को समझ सकते हैं, और उसकी आज्ञाएं सदा हमारी आंखों के सामने रहती हैं, वरना हमारे पूर्वज भी अविश्वास में नष्ट हो जाते और हम अपने लमनाई भाइयों के समान होते जिन्हें इन बातों की कोई जानकारी नहीं है, और इन बातों की शिक्षा देने पर भी जो अपने पूर्वजों की अनुचित परंपरा के कारण विश्वास नहीं करते ।\n\n6 हे मेरे बेटों, मैं चाहता हूं, कि तुम यह याद रखो कि ये सब बातें सच्ची हैं और ये अभिलेख भी सच्चे हैं । और देखो, नफी की पट्टियां भी सच्ची हैं जिसमें यरूशलेम से निकलने के समय से लेकर आज तक के हमारे पूर्वजों के विवरण और कथन हैं, और हम इनकी सच्चाई पर इसलिए विश्वास कर सकते हैं क्योंकि वह हमारी आंखों के सामने हैं ।\n\n7 और अब मेरे बेटों, मैं चाहता हूं कि तुम निष्ठापूर्वक इनका अध्ययन करो, ताकि तुम उनसे लाभ उठा सको; और मैं यह भी चाहता हूं कि तुम परमेश्वर की आज्ञाओं का पालन करो, जिससे कि तुम प्रभु के द्वारा हमारे पूर्वजों को दिए गए प्रतिज्ञाओं के देश में उन्नति करो ।\n\n8 और राजा बिन्यामीन ने अपने बेटों को बहुत सी अन्य बातों की शिक्षा दी, जो इस पुस्तक में नहीं लिखी जा रही है ।\n\n9 और ऐसा हुआ कि जब राजा बिन्यामीन ने अपने लड़कों को शिक्षा देना समाप्त किया, तब तक वह वृद्ध हो चला था, और वह समझ गया था कि बहुत जल्द वह इस पृथ्वी से चला जाएगा; इसलिए, उसने इसे उचित समझा कि वह राज्य का शासन अपने एक बेटे को प्रदान कर दे ।\n\n10 उसने मुसायाह को अपने सामने बुलवाया और उसने उससे इन शब्दों को कहा: मेरे बेटे, मैं चाहता हूं कि तुम इस देश के सभी लोगों अर्थात जराहेमला और मुसायाह के लोगों में, जो देश में रहते हैं, घोषणा करो कि वे सब इकट्ठे हों; क्योंकि कल मैं अपने इन लोगों में स्वयं अपने मुख से घोषणा करूंगा कि इन लोगों के जिन्हें प्रभु परमेश्वर ने हमें दिया है, तुम राजा और शासक हो ।\n\n11 और इसके अलावा, मैं इन लोगों को एक नाम दूंगा जिसके द्वारा इनकी पहचान उन सारे लोगों में की जाएगी, जिन्हें प्रभु परमेश्वर ने यरूशलेम के प्रदेश से निकाल कर लाया था; और मैं यह इसलिए करूंगा क्योंकि ये लोग प्रभु की आज्ञाओं का पालन निष्ठा से करते हैं ।\n\n12 और मैं उनको एक ऐसा नाम दूंगा जो पाप के अलावा अन्य किसी कारण से कभी भी नहीं मिटाया जा सकेगा ।\n\n13 हां, और मैं तुम से यह भी कहता हूं कि ये परमेश्वर के अत्याधिक कृपापात्र लोग यदि दुष्कर्म में गिर कर पापी और व्यभिचारी हो जांए तब प्रभु उनका त्याग कर देगा और वे अपने भाइयों की तरह दुर्बल हो जाएंगे; और वह अपनी अद्धितीय और आश्चर्चमय शक्ति के द्वारा उनकी रक्षा भी नहीं करेगा, जिस तरह उसने अब तक हमारे पूर्वजों की रक्षा की है ।\n\n14 क्योंकि मैं तुम से कहता हूं, कि यदि वह अपने हाथ बढ़ाकर हमारे पूर्वजों की रक्षा नहीं करता, तो वे लमनाइयों के हाथों में पड़ जाते और उनकी घृणा के पात्र बन जाते ।\n\n15 और ऐसा हुआ कि जब राजा बिन्यामीन ने अपने बेटे से यह कहना समाप्त किया, तब उसने अपने बेटे को राज्य का शासन दे दिया ।\n\n16 और इसके अलावा, उसने उसे उन अभिलेखों, जो पीतल की पट्टियों पर अंकित थे; और नफी की पट्टियों; और लाबान की तलवार भी, और गेंद यानि दिगदर्शक यंत्र, जिसे प्रभु ने हमारे पूर्वजों का निर्जन प्रदेश में उनके विश्वास और निष्ठा के अनुसार मार्गदर्शन करने के लिए अपने हाथों से तैयार किया था, का अधिकार भी उसे दे दिया ।\n\n17 इसलिए, जब वे अविश्वासी थे वे न तो संपन्न हुए न ही अपनी यात्रा में प्रगति की, उल्टे वे पीछे ढकेल दिए गए, और परमेश्वर उनसे नाराज हो गया; और इसलिए उन पर अकाल और भारी कष्टों की मार पड़ी, ताकि उन्हें अपने कर्तव्यों को पूरा करने की चेतावनी मिले ।\n\n18 और अब, ऐसा हुआ कि मुसायाह गया और अपने पिता की आज्ञा के अनुसार काम किया, और जराहेमला देश के लोगों को एकत्रित होने की घोषणा की और उनसे कहा वे मंदिर जाकर उसके पिता के उन शब्दों को सुने जो वह उनसे कहेगा ।\n\n", "mosiah 2": "[center][font_size=26]अध्याय 2[/font_size][/center]\n\n[i]राजा बिन्यामीन अपने लोगों से बातें करता है—वह अपने शासन की निष्पक्षता, न्याय, और आत्मिकता का वर्णन करता है—वह उन्हें उनके स्वर्गीय पिता की सेवा करने की सलाह देता है—जो परमेश्वर का विरोध करेंगे वे कभी न बुझने वाली आग के समान पीड़ा सहेंगे । लगभग 124 ई.पू.[/i]\n\n1 और ऐसा हुआ कि जब मुसायाह अपने पिता की आज्ञानुसार सारे देश में घोषणा कर चुका, तब सारे देश के लोग एकत्रित हुए ताकि वे मंदिर जाकर राजा बिन्यामीन की उन बातों को सुन सकें जो वह उनसे कहना चाहता था ।\n\n2 और उनकी संख्या बहुत अधिक थी, इतनी अधिक कि उन्होंने उनकी गिनती नहीं की; क्योंकि उनकी जनसंख्या में बहुत अधिक वृद्धि हुई थी और वे बहुत संपन्न हुए थे ।\n\n3 और वे अपने पशुओं के पहिलौठों को भी साथ लाए थे, ताकि वे मूसा की व्यवस्था के अनुसार बलि और होम बलि चढ़ा सकें;\n\n4 और कि वे प्रभु अपने परमेश्वर को धन्यवाद भी दे सकें, जो उन्हें यरूशलेम देश से निकाल कर लाया था, और जिसने उन्हें उनके शत्रुओं के हाथों से बचाया था, और उनके लिए धार्मिक पुरुषों को उनका शिक्षक, और एक धार्मिक पुरुष को उनका राजा नियुक्त किया था, जिसने जराहेमला के देश में शांति की स्थापना की और जिसने उन्हें परमेश्वर की आज्ञाओं का पालन करना सीखाया, ताकि वे आनंद मनाएं और परमेश्वर और सब मनुष्यों के प्रति प्रेम से भर जाएं ।\n\n5 और ऐसा हुआ कि जब वे मंदिर के पास आए, उन्होंने चारों ओर अपने तंबू लगा दिए, प्रत्येक पुरुष अपने परिवार के अनुसार, जिसमें उसकी पत्नी, और उसके बेटे, और उसकी बेटियां, और उनके बेटे, और उनकी बेटियां, बड़े से लेकर छोटे तक, प्रत्येक परिवार एक दूसरे से अलग था ।\n\n6 और उन्होंने अपने तंबू मंदिर के चारों ओर लगा दिए, प्रत्येक पुरुष के तंबू का द्वार मंदिर की ओर था, ताकि वे अपने तंबूओं में ही रहें और उन शब्दों को सुनें जो राजा बिन्यामीन उनसे बोलने वाला था;\n\n7 क्योंकि भीड़ इतनी अधिक थी कि राजा बिन्यामीन उन सबों को मंदिर के अंदर शिक्षा नहीं दे सकता था, इसलिए उसने एक मिनार को बनवाया था, ताकि उसके लोग उन शब्दों को सुन सकें जो वह उनसे बोलना चाहता था ।\n\n8 और ऐसा हुआ कि उसने मीनार से अपने लोगों से बोलना आरंभ किया; और वे सब उसके शब्दों को नहीं सुन सकते थे क्योंकि भीड़ बहुत अधिक थी; इसलिए उसने जो शब्द बोले थे उन्हें लिखवाया और उन लोगों को दिए जो उसके शब्दों को नहीं सुन सकते थे, ताकि वे भी उसके शब्दों को प्राप्त कर सकें ।\n\n9 और ये उसके शब्द थे जो उसने बोले और लिखवाए थे: मेरे भाइयों, तुम जो यहां पर एकत्रित हुए हो, तुम जो मेरे शब्दों को सुन रहे हो जो मैं तुम से आज बोल रहा हूं; मैंने तुम्हें यहां आने की आज्ञा इसलिए नहीं दी कि तुम मेरे उन शब्दों को अनादर करो जो मैं तुम से बोलने जा रहा हूं; परन्तु मैं चाहता हूं कि तुम मेरी बातों पर ध्यान दो, और अपने कान खोल दो ताकि तुम सुन सको, और अपने हृदयों को खोल दो ताकि तुम समझ सको, और अपने मनों से पर्दा हटा दो ताकि परमेश्वर के रहस्यों को तुम्हारी दृष्टि के सामने खोला जाए ।\n\n10 मैंने तुम्हें यहां आने की आज्ञा इसलिए नहीं दी कि तुम मुझ से भय खाओ, या तुम सोचो कि मैं एक नश्वर मनुष्य से अधिक हूं ।\n\n11 लेकिन मैं भी तुम्हारे समान शरीर और मन से दुर्बल हूं; फिर भी मैं इन लोगों द्वारा चुना गया हूं, और अपने पिता द्वारा समर्पित किया गया हूं, और प्रभु के हाथों के द्वारा मैं इन लोगों का शासक और राजा बनाया गया; और उसकी अद्वितीय शक्ति द्वारा पूरी शक्ति, मन और ताकत से जो प्रभु ने मुझे दी है, तुम्हारी सेवा करने के लिए सुरक्षित रखा गया ।\n\n12 मैं तुम से कहता हूं कि जैसे मैंने अपने दिनों को अब तक तुम्हारी सेवा में बिताया है, और तुम्हारे सोने या चांदी या किसी भी प्रकार की संपत्ति की चाहत नहीं की ।\n\n13 न ही मैंने तुम्हें काल कोठरी में कैद किया, न ही तुम्हें एक दूसरे को गुलाम बनाने दिया, न ही तुम्हें हत्या करने दी, या लूटने, या चोरी करने, या व्यभिचार करने दिया; यहां तक कि मैंने तुम्हें किसी भी प्रकार के दुष्ट काम करने दिए, और तुम्हें सीखाया कि तुम सब बातों में प्रभु की उन आज्ञाओं का पालन करो जो उसने तुम्हें दी हैं—\n\n14 और यहां तक कि मैंने, स्वयं अपने हाथों से मेहनत की ताकि मैं तुम्हारी सेवा कर सकूं, और तुम पर कर का बोझ न डाला जाए, और तुम्हारे साथ ऐसा कुछ भी न किया जाए जिससे कष्ट पैदा हो—और ये सब बातें जो मैंने तुम से बोली हैं, आज तुम स्वयं इसके गवाह हो ।\n\n15 फिर भी, मेरे भाइयों, मैंने ये काम इसलिए नहीं किये कि मैं घमंड करूं, न ही मैं इसलिए इन बातों को बोल रहा हूं कि मैं तुम पर दोष लगा सकूं; लेकिन मैं तुम्हें ये बाते इसलिए बोल रहा हूं कि मैं आज परमेश्वर के सम्मुख निर्दोष खड़ा हो सकता हूं ।\n\n16 देखो, मैं तुम से कहना चाहता हूं क्योंकि मैंने तुम से कहा है कि मैंने तुम्हारी सेवा में अपने दिन बिताए हैं, मैं घमंड नही करना चाहता, क्योंकि मैं केवल परमेश्वर की सेवा करता रहा हूं ।\n\n17 और देखो, मैं तुम से यह बातें इसलिए बोल रहा हूं ताकि तुम ज्ञान प्राप्त कर सको; ताकि तुम सीख सको कि जब तुम अपने साथियों की सेवा करते हो, तुम अपने परमेश्वर की सेवा करते हो ।\n\n18 देखो, तुमने मुझे अपना राजा कहा है; और यदि मैं, जिसे तुम अपना राजा कहते हो, तुम्हारी सेवा करने के लिए मेहनत करता है, तब क्या तुम्हें एक दूसरे की सेवा करने के लिए मेहनत नहीं करनी चाहिए ?\n\n19 और यह भी देखो, यदि मैं, जिसे तुम अपना राजा कहते हो, उसने अपने दिन तुम्हारी सेवा में बिता दिए, और फिर भी परमेश्वर की सेवा करता रहा, इसके लिए मैं तुम्हारे धन्यवाद का अधिकारी हूं, तो तुम्हें अपने स्वर्गीय राजा का कितना धन्यवाद प्रकट करना चाहिए !\n\n20 मैं तुमसे कहता हूं, मेरे भाइयों, कि जिस परमेश्वर ने तुम्हें रचा, और तुम्हें संभाला और सुरक्षित रखा, और तुम्हें आनंद मनाने का कारण दिया, और एक दूसरे के साथ शांति से रहने का अवसर दिया, यदि तुमने अपनी आत्मा की पूरी शक्ति से उसका धन्यवाद और प्रशंसा की—\n\n21 मैं तुम से कहता हूं कि यदि तुम उसकी सेवा करो जिसने तुम्हें आरंभ से रचा, और सांस देकर दिन प्रतिदिन तुम्हें बचाया, कि तुम जीवित रहो और अपनी इच्छा के अनुसार चलो-फिरो और कार्य करो, और यहां तक कि तुम्हें हर क्षण संभाले रहा—मैं कहता हूं, यदि तुम संपूर्ण आत्मा से भी उसकी सेवा करो फिर भी तुम उसके लाभहीन सेवक रहोगे ।\n\n22 और देखो, वह तुम से केवल इतना चाहता है कि तुम उसकी आज्ञाओं का पालन करो; और उसने तुम से वादा किया है कि यदि तुमने उसकी आज्ञाओं का पालन करोगे तो तुम देश में उन्नति करोगे; और वह अपनी बात से कभी मुकरता नहीं है; इसलिए, यदि तुम उसकी आज्ञाओं का पालन करोगे तो वह अवश्य ही तुम्हें आशीष देगा और तुम्हारी उन्नति करेगा ।\n\n23 और अब, सबसे पहले, उसने तुम्हारी रचना की और तुम्हें जीवन दिया जिसके लिए तुम उसके ऋणी हो ।\n\n24 और दूसरा, वह चाहता है कि जैसी वह आज्ञा देता है तुम वैसा ही करो और यदि तुम वैसा ही करते हो तब वह शीघ्र ही तुम्हें आशीष देता है; इस तरह वह तुम्हारा ऋण चुका देता है । तब भी तुम उसके ऋणी रहते हो, ऋणी रहोगे और सदा के लिए ऋणी बने रहोगे; इसलिए तुम किस बात पर घमंड करते हो ?\n\n25 और अब मैं पूछता हूं, तुम अपने विषय में क्या कह सकते हो ? तुम्हारी तरफ से मैं जवाब देता हूं कि कुछ भी नहीं । तुम्हें पृथ्वी की धूल से बनाया गया है फिर भी तुम इतना भी नहीं कह सकते कि तुम पृथ्वी की धूल के बराबर हो; क्योंकि वह तो उसकी है जिसने तुम्हें बनाया है ।\n\n26 और मैं, यहां तक कि मैं भी, जिसे तुम अपना राजा कहते हो, तुमसे किसी भी तरह सर्वश्रेष्ठ नहीं हूं; क्योंकि मैं भी धूल से ही बना हूं, और तुम देखते हो कि मैं बुढ़ा हो चला हूं और इस नश्वर शरीर को धरती माता को सौंपने वाला हूं ।\n\n27 इसलिए, जैसा कि मैंने कहा कि मैंने तुम्हारी सेवा की है जिससे मैं परमेश्वर के समक्ष शुद्ध विवेक से जा सकूं । यहां तक कि इस समय मैंने तुम्हें इसलिए एकत्रित करवाया है कि जिससे मैं निर्दोष ठहराया जाऊं और जब मैं परमेश्वर के सामने न्याय के लिए खड़ा होऊं और तुम्हारे विषय में उसने मुझे जो आज्ञा दी थी उसके संबंध में मेरा न्याय करे, तब तुम्हारा लहू मेरे ऊपर न रहे ।\n\n28 मैं तुम से कहता हूं कि मैंने तुम्हें इसलिए एकत्रित करवाया है जिससे कि इस समय जब कि मैं अपनी कब्र में जाने वाला हूं, तब मैं अपने वस्त्रों से तुम्हारे लहू छुड़ा लूं, जिससे कि मैं शांति से जा सकूं और मेरी अमर आत्मा न्यायप्रिय परमेश्वर के गुणगान गाने वालों के साथ हो जाए ।\n\n29 और इसके अतिरिक्त, मैं तुम से कहता हूं कि मैंने तुम्हें इसलिए एकत्रित करवाया है, जिससे मैं तुम्हारे लिए घोषणा कर सकूं कि अब मैं तुम्हारा न तो शिक्षक ही रह सकता हूं और न तुम्हारा राजा ही;\n\n30 क्योंकि इस समय, भी तुम से बोलने के प्रयत्न में, मेरा पूरा शरीर कांप रहा है; लेकिन प्रभु परमेश्वर मुझे सहारा दे रहा है और तुम से बोलने की जिम्मेदारी दी है और मुझे आज्ञा दी है कि मैं आज तुम्हारे लिए यह घोषणा करूं कि मेरा बेटा मुसायाह तुम्हारा राजा और शासक है ।\n\n31 और अब, मेरे भाइयों, मैं चाहता हूं कि तुम वही करो जो अभी तक करते आए हो । जिस तरह तुमने मेरी और मेरे पिता की आज्ञाओं का पालन करके उन्नति की है, और अपने शत्रुओं के हाथों में पड़ने से अपने को सुरक्षित रखा, ठीक उसी तरह यदि तुमने मेरे बेटे की या परमेश्वर की उन आज्ञाओं का पालन किया, जो तुम्हें उसके द्वारा प्राप्त होंगी, तब तुम देश में उन्नति करोगे, और तुम्हारे ऊपर तुम्हारे शत्रुओं की कोई शक्ति काम न करेगी ।\n\n32 लेकिन हे मेरे लोगों, सावधान रहो, तुम लोगों में विवाद न उठ खड़ा हो, और तुम कहीं उस बुरी आत्मा के आज्ञाकारी न बन जाओ जिसकी चर्चा मेरे पिता मुसायाह ने की थी ।\n\n33 क्योंकि देखो, जो उस आत्मा की सुनता और उसकी बातों को मानता है उस पर घोर दुख पड़ता है, और जो उसकी सुन कर उसकी आज्ञा मानता है वह पाप में रह कर मरता है, वह अपनी स्वयं की आत्मा को नरकदंड पिलाता है; क्योंकि वह अपने ज्ञान के विपरीत परमेश्वर के नियम का उल्लंघन करने के लिए, अनंत दंड पाता है ।\n\n34 मैं तुमसे कहता हूं कि तुम्हारे छोटे बच्चों को छोड़कर तुम लोगों में और कोई नहीं है जिन्हें इन बातों की शिक्षा न दी गई हो, किंतु क्या तुम यह जानते हो कि तुम अपने स्वर्गीय पिता के अनंत ऋणी हो, और तुम्हारे पास जो कुछ है और भविष्य में जो रहेगा वह सब कुछ उसकी सेवा में लगा देना चाहिए ? तुम्हें उन अभिलेखों के विषय में भी शिक्षा मिली है जिनमें वे भविष्यवाणियां हैं जिन्हें लेही के यरूशलेम छोड़ने के समय तक के पवित्र भविष्यवक्ताओं ने कहा था ।\n\n35 और हमारे पूवर्जों ने जो कुछ आज तक कहा वह सब भी उन अभिलेखों में हैं । और देखो, उन्होंने वह भी कहा, जिसकी प्रभु ने उनको आज्ञा दी थी, इसलिए वे सब उचित और सत्य हैं ।\n\n36 और अब, मेरे भाइयों में तुमसे कहता हूं कि इन बातों का ज्ञान प्राप्त करने और शिक्षा मिलने के पश्चात यदि तुमने पाप किया और जो कुछ कहा गया है उसके विरुद्ध गए तो तुम प्रभु की आत्मा से अलग हो जाओगे और वह तुम्हारे अंदर रह कर तुम्हें विवेक के उस मार्ग पर चलने के लिए मार्गदर्शन न कर सकेगा जिस पर चला कर तुम्हें आशीष द्वारा संपन्न और सुरक्षित रख सके ।\n\n37 मैं तुम से कहता हूं, कि जो मनुष्य ऐसा करता है वह खुले रूप में परमेश्वर के विरूद्ध विद्रोह करता है; इसलिए वह बुरी आत्मा की आज्ञा मानने वालों में अपना नाम लिखता है और सभी धार्मिकता का शत्रु बन जाता है; इसलिए उसके अंदर परमेश्वर के लिए कोई स्थान नहीं रह जाता, क्योंकि वह अपवित्र मंदिरों के अंदर निवास नहीं करता है ।\n\n38 इसलिए यदि वह मनुष्य पश्चाताप नहीं करता है, और परमेश्वर का शत्रु ही रह कर मरता है तब दिव्य न्याय की मांग उसकी अमर आत्मा को अपने दोषों से अगवत कराती है जिससे कि वह प्रभु की उपस्थिति से डरता है और वह उसके हृदय को अपराध, पीड़ा, कष्ट से ऐसे भर देती है जैसे न बुझने वाली आग हो जिसकी लपटें सदैव उठती ही रहती हैं ।\n\n39 और अब मैं तुमसे कहता हूं कि उस पर दया का कोई अधिकार नहीं; इसलिए उसकी अंतिम स्थिति है कभी भी समाप्त न होने वाला संताप ।\n\n40 हे, तुम सभी वृद्ध मनुष्यों, और तुम युवकों, और तुम छोटे बच्चों जो मेरी बातों को समझ सकते हो, क्योंकि मैंने स्पष्ट बातें तुमसे इसलिए कही है कि तुम समझ सको, मैं तुमसे प्रार्थना करता हूं कि तुम उन लोगों की भयानक परिस्थिति के प्रति जागरूक रहो जो पाप में पतित हो चुके हैं ।\n\n41 और इसके अलावा, मैं इस बात का इच्छुक हूं कि तुम उन आशीष प्राप्त और आनंदित लोगों की स्थिति को ध्यान में रखो जो परमेश्वर की आज्ञाओं का पालन करते हैं । क्योंकि देखो, उनको सभी बातों में आशीष प्राप्त है चाहे वह शारीरिक हो या आत्मिक; और यदि वे अंत तक सच्चे रहे, तब उनको स्वर्ग मे लिया जाएगा, ताकि वे अनंत सुख की स्थिति में परमेश्वर के साथ रहेंगे । ओह याद रखो, याद रखो कि ये बातें सत्य हैं; क्योंकि प्रभु परमेश्वर ने इसे कहा है ।\n\n", "mosiah 3": "[center][font_size=26]अध्याय 3[/font_size][/center]\n\n[i]राजा बिन्यामीन अपने संबोधन को जारी रखता है—सर्वशक्तिमान प्रभु मिट्टी के शरीर में मनुष्यों के बीच सेवा करेगा—उसके रोम-रोम से लहू निकलेगा जब वह संसार के पापों के लिए प्रायश्चित करेगा—वही एकमात्र है जिसके नाम से उद्धार मिलता है—प्रायश्चित के द्वारा मनुष्य प्राकृतिक मनुष्य को उतार देता है और संत बन जाता है—दुष्ट का संताप अग्नि और गंधक की झील के समान होगा । लगभग 124 ई.पू.[/i]\n\n1 और फिर से मेरे भाइयों, मैं तुम्हारा ध्यान अपनी ओर चाहता हूं, क्योंकि मेरे पास तुम्हें बोलने के लिए और कुछ है; क्योंकि देखो, मैं तुमसे आने वाली घटनाओं के संबंध में कहना चाहता हूं ।\n\n2 और जिन बातों की जानकारी मुझे तुम्हें देनी है उन बातों को परमेश्वर के एक स्वर्गदूत ने मुझे बताया है । और उसने मुझसे कहा: जागो; और मैं जागा और देखो मेरे सामने वह खड़ा था ।\n\n3 और उसने मुझ से कहा: जागो, और उन बातों को सुनो जिन्हें मैं तुम्हें बताऊंगा; क्योंकि देखो, मैं तुम्हें महान आनंद की बातों को बताने के लिए आया हूं ।\n\n4 क्योंकि प्रभु ने तुम्हारी प्रार्थनाओं को सुना है, और तुम्हारी धार्मिकता पर निर्णय दिया है, और उसने मुझे तुम्हारे पास भेज कर यह घोषणा करने को कहा है कि तुम आनंद मनाओ; और कि तुम अपने लोगों में भी घोषणा कर सकते हो, कि वे भी आनंद से भर जाएं ।\n\n5 क्योंकि देखो, वह समय निकट है, और अधिक दूर नहीं है, कि शक्ति के साथ, सर्वशक्तिमान प्रभु जो राज करता है, जो अनंतकाल से अनंतकाल तक राज करता था, वह स्वर्ग से उतर कर मानव संतान के बीच, और मिट्टी के शरीर में रहेगा, और मनुष्यों के बीच, बड़े बड़े चमत्कार के काम करेगा, जैसा रोगियों को स्वस्थ करना, मृतकों को जीवित करना, लंगड़ों को चलाना, अंधों को दृष्टि देना, और बहरों को सुनने की शक्ति देना और सब प्रकार के रोगों को ठीक करना ।\n\n6 और वह मानव संतान के हृदयों में रहने वाले शैतान या बुरी आत्माओं को निकाल फेंकेगा ।\n\n7 और देखो, वह मृत्यु के अतिरिक्त इतना अधिक प्रलोभन, शारीरिक पीड़ा, उपवास, प्यास, थकान झेलेगा कि जितना कि मनुष्य सहन नहीं कर सकता; क्योंकि देखो, अपने लोगों की दुष्टता और घृणित कार्यों के कारण उसके शरीर के हर एक रोम से लहू बहेगा ।\n\n8 और वह यीशु मसीह, परमेश्वर का पुत्र, स्वर्ग और पृथ्वी का पिता, आरंभ से सभी वस्तुओं का सृष्टिकर्ता कहलाएगा; और उसकी मां मरियम कहलाएगी ।\n\n9 और देखो, वह अपने स्वयं के लोगों के पास आया, ताकि उस पर विश्वास करने से मानव संतान को उद्धार मिल सके; और इतना सब होने पर भी वे उसे एक मनुष्य मानेंगे, और कहा कहेंगे कि उसमें शैतान है, और वे उसको यातनाएं देगें, और क्रूस पर चढ़ा देंगे ।\n\n10 और वह तीसरे दिन मरे हुए में से जी उठेगा; और देखो, वह संसार का न्याय करने के लिए खड़ा होगा; और देखो, यह सब इसलिए किया जाएगा कि ताकि मानव संतान पर धार्मिक न्याय आ सके ।\n\n11 क्योंकि देखो, और उसका लहू उन सब के पापों का भी प्रायश्चित करता है जो आदम के उल्लघंन के द्वारा पतित हुए, जो अपने संबंध में परमेश्वर की इच्छा जाने बिना मर गए, या जिन्होंने अनजाने में पाप किया है ।\n\n12 लेकिन हाय, हाय उस पर जो यह जानता है कि वह परमेश्वर के विरूद्ध विद्रोह कर रहा है ! क्योंकि उद्धार पश्चाताप करने और प्रभु यीशु मसीह पर विश्वास किये बिना किसी को नहीं मिलता ।\n\n13 और प्रभु परमेश्वर ने सारी मानव संतान के बीच अपने पवित्र भविष्यवक्ताओं को भेज कर इन बातों की घोषणा हर एक जाति, राष्ट्र और भाषा में की है, कि जो कोई यह विश्वास करेगा कि मसीह आएगा, उसी के पापों को क्षमा किया जाएगा, और वह महान आनंद से हर्षित होगा, मानो वह उन के बीच आ ही गया हो ।\n\n14 फिर भी प्रभु परमेश्वर ने देखा कि उसके लोग जिद्दी हैं, और उसने उनके लिए एक व्यवस्था नियुक्त की, यहां तक की मूसा की व्यवस्था ।\n\n15 और अनेक चिन्ह, और आश्चर्य, और प्रकार, और छाया उसने अपने आगमन के संबंध में उन्हें दिखाए; और पवित्र भविष्यवक्ताओं ने भी उनके आगमन के संबंध में बातें उनसे बोली थी; फिर भी उन्होंने अपने हृदयों को कठोर कर लिया; और वह यह नहीं समझे कि मूसा की व्यवस्था बिना उसके लहू के प्रायश्चित के बिना कुछ उपलब्ध नहीं हो सकता है ।\n\n16 और यदि छोटे बच्चों के लिए पाप करना संभव होता तो वे भी बचाए नहीं जा सकते थे; लेकिन मैं तुमसे कहता हूं कि वे आशीषित हैं; क्योंकि देखो, जैसे आदम में, या प्राकृतिक स्वभाव द्वारा, वे पतित होते हैं तो उनके पापों का प्रायश्चित मसीह का लहू करता है ।\n\n17 और फिर भी, मैं तुमसे कहता हूं, कि कोई दूसरा नाम, या रास्ता या माध्यम नहीं है जिसके द्वारा मानव संतान का उद्धार हो सके, सिवाय सर्वशक्तिमान प्रभु मसीह के नाम को छोड़ कर ।\n\n18 क्योंकि देखो, वह न्याय करता है, और उसका न्याय उचित होता है; और वे शिशु नष्ट नहीं होते जो अपनी शैशव अवस्था में ही मर जाते हैं; लेकिन मनुष्य अपनी स्वयं की आत्माओं को नरकदंड पिलाते हैं सिवाय इसके कि वे अपने आपको विनम्र करें और छोटे बच्चों के समान बन जाएं, और विश्वास करें कि उद्धार सर्वशक्तिमान प्रभु मसीह के प्रायश्चिच लहू से मिला था, और मिलता है, और मिलेगा ।\n\n19 क्योंकि प्राकृतिक मनुष्य परमेश्वर का शत्रु है, और आदम के पतन के समय से ही शत्रु था, और हमेशा हमेशा के लिए रहेगा, जब तक वह पवित्र आत्मा के आकर्षणों से आकर्षित नहीं होता, और अपनी स्वाभाविक प्रकृति का त्याग कर प्रभु मसीह के प्रायश्चित द्वारा संत बन कर, और बच्चों की तरह आज्ञाकारी, विनम्र, दीन, सहनशील, प्रेम से परिपूर्ण हो कर उन सारी बातों को जिन्हें प्रभु उनके लाभ के लिए लागू करता है, उसी तरह स्वीकार नहीं करता जैसे एक बच्चा अपने पिता की बातों को स्वीकार करता है ।\n\n20 और इसके अलावा, मैं तुमसे यह भी कहता हूं, कि वह समय आएगा जब कि उद्धारकर्ता का ज्ञान हर एक राष्ट्र, जाति, भाषा, और लोगों में आएगा ।\n\n21 और देखो, जब वह समय आएगा, कोई भी परमेश्वर के सामने निर्दोष नहीं ठहराया जाएगा, सिवाय छोटे बच्चों के, और पश्चाताप करने और सर्वशक्तिमान प्रभु परमेश्वर के नाम पर विश्वास करने वालों को छोड़कर ।\n\n22 और यहां तक कि इस समय में भी, जब तुम्हें अपने लोगों को वह सीखाना चाहिए जिसे प्रभु तुम्हारे परमेश्वर ने तुम्हें आज्ञा दी है, जबकि वे परमेश्वर की दृष्टि में केवल उन शब्दों के अनुसार निर्दोष नहीं ठहरते, जो मैंने तुम से कहे थे ।\n\n23 और अब मैंने उन बातों को कह दिया जिन्हें कहने की आज्ञा प्रभु परमेश्वर ने मुझे दी थी ।\n\n24 और प्रभु इस प्रकार कहता है: वे न्याय के दिन इन लोगों के विरुद्ध स्पष्ट गवाह के रूप में खड़े होंगे; इसलिए उनका न्याय किया जाएगा, हर एक मनुष्य का उसके कामों के अनुसार, चाहे वे भले हों, या वे बुरे ।\n\n25 और यदि वे बुरे ठहरे तब उन्हें अपने अपराधों और घृणित कार्यों को स्वयं देखने का भंयकर दंड दिया जाएगा, जिससे वे प्रभु की उपस्थिति में संकोच करेंगे और दुर्गति और अंतहीन यातना सहेंगे, जहां तक उनके लिए वापस लौटना संभव नहीं; इसलिए उन्होंने अपनी आत्माओं को नरकदंड पिलाया हैं ।\n\n26 इसलिए, उन्होंने परमेश्वर के क्रोध के प्याले से पिया है, जिससे कि न्याय से वे उसी प्रकार नहीं बच सकते जिस प्रकार आदम वर्जित फल खाकर पतन के न्याय से नहीं बच सका; इसलिए, वे कभी भी दया के पात्र नहीं बन सकते ।\n\n27 और उनकी यातना ठीक उसी प्रकार होगी जैसे कि कभी न बुझने वाली आग और गंधक की झील, जिसका धुआं हमेशा हमेशा के लिए उठता रहता है । इस प्रकार प्रभु ने मुझे आज्ञा दी है । आमीन ।\n\n", "mosiah 4": "[center][font_size=26]अध्याय 4[/font_size][/center]\n\n[i]राजा बिन्यामीन अपने संबोधन को जारी रखता है—उद्धार प्रायश्चित के कारण आता है—बचाए जाने के लिए परमेश्वर में भरोसा रखो—विश्सवनीयता द्वारा अपने पापों की क्षमा को कायम रख—अपना धन गरीबों में बांट दो—प्रत्येक काम विवेक और सुव्यवस्था से करो । लगभग 124 ई.पू.[/i]\n\n1 और अब, ऐसा हुआ कि जब राजा बिन्यामीन प्रभु के स्वर्गदूत द्वारा बताए हुए शब्दों को कह चुका तब उसने भीड़ पर अपनी दृष्टि डाली, और देखो, वे सब धरती पर गिर पड़े, क्योंकि उनके ऊपर प्रभु का भय आ गया था ।\n\n2 और उन्होंने अपने पार्थिव शरीर को धरती की धूल से भी अधिक बदतर अवस्था में देखा, और वे सब एक स्वर में चिल्लाए: ओह हम पर दया करो, और मसीह के प्रायश्चित के लहू को हम पर लगाओ जिससे हमारे पापों को क्षमा किया जाए, और हमारे हृदयों को शुद्ध किया जाए; क्योंकि हम यीशु मसीह पर विश्वास करते हैं, जो परमेश्वर का पुत्र है और जिसने स्वर्ग और पृथ्वी, और सब वस्तुओं की रचना की है, और जो मानव संतान के बीच में आएगा ।\n\n3 और ऐसा हुआ कि जब उन्होंने ये शब्द कहे तब प्रभु की आत्मा उनके ऊपर आई, और राजा बिन्यामीन के कहे अनुसार, भविष्य में आने वाले यीशु मसीह पर अपने भारी विश्वास के कारण वे अपने पापों से मुक्त होकर और अंतरात्मा में शांति पाकर वे महान आनंद से भर गए ।\n\n4 और राजा बिन्यामीन ने पुन: बोलने के लिए मुंह खोला और कहा: मेरे मित्रों और मेरे भाइयों, मेरे बंधुओं और मेरे लोगों, मैं फिर से तुम्हारा ध्यान अपनी ओर चाहता हूं कि जिससे तुम मेरी उन शेष बातों को सुनो और समझो जिन्हें मैं कहने जा रहा हूं ।\n\n5 क्योंकि देखो, परमेश्वर की महानता से यदि तुम्हें तुम्हारी हीनता, तुच्छता और पतन का ज्ञान हुआ है—\n\n6 मैं तुम से कहता हूं, यदि तुम्हें परमेश्वर की उदारता, और उसकी अद्वितीय शक्ति, और उसके विवेक, और उसकी सहनशीलता, मानव संतान के लिए दीर्घकाल के कष्टों का ज्ञान हुआ है; और यह भी ज्ञान हुआ है कि संसार की नींव के समय से प्रायश्चित की जो व्यवस्था है उससे तुम्हें उद्धार मिलता है और इस व्यवस्था से तुमको प्रभु पर विश्वास करना चाहिए, और लगन के साथ उसकी आज्ञाओं का पालन करते हुए अपने जीवन के अंत तक, पार्थिव शरीर के जीवन तक, विश्वास करते रहना चाहिए—\n\n7 मैं कहता हूं, कि यही वह मनुष्य है जो प्रायश्चित से उद्धार पाता है, जिसकी व्यवस्था संसार की नींव से सारी मानवजाति के लिए तैयार की गई थी; जो व्यवस्था आदम के पतन के समय से थी और जो लोग वर्तमान समय में हैं और जो संसार के अंत तक रहेंगे उन सभी के लिए है ।\n\n8 और यही वह माध्यम है जिसके द्वारा उद्धार आता है । और जिस उद्धार की चर्चा यहां की गई है उस उद्धार को छोड़कर और कोई उद्धार है ही नहीं और जिन स्थितियों को मैंने तुम्हें बताया है उनको छोड़कर और कोई स्थिति है ही नहीं जिसके द्वारा मनुष्य बचाया जा सके ।\n\n9 परमेश्वर पर विश्वास करो; विश्वास करो कि वह है, और यह भी विश्वास करो कि स्वर्ग और पृथ्वी दोनों जगह सब वस्तुओं को उसने रचा है; विश्वास करो कि स्वर्ग और पृथ्वी पर उसमें संपूर्ण विवेक है और वह सर्वशक्तिमान है; विश्वास करो कि जो कुछ प्रभु जानता है, वह मनुष्य नहीं जान सकता ।\n\n10 और फिर से, विश्वास करो कि तुम्हें अपने पापों पर पश्चाताप करना है और उनका त्याग कर दो; और परमेश्वर के सामने अपने आप को विनम्र कर लो; और अपने सच्चे हृदय से क्षमा याचना करो, और अब, यदि तुम इन बातों पर विश्वास करते हो तब तुम इनके अनुसार आचरण करो ।\n\n11 और मैं तुम से फिर कहता हूं जैसा मैंने पहले कहा था, कि जब तुमने, प्रभु के यश की जानकारी प्राप्त कर ली है, या तुमने उसके उपकारों और प्रेम को अनुभव किया, और अपने पापों की क्षमा प्राप्त की जिससे तुम्हारी आत्मा को महान आनंद प्राप्त होता है, तब मैं चाहता हूं कि तुम महत्वहीन प्राणियों, हमेशा परमेश्वर की महानता, और अपनी तुच्छता, और अपने लिए उसकी दयालुता और अति-सहनशीलता याद रखो और अपने आपको अति दीन बना कर प्रतिदिन प्रभु का नाम पुकारो और भविष्य की उन बातों पर विश्वास में दृढ़ रहो जो स्वर्गदूत के मुख से कही गई थी ।\n\n12 और देखो, मैं तुम से कहता हूं, कि यदि तुमने ऐसा किया, तब तुम सदैव आनंद मनाओगे, और परमेश्वर के प्रेम से भरे रहोगे और सदैव अपने पापों की क्षमा प्राप्त करोगे; और जिसने तुम्हें रचा है, उसके यश के ज्ञान में, या उस ज्ञान में जोकि सत्य और न्याययुक्त, तुम उन्नति करोगे ।\n\n13 और तुम एक दूसरे को हानि पहुचाने की नहीं सोचोगे, लेकिन शांति से रहने, और एक दूसरे के अधिकारों का सम्मान करने का विचार करोगे\n\n14 और तुम अपने बच्चों को भूखे और नंगे नहीं रहने दोगे; और न ही तुम उन्हें परमेश्वर की व्यवस्था का उल्लघंन करने दोगे, और न ही एक दूसरे के साथ लड़ाई और झगड़ा करने दोगे, और न शैतान की सेवा करने दोगे, जो कि पापों का स्वामी है, या जो कि बुरी आत्मा है जिसके बारे में हमारे पूर्वजों द्वारा बोला गया है, वह सभी धार्मिकता का शत्रु है ।\n\n15 लेकिन तुम उन्हें सत्य और संयम के मार्ग पर चलने की शिक्षा दोगे; तुम उन्हें एक दूसरे से प्रेम करने और सेवा करने की शिक्षा दोगे ।\n\n16 और तुम भी, स्वयं उनकी सहायता करोगे जिनको तुम्हारी सहायता की आवश्यकता होगी; और जिनको किसी वस्तु की आवश्यवकता होगी, तुम उनको अपनी संपत्ति से सहायता करोगे; और किसी भिखारी को मरने के लिए निराश नहीं लौटाओगे ।\n\n17 शायद तुम कहो: उस मनुष्य ने अपने ऊपर विपत्ति स्वयं लाई है; इसलिए मैं सहायता का हाथ उसकी ओर नहीं बढ़ाऊंगा और मैं उसको अपना भोजन, न ही अन्य कोई वस्तु उसे दूंगा जिससे उसका कष्ट दूर हो क्योंकि उसका दंड न्यायपूर्ण है ।\n\n18 लेकिन मैं तुमसे कहता हूं, हे मनुष्य, जो कोई ऐसा करता है उसके लिए पश्चाताप का कारण बन जाता है; और यदि इसके लिए उसने पश्चाताप नहीं किया तब वह सदा के लिए नष्ट हो जाएगा, और उसको परमेश्वर के राज्य में कोई रूचि नहीं होगी ।\n\n19 क्योंकि देखो, क्या हम सब भिखारी नहीं हैं ? क्या हम भोजन, वस्त्र, सोना चांदी आदि अन्य मूल्यवान संपत्तियां जो हमारे पास है उन सबके लिए हम उसी व्यक्ति, जो परमेश्वर है, पर आश्रित नहीं हैं ?\n\n20 और देखो, इस समय में भी, तुम उसके नाम को पुकार कर, अपने पापों को क्षमा करने की भीख मांग रहे थे । और क्या उसने तुम्हारा भीख मांगना व्यर्थ नहीं किया ? नहीं; उसने तो अपनी आत्मा को तुम्हारे ऊपर उंडेला दिया और हृदयों को आनंद से परिपूर्ण कर दिया और उसने तुम्हें इतना अधिक आनंद दिया कि तुम और अधिक कुछ कह न सके और तुम्हारे मुंह बंद हो गए ।\n\n21 और अब, यदि परमेश्वर, जिसने तुम्हारी रचना की है, जिस पर तुम अपने जीवन के लिए निर्भर रहते हो और जिसने तुम्हें उन वस्तुओं को दिया जो तुम्हारे पास हैं, और तुम्हारी है, जो तुम्हें वह सब कुछ देता है, जो उचित है, जिसे तुम विश्वास के साथ उससे मांगते हो कि वह मिलेगा: ओह फिर, तुम्हें भी वह वस्तु जो तुम्हारे पास है, दूसरों को देनी चाहिए ।\n\n22 और यदि तुम उस मनुष्य को दोषी ठहराते हो जो अपने को नष्ट होने से बचाने के लए तुम्हारी वस्तु तुमसे मांगता है, तब तुम स्वयं अपनी वस्तु को न देने के लिए कितने बड़े दोषी ठहरोगे, क्योंकि वह वस्तु परमेश्वर की है, जिसका अधिकार तुम्हारे जीवन पर भी है; और फिर भी तुम कोई याचना नहीं करते, न ही उन कामों के लिए पश्चाताप करते हो जो तुमने किये हैं ।\n\n23 मैं तुमसे कहता हूं, हाय उस मनुष्य पर, क्योंकि उसकी वस्तु उसी के साथ नष्ट हो जाएगी; मैं इन बातों को उनसे कह रहा हूं जो इस संसार की वस्तुओं में धनी है ।\n\n24 और फिर, मैं उस गरीब से कहता हूं, तुम्हारे पास अधिक नहीं है लेकिन फिर भी पर्याप्त है, कि तुम्हारी स्थिति वैसी ही दिन पर दिन बनी रहती है; मेरा अर्थ तुम सबसे है जो भिखारी को इसलिए नहीं दे सकते, क्योंकि उनके पास देने के लिए है ही नहीं; मैं चाहता हूं कि तुम अपने मन में कहो: मैं इसलिए नहीं दे रहा हूं क्योंकि मेरे पास है ही नहीं, लेकिन यदि मेरे पास होता, तो मैं अवश्य देता ।\n\n25 और अब, यदि तुमने अपने हृदयों में ऐसा कहते हो तो तुम निर्दोष ठहरोगे, नहीं तो दोषी ठहराए जाओगे, क्योंकि जो तुम्हारा नहीं है, तुमने उसका लोभ किया है ।\n\n26 और अब, उन बातों के लिए जो मैंने तुम से कहीं है—यानि, दिन प्रतिदिन अपने पापों को क्षमा करवाने की व्याख्या को स्थिर रखने के लिए, ताकि तुम परमेश्वर के सक्षम निर्दोष जा सको—मैं चाहता हूं कि तुम अपनी परिस्थिति के अनुसार गरीबों को अपनी वस्तुओं को दो, जैसे भूखों को भोजन देना, नंगों को वस्त्र देना, रोगियों को देखने जाना और उनकी आत्मिक और शारीरिक दिलासा के लिए उनकी आश्यकताओं के अनुसार सहायता पहुंचाना ।\n\n27 और देखो यह सब बातें विवेक और व्यवस्था के अनुसार की जानी चाहिए; क्योंकि किसी व्यक्ति को अपनी शक्ति से अधिक तेज गति से दौड़ने की आवश्यकता नहीं है । और फिर, यह भी आवश्यक है कि मनुष्य परिश्रम करे, ताकि वह अपने परिश्रम का फल पाए; इसलिए, सब कार्य व्यवस्थित तरीके से होने चाहिए ।\n\n28 और मैं चाहता हूं कि तुम यह स्मरण रखो कि तुम में से जो कोई भी अपने पड़ोसी से कोई वस्तु मांग कर लाता है, मांगते समय लौटाने का जो वादा करता है उसके अनुसार उसे उस वस्तु को लौटा कर वचन पूरा करना चाहिए; अन्यथा तुम पाप करते हो; और हो सकता है तुम अपने पड़ोसी से भी पाप करवाते हो ।\n\n29 और अंत में, मैं उन सब बातों को नहीं बता सकता जिनके द्वारा तुम पाप कर सकते हो; क्योंकि उनके इतने अधिक तरीके और प्रकार है कि मैं उनकी गिनती भी नहीं सकता ।\n\n30 लेकिन मैं तुमको इतना बता सकता हूं कि यदि तुम सावधान नहीं रहोगे और अपने विचारों, वाणी, कर्म और परमेश्वर की आज्ञाओं का पालन करने में असावधान हो जाओगे और जो बातें तुमने हमारे प्रभु के आने के विषय में सुनी हैं, उन पर अंत तक विश्वास नहीं करोगे, तब तुम अवश्य ही नष्ट हो जाओगे । और अब, हे मनुष्य इनको स्मरण रखो, और नष्ट मत हो ।\n\n", "mosiah 5": "[center][font_size=26]अध्याय 5[/font_size][/center]\n\n[i]विश्वास के द्वारा संत मसीह के बेटे और बेटियां बनते हैं—वे मसीह के नाम द्वारा बुलाए जाते हैं—राजा बिन्यामीन उन्हें भले कामों मे मजूबत और स्थिर बने रहने की सलाह देता है । लगभग 124 ई.पू.[/i]\n\n1 और अब, ऐसा हुआ कि जब राजा बिन्यामीन अपने लोगों से इस प्रकार कह चुका तब उसने उनमें कुछ लोगों को भेज कर पता लगाया कि जो बातें उसने उनसे कही थी क्या उसके लोग उन पर विश्वास कर रहे हैं या नहीं ।\n\n2 और वे सब एक स्वर से चिल्ला कर बोले: हां, हम उन सभी बातों पर विश्वास करते हैं जिन्हें आपने हमसे कहा; और हम जानते हैं कि वे सब उचित और सत्य है क्योंकि सर्वशक्तिमान प्रभु की आत्मा ने हमारे भीतर यानि हमारे हृदय में एक महान परिवर्तन कर दिया है, कि हम शैतान के कार्यों को नहीं करेंगे, लेकिन निरंतर भले कार्य ही करेंगे ।\n\n3 और हम, स्वयं, भी परमेश्वर की असीम भलाई, और उसकी आत्मा के दर्शन द्वारा भविष्य के दृश्यों को देख रहे हैं; और उपयुक्त होने पर, हम सभी विषयों पर भविष्यवाणी भी कर सकते हैं ।\n\n4 और जिन बातों को हमारे राजा ने हमसे कहा उन बातों पर अपने विश्वास के कारण ही हम इस महान ज्ञान तक पहुंचे हैं, जिसके द्वारा हम इस प्रकार के अत्याधिक आनंद से विभोर हो रहे हैं ।\n\n5 और हम अपने शेष जीवन भर, परमेश्वर की इच्छा पूरी करने और हर एक बात में जो कुछ वह आज्ञा देगा, उन सभी आज्ञाओं को पूरा करने के लिए, परमेश्वर के साथ अनुबंध करने को तैयार है, जिससे कि हम अपने ऊपर कभी भी समाप्त न होने वाली घोर पीड़ा न लें बैठें जैसा कि स्वर्गदूत ने कहा है, ताकि कहीं हमें परमेश्वर के क्रोध के प्याले में से न पीना पड़े ।\n\n6 और अब, ये ही वे बातें थी जो राजा बिन्यामीन उनके लिए चाहता था; और इसलिए उसने उनसे कहा: तुमने वही बातें कही जो मैं सुनना चाहता था; और जो अनुबंध तुमने किया है वह न्यायोचित अनुबंध है ।\n\n7 और अब, जो अनुबंध तुमने किया है उसके कारण तुम मसीह की संतान, मसीह के बेटे और बेटियां कहलाओगे, क्योंकि देखो, आज उसने तुम्हें आत्मिकरूप से प्रजात किया है; क्योंकि तुम कहते हो कि उसके नाम पर विश्वास करने से तुम्हारे हृदय बदल चुके हैं; इसलिए तुमने उससे जन्म लिया और उसके बेटे और बेटियां बन गए ।\n\n8 और इस नाम के अंतर्गत तुम स्वतंत्र किये गए हो, और इसके अतिरिक्त दूसरा कोई नाम नहीं जिसके द्वारा तुम स्वतंत्र हो सको । दूसरा और कोई नाम नहीं दिया गया है, जिसके द्वारा उद्धार प्राप्त हो सके; इसलिए मैं चाहता हूं कि तुम सब मसीह के नाम को ग्रहण करो, जिन्होंने परमेश्वर के साथ अनुबंध किया है कि अपने जीवन के अंत तक उसके आज्ञाकारी बने रहोगे ।\n\n9 और ऐसा होगा कि जो कोई ऐसा करेगा वह अपने आपको परमेश्वर के दाहिने हाथ की ओर ले जाएगा, क्योंकि वह जान लेगा कि किस नाम से उसे पुकारा जाता है; क्योंकि वह मसीह के नाम द्वारा पुकारा जाएगा ।\n\n10 और अब ऐसा होगा, कि जो मसीह का नाम नहीं अपनाएगा उसे किसी अन्य नाम से पूकारा जाएगा; इसलिए, वह अपने आपको परमेश्वर के बांए हाथ की ओर पाएगा ।\n\n11 और मैं चाहता हूं कि तुम यह भी स्मरण रखो कि यही वह नाम है जिसे तुम्हें देने को मैंने कहा था जो कि पाप के सिवाय किसी अन्य कारण से कभी नहीं मिटाया जाएगा; इसलिए, ध्यान रखो कि तुम पाप न कर बैठो, कि तुम्हारे हृदयों से यह नाम मिट जाए ।\n\n12 मैं तुम से कहता हूं, मैं चाहता हूं कि जो नाम तुम्हारे हृदय में लिखा जा चुका है, उसे सदैव बनाए रखने को स्मरण रखो, जिससे कि तुम अपने आपको परमेश्वर के बाएं हाथ की ओर न पाओ, लेकिन तुम उस वाणी को और उस नाम को सुनो और जानो जिसके द्वारा वह तुमको पुकारेगा ।\n\n13 क्योंकि एक मनुष्य अपने स्वामी को कैसे जानेगा जिसकी सेवा उसने पहले न की हो, और जो उसके लिए अंजान हो, और उसके विचारों और हृदय की अभिलाषाओं से परे हो?\n\n14 और फिर, क्या कोई मनुष्य अपने पड़ोसी के गधे को लेता है, और अपने यहां रख लेता है ? मैं तुम से कहता हूं कि नहीं, वह उसे अपने पशुओं के साथ चारा भी नहीं देगा और उसे खदेड़ कर बाहर कर देगा । मैं तुम से कहता हूं, कि तुम्हारी भी यही दशा होगी, यदि तुम, उस नाम को नहीं जानोगे जिसके द्वारा तुम बुलाए गए हो ।\n\n15 इसलिए, मैं चाहता हूं कि तुम अटल और अचल रहते हुए सदैव भले कार्य करते जाओ, कि मसीह, सर्वशक्तिमान प्रभु परमेश्वर, मुहर लगा कर तुम्हें अपना बना ले और तुम्हें स्वर्ग में लाया जा सके, और तुम, विवेक, शक्ति, और न्याय, और उसकी दया के द्वारा तुम अनंत उद्धार और अनंत जीवन प्राप्त कर सको, जिसने स्वर्ग और पृथ्वी पर सब वस्तुओं को रचा, जो परमेश्वर सर्वश्रेष्ठ है । आमीन ।\n\n", "mosiah 6": "[center][font_size=26]अध्याय 6[/font_size][/center]\n\n[i]राजा बिन्यामीन लोगों के नाम लिखता है और याजकों को उन्हें शिक्षा देने के लिए नियुक्त करता है—मुसायाह धार्मिक राजा के रूप में राज्य करता है । लगभग 124–121 ई.पू.[/i]\n\n1 और अब, राजा बिन्यामीन ने लोगों से बोलना समाप्त करने के पश्चात सोचा, कि उन लोगों का नाम लिखना उचित होगा जिन्होंने परमेश्वर के साथ उसकी आज्ञाओं का पालन करने का अनुबंध बनाया हो ।\n\n2 और ऐसा हुआ कि एक भी व्यक्ति ऐसा न निकला, सिवाय छोटे बच्चों को छोड़कर, जिसने अनुबंध बनाया हो और अपने ऊपर मसीह का नाम ग्रहण किया हो ।\n\n3 और फिर, ऐसा हुआ कि राजा बिन्यामीन ये सब बातें पूरी कर ली, और अपने बेटे मुसायाह को अपने लोगों के ऊपर शासक और राजा समर्पित करने, और उसे राज्य से संबंधित सारा कार्यभार सौंपने, और लोगों को शिक्षा देने के लिए याजकों को नियुक्त करने, ताकि वे परमेश्वर की आज्ञाओं को सुन और समझ सकें, और उन्हें उस प्रतिज्ञा को याद करने के लिए उकसा सकें जो उन्होंने बनाई थी, के बाद उसने भीड़ को विदा किया, और वे, हर एक, अपने परिवार के साथ, अपने स्वयं के घर को वापस लौट गया ।\n\n4 और मुसायाह अपने पिता के स्थान पर शासन करने लगा । और उसने अपनी आयु के तीसवें वर्ष में, लेही के यरूशलेम छोड़ने के समय से, कुल मिलाकर, चार सौ छियत्तर वर्ष के पश्चात, शासन करना आरंभ किया था ।\n\n5 और राजा बिन्यामीन तीन वर्ष तक जीवित रहा और उसकी मृत्यु हो गई ।\n\n6 और ऐसा हुआ कि राजा मुसायाह प्रभु के मार्ग पर चलता रहा, और उसकी व्यवस्था और उसके नियमों को मानता रहा, और सब बातों में उसकी आज्ञाओं का पालन करता रहा जो कुछ भी उसने उसे आज्ञा दी ।\n\n7 और राजा मुसायाह ने अपने लोगों को खेत में हल लगवाए । और उसने स्वयं भी हल लगाया, कि वह अपने लोगों पर बोझ न बन जाए, कि वह सभी कामों को वैसा ही करता रहा जैसा उसके पिता किया करते थे । और उसके लोगों के बीच तीन वर्ष तक कोई विवाद न नहीं था ।\n\n", "mosiah 7": "[center][font_size=26]अध्याय 7[/font_size][/center]\n\n[i]अम्मोन लेही-नफी के प्रदेश को खोजता है, जहां लिमही राजा है—लिमही के लोग लमनाइयों के गुलाम हैं—लिमही उनके इतिहास का वर्णन करता है—एक भविष्यवक्ता (अबिनादी) गवाही देता है कि मसीह सभी कामों का परमेश्वर और पिता है—जिन्होंने बुरे काम बोए हैं वे बंवडर बुराई काटेंगे, और जिन्होंने अपना भरोसा प्रभु में रखा है वे मुक्त किये जाएंगे । लगभग 121 ई.पू.[/i]\n\n1 और अब, ऐसा हुआ कि लगातार तीन वर्षों तक राजा मुसायाह के शांतिपूर्वक राज करने के पश्चात, वह उन लोगों के बारे में जानना चाहता था जो लेही-नफी के प्रदेश, या लेही-नफी के शहर में रहने चले गए थे; क्योंकि उसके लोगों ने उनके विषय में कुछ नहीं सुना था जब से वे जराहेमला के प्रदेश से चले गए थे; इसलिए, वे उसे उनके बारे पूछताछ करके बार-बार तंग करते थे ।\n\n2 और ऐसा हुआ कि राजा मुसायाह ने उनके सोलह मजबूत पूरूषों को अनुमति दी ताकि वे लेही-नफी के प्रदेश जाकर, उनके भाइयों के संबंध में पता लगाएं ।\n\n3 और ऐसा हुआ कि अगले दिन उन्होंने चलना आरंभ किया, अम्मोन उनमें से एक था, वह अधिक बलवान और शक्तिशाली पुरूष, और जराहेमला के वंश का था; और वह उनका मार्गदर्शक भी था ।\n\n4 और अब, वे लेही-नफी प्रदेश की यात्रा करने के लिए निर्जन प्रदेश में गुजरने वाले मार्ग को नहीं जानते थे; इसलिए वे निर्जन प्रदेश में कई दिनों तक भटकते रहे, वे चालीस दिनों तक भटकते रहे थे ।\n\n5 और जब वे चालीस दिनों तक भटक चुके वे एक पहाड़ के निकट पहुंचे, जो कि शिलोम प्रदेश से उत्तर की ओर है, और वहां उन्होंने अपने तंबूओं को लगाया ।\n\n6 और आम्मोन ने अपने तीन भाइयों को लिया, और उनके नाम अमालेकी, हीलम, और हेम थे, और वे नफी के प्रदेश में गए ।\n\n7 और देखो, वे उन लोगों के राजा से मिले जो नफी के प्रदेश, और शिलोम के प्रदेश में थे; और उनको राजा के सिपाहियों ने घेर लिया, और पकड़ लिए गए, और बांधे गए, और बंदीगृह में डाल दिए गए ।\n\n8 और ऐसा हुआ जब वे दो दिनों से बंदीगृह में थे उन्हें राजा के सामने लाया गया, और उनके बंधनों को खोल दिया गया; और वे राजा के सामने खड़े थे, और अनुमति दी गई, या असल में आदेश दिया गया, कि वे उन प्रश्नों के उत्तर दें जो वह उन से पूछेगा ।\n\n9 और उसने उन से कहा: देखो, मैं लिमही, नूह का बेटा हूं, जो जीनिफ का बेटा था, जो जराहेमला के प्रदेश बाहर निकल कर इस प्रदेश को विरासत में पाने के लिए आया था, जोकि उसके पूर्वजों का पैतृक प्रदेश था, जिसे लोगों के मताधिकार द्वारा राजा बनाया गया था ।\n\n10 और अब, मैं जानना चाहता हूं किस कारण से तुमने इतना साहस किया कि नगर की चार दीवारी के निकट आ पहुंचे, जबकि मैं स्वयं, अपने सिपाहियों के साथ द्वार के बाहर था ?\n\n11 और अब, इसलिए मैंने तुम्हें जीवित रखा है, कि मैं तुम्हारे बारे में पता करूं, वरना मैं तुम्हें अपने सिपाहियों से मरवा डालता । तुम्हें बोलने की अनुमति है ।\n\n12 और अब, जब अम्मोन ने देखा कि उसे बोलने की अनुमति दी गई थी, वह आगे बढ़ा और उसने अपने आपको राजा के सामने झुकाया; और फिर ऊपर उठते हुए उसने कहा: हे राजा, मैं आज के दिन के लिए परमेश्वर का बहुत धन्यवाद देता हूं कि मैं इस दिन तक जीवित हूं, और मुझे बोलने की अनुमति दी गई है; और मैं साहस से बोलने का प्रयास करूंगा;\n\n13 क्योंकि मैं निश्चित हूं कि यदि आप मुझे जानते तो मैं इन बेड़ियों को नहीं पहने होता । क्योंकि मैं अम्मोन जराहेमला का वंशज हूं, और जराहेमला के प्रदेश से अपने भाइयों के संबंध में पता करने आया हूं, जिन्हें जीनिफ उस प्रदेश से निकाल कर लाया था ।\n\n14 और अब, ऐसा हुआ कि जब लिमही ने अम्मोन की बातों को सुना, तो वह बहुत ही प्रसन्न हुआ, और बोला: अब, मैं निश्चितरूप से जानता हूं कि मेरे भाई जो जराहेमला प्रदेश के हैं अभी जीवित हैं । और अब, मैं आनंद मनाऊंगा; और कल मैं अपने लोगों को भी आनंद मनाने के लिए कहूंगा ।\n\n15 क्योंकि देखो, लमनाइयों की गुलामी में हैं, और हम पर इतना कर लगाया जाता है कि जिसे उठाना कठिन है । और अब, देखो, हमारे भाई हमारी गुलामी से हमें मुक्त करेंगे, या लमनाइयों के हाथों से छुड़ाएंगे, और हम उनके गुलाम हो जाएंगे; क्योंकि नफाइयों के गुलाम होना लमनाइयों के राजा को कर देने से बेहतर है ।\n\n16 और अब, राजा लिमही ने अपने सिपाहियों को आज्ञा दी कि वे न तो अम्मोन को न ही उसके भाइयों को बांधे, लेकिन उन्हें पहाड़ी पर जाने को कहा जोकि शिलोम के उत्तर में थी, और उनके भाइयों को शहर में लाने को कहा, कि वे खा और पी, और अपनी यात्रा की थकान मिटा सकें; क्योंकि उन्होंने बहुत कुछ सहा था; उन्होंने भूख, प्यास, और थकान सही थी ।\n\n17 और अब, ऐसा हुआ कि अगले दिन राजा लिमही ने अपने लोगों के बीच एक घोषणा करवाई, कि वे उसके उन शब्दों को सुनने के लिए मंदिर में एकत्रित हो जाएं, जो वह उनसे कहना चाहता है ।\n\n18 और ऐसा हुआ कि जब वे एकत्रित हो गए तब उसने उनसे इस प्रकार कहा: ओ तुम, मेरे लोगों, अपने सिरों को उठाओ और धीरज रखो; क्योंकि देखो, समय निकट है, या अधिक दूर नहीं है, जब हम अपने शत्रुओं के अधीन बिलकुल भी नहीं होंगे, बेशक हमारे बहुत से संघर्ष, अभी तक व्यर्थ साबित हुए हैं; फिर भी मुझे भरोसा है कि अभी एक अंतिम सफल संघर्ष किया जाना बाकी है ।\n\n19 इसलिए, अपने सिरों को ऊपर उठाओ, और आनंद मनाओ, और परमेश्वर में अपना भरोसा रखो, उस परमेश्वर में जो इब्राहीम, और इसहाक, और याकूब का परमेश्वर है; वह परमेश्वर जो इस्राएल की संतान को मिस्र प्रदेश से बाहर निकाल कर लाया था, और उन्हें लाल सागर की सूखी भूमि पर चलाया था, और उन्हें मन्ना खिलाया था ताकि वे निर्जन प्रदेश में नष्ट न हों; और उसने उनके लिए बहुत सी बातें की थी ।\n\n20 और फिर, वही परमेश्वर हमारे पूर्वजों को यरूशलेम प्रदेश से निकाल कर लाया था, और अभी तक अपने लोगों को सुरक्षित रखा है; और देखो, यह हमारे पापों और घृणित कार्यों के कारण हुआ है कि उसने हमें गुलामी में रखा ।\n\n21 और आज तुम सब इस बात के गवाह हो, कि जीनिफ, जो अपने लोगों के ऊपर राजा बनाया गया था, वह अपने पूर्वजों की भूमि को पाने के लिए जरूरत से ज्यादा इच्छुक था, इसलिए उसने राजा लमान की चालाकी और धूर्तता से धोखा खाकर, जिसने राजा जीनिफ के साथ संधि कर ली, और प्रदेश का एक हिस्सा अपने कब्जे में कर लिया, अर्थात लेही-नफी शहर और शिलोम के शहर को; और आस-पास के हिस्से को—\n\n22 और उसने यह सब इन लोगों को अपने अधीन करने यानि गुलाम बनाने के एकमात्र उद्देश्य के लिए किया था । और देखो, हम इस समय लमनाइयों के राजा को, हमारी मक्का, हमारी जौ, और यहां तक की हर प्रकार के अनाज का आधा, और हमारे पक्षी के झुण्डों और पशु के रेवड़ों की वृद्धि का आधा, भाग कर के रूप में देते हैं; और यहां तक की जो कुछ भी हमारे पास या हमारे अधिकार में है उसका आधा भाग भी लमनाइयों का राजा हमसे ले लेता है, वरना वह हमारी जान ले लेगा ।\n\n23 और अब, क्या यह दुख सहने योग्य है ? और क्या यह, हमारा कष्ट, बहुत बड़ा नहीं है ? अब देखो, हमारे पास शोक मनाने का कितना बड़ा कारण है ।\n\n24 हां, मैं तुम से कहता हूं, हमारे शोक मनाने के बहुत बड़े कारण हैं; क्योंकि देखो हमारे कितने भाइयों की हत्या की गई, और उनका लहू व्यर्थ में बहाया गया, और यह सब पाप के कारण हुआ ।\n\n25 क्योंकि यदि ये लोग बुराई में न गिरे नहीं होते तो प्रभु उन पर यह बड़े कष्ट नहीं आने देता । लेकिन देखो, उन्होंने उसके वचनों को नहीं सुना; लेकिन उनके आपस में विवाद होते रहे, इतने अधिक कि उन्होंने एक दूसरे का लहू बहाया ।\n\n26 और उन्होंने प्रभु के एक भविष्यवक्ता की हत्या कर दी; हां, परमेश्वर के चुने हुए पुरुष की, जिसने उन्हें उनके दुष्टता और घृणित कार्यों के बारे में बताया, और आने वाली बहुत सी बातों की भविष्यवाणी की थी, हां, मसीह के आने के विषय में भी ।\n\n27 और क्योंकि उसने उनसे कहा कि मसीह परमेश्वर, सभी बातों का पिता था, और कहा कि वह मनुष्य के स्वरूप में आएगा, और यह वह स्वरूप होगा जिसके अनुसार आरंभ में मनुष्य की रचना की गई थी; या अन्य शब्दों में, उसने कहा कि वह मनुष्य परमेश्वर के स्वरूप में रचा गया था, और कि परमेश्वर मानव संतान के बीच आएगा, और अपने ऊपर मांस और लहू का शरीर धारण करेगा, और पूरी पृथ्वी में जाएगा—\n\n28 और अब, क्योंकि उसने यह कहा था, उन्होंने उसे मार डाला; और उन्होंने बहुत से अन्य कार्य किये थे जिससे उनके ऊपर परमेश्वर का क्रोध भड़का था । इसलिए, किसे आश्चर्य है कि वे गुलामी में हैं, और कि वे घोर कष्टों से पीड़ित हैं ?\n\n29 क्योंकि देखो, प्रभु ने कहा है: मैं अपने लोगों की उनके उल्लघनों के दिन सहायता नहीं करूंगा; लेकिन मैं उनके मार्गों में बाड़ा लगाऊंगा ताकि वे उन्नति न करें; और उनके कार्य उनके आगे अवरोध पैदा करेंगे ।\n\n30 और फिर, वह कहता है: यदि मेरे लोग बुरे काम करेंगे तो वे में बंवडर भूसा ही काटेंगे; और जिसका परिणाम जहर है ।\n\n31 और वह फिर कहता है: यदि मेरे लोग बुरे काम बोते हैं वे पूरब की हवा काटेंगे, जोकि तुरन्त विनाश लाती है ।\n\n32 और अब, देखो, प्रभु की प्रतिज्ञा पूरी हुई, और तुम्हें दणित किया गया और कष्टों में फंसे हो ।\n\n33 लेकिन यदि तुम संपूर्ण हृदय से प्रभु की ओर लौटोगे, और उस में अपना भरोसा रखोगे, और पूरे मन से उसकी सेवा करोगे, यदि तुम ऐसा करते हो, वह, अपनी स्वयं की इच्छा और खुशी से, तुम्हें गुलामी से छुड़ाएगा ।\n\n", "mosiah 8": "[center][font_size=26]अध्याय 8[/font_size][/center]\n\n[i]अम्मोन लिमही के लोगों को शिक्षा देता है—वह येरेदाइयों की चौबीस पट्टियों को सीखता है—दिव्यदर्शियों द्वारा प्राचीन अभिलेखों का अनुवाद किया जा सकता है—दिव्यदर्शिता से बड़ा अन्य कोई उपहार नहीं है । लगभग 121 ई.पू.[/i]\n\n1 और ऐसा हुआ कि राजा लिमही ने अपने लोगों से बोलना समाप्त किया, क्योंकि उसने उनसे बहुत सी बातें कही और उनमें से केवल कुछ को मैंने इस पुस्तक में लिखा है, उसने अपने लोगों से उनके भाइयों के संबंध में सब बातों को कहा था जो जराहेमला के प्रदेश में थे ।\n\n2 और उसने अम्मोन को भीड़ के सामने बोलने, और उन्हें जीनिफ के उस प्रदेश से बाहर निकलने से लेकर उसके स्वयं प्रदेश से बाहर निकलने तक उनके भाइयों के साथ जो हुआ था उसे बताने के लिए कहा ।\n\n3 और उसने उनको उन अंतिम शब्दों को भी बताया जो राजा बिन्यामीन ने उन्हें सीखाए थे, और उन्हें राजा लिमही के लोगों को समझाया, ताकि वे उन सभी शब्दों को समझ सकें जो उसने बोले थे ।\n\n4 और ऐसा हुआ कि वह जब यह सब कर चुका, कि राजा लिमही ने भीड़ को विदा किया, और हर एक को अपने-अपने घर वापस जाने को कहा ।\n\n5 और ऐसा हुआ कि उसने ऐसा किया कि जिन पट्टियों में उसके लोगों का अभिलेख उस समय से शामिल था जब उन्होंने जराहेमला के प्रदेश को छोड़ा था, उन्हें अम्मोन के सामने लाया जाए, ताकि वह उन्हें पढ़ सके ।\n\n6 अब, जैसे ही अम्मोन ने उस अभिलेख को पढ़ा, राजा ने उससे पूछा क्या वह भाषाओं को अनुवाद कर सकता था, और अम्मोन ने उसे बोला कि वह नहीं कर सकता ।\n\n7 और राजा ने उससे कहा: अपने लोगों के कष्टों के लिए दुखी होने के कारण, मैंने अपने तैंतालीस लोगों को निर्जन प्रदेश में यात्रा करने को कहा, कि इस प्रकार वे जराहेमला के प्रदेश की खोज कर सकें, कि हम अपने भाइयों से हमें गुलामी से छुड़ाने के लिए अनुरोध कर सकें ।\n\n8 और वे कई दिनों की अवधि के लिए निर्जन प्रदेश में खो गए, कई तलाबों और नदियों वाले प्रदेश की यात्रा करने के पश्चात, एक ऐसा प्रदेश मिला जो मनुष्य, और जानवरों की हड्डियों, और हर प्रकार के भवनों के खंडरों से भरा पड़ा था, और ऐसे प्रदेश को पाने के बाद जो बहुत से लोगों से भरा पड़ा था जो इस्राएल की सेना के समान असंख्य थे, वे परिश्रमी थे, फिर भी जराहेमला के प्रदेश को नहीं खोज पाए लेकिन इस प्रदेश को लौट गए ।\n\n9 और यह गवाही देने के लिए कि जो बातें उन्होंने कहीं थी सच हैं वे चौबीस पट्टियों को लाए थे जो खुदे हुए लेखों से भरी थी, और वे शुद्ध सोने की बनी थी ।\n\n10 और देखो, वे कवच भी लाए, जो बड़े थे, और वे पीतल और तांबे के थे, और बहुत अच्छी हालत में थे ।\n\n11 और फिर, वे तलवार लाए, उनके मूठ नष्ट हो गए थे, और फल जंग से खराब हो गए थे; और उस प्रदेश में पट्टियों की खुदाई का अनुवाद करने के योग्य कोई नहीं था । इसलिए मैं तुम से कहता हूं: क्या तुम अनुवाद नहीं कर सकते ?\n\n12 और मैं तुम से फिर कहता हूं: क्या तुम किसी को जानते हो जो अनुवाद कर सकता है ? क्योंकि मैं चाहता हूं कि इन अभिलेखों का हमारी भाषा में अनुवाद किया जाए; क्योंकि, शायद, वे हमें उन बचे हुए लोगों के विषय में बता सकें जो नष्ट किये गए थे, जहां से ये अभिलेख लाए गए थे; या, शायद, वे हमें उन लोगों के विषय में बता सकें जो नष्ट किये गए थे; और मैं उनके विनाश का कारण जानने का इच्छुक हूं ।\n\n13 अब अम्मोन ने उससे कहा: मैं तुम्हें निश्चितरूप से, हे राजा, एक पुरुष के बारे में बता सकता हूं जो इन अभिलेखों का अनुवाद कर सकता है; क्योंकि वह उसे देख सकता है, और सभी प्राचीन अभिलेखों का अनुवाद कर सकता है; और यह परमेश्वर का एक उपहार है । और वे चीजें अनुवाद कहलाती हैं, और कोई मनुष्य उन्हें नहीं देख सकता सिवाय उसके जिसे आज्ञा दी जाती है, कहीं उसने उस वस्तु को देख लिया जो उसे नहीं देखनी चाहिए तो वह नष्ट हो जाएगा । और जिसे उन्हें देखने की आज्ञा है, उसे दिव्यदर्शी कहते हैं ।\n\n14 और देखो, जराहेमला के प्रदेश में जो लोगों का राजा है वह पुरुष है जिसे इन कामों को करने की आज्ञा है, और जिसके पास परमेश्वर का यह उच्च उपहार है ।\n\n15 और राजा ने कहा कि दिव्यदर्शी भविष्यवक्ता से बड़ा होता है ।\n\n16 और अम्मोन ने कहा कि दिव्यदर्शी एक प्रकटीकर्ता और भविष्यवक्ता भी होता है; और उपहार जो कि अधिक महान है किसी मनुष्य के पास नहीं होता, सिवाय जिसके पास परमेश्वर की शक्ति होती है, जो किसी के पास नहीं हो सकती; फिर भी किसी मनुष्य के पास परमेश्वर से मिली महान शक्ति हो सकती है ।\n\n17 लेकिन दिव्यदर्शी उन बातों को जान सकता है जो अतीत में थी, और उन बातों को भी जो होने वाली हैं, और उनके द्वारा सब बातों को प्रकट किया जाएगा, या, असल में, गुप्त बातों को प्रकट किया जाएगा, और छिपी हुई वस्तुएं प्रकाश में लाई जाएंगी, और जो बातें पता नहीं हैं उनके द्वारा बताई जाएंगी, और उनके द्वारा बताई भी जाएंगी जो अन्य प्रकार से जानी नहीं जा सकती थी ।\n\n18 इस प्रकार परमेश्वर ने एक माध्यम उपलब्ध कराया है कि मनुष्य, विश्वास के द्वारा, महान चमत्कार कर सके; इसलिए वह अपने साथियों के लिए अधिक लाभकारी हो सकता है ।\n\n19 और अब, जब अम्मोन ने इन शब्दों को बोलना समाप्त किया राजा अत्याधिक आनंदित हुआ, और परमेश्वर का यह कहकर धन्यवाद दिया: निसंदेह इन पट्टियों में महान रहस्य छिपा हुआ है, और ये अनुवाद निसंदेह मानव संतान को इस प्रकार के भेदों को प्रकट करने के उद्देश्य के लिए तैयार किये गए हैं ।\n\n20 ओह प्रभु के काम कितने आश्चर्यजनक हैं, और कितने दिनों तक वह अपने लोगों को सहता रहता; हां, और मानव संतान की बुद्धि कितनी अंधी और ना समझ है; क्योंकि वे ज्ञान को नहीं पाना चाहते, न ही वे चाहते हैं कि बुद्धि उन पर हावी हो !\n\n21 हां, वे उस जंगली झुंड के समान हैं जो चरवाहे से भाग निकलता है, और बिखर जाता है, और जंगल के जानवरों द्वारा खदेड़ा, और खा लिया जाता है ।\n\n", "mosiah 9": "जीनिफ का अभिलेख—उसके लोगों का जराहेमला के प्रदेश को छोड़ने के समय से लेकर लमनाइयों के हाथों से मुक्त कराए जाने तक का विवरण ।\n\n9 से 22 अध्यायों सहित ।\n\n[center][font_size=26]अध्याय 9[/font_size][/center]\n\n[i]जीनिफ जराहेमला से एक समूह को लेही-नफी के प्रदेश पर कब्जा करने ले जाता है—लमनाई राजा उन्हें प्रदेश पर अधिकार करने की अनुमति देता है—लमनाइयों और जीनिफ के लोगों के बीच युद्ध होता है । लगभग 200–187 ई.पू.[/i]\n\n1 मुझ, जीनिफ, को नफाइयों की सभी भाषाओं में शिक्षा मिली थी, और नफी के प्रदेश, या हमारे पूर्वजों के प्रथम विरासत के प्रदेश का ज्ञान था, और लमनाइयों के बीच गुप्तचर भेजे ताकि मैं उनकी सेनाओं का भेद ले सकूं, ताकि हमारी सेना उन पर आक्रमण कर दे और उन्हें नष्ट कर दे—लेकिन जब मैंने उनके बीच में वह देखा जोकि अच्छा था तो मेरी इच्छा हुई कि वे नष्ट नहीं किये जाने चाहिए ।\n\n2 इसलिए, मैंने निर्जन प्रदेश में अपने भाइयों से विवाद किया, क्योंकि मैं चाहता था कि हमारा शासक उनके साथ संधि करे; लेकिन उसने कठोर और खून का प्यासा होने के कारण आज्ञा दी कि मेरी हत्या कर दी जाए; लेकिन काफी खून बहाए जाने के द्वारा मुझे बचा लिया गया था; क्योंकि पिता ने पिता के विरुद्ध युद्ध किया, और भाई ने भाई के विरुद्ध, निर्जन प्रदेश में हमारी सेना का बहुत अधिक संख्या में विनाश हुआ था; और हम वापस लौट गए, जो बच गए थे, जराहेमला के प्रदेश को, अपनी पत्नियों और बच्चों को कहानी सुनाने के लिए ।\n\n3 और फिर भी, मैं अपने पूर्वजों के प्रदेश को पाने के लिए जरूरत से ज्यादा इच्छुक होने के कारण, ऐसे अधिक से अधिक लोगों को एकत्रित किया जो प्रदेश पर अधिकार करने के इच्छुक थे, और हमने निर्जन प्रदेश में उस प्रदेश को जाने की अपनी यात्रा फिर से आरंभ की; लेकिन हमें अकाल और घोर कठीनाइयों से दंडित किया गया; क्योंकि हम प्रभु हमारे परमेश्वर को याद करने में मंद थे ।\n\n4 फिर भी, काफी दिनों तक निर्जन प्रदेश में भटकने के पश्चात हमने उस स्थान पर अपने तंबू लगाए जहां हमारे भाइयों को मारा गया था, जोकि हमारे पूर्वजों के प्रदेश के निकट था ।\n\n5 और ऐसा हुआ कि मैं फिर से अपने चार पुरुषों के साथ शहर में गया, राजा के पास गया, कि मैं राजा के व्यवहार को जान सकूं, और कि मैं जान सकूं कि क्या मुझे अपने लोगों के साथ अंदर जाऊं और शांति से प्रदेश को अधिकार में ले लूं ।\n\n6 और मैं राजा के पास गया, और उसने मेरे साथ अनुबंध किया कि मैं लेही-नफी के प्रदेश, और शिलोम के प्रदेश को अधिकार में ले सकता हूं ।\n\n7 और उसने यह भी आज्ञा दी कि उसके लोगों को प्रदेश से बाहर निकल जाना चाहिए, और मैं और मेरे लोग प्रदेश के अंदर गए ताकि हम इस पर अधिकार कर सकें ।\n\n8 और हमने भवनों का निर्माण आरंभ किया, और नगर की चार दीवारी की मरम्मत की, हां, लेही-नफी के शहर की दीवारों, और शिलोम के शहर की भी ।\n\n9 और हमने मैदान पर हल लगाना शुरू किया, हां, सब प्रकार के बीज, मकई के बीज, और गेहूं के, और जौ के, और नह के, और शअम के, और हर प्रकार के फलों के बीज; और हमने प्रदेश में बढ़ना और उन्नति करना आरंभ कर दिया था ।\n\n10 अब यह राजा लमान की धूर्तता और चालाकी थी, मेरे लोगों को गुलाम बनाने की, कि उसने उस प्रदेश से अपने अधिकार से हटा दिया कि हम उस पर अधिकार कर लें ।\n\n11 इसलिए ऐसा हुआ, कि हमारे बारह वर्ष तक उस प्रदेश में रहने के बाद राजा लमान ने चिन्तित होना आरंभ कर दिया, कहीं ऐसा न हो कि मेरे लोग प्रदेश में किसी तरह शक्तिशाली न हो जाएं, और कि वे उन पर आक्रमण न कर दें और उन्हें गुलाम न बना लें ।\n\n12 अब वे सुस्त और मूर्तिपूजके लोग थे; इसलिए वे हमें गुलाम बनाने के इच्छुक थे, ताकि वे हमारे हाथों की मेहनत से अपने पेट को भर सकें; हां, ताकि वे हमारे खेतों के जानवरों के झुंड को खा कर दावत उड़ा सकें ।\n\n13 इसलिए ऐसा हुआ कि राजा लमान अपने लोगों को मेरे लोगों के साथ विवाद करने के लिए उकसाने लगा; इसलिए प्रदेश में युद्ध और विवाद आरंभ हो गए ।\n\n14 क्योंकि, नफी के प्रदेश में मेरे शासन के तेरहवें वर्ष में, शिलोम के प्रदेश के सदूर दक्षिण में, जब मेरे लोग अपने जानवरों को पानी और चारा खिला रहे थे, और अपनी भूमि में हल चला रहे थे, असंख्य लमनाइयों ने उन पर धावा बोल दिया और उनकी हत्या करनी आरंभ कर दी, और उनके जानवरों को, और उनके खेतों की मकई को लूट लिया ।\n\n15 हां, और ऐसा हुआ कि वे भाग खड़े हुए, सब कुछ जिस पर कब्जा नहीं किया था, नफी के शहर में भी, और मुझे सुरक्षा के लिए पूकारा ।\n\n16 और ऐसा हुआ कि मैंने उन्हें धनुष से, और तीरों से, तलवारों से, और कृपाणों से, और गदों से, और गुलेलों से, और हर प्रकार के हथियारों से लैस किया जिसका अविष्कार हम कर सकते थे, और मेरे लोगों ने आगे बढ़कर लमनाइयों के विरूद्ध युद्ध किया ।\n\n17 हां, प्रभु की शक्ति में हमने आगे बढ़कर लमनाइयों के विरुद्ध युद्ध किया; क्योंकि मैंने और मेरे लोगों ने प्रभु को पूरी शक्ति से पूकार था कि वह हमें हमारे शत्रुओं के हाथों से मुक्ति दिलाए, क्योंकि हमें अपने पूर्वजों की मुक्ति की याद आयी थी ।\n\n18 और परमेश्वर ने अवश्य ही हमारी पूकार को सुना और हमारी प्रार्थनाओं का उत्तर दिया था; और हम उसकी शक्ति के साथ आगे बढ़े; हां, हम लमनाइयों के विरुद्ध आगे बढ़े, और एक दिन और एक रात में हमने तीन हजार और तैंतालिस को मार गिराया; और हम उन्हें तब तक मारते रहे जब तक हमने उन्हें अपने प्रदेश से बाहर नहीं खदेड़ दिया ।\n\n19 और मैंने, स्वयं, अपने हाथों से उनके मृतकों को दफनाने में मदद की थी । और देखो, बहुत दुख और पीड़ा के साथ, हमारे दो सौ उनत्तर भाई मारे गए थे ।\n\n", "mosiah 10": "[center][font_size=26]अध्याय 10[/font_size][/center]\n\n[i]राजा लमान मर जाता है—उसके लोग जंगली और कठोर और झूठी परंपराओं में विश्वास करते हैं—जीनिफ और उसके लोग उनके विरूद्ध प्रबल होते हैं । लगभग 187–160 ई.पू.[/i]\n\n1 और ऐसा हुआ कि हमने फिर से राज्य स्थापित करना आरंभ कर दिया और हमने फिर से प्रदेश में शांति हासिल करना आरंभ कर दिया । और मैंने युद्ध के सभी प्रकार के हथियारों को बनवाया, ताकि मेरे पास अपने लोगों के लिए लमनाइयों के विरूद्ध सामना करने के लिए हथियार हों यदि वे मेरे लोगों के साथ फिर से युद्ध करने आते हैं ।\n\n2 और मैंने देश के चारों ओर प्रहरी नियुक्त कर दिए, ताकि लमानायटी अचानक हम पर हमला करके हमें नष्ट न कर सकें; और इस प्रकार मैंने अपने लोगों को और अपने पशु-पक्षियों को सुरक्षा प्रदान की, और उन्हें अपने शत्रुओं के हाथों में पड़ने से बचाया ।\n\n3 और ऐसा हुआ कि इस प्रकार हमने अपने पूर्वजों के देश पर कई वर्षों तक शासन किया, हां, बाईस वर्ष की अवधि तक ।\n\n4 और मैंने पुरूषों से खेत पर हल चलवा कर हर एक प्रकार के अनाजों और फलों को उत्पन्न करवाया ।\n\n5 और मैंने स्त्रियों से कपड़े बनवाए, और परिश्रम करवाया, और काम करवाया, और सभी प्रकार के सन द्वारा उत्तम वस्त्र और सब प्रकार वस्त्र बनवाए, ताकि हम अपने वस्त्रहीन शरीर पर वस्त्र धारण कर सकें; और इस प्रकार हमने प्रदेश में उन्नति की—इस प्रकार प्रदेश में हम बाईस वर्षों की अवधि तक शांति से रहे ।\n\n6 और ऐसा हुआ कि राजा लमान की मृत्यु हो गई, और उसका पुत्र उसके स्थान पर शासन करने लगा । और वह अपने लोगों को मेरे लोगों के विरूद्ध विद्रोह करने के लिए उकसाने लगा; इसलिए वे आकर मेरे लोगों के विरूद्ध युद्ध की तैयारी करने लगे ।\n\n7 लेकिन मैंने शेमलोन देश के आस-पास अपने भेदियों को भेजा, ताकि मैं उनके युद्ध की तैयारी की स्थिति का पता पा सकूं, कि उनके विरूद्ध अपनी रक्षा कर सकूं, ताकि वे हमारे लोगों पर चढ़ाई न कर दें और उन्हें नष्ट कर दें ।\n\n8 और ऐसा हुआ कि उन्होंने शिलोम के उत्तर की ओर से, बहुत बड़ी सेना लेकर, धनुष-बाण, तलवार, गदा, पत्थर और गुलेल लेकर, आक्रमण किया; और उनके सिर मुड़े हुए थे और वे वस्त्रहीन थे; और वे चर्म के कमरबंद बांधे हुए थे ।\n\n9 और ऐसा हुआ कि मैंने अपने लोगों की स्त्रियों और बच्चों को निर्जन प्रदेश में छिपा दिया और अपने सभी नौजवानों और उन वृद्धों को जो हथियार चला सकते थे, एकत्रित करके युद्ध में चलने की आज्ञा दी; और मैंने हर एक को उनकी आयु के अनुसार नियुक्त किया ।\n\n10 और ऐसा हुआ कि प्रभु के बल से बलशाली होकर हमने लमनाइयों के विरुद्ध युद्ध करने के लिए प्रस्थान किया और यहां तक कि इस वृद्धा-अवस्था में भी मैं स्वयं युद्ध में भाग लेने के लिए चला ।\n\n11 अब, लमनाइयों को प्रभु और उसके बल के विषय में कोई जानकारी नहीं थी इसलिए वे स्वयं अपने ही बल पर आश्रित थे । फिर भी मनुष्य की दृष्टि से वे बलवान लोग थे ।\n\n12 वे जंगली, क्रूर, और रक्त के प्यासे लोग थे जो अपने पूर्वजों की परंपराओं में विश्वास करते थे, जो इस प्रकार—विश्वास करते थे कि वे अपने पूर्वजों के पापों के कारण यरूशलेम देश से निकाले गए, निर्जन प्रदेश में अपने भाइयों द्वारा छले गए, और सागर को पार करते समय भी उनके साथ छल किया गया ।\n\n13 और फिर, कि जब वे सागर को पार करके अपने प्रथम पैतृक प्रदेश में आए, तब उनके साथ विश्वासघात किया गया, और यह सब नफी द्वारा प्रभु की आज्ञाओं का पालन अधिक सच्चाई के साथ करने के कारण ही हुआ—इसलिए वह प्रभु का प्यारा था क्योंकि प्रभु ने उसकी आज्ञाओं को सुना और उनका उत्तर दिया, और उसने निर्जन प्रदेश में उनकी यात्राओं की अगुवाई की ।\n\n14 और उसके भाई उस पर क्रोधित इसलिए हुए कि वे प्रभु के व्यवहार से अनजान थे; वे सागर में इसलिए भी उस पर क्रोधित हुए थे क्योंकि उन्होंने प्रभु के विरूद्ध अपने हृदयों को कठोर बना लिया था ।\n\n15 और फिर, उस पर वे इसलिए क्रोधित हुए जब वे प्रतिज्ञा के प्रदेश में पहुंचे, क्योंकि उनके अनुसार उसने उनके हाथों से शासन का अधिकार ले लिया था; और वे उसको मार डालना चाहते थे ।\n\n16 और फिर, वे उस पर क्रोधित हुए क्योंकि वह प्रभु की आज्ञा के अनुसार उन अभिलेखों को लेकर निर्जन प्रदेश में चला गया जो पीतल की पट्टियों पर खुदे हुए थे; क्योंकि वे कहते थे कि उसने उनको लूट लिया था ।\n\n17 और इस प्रकार उन्होंने अपने बच्चों को शिक्षा दी जिससे वे उनसे घृणा करें, उनकी हत्या करें, उनको लूटें और उनको नष्ट करने के लिए सब कुछ करे; इसलिए नफी की संतान के प्रति उनके हृदयों में अंतहीन घृणा है ।\n\n18 इसी उद्देश्य से राजा लमान ने चालाकी, झूठ, छल, और प्रतिज्ञाओं द्वारा मुझे धोखा दिया कि मैं अपने लोंगो को इस प्रदेश में लाया, कि वे हमें नष्ट कर सकें; हां, और हम इतने वर्षों से इस प्रदेश में कष्ट झेलते रहे हैं ।\n\n19 और अब मैं, जीनिफ, ने अपने लोंगो को लमनायाटियों के विषय में इन सभी बातों को बताने के पश्चात, उन्हें प्रभु पर विश्वास करके अपनी पूरी शक्ति से उनके विरुद्ध युद्ध करने के लिए उत्साहित किया; इसलिए हमने आमने-सामने उनसे सघंर्ष किया ।\n\n20 और ऐसा हुआ कि हमने फिर से उन्हें अपने प्रदेश से बाहर निकाल दिया; और हमने उनके सैनिकों को इतनी बड़ी संख्या में मारा कि हम उनकी गिनती नहीं कर पाए ।\n\n21 और ऐसा हुआ कि हम फिर से अपने प्रदेश को लौट आए, और मेरे लोगों ने फिर से अपने जानवरों की देखभाल शुरू कर दी, और अपने खेतों में हल चलाया ।\n\n22 और अब, मैंने वृद्ध होने के कारण, अपने राज्य को अपने बेटों में से एक को प्रदान कर दिया; इसलिए अब मैं और कुछ नहीं कहता । और प्रभु मेरे लोगों को आशीष दे । आमीन ।\n\n", "mosiah 11": "[center][font_size=26]अध्याय 11[/font_size][/center]\n\n[i]राजा नूह दुष्टता में शासन करता है—वह अपनी पत्नियों और रखैलों के साथ विलासता का जीवन जीता है—अबिनादी भविष्यवाणी करता है कि लोगों को गुलाम बना लिया जाएगा—राजा नूह उसकी हत्या करने का प्रयास करता है । लगभग 160–150 ई.पू.[/i]\n\n1 और अब ऐसा हुआ कि जैनिफ, अपने बेटों में से एक, नूह को राज्य प्रदान कर देता है; इसलिए नूह उसके स्थान पर शासन करने लगता है और वह अपने पिता के मार्ग पर नहीं चलता ।\n\n2 क्योंकि देखो, वह परमेश्वर की आज्ञाओं का पालन नहीं करता, लेकिन वह अपनी मन-मर्जी करता है । और वह कई पत्नियां और रखैलों को रखता है । और वह अपने लोगों को पाप करने के लिए उकसाता, और वह करता है जो प्रभु की दृष्टि में घृणित था । हां, और वे वेश्यावृति और हर प्रकार के भ्रष्ट काम करते हैं ।\n\n3 और वह उनकी संपत्ति के पांचवे हिस्से का कर वसूलता है, उनके सोने और उनकी चांदी का पांचवां हिस्सा, और उनके जिफ, और उनके तांबे का, और उनके पीतल और उनके लोहे का पांचवां हिस्सा; और उनके जानवरों का पांचवां हिस्सा; और उनके सारे अनाज का भी पांचवां हिस्सा ।\n\n4 और वह यह सब उसने अपने आपको, और अपनी पत्नियों और अपनी रखैलों के भरण-पोषण के लिए किया था; और अपने याजकों, और उनकी पत्नियों और उनकी रखैलों के लिए भी; इस प्रकार उसने राज्य के प्रशासन को ही बदल दिया था ।\n\n5 क्योंकि उसने उन सभी याजकों को हटा दिया था जो उसके पिता द्वारा समर्पित किये गए थे, और उनके स्थान पर नए याजकों को समर्पित किया था, जो अपने हृदयों के घमंड से फूले हुए थे ।\n\n6 हां, और इस प्रकार उनके आलसीपन में, और उनके मूर्तिपूजा में, और उनके व्यभिचार में, उनका सर्मथन किया गया था, उन करों के द्वारा जो राजा नूह ने अपने लोगों पर लगाए थे; इस प्रकार लोग अधर्म का सर्मथन करने के लिए बहुत अधिक परिश्रम करते थे ।\n\n7 हां, और वे भी मूर्तिपूजक बन गए, क्योंकि उन्हें राजा और याजकों के निरर्थक और चिकनी चुपड़ी बातों से धोखा दिया गया था; क्योंकि वे उनसे बहकाने वाली बातें कहते थे ।\n\n8 और ऐसा हुआ कि राजा नूह ने बहुत से शानदार और विशाल भवनों का निर्माण किया था; और उसने उन्हें लकड़ी की सुंदर कारीगरी, और सोने की, और चांदी की, और लोहे की, और पीतल की, और जिफ की, और तांबे की, और सभी प्रकार की बहुमूल्य वस्तुओं से सजाया था ।\n\n9 और उसने अपने लिए एक विशाल महल बनवाया था, और उसके मध्य में सिंहासन रखा, जिसे पूरी तरह से शानदार लकड़ी से बना था और सोने और चांदी और मूल्यवान वस्तुओं से सजाया गया था ।\n\n10 और उसने आज्ञा दी कि उसके कारीगर मंदिर की दीवारों को, लकड़ी की, और तांबे की, और पीतल की सुंदर कारीगरी से सजाएं ।\n\n11 और ऐसा हुआ कि अन्य आसनों से ऊंचे आसन जो कि उच्च याजकों के लिए थे, उसने उन्हें शुद्ध सोने से सजाया; और उसने उनेक सामने एक परकोटा सा बनवाया, ताकि वह अपने शरीर और बांहों को उसके लोगों से झूठ और बेकार की बातों को बोलते समय उस पर टेक सकें ।\n\n12 और ऐसा हुआ कि उसने मंदिर के निकट एक मीनार बनाई; हां, एक बहुत ऊंची मीनार, इतनी ऊंची की वह उसके ऊपर खड़ा हो सकता था और शिलोम के प्रदेश पर, और शेमलोन के प्रदेश को भी देख सकता था, जो कि लमनाइयों के कब्जे में था; और यहां तक कि वह आस-पास के सारे प्रदेश को देख सकता था ।\n\n13 और ऐसा हुआ कि उसने शिलोम प्रदेश में कई भवनों का निर्माण किया; और उसने शिलोम के उत्तर में पहाड़ी पर एक विशाल मीनार को बनवाया, जोकि नफी की संतान के लिए प्रदेश से भागने के समय एक शरण स्थल था; और इस प्रकार उसने अपने लोगों से कर द्वारा प्राप्त संपत्ति का उपयोग किया था ।\n\n14 और ऐसा हुआ कि उसने अपने हृदय को अपनी संपत्ति पर लगाया था, और वह अपना समय अपनी पत्नियों और रखैलों के साथ विलासता में बीताता था; और ऐसे ही उसके याजक अपना समय वेश्यों के साथ बीताते थे ।\n\n15 और ऐसा हुआ कि उसने प्रदेश के आस-पास अंगूर के बगीचे लगाए; और उसने मदिरा के कुंड बनावाए, और बहुत अधिक मदिरा बनाई; और इसलिए वह और उसके लोग भी शराबी हो गए ।\n\n16 और ऐसा हुआ कि लमनाइयों ने उसके लोगों पर कम संख्या में धावा बोलना शुरू किया, और उनको उनके खेतों में मार डालते जब वे अपने जानवरों को चरा रहे होते थे ।\n\n17 और राजा नूह ने उन्हें दूर रखने के लिए सिपाहियों को प्रदेश के आस-पास भेजा; लेकिन उसने पर्याप्त संख्या में नहीं भेजे, और लमनाइयों ने उनके ऊपर धावा बोला और उनको मार डाला, और उनके बहुत से जानवरों को प्रदेश के बाहर खदेड़ कर ले गए; इस प्रकार लमनाइयों ने उन्हें नष्ट करना और उनके प्रति अपना द्वेष प्रकट करना आरंभ कर दिया ।\n\n18 और ऐसा हुआ कि राजा नूह ने उनके विरूद्ध अपनी सेना को भेजा, और वे पीछे खदेड़ दिए गए, या उन्होंने उन्हें कुछ समय के लिए पीछे खदेड़ दिया था; इसलिए, वे उनके विनाश पर आनंद मनाते हुए लौटे ।\n\n19 और अब, इस बड़ी विजय के कारण अपने हृदयों में अहंकार से फूले हुए थे; वे अपनी ताकत पर यह कहकर घमंड करने लगे थे, कि उनके पचास लमनाइयों के हजारों का सामना कर सकते हैं; इस प्रकार वे घमंड करने लगे, और रक्तपात, और अपने भाइयों के रक्त को बहाने वे आनंद मनाने लगे, और ऐसा उनके राजा और याजकों की दुष्टता के कारण हुआ था ।\n\n20 और ऐसा हुआ कि उनके बीच एक पुरुष था जिसका नाम अबिनादी था; और वह उनके बीच आगे बढ़ा, और यह कहते हुए भविष्यवाणी करने लगा: देखो, प्रभु इस प्रकार कहता है, और उसने मुझे ऐसा कहकर आज्ञा दी है, आगे बढ़ो, और इन लोगों से कहो, प्रभु इस प्रकार कहता है—हाय इन लोगों पर, क्योंकि मैंने इनके घृणित कार्यों को, और इनकी दुष्टता को, और इनके व्यभिचार को देखा है; और जब तक ये पश्चाताप नहीं करते मैंने अपने क्रोध में इनके पास आऊंगा ।\n\n21 और जब तक वे पश्चाताप नहीं करते और प्रभु अपने परमेश्वर के पास नहीं लौटते, देखो, मैं इन्हें इनके शत्रुओं के हाथों में सौप दूंगा; हां, और वे गुलाम बना लिए जाएंगे; और वे अपने शत्रुओं के हाथों कष्ट उठाएंगे ।\n\n22 और ऐसा होगा कि वे जानेंगे कि मैं उनका प्रभु परमेश्वर हूं, और मैं एक ईष्यालु परमेश्वर हूं, जो कि अपने लोगों को पापों के लिए दंड देता है ।\n\n23 और ऐसा होगा कि जब यह लोग पश्चाताप नहीं करते और प्रभु अपने परमेश्वर की ओर नहीं लौटते, वे गुलाम बना लिए जाएंगे; और उन्हें कोई नहीं छुड़ाएगा, सिवाय सर्वशक्तिमान प्रभु परमेश्वर के ।\n\n24 हां, और ऐसा होगा कि जब वे मुझे पुकारेंगे मैं उनकी पुकार को सुनने में देर करूंगा; हां, और मैं उन्हें उनके शत्रुओं द्वारा दंड दिलवाऊंगा ।\n\n25 और जब तक वे टाट और राख मल कर पश्चाताप नहीं करते, और पूरी शक्ति से प्रभु अपने परमेश्वर को नहीं पुकारते, मैं उनकी प्रार्थनाओं को नहीं सुनूंगा, न ही मैं उन्हें उनके कष्टों से बाहर निकालूंगा; और प्रभु इस प्रकार कहता है, और इस प्रकार उसने मुझे आज्ञा दी है ।\n\n26 अब ऐसा हुआ कि जब अबिनादी इन शब्दों को कह चुका तो वे उस पर क्रोधित हुए, और उसको जान से मारने का प्रयास करने लगे; लेकिन प्रभु ने उसे उनके हाथों से बचाया था ।\n\n27 अब राजा नूह ने उन शब्दों को सुना जो अबिनादी ने लोगों से कहे थे, वह क्रोधित हो गया; और वह बोला: अबिनादी कौन होता है, कि वह मेरा और मेरे लोगों का न्याय करे, या प्रभु कौन है, जो मेरे लोगों पर इतने घोर कष्ट लाएगा ?\n\n28 मैं तुम्हें अबिनादी को यहां लाने की आज्ञा देता हूं, कि मैं उसे मार डालूं, क्योंकि उसने ये बातें बोली हैं जो कि मेरे लोगों का एक दूसरे के विरूद्ध क्रोध भड़का सकती हैं, और मेरे लोगों के बीच में विवाद पैदा कर सकती हैं; इसलिए मैं उसे मार डालूंगा ।\n\n29 अब लोगों की आंखें अंधी हो गई थी; इसलिए उन्होंने अपने हृदयों को अबिनादी के शब्दों के विरुद्ध कठोर बना लिया था, और उस समय के बाद से वे उसे पकड़ने का प्रयास करने लगे । और राजा नूह ने अपने हृदय को प्रभु के वचन के विरूद्ध कठोर बना लिया था, और उसने अपने गलत कार्यों के लिए पश्चाताप नहीं किया ।\n\n", "mosiah 12": "[center][font_size=26]अध्याय 12[/font_size][/center]\n\n[i]अबिनादी को राजा नूह की मृत्यु और उसके लोगों की भविष्यवाणी करने के कारण जेल में डाला जाता है—झूठे याजक धर्मशास्त्रों का हवाला देते हैं और मूसा की व्यवस्था का पालन करने का बहाना बनाते हैं—अबिनादी उन्हें दस आज्ञाएं सीखाता है । लगभग 148 ई.पू.[/i]\n\n1 और ऐसा हुआ कि दो वर्ष बीत जाने पर उनके बीच भेष बदल आता है, ताकि वे उसे पहचान न पाएं, और उनके बीच यह कह कहते हुए, भविष्यवाणी देना आरंभ करता है: प्रभु ने मुझे इस प्रकार कहते हुए आज्ञा दी है—अबिनादी, जाओ और मेरे इन लोगों को भविष्यवाणी बताओ, क्योंकि उन्होंने अपने हृदयों को मेरे वचनों के विरूद्ध कठोर कर लिया है; उन्होंने अपने बुरे कामों से पश्चाताप नहीं किया है; इसलिए, मैं उन्हें क्रोध से दंड दूगा, हां, अपने भीषण क्रोध से मैं उनके पापों और घृणित कार्यों के लिए दंड दूंगा ।\n\n2 हां, इस पीढ़ी पर हाय ! और प्रभु ने मुझे कहा है: अपने हाथों और भविष्यवाणी को यह कहते हुए आगे बढ़ा: प्रभु इस प्रकार कहता है, ऐसा होगा कि यह पीढ़ी, अपने पापों के कारण, गुलाम बना ली जाएगी, और गालों पर थप्पड़ लगेगा; हां, और मनुष्य द्वारा खदेड़े, और मारे जाएंगे; और हवा के गिद्ध, और कुत्ते, हां, और जंगली जानवर, उनके मांस को खांएगे ।\n\n3 और ऐसा होगा कि राजा नूह का जीवन का मूल्य गर्म भट्टी में जलते हुए कपड़े के समान होगा; क्योंकि वह जानेगा कि मैं प्रभु हूं ।\n\n4 और ऐसा होगा कि मैं अपने इन लोगों को अत्यंत कष्टों से दंडित करूंगा, हां, अकाल और महामारी से; और मैं ऐसा करूंगा कि वे दिन भर कराहाएंगे ।\n\n5 हां, और मैं उनकी पीठों पर भारी बोझ लदावाऊंगा; और वे मूक गधे के समान हांके जाएंगे ।\n\n6 और ऐसा होगा कि मैं उन के बीच ओले बरसाऊंगा, और यह उन्हें नष्ट करेगा; और वे पुरवैया हवा द्वारा भी कष्ट झेलेंगे; और कीड़े भी उनके प्रदेश का विनाश करेंगे, और उनके अनाज को खा जाएंगे ।\n\n7 और उन पर बहुत भंयकर महामारी की मार होगी—और यह सब मैं उनके पापों और घृणित कार्यों के कारण करूंगा ।\n\n8 और ऐसा होगा कि जब तक वे पश्चाताप नहीं करते मैं उन्हें समस्त पृथ्वी से पूरी तरह से नष्ट कर दूंगा; फिर भी वे अपने पीछे एक अभिलेख छोड़ जाएंगे, और मैं इन्हें इस प्रदेश पर कब्जा करने वाले राष्ट्रों के लिए सुरक्षित रखूंगा; हां, मैं ऐसा इसलिए करूंगा ताकि मैं अन्य राष्ट्रों को इन लोगों के घृणित कार्यों को बता सकूं । और अबिनादी ने इन लोगों के विरूद्ध अनेक बातों की भविष्यवाणी की ।\n\n9 और ऐसा हुआ कि वे उस पर क्रोधित हुए; और उन्होंने उसे पकड़ा और राजा के सामने बांध कर ले गए, और राजा से कहा: देखो, हम आपके सामने एक पुरुष को लाएं हैं जो तुम्हारे लोगों के संबंध में बुरी बातों की भविष्यवाणी कर रहा है, और कहता है कि परमेश्वर उन्हें नष्ट करेगा ।\n\n10 और उसने आपके जीवन के संबंध में बुरी बात की भविष्यवाणी की है, और कहा है कि आपका जीवन आग की भट्टी में कपड़े के समान होगा ।\n\n11 और फिर, वह कहता है कि आप डंठल के समान होंगे, यहां तक कि खेत की उस सूखी डंठल के समान, जो जानवरों और पैरों के नीचे कुचली जाती है ।\n\n12 और फिर, वह कहता है कि आप गोखरू के फूल के समान खिलोगे, जो, पूरा पकने पर, हवा के साथ बहकर, भूमि पर गिरा दिया जाता है । और वह दावा करता है यह प्रभु ने कहा है । और वह कहता है यह सबकुछ आपके साथ आपके पापों के कारण होगा, यदि आप पश्चाताप नहीं करते हैं ।\n\n13 और अब, ओ राजा, आप ने कौन सा बुरा काम किया, या आपके लोगों ने कौन से पाप किये हैं, कि हम परमेश्वर के अपराधी ठहरें या इस पुरुष द्वारा न्याय किये जाएं ?\n\n14 और अब, ओ राजा, देखो, हम निर्दोष हैं, और आपने, ओ राजा, पाप नहीं किया है; इसलिए, यह पुरुष आपके संबंध में झूठ बोला है, और उसकी भविष्यवाणी व्यर्थ है ।\n\n15 और देखो, हम शक्तिशाली है, हम गुलामी में पड़ सकते, या हमारे शत्रुओं द्वारा गुलाम नहीं बनाए जा सकते; हां, और आपने इस प्रदेश में प्रगति की है, और आप भविष्य में भी प्रगति करोगे ।\n\n16 देखो, यह वह पुरुष है, हम इसे आपके हाथों में सौंपते हैं; आपके इसके साथ जो आपको उचित लगता है कर सकते हैं ।\n\n17 और ऐसा हुआ कि राजा नूह ने अबिनादी को जेल में डाल दिया; और उसने आज्ञा दी कि याजक एकत्रित हों ताकि वह उनके साथ परिषद बैठा सके कि उसके साथ उसे क्या करना चाहिए ।\n\n18 और ऐसा हुआ कि उन्होंने राजा से कहा: उसे यहां लाओ ताकि हम उससे प्रश्न कर सकें; और राजा ने आज्ञा दी कि वह उनके सामने लाया जाए ।\n\n19 और उन्होंने उससे प्रश्न पूछ आरंभ किये, कि वे उसकी बात को काट सकें, ताकि इस प्रकार वे उसे दोषी ठहरा सकें; लेकिन उसने उनका साहस से जवाब दिया, और उनके सभी प्रश्नों का सामना किया, हां, वे आश्चर्यचकित थे; क्योंकि उसने उनके सभी प्रश्नों का सामना किया था, और उन्हें उनके सभी शब्दों में उलझा दिया था ।\n\n20 और ऐसा हुआ कि उनमें से एक ने उससे कहा: जो शब्द लिखे गए हैं उनका क्या अर्थ है, और जोकि हमारे पूर्वजों द्वारा, यह कहते हुए, सीखाए गए हैं:\n\n21 पहाड़ों पर उसके पांव कितने सुहावने हैं जो शुभ समाचार लाते हैं; जो शांति की घोषणा करते हैं; जो भलाई का शुभ समाचार लाते हैं; जो उद्धार की घोषणा करते हैं;जो सिय्योन से कहते हैं, तुम्हारा परमेश्वर राज करेगा;\n\n22 तुम्हारे पहरेदार जोर से पूकारेंगे; एकसाथ स्वर मिलाकर वे गाएंगे; क्योंकि वे अपनी स्वयं की आंखों से देखेंगे जब प्रभु फिर से सिय्योन को वापस लाएगा;\n\n23 खुशी से झूमो; हे यरूशलेम के खंडहरों तुम एकसाथ मिलकर गीत गाओ, क्योंकि प्रभु ने अपने लोगों को शांति दी है, उसने यरूशलेम को मुक्त करा लिया है ।\n\n24 प्रभु ने राष्ट्रों के समझ अपनी पवित्र भुजाओं को प्रकट किया है, और समस्त पृथ्वी के लोग हमारे परमेश्वर के उद्धार को देखेंगे ?\n\n25 और अब अबिनादी ने उनसे कहा: क्या तुम याजक हो, और इन लोगों को सीखाने, और भविष्यवाणी की आत्मा को समझाने का ढोंग करते हो, और फिर भी मुझ से जानना चाहते हो इन बातों का क्या अर्थ है ?\n\n26 मैं तुम से कहता हूं, प्रभु के मार्गों को दूषित करने के लिए तुम पर हाय ! क्योंकि यदि तुमने इन बातों को समझते तो तुम उन्हें इनकी शिक्षा नहीं देते; इसलिए, तुमने प्रभु के मार्गों को दूषित किया है ।\n\n27 तुमने समझने के लिए अपने हृदयों को नहीं लगाया; इसलिए, तुम बुद्धिमान नहीं हो । इसलिए, तुम इन लोगों को क्या सीखाते हो ?\n\n28 और उन्होंने कहा: हम मूसा की व्यवस्था सीखाते हैं ।\n\n29 और उसने उनसे से फिर कहा: यदि तुम मूसा की व्यवस्था सीखाते हो तो तुम उसका पालन क्यों नहीं करते ? क्यों तुम अपने हृदयों को संपत्ति पर लगाते हो ? क्यों तुम व्यभिचार करते हो और अपनी शक्ति वेश्याओं पर व्यर्थ करते हो, हां, और इन लोगों को पाप करने के लिए उकसाते हो, कि प्रभु को इन लोगों के विरूद्ध भविष्यवाणी करने के लिए मुझे भेजना पड़ा, हां, यहां तक कि इन लोगों के विरुद्ध घोर बुराई ?\n\n30 क्या तुम नहीं जानते कि मैं सच्चाई बताता हूं ? हां तुम जानते हो कि मैं सच्चाई बताता हूं; और तुम्हें परमेश्वर के सामने कांपना चाहिए ।\n\n31 और ऐसा होगा कि तुम्हें अपने पापों के लिए दंड मिलेगा, क्योंकि तुमने कहा कि तुम मूसा की व्यवस्था सीखाते हो । और मूसा की व्यवस्था के संबंध में तुम क्या जानते हो ? क्या मूसा की व्यवस्था के द्वारा उद्धार आ सकता है ? तुम क्या कहते हो ?\n\n32 और उन्होंने जवाब दिया और कहा कि मूसा की व्यवस्था के द्वारा उद्धार अवश्य आ सकता है ।\n\n33 लेकिन अब अबिनादी ने उनसे कहा: मैं जानता हूं यदि तुम परमेश्वर की आज्ञाओं का पालन करोगे तुम बचाए जाओगे; हां, यदि तुम उन आज्ञाओं का पालन करते हो जो प्रभु ने मूसा को सीनै पर्वत पर, यह कहते हुए दी थी:\n\n34 मैं प्रभु तुम्हारा परमेश्वर हूं, जो तुम्हें मिस्र प्रदेश से बाहर, गुलामी के घर से निकाल कर लाया है ।\n\n35 तुम मेरे सिवाय किसी अन्य को परमेश्वर न मानना ।\n\n36 तुम खोद कर अपने लिए कोई मूर्ति न बनाना, या न ही कोई ऐसी वस्तु जो ऊपर आकाश में, या न कोई वस्तु जो नीचे पृथ्वी पर है ।\n\n37 अब अबिनादी ने उनसे कहा, क्या तुमने यह सब किया है ? मैं तुमसे कहता हूं, नहीं, तुमने नहीं किया है । और क्या तुमने इन लोगों को सीखाया है कि वे ये सब करें ? मैं तुम से कहता हूं, नहीं, तुमने नहीं सीखाया ।\n\n", "mosiah 13": "[center][font_size=26]अध्याय 13[/font_size][/center]\n\n[i]अबिनादी को दिव्य शक्ति द्वारा बचाया जाता है—वह लोगों को दस आज्ञाएं सीखाता है—उद्धार केवल मूसा की व्यवस्था के द्वारा नहीं आता है—परमेश्वर स्वयं प्रायश्चित करेंगे और अपने लोगों को मुक्त करेंगे । लगभग 148 ई.पू.[/i]\n\n1 और अब जब राजा ने इन बातों को सुना, उसने अपने याजकों से कहा: इस व्यक्ति को ले जाओ, और इसे मार डालो; क्योंकि हम इसके साथ क्या कर सकते हैं, यह तो पागल है ।\n\n2 और वे आगे बढ़े और उस पर हाथ उठाने की कोशिश की; लेकिन उसने उनका सामना किया, और उनसे कहा:\n\n3 मुझे मत छूओ, क्योंकि परमेश्वर तुम्हें दंड देगा यदि तुम मुझ पर हाथ उठाते हो, क्योंकि मैंने वह संदेश नहीं दिया है जिसे देने के लिए प्रभु ने मुझे भेजा है; न ही मैंने तुम्हें वह बताया है जिसका तुमने अनुरोध किया है; इसलिए, परमेश्वर नहीं चाहेगा कि इस समय मुझे नष्ट किया जाए ।\n\n4 लेकिन मुझे वे आज्ञाएं पूरी करनी होगी जो परमेश्वर ने कहीं हैं; क्योंकि मैंने तुम्हें सच्चाई बताई है इसलिए तुम मुझ पर क्रोधित हो । और फिर, क्योंकि मैंने परमेश्वर की बात को कहा है इसलिए तुम समझते हो कि मैं पागल हूं ।\n\n5 अब ऐसा हुआ अबिनादी द्वारा इन शब्दों को कहने के बाद राजा नूह के लोगों ने उसे हाथ लगाने का साहस नहीं किया, क्योंकि प्रभु की आत्मा उसके ऊपर थी; और उसका चेहरा अत्याधिक तेज से दमक रहा था, जैसा कि मूसा का था जब वह सीनै पर्वत पर प्रभु के साथ बातें कर रहा था ।\n\n6 और उसने परमेश्वर की शक्ति और अधिकार के साथ बोला; और उसने अपनी बातें कहना जारी रखा:\n\n7 तुम देखते हो कि तुम्हारे पास मुझे मारने की शक्ति नहीं है, इसलिए मैं अपना संदेश समाप्त करता हूं । हां, और मैं देख सकता हूं कि यह तुम्हारे हृदयों को भेद गया है क्योंकि मैं तुम्हारे पापों के संबंध तुम्हें सच्चाई बता रहा हूं ।\n\n8 हां, और मेरे शब्दों ने तुम्हें आश्चर्य और अचंभे, और गुस्से से भर दिया है ।\n\n9 लेकिन मैं अपने संदेश को समाप्त करता हूं; और फिर इससे कोई फर्क नहीं पड़ता कि मेरा क्या होगा, हो सकता है कि मैं बचा लिया जाऊं ।\n\n10 लेकिन मैं तुम्हें यह बता देता हूं, तुम जो कुछ भी मेरे साथ करते हो, उसके बाद जो होगा, वह उन बातों का चिन्ह और छाया होगी जो आने वाली हैं ।\n\n11 और अब मैं तुम्हारे लिए परमेश्वर की आज्ञाओं का अंतिम भाग पढ़ता हूं, क्योंकि मैं देखता हूं कि वे तुम्हारे हृदयों में नहीं लिखीं हैं; मैं देखता हूं कि तुमने अपने अधिकांश जीवन में पाप का अध्ययन किया और सीखाया ।\n\n12 और अब, तुम याद रखना कि मैंने तुमसे कहा था: तुम खोद कर अपने लिए कोई मूर्ति न बनाना, या न ही उनकी समानता में ऐसी वस्तुएं बनाना जो ऊपर आकाश में, या नीचे पृथ्वी पर, या पृथ्वी पर जल के भीतर हैं ।\n\n13 और फिर: तुम अपने-आपको उनके सामने न झूकाना, न उनकी सेवा करना; क्योंकि प्रभु तुम्हारा परमेश्वर ईर्ष्यालु परमेश्वर है, पिता के पाप दंड संतान को देता है, उनकी तीसरी और चौथी पीढ़ियों तक जो मुझ से नफरत करते हैं ।\n\n14 और उन हजारों पर दया दिखाता है जो मुझ से प्रेम करते और मेरी आज्ञाओं का पालन करते हैं ।\n\n15 तुम प्रभु अपने परमेश्वर का नाम व्यर्थ में न लेना; क्योंकि प्रभु उसे निदोर्ष न ठहराएगा जो उसका नाम व्यर्थ में लेते हैं ।\n\n16 विश्राम दिन को पवित्र रखने के लिए इसे याद रखना ।\n\n17 तू छह दिनों तक परिश्रम करना, और अपने सभी काम करना ।\n\n18 लेकिन सातवें दिन, प्रभु तुम्हारे परमेश्वर के सब्त को, तू कोई काम न करना, न तेरा बेटा, न ही तेरी बेटी, तेरा नौकर, न ही तेरी नौकरानी, न ही तेरे जानवर, न ही तेरा मेहमान जो तेरे द्वार के भीतर है;\n\n19 क्योंकि छह दिनों में प्रभु स्वर्ग और पृथ्वी, और समुद्र, और हर वस्तु को जो उनमें है; इसलिए प्रभु ने विश्राम दिन को आशीषित किया, और इसे पवित्र ठहराया ।\n\n20 अपने पिता और अपनी माता का आदर करना, ताकि तुम्हारा जीवन उस भूमि पर जो प्रभु तेरा परमेश्वर तुझे देता है लंबे हों ।\n\n21 तू हत्या न करना ।\n\n22 तू व्यभिचार न करना । तुम चोरी न करना ।\n\n23 तू अपने पड़ोसी के विरुद्ध झूठी गवाही न देना ।\n\n24 तू अपने पड़ोसी के घर का लालच न करना, तू अपने पड़ोसी की पत्नी का लालच न करना, न ही उसकी नौकरानी का, न ही उसके नौकर का, न ही उसके बैल का, न ही उसके गधे का लालच करना, न ही अपने पड़ोसी की किसी वस्तु का लालच करना ।\n\n25 और ऐसा हुआ कि अबिनादी के यह सब बातें कहने के बाद उसने उनसे कहा: क्या तुमने इन लोगों को सीखाया है कि इन आज्ञाओं का पालन करने के लिए उन्हें इन सब बातों को मानना चाहिए ?\n\n26 मैं तुम से कहता हूं, नहीं; क्योंकि यदि तुम ऐसा करते, तो प्रभु इन लोगों की बुराई के संबंध में भविष्यवाणी करने के लिए मुझे न भेजता ।\n\n27 और अब तुम कहते हो कि उद्धार मूसा की व्यवस्था के द्वारा आता है । मैं तुम से कहता हूं कि यह जरूरी है कि तुम अभी मूसा की व्यवस्था का पालन करो; लेकिन मैं तुम से कहता हूं, कि समय आएगा जब मूसा की व्यवस्था का पालन करना जरूरी नहीं होगा ।\n\n28 और इसके अलावा, मैं तुम से कहता हूं, कि उद्धार मात्र व्यवस्था द्वारा नहीं आता है; और क्या यह प्रायश्चित नहीं है, जिसे परमेश्वर, मूसा की व्यवस्था के बावजूद, स्वयं अपने लोगों के पापों और अपराधों के लिए उपलब्ध करवाएगा, वरना वे अवश्य ही नष्ट हो जाएंगे ।\n\n29 और अब मैं तुम से कहता हूं कि यह जरूरी था कि इस्राएल की संतान को व्यवस्था दी जाती, हां, यहां तक कि बहुत कठोर व्यवस्था; क्योंकि हठी लोग थे, अपराध करने में तेज, और प्रभु अपने परमेश्वर को याद रखने में धीमे;\n\n30 इसलिए उन्हें एक व्यवस्था दी गई, हां, काम करने और विधियों की व्यवस्था, एक ऐसी व्यवस्था जिसका उन्हें, परमेश्वर और उसके प्रति अपने कर्तव्य को याद करने के लिए, प्रतिदिन कड़ाई से पालन करना था,\n\n31 लेकिन देखो, मैं तुम से कहता हूं, कि यह सब बातें उन बातों के चिन्ह हैं जो होने वाली हैं ।\n\n32 और अब, क्या उन्होंने व्यवस्था को समझा था? मैं तुम से कहता हूं, नहीं, उन सबने व्यवस्था को नहीं समझा था; और यह उनके हृदय की कठोरता के कारण; क्योंकि वे नहीं समझते थे कि कोई भी मनुष्य बिना परमेश्वर की मुक्ति के बचाया नहीं जा सकता है ।\n\n33 क्योंकि देखो, क्या मूसा ने उन्हें मसीहा के आने के संबंध में भविष्यवाणी की थी, और कि परमेश्वर अपने लोगों को मुक्त करेगा ? हां, और यहां तक कि सभी भविष्यवक्ताओं ने जिन्होंने संसार के आरंभ से भविष्यवाणी की थी—उन्होंने इन बातों के संबंध में नहीं बोला या कम बोला है ?\n\n34 क्या उन्होंने नहीं कहा था कि परमेश्वर स्वयं मानव संतान के बीच नीचे आएगा, और मनुष्य का रूप अपने ऊपर धारण करेगा, और अत्याधिक शक्ति के साथ पृथ्वी पर आएगा ?\n\n35 हां, और क्या उन्होंने यह भी नहीं कहा था कि वह मृतक के लिए पुनरुत्थान संभव करेगा, और कि वह, स्वयं, कुचला जाएगा और कष्ट उठाएगा ?\n\n", "mosiah 14": "[center][font_size=26]अध्याय 14[/font_size][/center]\n\n[i]यशायाह मसीहा के संबंध में बोलता है—मसीहा का अपमान और कष्ट बताता है—वह अपने प्राण को पाप के लिए भेंट कर देता है और अपराध करने वालों के लिए मध्यस्थ बनता है—यशायाह 53 से तुलना करें । लगभग 148 ई.पू.[/i]\n\n1 हां, क्या यशायाह ये नहीं कहता है: हमारे विवरण पर किसने विश्वास किया, और किस पर प्रभु की भुजा प्रकट हुई थी ?\n\n2 क्योंकि वह उसके समाने एक नाजूक पौधे के समान विकसित होगा, और जिसकी जड़ सूखी भूमि पर है; उसके पास किसी तरह की सुंदरता नहीं है; और जब हम उसे देखेंगे उसमें ऐसा कोई आकर्षण नहीं होगा कि हम उसे चाहें ।\n\n3 उसे मनुष्यों द्वारा तुच्छ और बहिष्कृत किया गया; एक शोकित पुरुष, और दुखों को जानता है; और हमने अपने मुंह उससे फेर लिए; वह तुच्छ समझा गया, और हमने उसका आदर नहीं किया ।\n\n4 अवश्य ही उसने हमारे दुखों को सह लिया था, और हमारे दुखों को उठा लिया था; फिर भी हमने उसे परमेश्वर द्वारा पीड़ित, दंडित, और दुर्दशा में पड़ा हुआ समझा ।\n\n5 लेकिन वह हमारे उल्लंघनों के लिए घायल किया, वह हमारे अपराधों के लिए कुचला गया; हमारी शांति का दंड उसके ऊपर था; और उसके कोड़े खाने से हम चंगे हुए थे ।\n\n6 हम सब, भेड़ों के समान, भटक गए हैं; हम सब अपने अपने मार्ग पर चल लगे; और प्रभु ने हम सबों के अपराधों का बोझ अपने ऊपर ले लिया ।\n\n7 वह सताया गया, और वह पीड़ित किया गया, फिर भी उसने अपना मुंह नहीं खोला; उसे वध करने के लिए मेमने के समान लाया गया, और उस भेड़ के समान उसने अपना मुंह नहीं खोला जो अपना ऊन कतरने वाले सामने चुप रहती है ।\n\n8 वह कारागार से लाया गया और न्याय से वंचित रखा गया; और कौन उसकी पीढ़ी की घोषणा करेगा ? क्योंकि उसे जीवितों की भूमि से अलग कर दिया गया; क्योंकि मेरे लोगों के उल्लंघनों के कारण वह पीड़ित हुआ था ।\n\n9 और वह दुष्टों के बीच मरा, और धनवान की कब्र में उसे दफनाया गया; क्योंकि उसने कोई बुराई नहीं की थी, न ही अपने मुहं से कोई छल किया था ।\n\n10 फिर भी प्रभु को यह अच्छा लगा कि घायल करे; उसने उसे कष्ट दिए; जब तुम पाप के लिए उसके प्राण की भेंट दोगे वह अपने वंश को देखेगा, वह समय को बढ़ाएगा, और प्रभु की इच्छा उसके हाथों में समृद्ध होगी ।\n\n11 वह अपने प्राण के घोर कष्ट को देखेगा, और संतुष्ट होगा; उसके ज्ञान के द्वारा मेरा धार्मिक सेवक कई का न्याय करेगा; क्योंकि वह उनके अपराधों को सहेगा ।\n\n12 इसलिए मैं महान लोगों के साथ उसे एक भाग दूंगा, और वह संपत्ति सर्मथ लोगों के साथ बांटेगा; क्योंकि उसने अपने प्राण मृत्यु पर न्यौछावर कर दिए हैं; और अपराधियों के साथ उसकी गिनती की गई; और उसने बहुतों के पापों को सहा, और अपराध करने वालों के लिए मध्यस्थ बना ।\n\n", "mosiah 15": "[center][font_size=26]अध्याय 15[/font_size][/center]\n\n[i]कैसे मसीह पिता और पुत्र दोनों है—वह मध्यस्थता करेगा और अपने लोगों के पापों को उठाया—वे और सभी पवित्र भविष्यवक्ता उसके वंश—वह पुनरुत्थान को पूरा करता है—छोटे बच्चों को अनंत जीवन मिलेग । लगभग 148 ई.पू.[/i]\n\n1 और अब अबिनादी ने उनसे कहाः मैं चाहता हूं कि तुम यह समझो कि स्वयं परमेश्वर मानव संतान के बीच नीचे आएगा, और अपने लोगों को मुक्त करेगा ।\n\n2 और शरीर में रहने के कारण वह परमेश्वर का पुत्र कहलाएगा, और पिता की इच्छा के अनुसार शरीर के अधीन होने से, पिता और पुत्र दोनों है—\n\n3 पिता, क्योंकि वह परमेश्वर की शक्ति से गर्भ में आया; और पुत्र, शरीर के कारण; इस प्रकार वह पिता और पुत्र हुआ—\n\n4 और वे एक ही परमेश्वर हैं, हां, वही स्वर्ग और पृथ्वी का अनंत पिता ।\n\n5 और इस प्रकार शरीर आत्मा के अधीन हुआ, यानि एक परमेश्वर होकर, पिता का पुत्र, प्रलोभन को सहता है, और प्रलोभन से हार नहीं मानता, लेकिन स्वयं अपने ही लोगों के द्वारा उसका मजाक उड़ाया जाता है, और कष्ट दिया जाता है, और अस्वीकार किया जाता है ।\n\n6 और मानव संतान के बीच में बड़े-बड़े चमत्कार करने के बाद, उसे, यशायाह के वचन के अनुसार, जैसे भेड़ ऊन कतरने के समय चुप रहती है, उसी प्रकार उसे ले जाया जाएगा और वह अपना मुंह नहीं खोलेगा ।\n\n7 हां, उसी प्रकार वह ले जाया जाएगा, क्रूस पर चढ़ाया जाएगा, और मारा जाएगा, शरीर मृत्यु के अधीन हो जाएगा, और पुत्र की इच्छा पिता की इच्छा में समा जाएगी ।\n\n8 और इस प्रकार परमेश्वर मृत्यु की जंजीर को तोड़ता है, मृत्यु पर विजय प्राप्त करते हुए; पुत्र को मानव संतान के लिए मध्यस्थ बनने का अधिकार देता है ।\n\n9 स्वर्ग में ऊपर उठाए जाने पर, मानव संतान के लिए करूणा से भरा हुआ दया का प्याला लेकर, न्याय और उनके मध्य खड़े होकर; मृत्यु की जंजीर को तोड़ कर, अपने ऊपर मनुष्य के पापों और अपराधों को लेकर, उन्हें मुक्त किया, और न्याय की मांगों को पूरा किया ।\n\n10 और अब मैं तुमसे कहता हूं कि उसकी पीढ़ी को घोषणा कौन करेगा ? देखो, मैं तुमसे कहता हूं कि पापों के लिए जब उसके प्राणों की भेंट चढ़ाई जाएगी तब वह अपने वंश को देखेगा । और अब तुम क्या कहते हो ? और उसके वंश कौन होगें ?\n\n11 सुनो, मैं तुमसे कहता हूं कि जिन्होंने भविष्यवक्ताओं के शब्दों को सुना है, हां, उन सभी पवित्र भविष्यवक्ता जिन्होंने प्रभु के आने के संबंध में भविष्यवाणी की है—मैं तुम से कहता हूं, कि वे सभी जिन्होंने उनके शब्दों पर ध्यान दिया है, और विश्वास किया है कि प्रभु अपने लोगों को मुक्त करेगा, और जो अपने पापों को क्षमा किये जाने वाले दिन की प्रतीक्षा में है, तब, मैं तुमसे कहता हूं कि वे उसके वंश हैं, या वे परमेश्वर के राज्य के उत्तराधिकारी होंगे ।\n\n12 क्योंकि यही वे लोग हैं जिनके पापों के बोझ को उसने उठाया; यही वे लोग हैं, जिनको अपराधों से मुक्त करने के लिए वह मरा । और अब, क्या वे उसके वंश नहीं हैं ?\n\n13 हां, और क्या वह प्रत्येक भविष्यवक्ता, जिसने भविष्यवाणी करने के लिए अपना मुंह खोला, कि अपराधों से पतित नहीं हुआ, मेरा अर्थ उन सभी पवित्र भविष्यवक्ताओं से है जो संसार के आरंभ से हुए हैं ? मैं तुमसे कहता हूं कि वे उसके वंश हैं ।\n\n14 और यही वे हैं जिन्होंने शांति की घोषणा की, जो आनंद का सुसमाचार लाए, जिन्होंने उद्धार की घोषणा की, और सिय्योन से कहा: तुम्हारा परमेश्वर राज कर रहा है !\n\n15 और ओह पहाड़ों पर उनके पांव कितने सुहावने लगते हैं !\n\n16 और फिर, पहाड़ों पर उनके पांव कितने सुहावने लगते हैं जोकि अभी भी शांति की घोषणा करते हैं !\n\n17 और फिर, पहाड़ों पर उनके पांव कितने सुहावने लगते हैं जो इस के बाद भी शांति की घोषणा करते रहेंगे, हां, इस समय से आगे और हमेशा के लिए !\n\n18 और देखो, मैं तुमसे कहता हूं, यही सब कुछ नहीं है । क्योंकि ओह पहाड़ों पर उसके पांव कितने सुहावने हैं जो सुसमाचार लाता है, जो शांति का संस्थापक है, हां, यहां तक कि वह प्रभु, जिन्होंने अपने लोगों को मुक्ति दिलाई है; हां, वह जिन्होंने अपने लोगों को उद्धार दिया है ।\n\n19 क्योंकि यदि वह मुक्ति नहीं होती जो उसने अपने लोगों के बनाई थी, जिसे संसार के आरंभ से तैयार किया गया था, मैं तुमसे कहता हूं, यदि ऐसा नहीं होता, तो सारी मानवजाति नष्ट हो जाती ।\n\n20 लेकिन देखो, मृत्यु की जंजीर तोड़ दी जाएगी और पुत्र राज करेगा, और मृतकों पर अधिकार होगा; इसलिए, वह मृतक का पुनरुत्थान संभव करेगा ।\n\n21 और फिर आएगा पुनरुत्थान; यहां तक कि प्रथम पुनरुत्थान; हां, उनका भी पुनरुत्थान जो पहले थे, और जो वर्तमान में हैं, और जो मसीह के पुनरुत्थान होने के समय तक रहेंगे—क्योंकि वह इसी नाम से पुकारा जाएगा ।\n\n22 और अब, सभी भविष्यवक्ताओं का पुनरुत्थान, और वे सभी जो उनके शब्दों पर विश्वास करते, या वे सभी जो परमेश्वर की आज्ञाओं का पालन करते हैं, प्रथम पुनरुत्थान में जी उठंगे; इसलिए, वे प्रथम पुनरुत्थान हैं ।\n\n23 उन्हें ऊपर उस परमेश्वर के साथ रहने के लिए ले जाया जाएगा जिसने कि उन्हें मुक्त किया; इस प्रकार उन्हें मसीह के द्वारा अनंत जीवन मिलता है, जिसने मृत्यु की जंजीर को तोड़ दिया है ।\n\n24 और ये वे लोग हैं जो प्रथम पुनरुत्थान के भाग हैं; और ये वे हैं जो मसीह के आने से पूर्व अपनी अज्ञानता में मर चुके हैं और जिनके उद्धार की घोषणा नहीं की गई है । और इस प्रकार प्रभु इनकी पुनःस्थापना को लाता है; और वे प्रथम पुनरुत्थान में भाग लेते हैं, या अनंत जीवन पाते हैं, प्रभु द्वारा मुक्ति पाकर ।\n\n25 और छोटे बच्चों को भी अनंत जीवन मिलता है ।\n\n26 लेकिन देखो, और भय खाओ, और परमेश्वर के सामने कांपो, क्योंकि तुम्हें कांपना चाहिए; क्योंकि प्रभु उनमें से किसी को भी मुक्त नहीं करता जो उसके विरूद्ध विद्रोह करते और अपने पापों में मरते हैं; हां, यहां तक कि जब से संसार का आरंभ हुआ तब से वे सब जो अपने पाप में नष्ट हुए हैं, जिन्होंने जानबूझ कर परमेश्वर का विरोध किया, जो परमेश्वर की आज्ञाओं को जानते थे, और फिर भी उनका पालन नहीं किया; यही वे लोग हैं जिनकी प्रथम पुनरुत्थान में कोई भागीदारी नहीं है ।\n\n27 इसलिए क्या तुम्हें कांपना नहीं चाहिए ? क्योंकि ऐसे लोगों का उद्धार नहीं होता; क्योंकि प्रभु ने ऐसे किसी भी व्यक्ति को मुक्ति नहीं दी; हां, न ही ऐसे किसी को प्रभु मुक्त कर सकता है; क्योंकि वह अपनी व्यवस्था के विरूद्ध नहीं चल सकता; क्योंकि वह न्याय की मांग को नहीं ठुकरा सकता ।\n\n28 और अब मैं तुमसे कहता हूं कि वह समय आएगा जबकि प्रभु के उद्धार की घोषणा हर एक राष्ट्र, जाति, भाषा, और लोगों में की जाएगी ।\n\n29 हां, प्रभु, तुम्हारे पहरेदार जोर से पुकारेंगे; वे एक साथ जयजयकार करेंगे; क्योंकि वे अपनी आंखों से देखेंगे, जब प्रभु फिर से सिय्योन को लाएगा ।\n\n30 एक साथ आनंद में आकर, जयजयकार करो, हे यरूशलेम के खण्डहरों; क्योंकि प्रभु ने अपने लोगों को दिलासा दी है, उसने यरूशलेम को मुक्त किया है ।\n\n31 प्रभु ने राष्ट्रों की आंखों के सामने अपनी पवित्र भुजा प्रकट की है; और संपूर्ण पृथ्वी हमारे परमेश्वर के उद्धार को देखेगी ।\n\n", "mosiah 16": "[center][font_size=26]अध्याय 16[/font_size][/center]\n\n[i]परमेश्वर मनुष्य को उनकी खोई और पतित अवस्था से मुक्त करता है—जो संसारिक हैं यद्यपि उनके लिए मुक्ति नहीं है—मसीह अतंहीन जीवन या अंतहीन नरकदंड के लिए पुनरुत्थान संभव करता है । लगभग 148 ई.पू.[/i]\n\n1 और अब, ऐसा हुआ कि अबिनादी ने जब इन बातों को कह लिया तब उन्होंने अपने हाथ आगे फैलाए और बोला: वह समय आएगा जब कि सब प्रभु के उद्धार को देखेंगे; जब सभी राष्ट्र, जाति, भाषा, और लोग अपनी आंखों से देखेंगे और परमेश्वर के समक्ष यह अंगीकार करेंगे कि उसका न्याय उचित है ।\n\n2 और तब दुष्टों को निकाल बाहर किया जाएगा, और उनके चिल्लाने, और रोने, और विलाप करने, और दांत पीसने का कारण होगा; और ऐसा इसलिए होगा क्योंकि उन्होंने प्रभु की वाणी पर ध्यान नहीं दिया; इसलिए प्रभु उनको मुक्त नहीं करेगा ।\n\n3 क्योंकि वे दैहिक और दुराचारी बातों में लिप्त हैं, और उनके ऊपर शैतान का प्रभाव है; हां, उस बूढ़े सांप का प्रभाव है जिसने हमारे प्रथम माता-पिता को बहकाया; जोकि उनके पतन का कारण था; जो सारी मानवजाति के लिए के दैहिक, कामुक, दुराचारी होने का कारण बना, बुराई से भलाई को जानते हुए, अपने-आपको शैतान के अधीन किया ।\n\n4 इस प्रकार सारी मानवजाति नष्ट हो गई; और देखो, वे सदा के लिए नष्ट हो जाते यदि परमेश्वर अपने लोगों का उस नष्ट और पतित अवस्था से मुक्त नहीं करता ।\n\n5 लेकिन याद रखो कि जो अपनी दैहिक प्रकृति में ही दृढ़ रहता है, और पाप के मार्ग पर चलता, और परमेश्वर का विद्रोही बना रहता है, और अपनी पतित अवस्था में ही रहता है और उसके ऊपर शैतान का पूरा अधिकार रहता है । इसलिए, परमेश्वर का शत्रु होने के कारण मानो उसके लिए मुक्ति नहीं बनी है; और शैतान भी परमेश्वर का शत्रु है ।\n\n6 और अब यदि मसीह इस संसार में नहीं आया होता, होने वाली बातों के विषय में बोलते हुए मानो वे घट चुकी होती, तब कोई मुक्ति नहीं हुई होती ।\n\n7 और यदि मसीह मर कर जीवित नहीं होता, अर्थात मृत्यु की जंजीरों को तोड़ देता ताकि कब्र विजयी न हो, और मृत्यु का डंक न रहे, तो पुनरुत्थान भी नहीं होता ।\n\n8 लेकिन पुनरुत्थान है, इसलिए कब्र विजयी नहीं हुई, और मृत्यु का डंक मसीह में समा गया ।\n\n9 वह संसार की ज्योति और जीवन है; हां, वह ज्योति जो अंतहीन है, और जो कभी बुझ नहीं सकती; और हां, ऐसा जीवन जो अंतहीन है, कि जिसकी कोई मृत्यु नहीं हो सकती ।\n\n10 यहां तक कि यह नश्वरता अमरत्व धारण करेगी, और यह नाशवान अवस्था अविनाशी रूप धारण करेगी, और परमेश्वर के कठघरे के सामने, अपने कामों के अनुसार उसका न्याय पाने के लिए चाहे वे भले हों या बुरे, लाई जाएगी—\n\n11 यदि वे भले हुए, तो अंतहीन जीवन और आनंद का पुनरुत्थान है; और यदि वे बुरे हुए, तो अंतहीन नरकदंड का पुनरुत्थान है, उस शैतान को सौंप दिया जाएगा, जिसने उन्हें अधीन किया था, जोकि नरकदंड है—\n\n12 वे स्वयं अपनी दैहिक इच्छाओं और आकांशाओं के अनुसार चलते रहे; कभी प्रभु को नहीं पुकारा जबकि दया की बाहें उनकी ओर बढ़ी हुई थी; क्योंकि दया की बाहें उनकी ओर बढ़ी हुई थी, और उन्होंने नहीं पुकारा; उन्हें उनके पापों के विरूद्ध चेतावनी दी गई पर फिर भी वे उनसे दूर नहीं हुए; और उन्हें पश्चाताप करने की आज्ञा दी गई पर फिर भी उन्होंने पश्चाताप नहीं किया ।\n\n13 और क्या तुम्हें अपने पापों के लिए कांपना और पश्चाताप नहीं करना चाहिए और क्या यह स्मरण नहीं रखना चाहिए कि केवल मसीह के द्वारा ही तुम बचाए जा सकते हो?\n\n14 इसलिए, यदि तुम मूसा की व्यवस्था की शिक्षा देते हो, यह भी शिक्षा दो कि यह होने वाली बातों की परछाई हैं—\n\n15 उन्हें सिखाओ कि मुक्ति प्रभु मसीह के द्वारा आती है, जोकि सच्चा अनंत पिता है । आमीन ।\n\n", "mosiah 17": "[center][font_size=26]अध्याय 17[/font_size][/center]\n\n[i]अलमा अबिनादी के शब्दों में विश्वास करता और लिखता है—अबिनादी आग से जलकर मृत्यु सहता है—वह अपने हत्यारों के लिए रोग और आग द्वारा मृत्यु की भविष्यवाणी करता है । लगभग 148 ई.पू.[/i]\n\n1 और अब ऐसा हुआ कि जब अबिनादी ने इन बातों को कहना समाप्त किया, तब राजा ने आज्ञा दी कि याजक उसे ले जाएं और आदेश दिया कि उसे मार दिया जाए ।\n\n2 लेकिन उनके बीच में अलमा नाम का एक पुरुष था, वह नफी का वंशज भी था । और वह एक नवयुवक था, और उसने बातों पर विश्वास किया था जो अबिनादी ने कही थी, क्योंकि उनके पापों के संबंध में जो प्रमाण अबिनादी ने दिए थे, वे सब उसे मालूम थे; इसलिए उसने राजा से अनुरोध किया कि वह अबिनादी पर क्रोध न करे, लेकिन उसे शांति के साथ जाने दे ।\n\n3 लेकिन राजा अधिक क्रोधित हो गया, और उसने अलमा को उन के बीच से हटा दिया, और अपने सेवकों को उसके पीछे भेजा कि वे उसे मार डालें ।\n\n4 लेकिन वह उनके सामने से भाग गया और अपने आपको छिपा दिया ताकि वे उसे ढूंढ़ न सके । और कई दिनों तक छिपे रहते हुए उसने उन सभी शब्दों को लिखा जो अबिनादी ने कहे थे ।\n\n5 और ऐसा हुआ कि राजा ने आज्ञा दी कि उसके प्रहरी अबिनादी को घेर कर पकड़ लें; और उन्होंने उसे बांध लिया और कारागार में डाल दिया ।\n\n6 और तीन दिनों के बाद, अपने याजकों से सलाह करके, उसने आज्ञा दी कि उसे फिर से उसके सामने लाया जाए ।\n\n7 औऱ उसने उससे कहाः अबिनादी, हमने तुम्हारे विरूद्ध एक अभियोग पाया है, और तुम मृत्यु दंड के योग्य हो ।\n\n8 क्योंकि तुमने कहा था कि स्वयं परमेश्वर मानव संतान के बीच में आएगा; और अब, इस कारण तुम्हें मृत्युदंड दिया जाएगा, अन्यथा तुम्हें उन सभी शब्दों को वापस लेना होगा जो तुमने मेरे और लोगों की बुराई के संबंध में कहें हैं ।\n\n9 अब अबिनादी ने उससे कहाः मैं तुम से कहता हूं, मैं उन शब्दों को वापस नहीं लूंगा जो मैंने तुम्हें इन लोगों के संबंध में कहें हैं, क्योंकि वे सत्य हैं; और तुम्हें उनकी सत्यता मालूम होनी चाहिए क्योंकि उसी के कारण मैं तुम्हारे हाथों में आया हूं ।\n\n10 हां, और मैं मृत्यु का सामना करूंगा, और मैं अपने शब्दों को वापस नहीं लूंगा, और वे तुम्हारे विरूद्ध साक्षी के रूप में होगें । और यदि तुमने मुझे मार डाला तब तुम एक निर्दोष का रक्त बहाओगे और यह भी अंतिम दिन तुम्हारे विरुद्ध साक्ष्य होगा ।\n\n11 और अब राजा नूह उसे मुक्त करने ही वाला था, क्योंकि उसके शब्दों से वह डर गया था; क्योंकि उसे डर था कि परमेश्वर का न्याय उसके ऊपर पड़ेगा ।\n\n12 लेकिन याजकों ने उसके विरूद्ध आवाज़ उठाई, और उस पर दोष लगाते हुए कहाः इसने राजा की निंदा की है । इसलिए राजा उसके विरूद्ध क्रोध से भड़क उठा, और उसे मारे जाने के लिए दे दिया ।\n\n13 और ऐसा हुआ कि उन्होंने उसे पकड़ा और उसे बांध दिया, और उसकी त्वचा को जलती लकड़ियों से जला दिया, हां, यहां तक कि उसे मार डाला ।\n\n14 और अब जब आग से वह जलने लगा, वह चिल्लाकर उनसे बोलाः\n\n15 देखो, जैसा तुमने मेरे साथ किया है, इसलिए ऐसा होगा कि तुम्हारे वंश के बहुतों को उन्हीं कष्टों को भोगना पड़ेगा जो मैं भोगता हूं; यहां तक कि आग से जल कर मरने का कष्ट; और यह इसलिए होगा कि वे प्रभु अपने परमेश्वर द्वारा दिए जाने वाले उद्धार में विश्वास करते है ।\n\n16 और ऐसा होगा कि अपने पाप की अवस्था के कारण तुम सभी प्रकार के रोगों से पीड़ित होगे ।\n\n17 हां, और तुम सब तरफ से दंडित किये जाओगे, और इधर-उधर ऐसे खदेड़े जाओगे जिस प्रकार जंगली जानवर, भयानक हिंसक जानवरों द्वारा खदेड़े जाते हैं ।\n\n18 और उस समय तुम्हें खोजा जाएगा, और तुम अपने शत्रुओं के हाथों द्वारा पकड़े जाओगे, और तब तुम भी मेरी ही तरह आग से जलकर मरने की पीड़ा सहोगे ।\n\n19 इस प्रकार परमेश्वर उनसे बदला लेता है जो उसके लोगों को नष्ट करते हैं । हे परमात्मा, मेरी आत्मा स्वीकार करो ।\n\n20 और अब, जब अबिनादी ने इन शब्दों को कहा, वैसे ही वह आग से जलकर मरकर गिर पड़ा; हां, परमेश्वर की आज्ञाओं को अस्वीकार न करने के कारण उसे मार डाला गया, और वह अपनी बातों की सत्यता पर अपनी मृत्यु से मुहर लगा दी ।\n\n", "mosiah 18": "[center][font_size=26]अध्याय 18[/font_size][/center]\n\n[i]अलमा गुप्त प्रचार करता है—वह बपतिस्मा के लिए अनुबंध तय करता और मॉरमन के जल में बपतिस्मा देता है—वह मसीह के गिरजे को संगठित करता और याजकों को नियुक्त करता है—वे अपने आपका सर्मथन करते और लोगों को शिक्षा देते हैं—अलमा और उसके लोग राजा नूह की कैद से भाग कर निर्जन प्रदेश में चले जाते हैं । लगभग 147–145 ई.पू.[/i]\n\n1 और अब, ऐसा हुआ कि अलमा, जो राजा नूह के सेवकों से जान बचा कर भाग गया था, ने अपनी पापों और अपराधों के लिए पश्चाताप किया, और गुप्त रूप से लोगों के बीच गया, और अबिनादी की बातों का प्रचार करना आरंभ किया—\n\n2 हां, उन बातों के संबंध में जो आने वाली थी, और मृतकों के पुनरुत्थान, और लोगों के मुक्ति के संबंध में भी, जोकि मसीह की शक्ति, और कष्टों, और मृत्यु, और उसके पुनरुत्थान और स्वर्गारोहण के द्वारा आने वाली थी।\n\n3 और जितने लोग उसके शब्द को सुनना चाहते वह उन्हें सीखता था । और वह उन्हें गुप्त रूप से शिक्षा देता, ताकि राजा को पता न लगे । और बहुतों ने उसके शब्दों पर विश्वास किया ।\n\n4 और ऐसा हुआ कि जितने लोगों ने उसका विश्वास किया वे मॉरमन नामक स्थान पर गए, जिसे इसका नाम राजा के नाम से मिला था, जो उस देश की सीमा पर था जहां विभिन्न मौसम या समयों पर जंगली जानवर सताया करते थे ।\n\n5 अब, मॉरमन में शुद्ध जल का एक सोता था, और उसके निकट छोटे वृक्षों का एक घना जंगल था, जहां अलमा दिन मैं राजा के खोजने वालों से छिप कर रहता था ।\n\n6 और ऐसा हुआ कि जितने लोगों ने उसका विश्वास करते थे वहां उसके शब्दों को सुनने के लिए जाते ।\n\n7 और ऐसा हुआ कि बहुत दिनों के पश्चात मॉरमन में अच्छी संख्या में लोग अलमा के शब्दों को सुनने के लिए एकत्रित हुए । हां, वे सभी, उसे सुनने के लिए वहां एकत्रित हुए जो उसकी बातों पर विश्वास करते थे । उसने उन्हें शिक्षा दी, और उन्हें पश्चाताप, और मुक्ति, और प्रभु पर विश्वास करने का प्रचार किया ।\n\n8 और ऐसा हुआ कि उसने उनसे कहाः देखो, यहां, मॉरमन का जल है (क्योंकि वे ऐसा ही कहते थे) और अब, जबकि तुम परमेश्वर के बाड़े में आने की इच्छा रखते हो, और उसके लोग कहलाना चाहते हो, और तुम एक दूसरे के बोझ उठाने में मदद करना चाहते हो, ताकि वे हल्के हो जाएं ।\n\n9 हां, और उनके दुःख से दुखी होने को तैयार हो जो दुखी हैं, हां, और उन्हें दिलासा देना चाहते हो जिन्हें दिलासे की जरूरत है, और सभी मौकों पर और सभी बातों में, और सभी स्थानों में चाहे जहां भी तुम हो, यहां तक कि मृत्यु तक परमेश्वर के गवाह के रूप में खड़े होना चाहते हो, ताकि तुम परमेश्वर द्वारा मुक्ति पा सको, और तुम्हारी गिनती प्रथम पुनरुत्थान पाने वालों में हो, ताकि तुम्हें अनंत जीवन प्राप्त हो सके—\n\n10 अब मैं तुमसे कहता हूं, यदि तुम्हारें हृदयों की यही इच्छा है, तब प्रभु के नाम पर बपतिस्मा लेकर उसके सामने एक गवाह के रूप में कि तुमने उसके साथ अनुबंध किया है, के विरूद्ध तुम्हारे पास क्या कारण है, कि तुम उसकी सेवा करोगे और उसकी आज्ञाओं का पालन करोगे, ताकि वह तुम्हारे ऊपर अपनी आत्मा अधिकता से उड़ेल सके ?\n\n11 और अब जब लोगों ने इन शब्दों को सुना, उन्होंने आनंदित होकर अपने हाथों से ताली बजाई, और चिल्लाएः यही हमारे हृदयों की इच्छा है ।\n\n12 और ऐसा हुआ कि अलमा ने हेलाम को लिया, वह सबसे पहला था, और गया और जल में खड़ा हुआ, और पुकारते हुए कहाः हे प्रभु, उपनी आत्मा को अपने सेवक के ऊपर उड़ेल दे, ताकि वह इस कार्य को अपने ह्रदय की पवित्रता के साथ करे ।\n\n13 और जब उसने इन शब्दों को कहा, तब प्रभु की आत्मा उसके ऊपर आई, और उसने कहाः हेलाम, सर्वशक्तिमान परमेश्वर से अधिकार प्राप्त करके मैं तुम्हें बपतिस्मा देता हूं, इस गवाही के रूप में कि तुमने तब तक उसकी सेवा करने का अनुबंध किया है जब तक तुम नश्वर शरीर में मरते नहीं हो; और प्रभु की आत्मा तुम्हारे ऊपर उड़ेल दी जाए; और वह तुम्हें मसीह की मुक्ति के द्वारा अनंत जीवन प्रदान करे, जिसे उसने संसार के आरंभ से तैयार किया है ।\n\n14 और अलमा के इन शब्दों को कहने के बाद, अलमा और हेलाम दोनों जल में डूब गए; और वे खड़े हुए और पवित्र आत्मा से परिपूर्ण होकर आनंद मनाते हुए जल में से निकले ।\n\n15 और पुनः अलमा ने दूसरे व्यक्ति को लिया, और दूसरी बार जल में गया, और उसी प्रकार बपतिस्मा दिया, लेकिन इस बार उसने अपने को जल में नहीं डुबोया ।\n\n16 और इसी प्रकार उसने उन सभी लोगों को बपतिस्मा दिया जो मॉरमन गए थे; और उनकी संख्या दो सौ चार की थी; हां, और उन सभी ने मॉरमन के जल में बपतिस्मा लिया, और परमेश्वर के अनुग्रह से भर उठे ।\n\n17 और वे उसी समय से परमेश्वर का गिरजा, या मसीह का गिरजा कहलाए जाने लगे । और ऐसा हुआ कि जिस किसी को परमेश्वर की शक्ति और अधिकार द्वारा बपतिस्मा दिया गया उसे उसके गिरजे में शामिल किया गया ।\n\n18 और ऐसा हुआ कि अलमा ने, परमेश्वर से अधिकार प्राप्त करके, याजकों को नियुक्त किया; यहां तक कि उन्हें शिक्षा देने और परमेश्वर के राज्य के संबंध में सीखाने के लिए, हर पचास लोगों पर एक याजक को नियुक्त किया ।\n\n19 और उसने उन्हें आज्ञा दी कि जो कुछ उसने उन्हें सिखाया और जो बातें पवित्र भविष्यवक्ताओं के मुख से कही गई हैं, सिवाय उन बातों के वे किसी अन्य बात की शिक्षा न दें ।\n\n20 हां, उसने उन्हें यहां तक यह आज्ञा दी कि वे पश्चाताप करने और उस प्रभु पर विश्वास करने जिसने अपने लोगों को मुक्त किया था, के सिवाय अन्य किसी बात का प्रचार न करें ।\n\n21 और उसने आज्ञा दी कि उन का एक दूसरे के साथ कोई विवाद नहीं होना चाहिए, लेकिन उन्हें एक ही दृष्टि से देखना, एक ही विश्वास और एक ही बपतिस्मा होते हुए, उनके ह्रदय एकता के बंधन और एक दूसरे के प्रति प्रेम से बंधे होने चाहिए ।\n\n22 और इस प्रकार का प्रचार करने की आज्ञा उसने उन्हें दी । और इस प्रकार वे परमेश्वर की संतान बन गए ।\n\n23 और उसने उनको आज्ञा दी कि वे विश्राम दिन का पालन करें और उसे पवित्र रखें, और प्रतिदिन प्रभु अपने परमेश्वर का धन्यवाद भी दें ।\n\n24 और उसने उनको यह भी आज्ञा दी कि जिन याजकों को उसने नियुक्त किया है उनको अपनी जीविका के लिए स्वयं अपने हाथों से परिश्रम करना चाहिए ।\n\n25 और निश्चय हुआ कि प्रति सप्ताह में एक दिन वे एकत्रित होकर लोगों को शिक्षा दें, और प्रभु अपने परमेश्वर की आराधना करें; और जितनी बार उनकी क्षमता हो, अपने आपको मिलकर एकत्रित करें ।\n\n26 और याजकों अपनी जीविका के लिए लोगों पर निर्भर नहीं होना चाहिए; लेकिन अपने काम के लिए उन्हें परमेश्वर से अनुग्रह प्राप्त होगा, कि परमेश्वर का ज्ञान प्राप्त करते हुए, वे आत्मा में मजबूत होंगे, ताकि वे लोगों को परमेश्वर से प्राप्त शक्ति और अधिकार के साथ शिक्षा दे सकें ।\n\n27 और फिर अलमा ने आज्ञा दी कि गिरजे के लोगों को अपनी वस्तुओं को, हर एक को जो उसके पास उसके अनुसार देना चाहिए; यदि किसी के पास अधिक है तो वह अधिक दे; और जिसके पास कम है वह कम दे; और जिसके पास नहीं है उसको दिया जाना चाहिए ।\n\n28 और इस प्रकार उन्हें अपनी वस्तुओं को अपनी स्वेच्छा और परमेश्वर के प्रति सदभावना के साथ ज़रूरतमंद याजकों, हां, और प्रत्येक गरीब, वस्त्रहीन, को देना चाहिए ।\n\n29 और परमेश्वर की आज्ञा पाकर, उसने उन से कहा; और वे परमेश्वर की राह पर चलते हुए, एक दूसरे की शारीरिक और आत्मिक दोनों आवश्यकताओं और जरूरतों के अनुसार देने लगे ।\n\n30 और अब ऐसा हुआ कि यह सब कार्य मॉरमन में किया गया, हां, मॉरमन के उस सोते के निकट, जंगल में जो मॉरमन के सोते के निकट था; हां, मॉरमन का स्थान, मॉरमन का जल और, मॉरमन का जंगल उनकी दृष्टि में कितने सुहावने हैं जिन्हें वहां पर अपने मुक्तिदाता का ज्ञान मिला था; हां, और कितने आशीषित हैं वे, क्योंकि वे हमेशा उसकी प्रंशसा में गाएंगे ।\n\n31 और ये सब कार्य प्रदेश की सीमा पर किये गए, ताकि इनके बारे में राजा को पता न चल सके ।\n\n32 लेकिन देखो, ऐसा हुआ कि राजा को लोगों के बीच में कुछ हलचल का पता लगा, उन पर दृष्टि रखने के लिए उसने अपने नौकरों को भेजा । इसलिए जिस दिन वे प्रभु के वचन को सुनने के लिए एकत्रित हो रहे थे तब राजा को उनका पता लग गया ।\n\n33 और तब राजा ने कहा कि अलमा लोगों को मेरे विरूद्ध विद्रोह करने के लिए भड़का रहा है; इसलिए उनको नष्ट करने के लिए उसने अपनी सेना को भेजा ।\n\n34 और ऐसा हुआ कि राजा की सेना के आने की सूचना अलमा और प्रभु के लोगों को मिल गई; इसलिए वे अपने तम्बुओं को उखाड़ कर और अपने अपने परिवारों को लेकर निर्जन प्रदेश में चले गए ।\n\n35 और वे संख्या में लगभग चार सौ पचास लोग थे ।\n\n", "mosiah 19": "[center][font_size=26]अध्याय 19[/font_size][/center]\n\n[i]गिदोन राजा नूह की हत्या करने का प्रयास करता है—लमनाई प्रदेश में आक्रमण करते हैं—राजा नूह आग के द्वारा मारा जाता है—लिमही अधीनस्थ राजा के रूप में शासन करता है । लगभग 145–121 ई.पू.[/i]\n\n1 और ऐसा हुआ कि राजा की सेना, प्रभु के लोगों को खोजने में असफल होकर वापस लौट गई ।\n\n2 और अब देखो, राजा की सेना कम होने से छोटी हो गई, और उसके बचे हुए लोगों के बीच में फूट पड़नी आरंभ हो गई थी ।\n\n3 और कुछ लोगों ने राजा के विरूद्ध धमकियां देना आरंभ कर दिया, और उनके बीच भारी विवाद होना आरंभ हो गया ।\n\n4 और अब उनके बीच में एक पुरुष था जिसका नाम गिदोन था, और वह शक्तिशाली और राजा का शत्रु था, इसलिए उसने अपनी तलवार खींची, और इसलिए उसने अपने क्रोध में प्रतिज्ञा की कि वह राजा को मार डालेगा ।\n\n5 और ऐसा हुआ कि उसने राजा से युद्ध किया; और जब राजा ने देखा कि वह उसे पराजित करने ही वाला है, उसने लड़ना छोड़ा और भाग गया और उस मीनार पर चढ़ गया जो मंदिर के निकट थी ।\n\n6 और गिदोन ने उसका पीछा किया और राजा को मारने के लिए मिनार पर चढ़ने ही वाला था, और राजा ने अपनी दृष्टि शिमलोन प्रदेश के चारों ओर दौड़ाई, और देखा, लमनाइयों की सेना प्रदेश की सीमा के अंदर घुस आई है ।\n\n7 और अब राजा ने अपनी आत्मा से दुखी होकर पुकारते हुए कहाः गिदोन, तुम मुझे छोड़ दो, क्योंकि लमनाइयों ने हमारे ऊपर चढ़ाई कर दी है, और वे हमें नष्ट कर देंगे; हां, वे हमारे लोगों को नष्ट कर देंगे ।\n\n8 और अब राजा को अपने लोगों के लिए उतनी चिन्ता नहीं थी जितनी कि उसे अपने स्वयं के जीवन के लिए थी; फिर भी, गिदोन ने उसके जीवन को छोड़ दिया ।\n\n9 और राजा ने लोगों को आज्ञा दी कि वे लमनाइयों के आने से पहले भाग जाएं और वह स्वयं उनसे पहले भाग गया, और वे अपनी स्त्रियों और बच्चों के साथ, निर्जन प्रदेश में भाग गए ।\n\n10 और ऐसा हुआ कि लमनाइयों ने उनका पीछा किया, और उन्हें पकड़ लिया, और उन्हें मारना शुरू कर दिया ।\n\n11 अब ऐसा हुआ कि राजा ने उन्हें आज्ञा दी कि सभी पुरूष अपनी अपनी पत्नियों और बच्चों को छोड़ दें, और लमनाइयों के सामने से भाग जाएं ।\n\n12 अब बहुत से ऐसे थे जो उन्हें छोड़ना नहीं चाहते थे, लेकिन इसकी अपेक्षा ठहरना और उनके साथ मरना चाहते थे । और बाकी लोगों ने अपनी पत्नियों और बच्चों को छोड़ दिया और भाग गए ।\n\n13 और ऐसा हुआ कि जो लोग अपनी पत्नियों और बच्चों के साथ ठहर गए थे उन्होंने अपनी सुन्दर बेटियों को आगे किया और लमनाटियों से याचना की कि वे उनकी जान न लें ।\n\n14 और ऐसा हुआ कि लमनाइयों को उन पर दया आ गई, क्योंकि वे उनकी स्त्रियों की सुंदरता से प्रभावित हो गए थे ।\n\n15 इसलिए लमनाइयों ने उनकी जान नहीं ली और उन्हें बंदी बना कर नफी के प्रदेश में ले गए, और उन्हें उस देश में बसने का अधिकार इन शर्तों पर दिया कि वे राजा नूह को लनायटियों के हाथों में दे देंगे, और अपनी संपत्ति है, और जो कुछ भी उनके पास है उसका आधा, उनके सोने, और उनकी चांदी, और उनकी सभी मूल्यवान वस्तुओं का आधा उन्हें देंगे, और इस प्रकार वे लमनाइयों के राजा को हर वर्ष कर देते रहेंगे ।\n\n16 और जो बंदी बना कर लाए गए थे उनमें राजा के पुत्रों में से एक था, जिस का नाम लिमही था ।\n\n17 और अब लिमही की इच्छा थी कि उसके पिता को न मारा जाए; हालांकि, लिमही अपने पिता के अपराधों से अंजान नहीं था, वह स्वयं एक न्यायसंगत पुरुष था ।\n\n18 और ऐसा हुआ कि गिदोन ने गुप्त रूप, से राजा और उसके साथियों का पता लगाने के लिए सैनिकों को निर्जन प्रदेश में भेजा । और ऐसा हुआ कि निर्जन प्रदेश में उनकी भेंट राजा और उसके याजकों के सिवाय अन्य सभी लोगों से हुई ।\n\n19 अब उन लोगों ने अपने हृदयों से नफी के प्रदेश में वापस लौटने की प्रतिज्ञा की, और यदि उनकी पत्नियां और उनके बच्चे मार डाले गए होंगे, और वे भी जो उनके साथ जो रह गए थे, तो वे बदला लेंगे, और उन्हीं के साथ नष्ट हो जाएंगे ।\n\n20 और राजा ने उन्हें आज्ञा दी कि वे वापस न लौटें; और वे राजा से क्रोधित हो उठे, और उसे बहुत सताया, यहां तक कि आग से जला कर मार डाला ।\n\n21 और वे याजकों को भी पकड़ना और मार डालना चाहते थे, लेकिन वे उनसे बचकर भाग गए ।\n\n22 और ऐसा हुआ कि वे नफी के देश में वापस लौटने ही वाले थे, और वे गिदोन के सैनिकों से मिले । और गिदोन के सैनिकों ने उन्हें वह सब बताया जो उनकी पत्नियों और बच्चे के साथ हुआ था; और कि लमनाइयों ने अनुमति दी है कि वे अपनी सभी वस्तुओं का आधा लमनाइयों को कर रूप में देकर उस प्रदेश में बस सकते हैं ।\n\n23 और लोगों ने गिदोन के सैनिकों को बताया कि उन्होंने राजा को मार डाला है, और उसके याजक उनके सामने से निर्जन प्रदेश के और अंदर भाग गए हैं ।\n\n24 औऱ ऐसा हुआ कि समारोह समाप्त करने के पश्चात वे नफी के प्रदेश वापस लौटे, आनंद मनाते हुए, क्योंकि उनकी पत्नियां और बच्चे मारे नहीं गए थे; और उन्होंने गिदोन को बताया जो उन्होंने राजा के साथ किया था ।\n\n25 और ऐसा हुआ कि लमनाइयों के राजा ने उन्हें यह शपथ दी, कि उसके लोग उन्हें नहीं मारेंगे ।\n\n26 और लिमही ने भी, राजा का बेटा होने, और लोगों द्वारा उसे राज्य प्रदान कर दिए जाने पर, लमनाइयों के राजा को यह शपथ दी कि उसके लोगों के पास जो कुछ भी होगा उसका आधा वे कर के रूप उसे देंगे ।\n\n27 और ऐसा हुआ कि लिमही ने राज्य की स्थापना और अपने लोगों में शांति की स्थापना करना शुरू कर दिया ।\n\n28 और लमनाइयों के राजा ने प्रदेश के चारों ओर प्रहरी नियुक्त कर दिए, ताकि वह लिमही के लोगों को उस देश के अन्दर ही रख सके, और वे निर्जन प्रदेश में न चले जाएं; और नफाइयों से जो कर वह प्राप्त करता था, उसी में से उन प्रहरियों का भरण-पोषण करता था ।\n\n29 और अब दो वर्षों तक राजा लिमही ने अपने राज्य में निरंतर शांति बनाए रखी, क्योंकि लमनाइयों ने न तो उन्हें सताया और न उन्हें नष्ट करने का प्रयास किया ।\n\n", "mosiah 20": "[center][font_size=26]अध्याय 20[/font_size][/center]\n\n[i]कुछ लमनाई की बेटियां नूह के याजकों द्वारा अगवा कर ली जाती हैं—लमनाई लिमही और उसके लोगों के साथ युद्ध छेड़ देते हैं—लमनाई सेना को भगा और शांत किया जाता है । लगभग 145–123 ई.पू.[/i]\n\n1 अब शिमलोन में एक स्थान था जहां पर लमनाइयों की बेटियां गाने, नाचने और आनंद मनाने के लिए एक साथ एकत्रित होती थीं ।\n\n2 और ऐसा हुआ कि एक दिन गाने और नाचने के लिए वे कम संख्या में एकत्रित हुई ।\n\n3 और अब राजा नूह के याजक, नफी के शहर में वापस लौटने से लजाते थे, हां, और उन्हें यह भय भी था कि लोग उनको मार डालेंगे, इसलिए उन्होंने अपनी पत्नियों और बच्चों के पास लौटने का साहस नहीं किया ।\n\n4 और वे निर्जन प्रदेश में ठहरने पर, और लमनाइयों की बेटियों के विषय में पता लगने पर, वे छिप गए और उन पर निगाह रखने लेगे ।\n\n5 और जब कम संख्या में वे नृत्य करने के लिए आईं तब वे अपने गुप्त स्थानों से निकल आए और उन्हें पकड़ा और उन्हें निर्जन प्रदेश में ले गए; हां, वे लमनाइयों की चौबीस बेटियों को निर्जन प्रदेश में उठा कर ले गए ।\n\n6 और ऐसा हुआ जब लमनाइयों को पता लगा कि उनकी बेटियां खो गई हैं, वे लिमही के लोगों पर क्रोधित हो उठे, क्योंकि उन्होंने सोचा कि वे लिमही के लोग थे ।\n\n7 इसलिए उन्होंने अपनी सेना को भेजा; हां, यहां तक कि राजा स्वयं अपने लोगों के आगे गया; और वे नफी के देश में लिमही के लोगों को नष्ट करने के लिए पहुंच गए ।\n\n8 और अब लिमही ने मीनार से उनका पता कर लिया, यहां तक कि वह उनकी सारी युद्ध की तैयारियों को जान चुका था; इसलिए उसने अपने लोगों को एकत्रित किया और खेतों और वनों में छिप कर उनकी प्रतिक्षा करने लगे ।\n\n9 और ऐसा हुआ कि जब लमनाई आए, तब लिमही के लोगों ने अपने छिपने के स्थानों से निकल कर उन पर आक्रमण कर दिया, और उन्हें मारना शुरू किया ।\n\n10 और ऐसा हुआ कि युद्ध बहुत ही भयंकर हो गया था, क्योंकि वे ऐसे युद्ध कर रहे थे जैसे शेर अपने शिकार के लिए लड़ते हैं ।\n\n11 और ऐसा हुआ कि लिमही के लोग लमनाइयों को अपने सामने से खदेड़ने लगे; यद्यपि उनकी संख्या लमनाइयों की आधी भी नहीं थी । लेकिन वे अपने प्राणों के लिए, और अपनी पत्नियों के लिए, और अपने बच्चों के लिए लड़े; इसलिए उन्होंने अपनी पूरी ताकत लगा दी और वे अजगरों की तरह लड़े ।\n\n12 और ऐसा हुआ कि उन्होंने उनके मृतकों में लमनाइयों के राजा को भी पाया; यद्यपि वह मरा नहीं था, घायल हुआ था और जमीन पर छोड़ दिया गया था, और उसके लोग बहुत शीघ्रता के साथ भाग गए थे ।\n\n13 और उन्होंने उसे उठाया और उसके घावों पर पट्टी बांधी, और उसे लिमही के पास ले गए, और बोले; देखो, यह लमनाइयों का राजा है; एक चोट लगने के कारण अपने मृतकों में गिर पड़ा था, औऱ वे इसे छोड़ गए हैं, और देखो हम इसे आपके सामने लाए है; और अब आओ हम इसे मार डालें ।\n\n14 लेकिन लिमही ने उनसे कहाः तुम उसे नहीं मारोगे, लेकिन उसे मेरे पास लाओ ताकि मैं उसे देख सकूं । और वे उसे उसके पास ले गए । और लिमही ने उससे कहा: किस कारण तुमने मेरे लोगों के विरूद्ध युद्ध किया ? देखो, जो शपथ मैंने तुम्हारे साथ ली थी वह मेरे लोगों ने नहीं तोड़ी है; इसलिए जो शपथ तुमने मेरे लोगों को दी थी, उसे तुमने क्यों तोड़ा ?\n\n15 और अब राजा ने कहाः मैंने अपनी शपथ इसलिए तोड़ी है क्योंकि तुम्हारे लोगों ने मेरे लोगों की बेटियों को उठाकर ले गए थे; इसलिए, मैंने क्रोध में आकर अपने लोगों को तुम्हारे लोगों के विरुद्ध युद्ध करने के लिए उकसाया ।\n\n16 और अब इस संबंध में लिमही ने कुछ सुना; इसलिए उसने कहाः मैं अपने लोगों के बीच में खोज करूंगा और जिसने यह किया होगा नष्ट कर दिया जाएगा । इसलिए उसने अपने लोगों के बीच में खोज करवाई ।\n\n17 अब जब गिदोन ने यह बात सुनी, राजा का सेनाध्यक्ष होने के कारण, वह राजा के पास गया और बोलाः मैं आपसे प्रार्थना करता हूं कि धीरज रखो, और इन लोगों को मत ढूंढो, और इन पर यह आरोप मत लगाओ ।\n\n18 क्योंकि क्या तुमने अपने पिता के याजकों की याद नहीं हैं, जिन्हें ये लोग नष्ट करना चाहते थे ? और क्या वे निर्जन प्रदेश में नहीं हैं ? क्या ये वही नहीं हैं जिन्होंने लमनाइयों की बेटियों को चुराया है ?\n\n19 और अब, देखो, और यह बातें राजा को बताओ, कि वह अपने लोगों को इन्हें बताए ताकि वे हमारे प्रति शांत हों; क्योंकि देखो वे हमारे विरूद्ध आक्रमण की तैयारी कर रहे हैं; और देखो हम संख्या में बहुत कम है ।\n\n20 और देखो, वे बहुत बड़ी सेना के साथ बढ़े चले आ रहे हैं; और जब तक राजा उन्हें हमारे प्रति शांत नहीं करेगा हम अवश्य ही नष्ट हो जाएंगे ।\n\n21 क्योंकि क्या अबिनादी के वे शब्द परिपूर्ण नहीं हुए, जो उसने हमारे विरूद्ध भविष्यवाणी की थी—और यह सब कुछ इसलिए क्योंकि हमने प्रभु के वचनों पर ध्यान नहीं दिया, और अपने अपराधों से नहीं फिरे ?\n\n22 और अब आओ हम राजा को शांत करें, और उसके साथ बनाई अपनी शपथ को पूरा करें; क्योंकि अपने जीवन को खोने से अच्छा है कि हम गुलाम बन कर रहें; इसलिए, आओ हम इतना अधिक रक्त बहाना बंद करें ।\n\n23 और अब लिमही ने राजा से अपने पिता, और उसके उन याजकों के संबंध में सारी बातें बताईं जो निर्जन प्रदेश में भाग गए थे, और उनकी बेटियों को उठाकर ले जाने के लिए उन्हें उत्तरदायी ठहराया था ।\n\n24 और ऐसा हुआ कि राजा उसके लोगों के प्रति शांत हुआ, और उसने उनसे कहा: आओ, निशस्त्र होकर मेरे लोगों से मिलने चलो; और मैं शपथ ले कर तुम से प्रतिज्ञा करता हूं कि मेरे लोग तुम्हारे लोगों को नहीं मारेंगे ।\n\n25 और ऐसा हुआ कि वे राजा पीछे चले; और निशस्त्र होकर लमनाइयों से मिलने गए; और ऐसा हुआ कि वे लमनाइयों से मिले; और लमनाइयों के राजा ने अपने आपको उनके सामने झुकाया, और लिमही के लोगों की ओर से याचना की ।\n\n26 और जब लमनाइयों ने लिमही के लोगों को देखा, कि वे निशस्त्र थे, उनको उन पर उन्हें दया आ गई और वे उनके प्रति शांत हो गए, और अपने राजा के साथ शांति से अपने प्रदेश लौट गए ।\n\n", "mosiah 21": "[center][font_size=26]अध्याय 21[/font_size][/center]\n\n[i]लिमही के लोग लमनाइयों द्वारा दंडित किये और दंडित किये और हराए जाते हैं—लिमही के लोग अम्मोन से मिलते और परिवर्तित होते हैं—वे अम्मोन को येरेदाइयों की चौबीस पट्टियों के बारे में बताते हैं । लगभग 122–121 ई.पू.[/i]\n\n1 और ऐसा हुआ कि लिमही और उसके लोग नफी के नगर में लौट आए, और प्रदेश में फिर से शांति के साथ रहना आरंभ किया ।\n\n2 और ऐसा हुआ कि बहुत दिनों के पश्चात लमनाई फिर से नफाइयों के विरूद्ध क्रोध से अशांत हो गए, और उन्होंने चारों ओर से प्रदेश की सीमा के अंदर घुसना आरंभ किया ।\n\n3 अब वे अपने राजा द्वारा लिमही से की गई शपथ के कारण लोगों को मारने का साहस न कर पाए; लेकिन वे उनके गालों पर थप्पड़ मारते, और उनके ऊपर अधिकार दिखाते; और उनकी पीठ पर भारी बोझ रखते, और उन्हें मूक गधों की तरह हांकते—\n\n4 हां, यह सब इसलिए हुआ ताकि प्रभु का वचन पूरा हो सके ।\n\n5 और अब नफाइयों के कष्ट बहुत अधिक थे, और कोई मार्ग नहीं था कि वे अपने आपको उनके हाथों से बचा सकते थे, क्योंकि लमनाइयों ने उन्हें चारों ओर से घेर लिया था ।\n\n6 और ऐसा हुआ कि अपने कष्टों के कारण लोग राजा से असंतोष प्रकट करने लगे; और उन्होंने उनके साथ युद्ध करने की इच्छा करनी आरंभ कर दी । और उन्होंने अपने राजा को अपनी शिकायतों से भारी कष्ट दिया; इसलिए उसने उन्हें आज्ञा दे दी कि वे अपनी इच्छानुसार कार्य करें ।\n\n7 और उन्होंने फिर से अपने आपको एकत्रित किया, और अपने कवच को पहना, और लमनाइयों को अपने प्रदेश से बाहर खदेड़ने के लिए चल पड़े ।\n\n8 और ऐसा हुआ कि लमनाइयों ने उन्हें पराजित कर दिया, और पीछे खदेड़ दिया, और उन में से बहुतों को मार डाला ।\n\n9 और अब लिमही के लोगों के बीच भारी शोक और विलाप हुआ; विधवाएं अपने पतियों के लिए रो रही थीं, बेटे और बेटियां अपने पिताओं के लिए रो रही थीं, और भाई अपने भाइयों के लिए रो रहे थे ।\n\n10 अब प्रदेश में बहुत विधवाएं हो गई थीं, और वे दिन प्रतिदिन बहुत रोती थीं, क्योंकि उन पर लमनाइयों का बहुत भय छा गया था ।\n\n11 और ऐसा हुआ कि उनके निरंतर रोने से लिमही के शेष लोग अशांत होकर लमनाइयों के विरूद्ध क्रोधित हुए; और वे फिर से युद्ध करने के लिए गए, लेकिन उन्हें बहुत नुकसान के साथ, फिर से वापस खदेड़ दिया गया ।\n\n12 हां, वे तीसरी बार फिर से गए, और उसी प्रकार नुकसान उठाना पड़ा; और जो मारे नहीं गए थे वे नफी के नगर को वापस लौट आए ।\n\n13 और उन्होंने अपने आप को धूल के समान दीन बना लिया, मार खाने, और इधर-उधर खदेड़े जाने और अपने शत्रुओं की इच्छानुसार बोझा ढोने के लिए अपने-आपको समर्पित करते हुए स्वयं को गुलामी के जुए के अधीन कर लिया ।\n\n14 और उन्होंने अपने-आपको दीनता की गहराइयों तक विनम्र कर लिया, और उन्होंने अपनी पूरी शक्ति से परमेश्वर को पुकारा; हां, वे सारा दिन अपने परमेश्वर को पुकारते रहे कि वह उन्हें उनके कष्टों से छुटकारा दिलाएगा ।\n\n15 और अब उनके पापों के कारण प्रभु उनकी पुकार को सुनने में देर कर रहा था; फिर भी प्रभु ने उनकी पुकार को सुना, और लमनाइयों के हृदयों को वह कोमल करने लगा कि वे उनके भार को हलका करने लगे; फिर भी प्रभु ने उस समय उन्हें गुलामी से छुटकारा देना उचित नहीं समझा ।\n\n16 और ऐसा हुआ कि वे धीरे धीरे उस प्रदेश में प्रगति करने लगे, और अनाज अधिकता से पैदा करने लगे, और जानवर, और पक्षी भी, कि वे भूखे नहीं रहते ।\n\n17 अब वहां नारियों की संख्या बहुत थी, पुरुषों से अधिक; इसलिए राजा लिमही ने आज्ञा दी कि प्रत्येक पुरुष विधवाओं और उनके बच्चों की जीविका के लिए दान दें, ताकि वे भूख से मरें नहीं; और उन्होंने ऐसा इसलिए किया क्योंकि वे बड़ी संख्या में मारे डाले गए थे ।\n\n18 अब लिमही के लोग जहां तक हो सकता था एक साथ संगठित होकर दल में रहते, और अपने अनाज और पशु को सुरक्षित रखते ।\n\n19 और राजा नगर की चार दीवारी के बाहर अपने व्यक्ति पर भरोसा नहीं करता था, जब तक कि उसके साथ उसके अंगरक्षक न हों, उसे भय था कि कहीं वह किसी तरह लमनाइयों के हाथों में न पड़ जाए ।\n\n20 और उसने आदेश दिया कि उसके लोग प्रदेश के चारों ओर निगरानी रखें, ताकि वे उन याजकों को किसी तरह से पकड़ लें जो निर्जन प्रदेश में भाग गए थे, जिन्होंने लमनाइयों की बेटियों को चुरा लिया था, और जिसके कारण उनका इतना विनाश हुआ था ।\n\n21 क्योंकि वे उन्हें पकड़ने के इच्छुक थे ताकि वे उन्हें दंड दे सकें; क्योंकि वे रात को नफी के प्रदेश में आते, और उनके अनाज और बहुत सी मूल्यवान वस्तुओं को लेकर चले जाते थे; इसलिए वे उनकी प्रतीक्षा में थे ।\n\n22 और ऐसा हुआ कि तब से लमनाइयों और लिमही के लोगों के बीच, अम्मोन और उसके भाइयों के प्रदेश में आने के समय तक कोई गड़बड़ी नहीं हुई ।\n\n23 और जब राजा अपने सिपाहियों के साथ नगर के द्वार के बाहर था तब उसने अम्मोन और उसके भाइयों को पाया; और उन्हें नूह के याजक समझकर पकड़वा कर बंधवा लिया और उन्हें जेल में डाल दिया । और यदि वे नूह के याजक होते तो वह उन्हें मरवा डालता ।\n\n24 लेकिन जब उसे पता लगा कि वे उसके याजक नहीं थे, लेकिन वे उसके भाई थे, और जराहेमला प्रदेश से आए थे, वह अत्याधिक आनंद से भर गया ।\n\n25 अब अम्मोन के आने से पहले राजा लिमही ने कुछ लोगों को जराहेमला प्रदेश खोजने को भेजा, लेकिन वे इसे नहीं खोज सके, और वे निर्जन प्रदेश में भटक गए ।\n\n26 फिर भी, उन्होंने एक ऐसा प्रदेश पाया था जो कभी आबाद था; हां, एक ऐसा प्रदेश जहां सूखी हुई हड्डियां बिखरी पड़ी थीं; हां, वह प्रदेश जहां लोग रहते थे और जो नष्ट हो चुका था; और वे, उसे जराहेमला समझकर, नफी के प्रदेश लौट गए, उन्हें प्रदेश की सीमा में पहुंचे अम्मोन के आने से पहले अधिक दिन नहीं हुए थे ।\n\n27 और वे अपने साथ एक अभिलेख लाए, उन लोगों का अभिलेख जिनकी हड्डियां उन्हें मिली थी; और यह कच्ची धातु की पट्टियों पर खुदा हुआ था ।\n\n28 और अब लिमही अम्मोन के मुख से यह जानकर आनंद से भर उठा कि राजा मुसायाह के पास परमेश्वर का उपहार था, जिसके द्वारा वह इस प्रकार की खुदी लिपियों का अनुवाद कर सकता था; हां, और अम्मोन भी आनंदित हुआ ।\n\n29 फिर भी अम्मोन और उसके भाइयों को दुख हुआ क्योंकि उसके बहुत से भाई मारे गए थे;\n\n30 और यह भी कि राजा नूह और उसके याजकों ने जो पाप और परमेश्वर के विरूद्ध कार्य लोगों से करवाए थे; और उन्हें अबिनादी की मृत्यु का भी शोक हुआ; और उन्हें अलमा और जो लोग उसके साथ गए थे उनके जाने का भी दुख हुआ, जिन्होंने परमेश्वर के गिरजे की स्थापना परमेश्वर की शक्ति और अधिकार से, और उन शब्दों पर विश्वास करके की थी जो अबिनादी ने कहे थे ।\n\n31 हां, उन्होंने उनके जाने का शोक मनाया, क्योंकि उनको पता नहीं था कि वे कहां भाग गए थे । अब वे आनंदपूर्वक उनके साथ सम्मिलित हो गए थे, क्योंकि उन्होंने उसकी सेवा करने और उसकी आज्ञाओं का पालन करने का परमेश्वर के साथ अनुबंध किया था ।\n\n32 और अब अम्मोन के आने के समय से, राजा लिमही ने भी, और उसके बहुत से लोगों ने भी, उसकी सेवा करने और उसकी आज्ञाओं का पालन करने का परमेश्वर के साथ अनुबंध किया था ।\n\n33 और ऐसा हुआ कि राजा लिमही और उसके बहुत से लोग बपतिस्मा लेने क इच्छुक थे; लेकिन प्रदेश में कोई नहीं था जिसके पास परमेश्वर की ओर से अधिकार हो । और अम्मोन ने अपने आप को अयोग्य सेवक समझकर यह काम करने से मना कर दिया ।\n\n34 इसलिए वे अपने आपको उस समय गिरजे में स्थापित नहीं कर पाए, क्योंकि वे प्रभु की आत्मा की प्रतीक्षा कर रहे थे । अब वे अलमा और उसके उन भाइयों की तरह बनने के इच्छुक थे, जो निर्जन प्रदेश में भाग गए थे ।\n\n35 वे बपतिस्मा लेने के इच्छुक थे ताकि यह गवाही और प्रमाण हो कि वे अपने संपूर्ण हृदय से परमेश्वर की सेवा करने के इच्छुक थे; फिर भी वे इस समय को आगे बढ़ाते रहे; और उनके बपतिस्मा लेने का विवरण आगे दिया जाएगा ।\n\n36 और अब अम्मोन और उसके लोगों की, और राजा लिमही और उसके लोगों की सारी योजना अपने आपको लमनाइयों के हाथों और गुलामी से निकलने की थी ।\n\n", "mosiah 22": "[center][font_size=26]अध्याय 22[/font_size][/center]\n\n[i]लोगों के लिए लमनाइयों की गुलामी से भागने की योजनाएं बनाई जाती हैं—लमनाइयों को नशे में चूर किया जाता है—लोग भागकर जराहेमला वापस चले जाते हैं और राजा मुसायाह के अधीन हो जाते हैं । लगभग 121–120 ई.पू.[/i]\n\n1 और अब ऐसा हुआ कि अम्मोन और राजा लिमही लोगों से सलाह करने लगे कि गुलामी से वे किस प्रकार निकल सकते हैं; और यहां तक कि उन्होंने सब लोगों को एकत्रित किया; और उन्होंने यह इसलिए किया ताकि इस संबंध में वे लोगों के विचार जान सकें ।\n\n2 और ऐसा हुआ कि उनको केवल अपनी स्त्रियों और बच्चों, और जानवर, और पक्षी, और तंबूओं को लेकर निर्जन प्रदेश में चले जाने के अलावा अपने आपको गुलामी से बचाने का कोई मार्ग नहीं मिल पा रहा था; क्योंकि लमनाई इतनी अधिक संख्या में थे, लिमही के लोगों के लिए यह सोचकर उनसे युद्ध करना असंभव था, कि वे तलवार के द्वारा अपने आपको गुलामी से बचा लेंगे ।\n\n3 अब ऐसा हुआ कि गिदोन आगे बढ़ा और राजा के सम्मुख खड़ा हुआ, और उससे बोलाः अब हे राजा, तुमने बहुत बार मेरी बातों को सुना था जब हम अपने भाइयों, लमनाइयों से युद्ध कर रहे थे ।\n\n4 और अब हे राजा, यदि आपने, मुझे अपना निकम्मा सेवक नहीं समझा है, या यदि आपने मेरी बातों पर थोड़ा सा भी ध्यान दिया है, और उनसे आपको कोई भी मदद मिली हो, तो मैं चाहता हूं कि इस समय भी आप उसी तरह मेरी बातों को सुनें, और मैं आपका सेवक बनकर इन लोगों को गुलामी से मुक्त कराऊंगा ।\n\n5 और राजा ने उसे बोलने की अनुमति दे दी । और गिदोन ने उससे कहाः\n\n6 नगर के पिछवाड़े उस रास्ते को देखो जो पिछली दीवार के साथ है । रात में लमनाई, या लमनाइयों के पहरेदार नशे में होते हैं; इसलिए हम इन सभी लोगों के बीच घोषणा करे दें कि वे अपने जानवरों के समूहों और झुंडों को एकत्रित कर लें, ताकि वे रात को उन्हें निर्जन प्रदेश में खदेड़ सकें ।\n\n7 और मैं आपके आदेशानुसार जाऊंगा और लमनाइयों को मदिरा की अंतिम भेंट दूंगा, और वे नशे में चूर हो जाएंगे, और हम उनके तंबू के बाएं ओर के उस गुप्त रास्ते से निकल जाएंगे जब वे नशे में चूर और सोए होंगे ।\n\n8 इस प्रकार हम अपनी स्त्रियों और अपने बच्चों, अपने जानवरों, और अपने पक्षियों के साथ निर्जन प्रदेश में चले जाएंगे; और शिलोम प्रदेश की सीमा से होकर निकल जाएंगे ।\n\n9 और ऐसा हुआ कि राजा ने गिदोन की बातों को माना ।\n\n10 और राजा लिमही ने आदेश दिया कि उसके लोग अपने जानवरों को एकत्रित करें; और उसने भेंट के रूप में दी जाने वाली मदिरा लमनाइयों को भिजवाई; और उसने उपहार के रूप में और भी मदिरा भिजवायी; और उन्होंने उस मदिरा को जी भरकर पिया जो राजा लिमही ने भिजवायी थी ।\n\n11 और ऐसा हुआ कि राजा लिमही के लोग अपने जानवरों और अपने पक्षियों को लेकर रात में शिलोम प्रदेश की सीमा से होकर निर्जन प्रदेश में चले गए, और जहां से उन्होंने अपना मार्ग, अम्मोन और उसके भाइयों के मार्गदर्शन में जराहेमला प्रदेश की ओर मोड़ लिया ।\n\n12 और उन्होंने अपना सारा सोना, और चांदी, और अपनी मूल्यवान वस्तुओं को लिया, जिन्हें वे ले जा सकते थे, और वे अपनी खाने पीने की वस्तुओं को लेकर, निर्जन प्रदेश में गए; और उन्होंने अपनी यात्रा जारी रखी ।\n\n13 और कई दिनों तक निर्जन प्रदेश में यात्रा करने के पश्चात वे जराहेमला प्रदेश में पहुंचे, और मुसायाह के लोगों में सम्मिलित हो गए, और उसके अधीन हो गए ।\n\n14 और ऐसा हुआ कि मुसायाह ने उन्हें आनंद से साथ स्वीकार किया; और उसने उनके अभिलेखों, और लिमही के लोगों द्वारा पाये गए अभिलेखों को भी स्वीकार किया ।\n\n15 और ऐसा हुआ कि जब लमनाइयों को पता लगा कि लिमही के लोग रात को प्रदेश से निकलकर निर्जन प्रदेश में चले गए हैं, तब उन्होंने निर्जन प्रदेश में उनका पीछा करने के लिए एक सेना भेजी;\n\n16 और दो दिनों तक उनका पीछा करने के पश्चात, वे उनके मार्ग को खोज न सके; इसलिए वे निर्जन प्रदेश में खो गए ।\n\n", "mosiah 23": "अलमा और प्रभु के उन लोगों का विवरण, जो राजा नूह के लोगों द्वारा निर्जन प्रदेश में खदेड़े गए थे ।\n\n23 और 24 अध्यायों सहित ।\n\n[center][font_size=26]अध्याय 23[/font_size][/center]\n\n[i]अलमा राजा बनना अस्वीकार करता है—वह उच्च याजक के रूप में सेवा करता है—प्रभु उसके लोगों को दंडित करता है, और लमनाई हेलाम प्रदेश को जीत लेते हैं—अमुलोन, राजा नूह के भ्रष्ट याजकों का मार्गदर्शक, लमनाई राजा के अधीन शासन करता है । लगभग 145–121 ई.पू.[/i]\n\n1 अब अलमा को प्रभु द्वारा चेतावनी मिलने पर कि राजा नूह की सेना उस पर आक्रमण करेगी, और उसने यह बात अपने लोगों को बता दी, ताकि वे अपने जानवरों को एकत्रित कर लें, और अपने अनाज को लेकर, राजा नूह की सेना के आने से पहले ही निर्जन प्रदेश में चले गए ।\n\n2 और प्रभु ने उन्हें शक्तिशाली बना दिया, कि राजा नूह के लोग उन्हें नष्ट करने के लिए पकड़ नहीं पाए ।\n\n3 और वे आठ दिनों तक निर्जन प्रदेश में भागते रहे ।\n\n4 और वे एक प्रदेश, हां, एक अति सुंदर और आनंदमय, एक शुद्ध जल वाले प्रदेश पर पहुंचे ।\n\n5 और उन्होंने अपने तंबूओं को लगाया, और भूमि पर हल चलाने, और भवन बनाने लगे; हां, वे परिश्रमी थे, और उन्होंने अत्याधिक परिश्रम किया ।\n\n6 और लोगों की इच्छा थी कि अलमा को उनका राजा होना चाहिए, क्योंकि वह लोगों का प्रिय था ।\n\n7 लेकिन उसने उनसे कहाः देखो, यह उचित नहीं कि हमारे पास राजा हो, क्योंकि प्रभु इस प्रकार कहता हैः तुम एक को दूसरे से अधिक मत समझो, या किसी भी व्यक्ति को अपने आपको दूसरों से अधिक नहीं समझना चाहिए; इसलिए मैं तुमसे कहता हूं कि यह उचित नहीं है तुम्हारे पास राजा हो ।\n\n8 फिर भी, यदि यह संभव होता कि तुम्हारे राजा हमेशा धार्मिक व्यक्ति ही हुआ करते थे, तब तुम्हारे लिए राजा का होना ठीक होता ।\n\n9 लेकिन राजा नूह और उसके याजकों के पापों को याद करो; और मैं स्वयं जाल में फंस गया था, और ऐसे बहुत से काम किये जो प्रभु की दृष्टि में घृणित थे, जिसके कारण मुझे अत्याधिक पश्चाताप करना पड़ा;\n\n10 फिर भी, भारी दुःख झेलने के पश्चात, प्रभु ने मेरी याचनाओं को सुना, और मेरी प्रार्थनाओं का उत्तर दिया, और उसने मुझे अपने हाथों का औजार बना कर तुम में से बहुतों को उसकी सच्चाई में लाया है ।\n\n11 फिर भी, इस में मैं अपनी महिमा नहीं मानता, क्योंकि मैं अपनी स्वयं की महिमा के योग्य नहीं हूं ।\n\n12 और अब मैं तुमसे कहता हूं, तुम राजा नूह द्वारा सताए गए थे, और तुम उसके और उसके याजकों की गुलामी में थे, और उन्हीं के द्वारा तुम पाप में लाए गए; इसलिए तुम पापों के बंधनों से बांधे गए थे ।\n\n13 और अब जबकि तुम्हें इन बंधनों से परमेश्वर की शक्ति के द्वारा मुक्त किया गया है; हां, यहां तक कि राजा नूह और उसके लोगों के हाथों से, और पापों के बंधनों से भी मुक्त किया गया है, इस पर मैं चाहता हूं कि जिस स्वाधीनता में तुम्हें मुक्त किया गया है उसमें तुम दृढ़ रहो, और कि तुम अपने ऊपर राजा होने के लिए किसी मनुष्य का विश्वास मत करो ।\n\n14 और किसी भी मनुष्य का अपना शिक्षक या मार्गदर्शक होने के लिए विश्वास मत करो, सिवाय परमेश्वर के उस मनुष्य के, जो उसके मार्ग पर चलता और जो उसकी आज्ञाओं का पालन करता है ।\n\n15 इस प्रकार अलमा ने अपने लोगों को शिक्षा दी, कि प्रत्येक मनुष्य अपने पड़ोसियों से वैसा ही प्रेम करे जैसा वह स्वयं अपने आपसे प्रेम करता है, कि उनके बीच में किसी प्रकार का विवाद न हो ।\n\n16 और अब, उनके गिरजे का संस्थापक होने के कारण, अलमा उनका उच्च याजक था ।\n\n17 और ऐसा हुआ कि बिना परमेश्वर से अधिकार प्राप्त किये, किसी को भी प्रचार करने या शिक्षा देने की अनुमति नहीं थी । इसलिए उसने अपने सभी याजकों और शिक्षकों को नियुक्त किया; और धर्मी लोगों के सिवाय अन्य किसी को भी समर्पित नहीं किया गया ।\n\n18 इसलिए वे अपने लोगों की देखभाल करते रहे, और उन्हें धर्मिकता से संबंधित बातों का पोषण देते रहे ।\n\n19 और ऐसा हुआ कि वे उस प्रदेश में अत्याधिक उन्नति करने लगे; और उन्होंने उस प्रदेश का नाम हेलाम रखा ।\n\n20 और ऐसा हुआ कि हेलाम प्रदेश में उनकी जनसंख्या में बहुत वृद्धि हुई और उन्होंने बहुत उन्नति की; वहां पर उन्होंने एक शहर निर्माण किया, जिसका नाम उन्होंने हेलाम का शहर रखा ।\n\n21 फिर भी प्रभु ने अपने लोगों को सुधारना उचित समझा; हां, उसने उनकी सहनशीलता और विश्वास की परीक्षा ली ।\n\n22 फिर भी—जो कोई उस में अपना भरोसा रखता है, उसे अंतिम दिन उत्कर्ष प्राप्त होगा । और हां, और ऐसा ही इन लोगों के साथ हुआ था ।\n\n23 क्योंकि मैं तुम्हें दिखाऊंगा कि उन्हें गुलामी में लाया गया था, और कोई भी उन्हें गुलामी से मुक्त नहीं कर सका सिवाय प्रभु उनके परमेश्वर के, हां, इब्राहीम और इसहाक और याकूब का परमेश्वर ।\n\n24 और ऐसा हुआ कि उसने ही उन्हें मुक्त किया; और अपनी असीम शक्ति भी उन्हें दिखाई, और वे अत्याधिक आनंदित थे ।\n\n25 क्योंकि देखो, ऐसा हुआ कि जब वे हेलाम के प्रदेश, हां, हेलाम शहर में थे, जबकि वे आस-पास की भूमि हल चला रहे थे, तब देखो लमनाइयों की एक सेना प्रदेश की सीमा पर थी ।\n\n26 तब ऐसा हुआ कि हेलाम के भाई अपने खेतों में से भागे, और हेलाम शहर में एकत्रित हुए; और वे लमनाइयों की उपस्थिति के कारण बहुत भयभीत हो गए थे ।\n\n27 लेकिन अलमा आगे बढ़ा और उनके बीच में खड़ा हो गया, और उन्हें हिम्मत दी कि वे भयभीत न हो, बल्कि वे प्रभु अपने परमेश्वर को याद करें, और वह उन्हें बचाएगा ।\n\n28 इसलिए उन्होंने अपने भय को छिपाया, और प्रभु को लगे कि वह लमनाइयों के हृदयों को कोमल करे, ताकि वे उनको, और उनकी पत्नियों, और उनके बच्चों को न मारें ।\n\n29 और ऐसा हुआ कि प्रभु ने लमनाइयों के हृदयों को कोमल कर दिया । और अलमा और उसके भाइयों ने जाकर अपने आपको उनके हाथों में सौंप दिया; और लमनाइयों ने हेलाम प्रदेश को अपने अधिकार में ले लिया ।\n\n30 अब लमनाइयों की सेना, जो राजा लिमही के लोगों का पीछा कर रही थी, कई दिनों तक निर्जन प्रदेश में भटकती रही ।\n\n31 और देखो, उन्होंने राजा नूह के उन याजकों को, उस स्थान पर पाया जिसे वे अमुलोन पुकारते थे, और उन्होंने अमुलोन के प्रदेश पर कब्जा कर लिया और भूमि पर हल चलाने लगे ।\n\n32 अब उन याजकों के मार्गदर्शक का नाम अमुलोन था ।\n\n33 और ऐसा हुआ कि अमुलोन ने लमनाइयों से प्रार्थना की; और उसने उनकी पत्नियों को, जो कि लमनाइयों की बेटियां थीं, अपने भाइयों से याचना करने के लिए भी भेजा, कि वे उनके पतियों को नष्ट न करें ।\n\n34 और लमनाइयों को उनकी पत्नियों के कारण अमुलोन और उसके भाइयों पर दया आ गई, और उन्होंने उन्हें नष्ट नहीं किया ।\n\n35 और अमुलोन और उसके भाई लमनाइयों के साथ मिल गए और वे नफी के प्रदेश की खोज में निर्जन प्रदेश से होकर यात्रा कर रहे थे जबकि उन्होंने हेलाम प्रदेश को पाया जिस पर अलमा और उसके भाइयों द्वारा कब्जा किया गया था ।\n\n36 और ऐसा हुआ कि लमनयाटियों ने अलमा और उसके भाइयों से यह प्रतिज्ञा की, कि यदि वे उन्हें नफी के प्रदेश जाने वाले मार्ग को दिखा देंगे तब वे उन्हें उनका जीवन-दान और उनकी स्वाधीनता दे देंगे ।\n\n37 लेकिन अलमा के नफी के प्रदेश में जाने वाले मार्ग को दिखा देने के पश्चात लमनाइयों ने अपनी प्रतिज्ञा का पालन नहीं किया; अपितु उन्होंने हेलाम प्रदेश के चारों ओर, अलमा और उसके भाइयों पर पहरेदार नियुक्त कर दिए ।\n\n38 और उनमें से बचे हुए लोग नफी के प्रदेश चले गए; और उनमें से कुछ हेलाम के प्रदेश लौट गए, और अपने साथ पहरेदारों की पत्नियों और बच्चों को भी ले आए जो प्रदेश में छोड़ दिए गए थे ।\n\n39 और लमनाइयों के राजा ने अमुलोन को अनुमति दे दी कि वह राजा बने और अपने लोगों पर शासन करे, जो कि हेलाम प्रदेश में थे; फिर भी उसे लमनाइयों के राजा की इच्छा के विरूद्ध कुछ भी करने का अधिकार नहीं था ।\n\n", "mosiah 24": "[center][font_size=26]अध्याय 24[/font_size][/center]\n\n[i]अमुलोन अलमा और उसके लोगों को सताता है—वे मार दिए जाते हैं यदि वह प्रार्थना करते हैं—प्रभु उनके बोझ को हल्का करता है—वह उन्हें गुलामी से मुक्त कराता है, और वे जराहेमला वापस चले जाते हैं । लगभग 145–120 ई.पू.[/i]\n\n1 और ऐसा हुआ कि अमुलोन ने लमनाइयों के राजा का समर्थन प्राप्त किया; इसलिए, लमनाइयों के राजा ने उसे और उसके भाइयों को अनुमति दी कि वे उसके लोगों के लिए, हां, उन लोगों के लिए भी जो शिमलोन प्रदेश, और शिलोम प्रदेश, और अमुलोन प्रदेश में रहते हैं शिक्षक नियुक्त करें ।\n\n2 क्योंकि लमनाइयों ने इन सभी प्रदेशों पर कब्जा कर लिया था; इसलिए लमनाइयों के राजा ने इन सभी प्रदेशों पर राजाओं को नियुक्त किया था ।\n\n3 और अब लमनाइयों के राजा का नाम लमान था, उसे अपने पिता के नाम पर बुलाया जाता था; और इसलिए वह राजा लमान कहलाता था । और वह बहुत से लोगों का राजा था ।\n\n4 और उसने उन सभी प्रदेशों में अमुलोन के भाइयों को शिक्षक नियुक्त किया जो उसके लोगों के कब्जे में थे; और इस प्रकार नफी की भाषा सभी लमनाई लोगों के बीच सिखाई जाने लगी ।\n\n5 और वे एक दूसरे के साथ मित्रवत लोग थे; फिर भी वे परमेश्वर को नहीं जानते थे; न ही अमुलोन के भाई उन्हें प्रभु उनके परमेश्वर के विषय में ही कुछ सिखाते थे, न ही मूसा की व्यवस्था के विषय में; न ही वे उन्हें अबिनादी के शब्दों को सिखाते थे ।\n\n6 लेकिन उन्होंने उन्हें अपना अभिलेख रखना सिखाया, और कि वे एक दूसरे को लिख सकें ।\n\n7 और इस प्रकार लमनाई धन-संपत्ति में बढ़ने लगे; और एक दूसरे के साथ व्यापार करने लगे और बहुत विकास किया, और सांसारिक ज्ञान में धूर्त और में चतुर होने लगे, हां, बहुत ही धूर्त, जिन्हें हर किसी के साथ दुष्टता और लूटपाट करने में आनंद मिलता था, सिवाय अपने स्वयं के भाइयों को छोड़कर ।\n\n8 और अब ऐसा हुआ कि अमुलोन अलमा और उसके भाइयों पर अधिकार दिखाने लगा, और उस पर अत्याचार करने लगा, और उसने अपने बच्चों को उनके बच्चों पर अत्याचार करने के लिए उकसाया ।\n\n9 क्योंकि अमुलोन अलमा को जानता था, कि वह राजा के याजकों में से एक था और कि वह व्यक्ति था जिसने अबिनादी के शब्दों का विश्वास किया और राजा के सामने से भगाया गया था, और इसलिए वह उस पर क्रोधित था; क्योंकि वह राजा लमान के अधीन था, फिर भी वह उन पर अपना अधिकार दिखाता, और उनसे काम करवाता, और उनके ऊपर उसने काम-करवाने वालों को रखा था ।\n\n10 और ऐसा हुआ कि उनके कष्ट इतने अधिक थे कि वे परमेश्वर को पूरी शक्ति से पुकारने लगे ।\n\n11 और अमुलोन ने उन्हें आज्ञा दी कि वे पुकारना बंद करें; और उन पर ध्यान रखने के लिए उसने पहरेदारों को नियुक्त किया, ताकि जो कोई परमेश्वर को पुकारता हुआ पाया जाए वह मार डाला जाए ।\n\n12 और अलमा और उसके लोगों ने प्रभु अपने परमेश्वर को पुकारने के लिए अपनी आवाज नहीं निकाली, लेकिन उन्होंने अपने हृदयों को उसके सामने खोल दिया; और वह उनके हृदयों के विचारों को जानता था ।\n\n13 और ऐसा हुआ कि उनके कष्टों के बीच प्रभु की वाणी उन्हें यह कहते हुए सुनाई दी: अपने सिरों को ऊपर उठाओ और दिलासा ग्रहण करो, क्योंकि मैं उस अनुबंध को जानता हूं जो तुमने मेरे साथ बनाया है; और मैं अपने लोगों से अनुबंध करूंगा और उन्हें गुलामी से मुक्त करूंगा ।\n\n14 औऱ मैं उस बोझ को हल्का करूंगा जो तुम्हारे कांधों पर लादा जाता है, कि गुलामी में होते हुए भी, तुम इन्हें अपनी पीठ पर महसूस नहीं करोगे; और यह मैं इसलिए करूंगा कि तुम इसके पश्चात मेरे लिए गवाह बन कर खड़े हो सको, और कि तुम जान सको कि मैं, प्रभु परमेश्वर अपने लोगों से उनके कष्टों के समय भेंट करता हूं ।\n\n15 और अब ऐसा हुआ कि जो बोझ अलमा और उसके भाइयों के ऊपर लादे जाते थे हल्के हो गए; हां, प्रभु ने उन्हें शक्ति दी कि वे अपने बोझों को सरलता के साथ ढो सकें, और वे आनंदपूर्वक और धैर्य के साथ प्रभु की सभी इच्छाओं के अधीन हो गए ।\n\n16 और ऐसा हुआ कि उनका विश्वास और उनका धैर्य इतना अधिक था कि प्रभु की वाणी उन्हें यह कहते हुए फिर से सुनाई दी: तुम्हें दिलासा मिले, क्योंकि कल मैं तुम्हें गुलामी से मुक्त करूंगा ।\n\n17 और उसने अलमा से कहाः तुम इन लोगों के आगे चलो, और मैं तुम्हारे साथ चलूंगा और इन लोगों को गुलामी से मुक्त करूंगा ।\n\n18 अब ऐसा हुआ कि अलमा और उसके लोगों ने रात को अपने जानवरों और अनाज को एकत्रित किया; हां, वे रात भर अपने जानवरों को एकत्रित करते रहे ।\n\n19 और सुबह के समय प्रभु ने लमनाइयों को गहरी नींद सुला दिया, हां, और उनसे काम करवाने वाले सभी गहरी नींद सो गए ।\n\n20 और अलमा और उसके लोग निर्जन प्रदेश में चले गए; और पूरे दिन यात्रा करने के बाद उन्होंने एक घाटी में तंबू लगाया और उस घाटी का नाम अलमा रखा, क्योंकि उसने निर्जन प्रदेश में उनका मार्गदर्शन किया था ।\n\n21 हां, और अलमा की घाटी में उन्होंने परमेश्वर के प्रति अपना धन्यवाद प्रकट किया क्योंकि वह उनके प्रति दयावान था, और उसने उनके बोझों को हलका किया था; और उन्हें गुलामी से मुक्त किया था; क्योंकि वे गुलामी में थे, और सिवाय प्रभु उनके परमेश्वर के उन्हें कोई दूसरा मुक्त न कर सका था ।\n\n22 और उन्होंने, हां, उनके सभी पुरूष और उनकी सभी स्त्रियां और उनके सभी बच्चों ने, जो अपने परमेश्वर की प्रशंसा में अपनी आवाज़ उठा सकते थे, परमेश्वर के प्रति धन्यवाद प्रकट किया ।\n\n23 और अब प्रभु ने अलमा से कहाः तुम जल्दी करो और अपने आपको और इन लोगों को इस स्थान से निकाल ले जाओ, क्योंकि लमनाई जाग गए हैं और वे तुम्हारा पीछा कर रहे हैं; इसलिए तुम इस स्थान से निकल जाओ, और मैं लमनाइयों को इस घाटी में रोक दूंगा ताकि इस से आगे वे तुम्हारा पीछा न कर सकें ।\n\n24 और ऐसा हुआ कि वे घाटी से बाहर निकल आए, और निर्जन प्रदेश में अपनी यात्रा की ।\n\n25 और निर्जन प्रदेश में बारह दिनों तक रहने के पश्चात वे जराहेमला प्रदेश में पहूंचें; और राजा मुसायाह ने आनंद के साथ उनका स्वागत किया ।\n\n", "mosiah 25": "[center][font_size=26]अध्याय 25[/font_size][/center]\n\n[i]जराहेमला में मूलक के वंशज नफाई बनते हैं—वे अलमा और जीनिफ के लोगों के बारे में सीखते हैं—अलमा लिमही और उसके सभी लोगों को बपतिस्मा देता है—मुसायाह अलमा को परमेश्वर के गिरजे को संगठित करने का अधिकार देता है । लगभग 120 ई.पू.[/i]\n\n1 और अब राजा मुसायाह ने आदेश दिया कि सभी लोग एकत्रित हों ।\n\n2 अब नफी की संतान, या नफी के वंशज उतनी अधिक संख्या में नहीं थे, जितने कि जराहेमला के लोग थे, जोकि मूलक के, और उनके वंशज थे जो उसके साथ निर्जन प्रदेश में आए थे ।\n\n3 और नफी के लोग और जराहेमला के लोग उतने नहीं थे जितने लमनाई थे; हां, वे आधी संख्या में भी नहीं थे ।\n\n4 और अब नफी के सारे लोग, और जराहेमला के सारे लोग भी एकत्रित हुए, और वे दो अलग-अलग दलों में एकत्रित हुए ।\n\n5 और ऐसा हुआ कि जीनिफ के अभिलेख को मुसायाह ने पढ़ा, और अपने लोगों को पढ़कर सुनाया; हां, उसने जीनिफ के लोगों का जराहेमला प्रदेश छोड़ने के समय से लेकर उनके वापस लौटने तक का अभिलेख पढ़ा ।\n\n6 और उसने अलमा और उसके भाइयों, और उनके जराहेमला प्रदेश छोड़ने के समय से लेकर वापस लौटने तक के सब कष्टों का विवरण पढ़ा ।\n\n7 और अब, जब मुसायाह ने उन अभिलेखों को पढ़ना समाप्त किया तब जो लोग प्रदेश में रुके हुए थे आश्चर्यचकित और अचम्भीत हो उठे ।\n\n8 क्योंकि वे नहीं जानते थे कि क्या सोचें; क्योंकि जब उन्होंने उन्हें देखा जो गुलामी से मुक्त किये गए थे वे अत्याधिक आनंद से भर गए ।\n\n9 और फिर, जब उन्हें अपने उन भाइयों को याद किया जो लमनाइयों द्वारा मार दिए गए थे तो वे दुख से भर गए, और बहुत आंसू भी बहाए ।\n\n10 और फिर, जब उन्होंने परमेश्वर की अविलंब भलाई, और अलमा और उसके भाइयों को लमनाइयों के हाथों और गुलामी से मुक्त करने की उसकी शक्ति पर विचार किया, तो उन्होंने अपनी आवाज उठाई और परमेश्वर को धन्यवाद दिया ।\n\n11 और फिर, जब उन्होंने लमनाइयों, जोकि उन के भाई थे, की पापी और दूषित अवस्था के विषय में सोचा, तब वे उनकी आत्माओं के कल्याण के लिए दुख और पीड़ा से भर उठे ।\n\n12 और ऐसा हुआ कि जो अमुलोन और उसके भाइयों, जिन्होंने लमनाइयों की बेटियों को पत्नियों के लिए ले लिया था, की संतान अपने पिताओं की व्यवहार से दुखी थे, और वे अपने पिताओं के नामों द्वारा नहीं बुलाए जाना चाहते थे, इसलिए उन्होंने अपने ऊपर नफी का नाम धारण कर लिया, ताकि वे नफी की संतान कहलाए जाएं और उनकी गिनती उन लोगों में हो सके जो नफाई कहलाते थे ।\n\n13 और अब जराहेमला के सभी लोगों की गिनती नफाइयों में होती थी, और ऐसा इसलिए था क्योंकि उस राज्य को नफी के वंशजों को छोड़कर किसी अन्य को प्रदान नहीं किया गया था ।\n\n14 और अब ऐसा हुआ कि जब मुसायाह ने बोलना और लोगों को पढ़ कर सुनाना समाप्त किया, तब उसने इच्छा प्रकट की कि अलमा भी लोगों से कुछ बोले ।\n\n15 और अलमा ने उनसे बात की, जब वे बड़े-बड़े दलों में एकत्रित हुए थे, और तब उसने एक दल से दूसरे दल जाते हुए, लोगों को पश्चाताप और प्रभु पर विश्वास करने का प्रचार किया ।\n\n16 और उसने लिमही के लोगों और अपने भाइयों को उपदेश दिया, वे सब जो गुलामी से मुक्त किये गए थे, कि उन्हें याद रखना चाहिए कि वह प्रभु था जिसने उनको मुक्त किया था ।\n\n17 और ऐसा हुआ कि जब अलमा लोगों को अनेक बातों की शिक्षा दे चुका, और उनसे बोलना समाप्त किया, तो राजा लिमही इच्छुक था कि उसका बपतिस्मा किया जाए; और उसके सब लोग इच्छुक थे कि उनका भी बपतिस्मा किया जाए ।\n\n18 इसलिए, अलमा जल में गया और उन्हें बपतिस्मा दिया; हां, उसने उनको उसी प्रकार बपतिस्मा दिया जिस प्रकार उसके भाइयों का मॉरमन के जल में हुआ था; हां, और जितने लोगों को उसने बपतिस्मा दिया वे सब परमेश्वर के गिरजे के सदस्य हुए; और ऐसा अलमा के शब्दों पर उनके विश्वास के कारण हुआ ।\n\n19 और ऐसा हुआ कि राजा मुसायाह ने अलमा को अनुमति दे दी कि वह संपूर्ण जराहेमला प्रदेश में गिरजे की स्थापना कर सके; और उसे प्रत्येक गिरजे के लिए याजकों और शिक्षकों को नियुक्त करने का अधिकार भी दिया ।\n\n20 अब यह इसलिए किया गया क्योंकि इतने अधिक लोग थे जिन्हें एक ही शिक्षक द्वारा न तो नियंत्रित किया जा सकता था; और न ही एक ही समय में वे सब परमेश्वर के वचन को सुन सकते थे ।\n\n21 इसलिए वे सब अलग-अलग दलों में अपने आपको एकत्रित करते थे, जिन्हें गिरजा कहा जाता था; और प्रत्येक गिरजे का अपना याजक और शिक्षक था, और प्रत्यके याजक अलमा के मुख से निकले शब्दों के अनुसार ही उपदेश देता था ।\n\n22 और इस प्रकार, अनेक गिरजाओं के होते हुए भी वे सब एक ही गिरजे थे, हां, यहां तक कि परमेश्वर के गिरजा था; क्योंकि उन सभी गिरजाओं में पश्चाताप करने और परेमश्वर पर विश्वास करने के सिवाय और कुछ नहीं सिखाया जाता था ।\n\n23 और अब जराहेमला प्रदेश में सात गिरजे थे । और ऐसा हुआ कि जो लोग मसीह का, या परेमश्वर का नाम अपने ऊपर लेना चाहते थे, वे सब परमेश्वर के गिरजे में शामिल हो जाते थे ।\n\n24 और वे परमेश्वर के लोग कहलाते थे । और प्रमु ने उनके ऊपर अपनी आत्मा को उड़ेला था, और वे प्रदेश में आशीषित, और संपन्न थे ।\n\n", "mosiah 26": "[center][font_size=26]अध्याय 26[/font_size][/center]\n\n[i]गिरजे के बहुत से सदस्य अविश्वासियों द्वारा पाप में बहकाए जाते हैं—अलमा से अनंत जीवन की प्रतिज्ञा की जाती है—वे जो पश्चाताप करते और बपतिस्मा लेते क्षमा पाते हैं—गिरजे के सदस्य जो पश्चाताप करते और अलमा और प्रभु से पापों का अंगीकार करते हैं क्षमा किये जाएंगे; वरना, उनकी गिनती गिरजे के लोगों के साथ नहीं होगी । लगभग 120–100 ई.पू.[/i]\n\n1 अब ऐसा हुआ कि बहुत-सी उभरती पीढ़ियां थी जो राजा बिन्यामीन की बातों को समझ नहीं पाई थीं, क्योंकि जब उसने अपने लोगों से बातें की थीं तब वे छोटे बच्चे थे; और वे अपने पिताओं की परंपराओं पर विश्वास नहीं करते थे ।\n\n2 वे, न तो उस पर विश्वास करते थे जो मृतक के पुनरुत्थान के संबंध कहा गया था, न ही वे मसीह के आने के संबंध में विश्वास करते थे ।\n\n3 और अब अपने अविश्वास के कारण वे परमेश्वर के वचन को समझ नहीं सके थे; और उनके हृदय कठोर हो गए थे ।\n\n4 और वे न तो बपतिस्मा लेना चाहते थे; न वे गिरजे में शामिल होना चाहते थे । और वे अपने विश्वास की तरह अलग थे, और इसके बाद वे हमेशा वैसे ही, यहां तक कि अपनी सांसारिक और पापपूर्ण अवस्था में रहे; क्योंकि उन्होंने प्रभु अपने परमेश्वर को कभी नहीं पुकारा था ।\n\n5 और अब मुसायाह के शासन के समय वे परमेश्वर के लोगों की संख्या के आधे भी नहीं थे; लेकिन अपने भाइयों के साथ मतभेद होने के कारण उनकी संख्या में वृद्धि हुई ।\n\n6 क्योंकि ऐसा हुआ कि उनमें से बहुतों को इन्होंने अपनी चापलूसी की बातों से धोखा दिया था, जो गिरजे में थे, और उन्हें बहुत से पाप करने के लिए उकसाया; इसलिए यह उचित हो गया था कि जिन्होंने गिरजे में रहते हुए पाप किये थे, उन्हें गिरजे के द्वारा चेतावनी दी जाए ।\n\n7 और ऐसा हुआ कि उन्हें याजकों के सम्मुख लाया गया, और शिक्षकों द्वारा उन्हें याजकों को सौंपा गया; और याजक उन्हें अलमा के सम्मुख ले गए, जोकि उच्च याजक था ।\n\n8 अब राजा मुसायाह ने अलमा को गिरजे पर अधिकार दे रखा था ।\n\n9 और ऐसा हुआ कि अलमा उनके संबंध में कुछ जानता नहीं था; लेकिन उनके विरूद्ध बहुत से गवाह थे; हां, लोग खड़े हुए और उनके अत्याधिक पापों की गवाही दी ।\n\n10 अब गिरजे में ऐसी घटना पहले कभी नहीं हुई थी; इसलिए अलमा अपनी आत्मा में दुखी था, और उसने आदेश दिया कि उन्हें राजा के सम्मुख ले जाया जाए ।\n\n11 और उसने राजा से कहाः देखो, यहां बहुत से हैं जिन्हें हम आपके सम्मुख लाए हैं, जिन पर उनके भाइयों ने आरोप लगाया है; हां, और वे विभिन्न पापों में पकड़े गए हैं । और वे अपने पापों के लिए पश्चाताप नहीं करते हैं; इसलिए हम इन्हें आपके सम्मुख लाए हैं, ताकि आप इनके अपराधों के अनुसार इनका न्याय करें ।\n\n12 लेकिन राजा मुसायाह ने अलमा से कहाः देखो, मैं इनका न्याय नहीं करूंगा; इसलिए न्याय किये जाने के लिए मैं इन्हें तुम्हारे हाथों में सौंपता हूं ।\n\n13 और अब अलमा की आत्मा फिर से परेशान हो गई; और वह गया और प्रभु से पूछा कि इस संबंध में उसे क्या करना चाहिए, क्योंकि उसे भय था कि कहीं वह परमेश्वर की दृष्टि में कोई गलती न कर बैठे ।\n\n14 और ऐसा हुआ कि जब उसने परमेश्वर के सामने अपने संपूर्ण प्राण को उडेल दिया, तब प्रभु की वाणी उसे यह कहते हुए सुनाई दी:\n\n15 तुम आशीषित हो, अलमा, और आशीषित हैं वे लोग जिन्होंने मॉरमन के जल में बपतिस्मा लिया था । तुम आशीषित हो क्योंकि तुमने मेरे सेवक अबिनादी के शब्दों मात्र पर अत्याधिक विश्वास किया ।\n\n16 और वे लोग आशीषित हैं क्योंकि उन्होंने मात्र तुम्हारे उन शब्दों पर अत्याधिक विश्वास किया जो तुमने उनसे कहे थे ।\n\n17 और तुम आशीषित हो क्योंकि तुमने इन लोगों के बीच में गिरजे की स्थापना की है; और इन्हें स्थापित किया जाएगा, और ये मेरे लोग होंगे ।\n\n18 हां, आशीषित हैं ये लोग जो मेरा नाम धारण करने को तैयार हैं; क्योंकि वे मेरे नाम से पुकारे जाएंगे; और वे मेरे हैं ।\n\n19 और तुमने इन पापियों के विषय में मेरी जो सम्मति मांगी है उसके लिए तुमको आशीष दी जाती है ।\n\n20 तुम मेरे सेवक हो; और मैं तुम से अनुबंध बनाता हूं कि तुम्हें अनंत जीवन प्राप्त होगा; और तुम मेरी सेवा करोगे और मेरे नाम में आगे बढ़ोगे, और मेरी भेड़ों को एकत्रित करोगे ।\n\n21 और वह जो मेरी वाणी सुनेगा मेरी भेड़ होगा; और तुम उसे गिरजे में स्वीकार करोगे, और मैं भी उसे स्वीकार करूंगा ।\n\n22 क्योंकि देखो, यह मेरा गिरजा है; जो कोई बपतिस्मा लेता है, उसे पश्चाताप का बपतिस्मा दिया जाएगा । और जिसे तुम मेरे नाम में स्वीकार करोगे; और उसे मैं उदारता से क्षमा करूंगा ।\n\n23 क्योंकि वह मैं हूं जो संसार के पापों को अपने ऊपर लेता है; क्योंकि वह मैं हूं जिसने उन्हें रचा है; और वह मैं हूं जो उसे अपने दाहिने हाथ की ओर स्थान देता हूं जो अंत तक विश्वास करता है ।\n\n24 क्योंकि देखो, मेरे नाम में वे बुलाए जाते हैं; और यदि वे मुझे जानते हैं तब वे आगे आएंगे, और मेरे दाहिने हाथ की ओर अनंत काल के लिए स्थान पाएंगे ।\n\n25 और ऐसा होगा कि जब दूसरी बार तुरही बजेगी तब वे जो मुझे कभी जानते नहीं थे आगे आएंगे और मेरे सम्मुख खड़े होंगे ।\n\n26 और तब वे जानेंगे कि मैं प्रभु उनका परमेश्वर हूं, और मैं ही उनका मुक्तिदाता हूं; लेकिन वे मुक्ति नहीं पाएंगे ।\n\n27 और तब मैं उनसे यह अंगीकार करूंगा कि मैं उनको कभी नहीं जानता था; और तब वे उस अनंत आग में ले जाएंगे जिसे शैतान और उसके दूतों के लिए तैयार किया गया है ।\n\n28 इसलिए मैं तुमसे कहता हूं, कि जो कोई मेरी वाणी को नहीं सुनेगा, उसे तुम मेरे गिरजे में स्वीकार मत करना, क्योंकि मैं उसे अंतिम दिन में स्वीकार नहीं करूंगा ।\n\n29 इसलिए मैं तुमसे कहता हूं, जाओ; और जो कोई मेरे विरूद्ध उल्लंघन करता है, तुम उसका न्याय उन पापों के अनुसार करना जो उसने किये हैं; और यदि वह अपने पापों को तुम्हारे और मेरे समक्ष अंगीकार करता, और अपने सच्चे हृदय से पश्चाताप करता है, तुम उसे क्षमा करोगे और मैं भी उसे क्षमा करूंगा ।\n\n30 हां, और जितनी बार मेरे लोग पश्चाताप करेंगे मैं उतनी बार उन्हें मेरे विरूद्ध उनके अपराधों के लिए क्षमा करूंगा ।\n\n31 और तुम एक दूसरे के अपराधों को भी क्षमा करोगे, क्योंकि मैं तुमसे कहता हूं, वह जो अपने पड़ोसी के अपराधों को, पश्चाताप करने पर भी क्षमा नहीं करता, वह अपने ऊपर दंडाज्ञा लाता है ।\n\n32 अब मैं तुम से कहता हूं, जाओ; और जो कोई अपने पापों के लिए पश्चाताप नहीं करेगा उसकी गिनती मेरे लोगों में नहीं की जाएगी; और इसका पालन इसी समय से किया जाएगा ।\n\n33 और ऐसा हुआ जब इन शब्दों को अलमा ने सुना उसने इनको लिख लिया ताकि वह इन्हें अपने पास रख सके, और जिससे कि वह उस गिरजे के लोगों का परमेश्वर की आज्ञा के अनुसार न्याय कर सके ।\n\n34 और ऐसा हुआ कि अलमा गया और जो पाप में पकड़े गए थे उनका न्याय, प्रभु की वाणी के अनुसार किया ।\n\n35 और जिस किसी ने अपने पापों का पश्चाताप किया और उनका अंगीकार किया, उनकी गिनती उसने गिरजे के लोगों में की ।\n\n36 और जिन्होंने अपने पापों का अंगीकार नहीं किया और अपने अपराधों से पश्चाताप नहीं किया, उनकी गिनती गिरजे के लोगों में नहीं की गई, और उनके नाम मिटा दिए गए ।\n\n37 और ऐसा हुआ कि अलमा ने गिरजे के सभी कामों को नियंत्रित किया; और परमेश्वर के सम्मुख सावधानीपूर्वक काम करते हुए, वे गिरजे के कामों में फिर से अत्याधिक शांति और उन्नति करने लगे, और बहुतों को स्वीकार किया और बहुतों को बपतिस्मा दिया ।\n\n38 और अब इन सब कामों को अलमा और उसके साथियों ने, संपूर्ण परिश्रम में चलते हुए, सब कामों में परमेश्वर के वचनों को सीखाते हुए, हर प्रकार के कष्टों को सहते हुए, उनके द्वारा सताए जाते हुए जो परमेश्वर के गिरजे से संबंध नहीं रखते थे, किया जो गिरजे का कामकाज देखते थे ।\n\n39 और उन्होंने अपने भाइयों को चेतावनी दी; और उन्हें भी, प्रत्यके को उसके पापों, या उन पापों के लिए जो उसने किये थे, उसके अनुसार प्रभु की वाणी के द्वारा चेतावनी दी गई, निरंतर प्रार्थना करने, और प्रत्येक काम में धन्यवाद देने की आज्ञा परमेश्वर की ओर से दी गई ।\n\n", "mosiah 27": "[center][font_size=26]अध्याय 27[/font_size][/center]\n\n[i]मुसायाह अत्याचार के लिए मना करता और समानता की आज्ञा देता है—कनिष्ठ अलमा और मुसायाह के चार बेटे गिरजे को नष्ट करना चाहते हैं—एक स्वर्गदूत प्रकट होता है और उन्हें बुराई के काम करने से रोकता है—अलमा हक्का बक्का रह जाता है—उद्धार पाने के लिए सारी मानवजाति को फिर से जन्म लेना चाहिए—अलमा और मुसायाह के बेटे शुभ समाचार की घोषणा करते हैं । लगभग 100–92 ई.पू.[/i]\n\n1 और अब ऐसा हुआ कि अत्याचार जो गिरजे पर अविश्वासियों द्वारा किया गया था इतना अधिक हो गया कि गिरजे के सदस्य बड़बड़ाने, और अपने मार्गदर्शकों से इस विषय के संबंध में शिकायत करने लगे; और उन्होंने अलमा को शिकायत की । और अलमा ने राजा मुसायाह के सम्मुख इस बात को रखा । और मुसायाह ने अपने याजकों के साथ सलाह की ।\n\n2 और ऐसा हुआ कि राजा मुसायाह ने प्रदेश में चारों ओर यह घोषणा करवाई कि कोई भी अविश्वासी उनमें से किसी को भी न सताए जो परमेश्वर के गिरजे से संबंध रखते थे ।\n\n3 और सभी गिरजों में यह कड़ा आदेश दे दिया गया कि उनके बीच में किसी प्रकार का अत्याचार नहीं होना चाहिए, कि सब मनुष्यों के बीच में समानता होनी चाहिए;\n\n4 कि उन्हें न तो अहंकार को और न ही घमंड को उनकी शांति भंग करने देना चाहिए; कि प्रत्येक व्यक्ति अपने पालन-पोषण के लिए अपने हाथों से परिश्रम करते हुए, अपने पड़ोसी का अपने समान आदर करना चाहिए ।\n\n5 हां, और उनके सभी याजकों और शिक्षकों को अपने पालन-पोषण के लिए, सभी परिस्थितियों में सिवाय बीमारी, या बहुत निर्धनता को छोड़कर, अपने हाथों से परिश्रम करना चाहिए, और यह सब करने से, उन पर परमेश्वर का बहुत अधिक अनुग्रह हुआ ।\n\n6 और प्रदेश में फिर से शांति होने लगी; और लोगों की संख्या बहुत अधिक होने लगी, और पृथ्वी पर फैलने लगे, हां, उत्तर में और दक्षिण में, पूरब में और पश्चिम में, प्रदेश के चारों कोनों में बड़े शहरों और गांवों का निर्माण करने लगे ।\n\n7 और प्रभु ने उनसे भेंट की और उन्हें समृद्ध किया, और वे बड़े और धनवान लोग बन गए ।\n\n8 अब मुसायाह के बेटों की गिनती अविश्वासियों में की जाती थी; और अलमा का एक बेटा भी उनमें गिना जाता था, उसे अपने पिता के नाम के कारण अलमा ही बुलाया जाता था; हालांकि, वह बहुत दुष्ट और मूर्तिपूजक बन गया था; और वह बहुत वाकपटुक पुरुष था, और लोगों से बहुत चापलूसी की बातें बोलता था; इसलिए उसने कई लोगों से अपने समान अपराध कराए थे ।\n\n9 और वह परमेश्वर के गिरजे की प्रगति में बहुत बड़ा बाधक बना; क्योंकि वह लोगों के हृदयों को चुरा कर; लोगों के बीच में बहुत अधिक अनबन पैदा करके; परमेश्वर के शत्रु को उनके ऊपर अपना अधिकार जमाने का अवसर देता ।\n\n10 और अब ऐसा हुआ कि जब वह परमेश्वर के गिरजे को नष्ट करने जा रहा था, क्योंकि वह मुसायाह के बेटों के साथ गुप्तरूप से इधर-उधर जाकर गिरजे को नष्ट करने का प्रयास करने लगा, और परमेश्वर, अथवा राजा की आज्ञाओं के विपरीत, प्रभु के लोगों को भटकाने के लिए—\n\n11 और जैसा कि मैंने तुम से कहा, जब वे इधर-उधर जा कर परमेश्वर के विरूद्ध विद्रोह कर रहे थे, प्रभु का एक स्वर्गदूत उन्हें दिखाई दिया; वह उनके सामने बादल के समान नीचे उतरा; और वह उनसे ऐसे बोला मानो बिजली कड़कने की आवाज हो, जिससे वह धरती जिस पर वे खड़े थे हिलने लगी;\n\n12 और उनका आश्चर्य इतना अधिक था, कि वे धरती पर गिर पड़े, और उन शब्दों को नहीं समझ पाए जो वह उनसे बोल रहा था ।\n\n13 फिर भी उसने यह कहते हुए फिर से पुकारा: अलमा, उठ और खड़ा हो, तुम परमेश्वर की गिरजे को क्यों सताते हो ? क्योंकि प्रभु ने कहा है: यह मेरा गिरजा है, और मैं इसको स्थापित करूंगा; और सिवाय मेरे लोगों के अपराध के, कोई इसे नष्ट नहीं कर सकेगा ।\n\n14 और फिर, स्वर्गदूत ने कहा: देखो, प्रभु ने अपने लोगों की प्रार्थनाओं, और अपने सेवकों की प्रार्थनाओं को भी सुना है, अलमा, जो कि तुम्हारा पिता है; क्योंकि उसने भारी विश्वास के साथ तुम्हारे संबंध में प्रार्थना की है कि तुम्हें सत्य का ज्ञान कराया जाए, इसलिए, परमेश्वर की शक्ति और अधिकार का तुम्हें विश्वास दिलाने के उद्देश्य से मैं आया हूं, कि उसके सेवकों की प्रार्थनाओं का उत्तर उनके विश्वास के अनुसार दिया जा सकता है ।\n\n15 और अब देखो, क्या तुम परमेश्वर की शक्ति पर संदेह कर सकते हो ? क्योंकि देखो, क्या मेरी वाणी धरती को नहीं कंपकंपाती है ? और क्या तुम मुझे अपने सामने नहीं देख रहे हो ? और मैं परमेश्वर की ओर से भेजा गया हूं ।\n\n16 अब मैं तुमसे कहता हूं: जाओ, और हेलाम के प्रदेश में, और नफी के प्रदेश में अपने पूर्वजों की गुलामी को याद करो; और याद करो कि उनके लिए उसने कितने महान कार्य किये हैं; क्योंकि वे गुलामी में थे, और उसने उन्हें मुक्त किया है, और अब मैं तुमसे कहता हूं, अलमा, अपने रास्ते जाओ, और गिरजे को नष्ट करने का प्रयास मत करना, जिससे कि उनकी प्रार्थनाओं का उत्तर दिया जाए; और फिर भी तुम अपनी मर्जी करोगे तो निकाल बाहर कर दिए जाओगे ।\n\n17 और ऐसा हुआ कि ये अंतिम शब्द थे जिन्हें स्वर्गदूत ने अलमा से कहा था, और वह चला गया ।\n\n18 और अब अलमा और जो उसके साथ थे फिर से धरती पर गिर पड़े, क्योंकि वे बहुत आश्चर्यचकित हुए थे; क्योंकि उन्होंने अपनी स्वयं की आंखों से प्रभु के स्वर्गदूत को देखा था; और उसकी आवाज बिजली कड़कने के समान थी, जिसने धरती को हिला दिया था; और वे जानते थे कि परमेश्वर की शक्ति के सिवाय वहां कुछ नहीं था जो धरती को हिला और इसे कंपकंपा सकती थी मानो वह फट जाएगी ।\n\n19 और अलमा का आश्चर्य इतना अधिक था कि वह मूक बन गया, कि वह अपना मुंह न खोल सका; हां, और निर्बल हो गया, इतना कि वह अपने हाथों को भी न हिला सका; इसलिए वह उनके द्वारा निसहाय और सहारा दे कर ले जाया गया जो उसके साथ थे, यहां तक कि उसे उसके पिता के सम्मुख लिटा दिया गया ।\n\n20 और उन्होंने उसके पिता को वह सब दोहराया जो उनके साथ हुआ था; और उसके पिता आनंदित हुए, क्योंकि वह जानते थे कि वह परमेश्वर की शक्ति थी ।\n\n21 और उसने आदेश दिया कि एक भारी भीड़ को एकत्रित किया जाया ताकि वे इसके साक्षी हों कि प्रभु ने उसके बेटे, और जो उसके साथ थे उनके लिए भी क्या किया था ।\n\n22 और उसने आदेश दिया कि याजकों को भी एकत्रित किया जाए; और वे उपवास, और प्रभु अपने परमेश्वर से प्रार्थना करने लगे कि वह अलमा का मुख खोले, ताकि वह बोल सके, और उसके अंगों को उनका बल मिल सके—कि परमेश्वर की भलाई और महिमा को देखने और समझने के लिए लोगों की आंखें खुल सकें ।\n\n23 और ऐसा हुआ कि जब वे दो दिन और दो रात उपवास करते हुए प्रार्थना कर चुके, अलमा के अंगों को उनका बल मिला, और वह उठ कर खड़ा हुआ और उन्हें दिलासा देते हुए, उसने उनसे बातें की ।\n\n24 क्योंकि, उसने कहा, मैंने अपने पापों का पश्चाताप कर लिया, और प्रभु द्वारा मुक्त किया गया हूं; देखो, मैंने आत्मा में जन्म लिया है ।\n\n25 और प्रभु ने मुझसे कहाः आश्चर्य मत करो कि सारी मानवजाति, हां, सभी पुरूषों और स्त्रियों, सभी राष्ट्रों, जातियां, भाषाओं और लोगों को फिर से जन्म लेना चाहिए; हां, परमेश्वर से जन्मा, अपनी सांसारिक और पतित अवस्था से बदल कर, धार्मिक अवस्था, परमेश्वर द्वारा मुक्त किये गए, उसके बेटे और बेटियां बन कर;\n\n26 और इस प्रकार वे नए प्राणी हो जाते हैं; और जब तक वे ऐसा नहीं करते, वे किसी भी प्रकार से परमेश्वर के राज्य के उत्तराधिकारी नहीं हो सकते ।\n\n27 मैं तुमसे कहता हूं, यदि ऐसा नहीं होता है, तो उन्हें निकाल कर फेंक दिया जाएगा; क्योंकि मैं स्वयं भी फेंका जाने वाला था ।\n\n28 फिर भी, बहुत कष्टों को पार करने के बाद, मृत्यु के निकट पहुंचने तक पश्चाताप करते हुए, प्रभु ने मुझे अनंत जलन से बचाने की करूणा के लिए उपयुक्त समझा, और मैं परमेश्वर का जन्मा हूं ।\n\n29 मेरी आत्मा को कठोर पीड़ा और पापों के चुंगल से बचा लिया गया है । मैं अंधकार के कुंड में था; लेकिन अब मैं परमेश्वर का अद्धभुत प्रकाश देखता हूं । मेरी आत्मा अनंत पीड़ा से व्याकुल थी; लेकिन मैं बचा लिया गया हूं, और मेरी आत्मा को कोई दर्द नहीं है ।\n\n30 मैंने अपने मुक्तिदाता को अस्वीकार कर दिया था, और उसे इन्कार कर दिया था जो हमारे पूर्वजों के द्वारा कहा गया था; लेकिन अब वे आगे देख सकते हैं कि वह आएगा, और कि वह अपने रचे हुए प्रत्येक प्राणी को याद करता है, वह अपने को सब पर प्रकट करेगा ।\n\n31 हां, उसके सामने हर एक घुटना झुकेगा, और हर एक जीभ उसके सम्मुख पाप का अंगीकार करेगी, और हां, यहां तक कि उस अंतिम दिन, जब सभी मनुष्य उसके न्याय के लिए खड़े होंगे, तब वे अंगीकार करेंगे कि वह परमेश्वर है; तब वे भी अंगीकार करेंगे, जो बिना परमेश्वर के संसार में रहते हैं, कि अनंत दंड की दंडाज्ञा उनके लिए उचित है; और वे उसकी सब कुछ खोजने वाली आंख की नजर के सामने थरथराएंगे, और कंपकंपाएंगे, और सकुचाएंगे ।\n\n32 और अब ऐसा हुआ कि उसी समय से अलमा और वे जो स्वर्गदूत के प्रकट को होने के समय अलमा के साथ थे, लोगो को सीखाने लगे, पूरे प्रदेश में चारों तरफ यात्रा करते हुए, सब लोगों में उन बातों को फैलाने लगे जो उन्होंने सुनी और देखी थी, और बहुत कष्ट में, उनके द्वारा अत्याधिक सताए गए जो अविश्वासी थे, उनमें से बहुतों द्वारा दंडित होते हुए, उन्होंने परमेश्वर के वचन का प्रचार किया ।\n\n33 लेकिन यह सब होते हुए भी, उन्होंने गिरजे के सदस्यों को, उनके विश्वास का समर्थन करते हुए, बहुत दिलासा दी, और लंबे समय से कष्ट झेलते हुए और अत्याधिक पीड़ा सहते हुए परमेश्वर की आज्ञाओं का पालन करने के लिए उत्साहित किया ।\n\n34 और उनमें से चार मुसायाह के बेटे थे; और उनके नाम अम्मोन, और हारून, और ओमनार, और हिमनी थे; ये मुसायाह के बेटों के नाम थे ।\n\n35 और उन्होंने पूरे जराहेमला प्रदेश में, और उन सभी लोगों के बीच में जो राजा मुसायाह के राज्य में थे, गिरजे को पहुंचाई हानि को उत्साहपूर्वक ठीक करने का प्रयास करते हुए, अपने सभी पापों का अंगीकार करते हुए, और जो कुछ उन्होंने देखा उसको फैलाते हुए, उन्होंने की थी, उसका बड़े परिश्रम और उत्साह से सुधार करते हुए, और जो उनको सुनने को इच्छुक थे सभी को भविष्यवाणियों और धर्मशास्त्रों को समझाते हुए, यात्रा की ।\n\n36 और वे इस प्रकार बहुतों के लिए सत्य का ज्ञान, हां, उनके मुक्तिदाता का ज्ञान, लाने में परमेश्वर के हाथों में साधन थे ।\n\n37 और वे कितने आशीषित हैं ! क्योंकि उन्होंने शांति को फैलाया; उन्होंने भलाई के सुसमाचार को फैलाया, और उन्होंने लोगों में घोषणा की कि प्रभु शासन करता है ।\n\n", "mosiah 28": "[center][font_size=26]अध्याय 28[/font_size][/center]\n\n[i]मुसायाह के बेटे लमनाइयों को प्रचार करने जाते हैं—दो दिव्यदर्शी पत्थरों का उपयोग करके, मुसायाह येरेदाइयों की पट्टियों का अनुवाद करता है । लगभग 92 ई.पू.[/i]\n\n1 और अब ऐसा हुआ कि मुसायाह के बेटों के यह सब काम करने के बाद, उन्होंने अपने साथ कुछ लोगों को लिया और अपने पिता, राजा, के पास लौट गए, और उससे इच्छा जाहिर की कि वह उन्हें अनुमति दे कि वे, जिन्हें उन्होंने चुना था उनके साथ, नफी के प्रदेश में जाएं ताकि वे इन बातों का जो उन्होंने सुनी थी प्रचार कर सकें, और वे अपने भाइयों, लमनाइयों, को परमेश्वर के वचन दे सकें—\n\n2 ताकि शायद वे उन्हें भी प्रभु उनके परमेश्वर के ज्ञान में ला सकें, और उन्हें उनके पूर्वजों के अपराधों को समझा सकें; और ताकि वे शायद नफाइयों के प्रति उनके द्वेष को ठीक कर सकें, ताकि वे भी प्रभु अपने परमेश्वर के आनंद में लाए जा सकें, ताकि वे एक दूसरे के साथ मित्रवत हो सकें, और कि उस पूरे प्रदेश में बिलकुल भी विवाद न हो जो प्रभु उनके परमेश्वर ने उन्हें दिया था ।\n\n3 अब वे इच्छुक थे कि प्रत्येक प्राणी से उद्धार की घोषणा की जाए, क्योंकि वे सहन नहीं कर सकते थे कि किसी भी मनुष्य के प्राण नष्ट हों; हां, यहां तक कि यह विचार भी कि कोई प्राणी अंतहीन पीड़ा सहेगा उन्हें कंपकंपा और थरथरा देता था ।\n\n4 और इस प्रकार प्रभु की आत्मा ने उनके ऊपर काम किया, क्योंकि वे अत्याधिक दुष्ट पापी थे । और प्रभु ने अपने असीम अनुग्रह में यह उचित जाना कि उन्हें क्षमा किया जाए; फिर भी अपने अपराधों के कारण उन्होंने आत्मा का अत्याधिक पीड़ा सही थी, बहुत दर्द सहते हुए और डरते हुए कि वे हमेशा के लिए निकाल दिए जाएंगे ।\n\n5 और ऐसा हुआ कि उन्होंने कई दिनों तक अपने पिता से निवेदन किया ताकि वे नफी के प्रदेश में जा सकें ।\n\n6 और राजा मुसायाह गया और प्रभु से पूछा कि क्या उसे अपने पुत्रों को वचन का प्रचार करने के लिए लमनाइयों के बीच जाने देना चाहिए ।\n\n7 और प्रभु ने मुसायाह से कहाः उन्हें जाने दो, क्योंकि उनमें से बहुत से लोग उनकी बातों पर विश्वास करेंगे, और उन्हें अनंत जीवन मिलेगा; और मैं तुम्हारे बेटों को लमनाइयों के हाथों से मुक्त करूंगा ।\n\n8 और ऐसा हुआ कि मुसायाह ने उनको अनुमति दी कि वे जा सकते हैं और अपनी इच्छा के अनुसार काम कर सकते हैं ।\n\n9 और उन्होंने लमनाइयों के बीच वचन का प्रचार करने के विचार से निर्जन प्रदेश में यात्रा की; और मैं उनकी यात्रा का विवरण आगे दूंगा ।\n\n10 अब राज्य को प्रदान करने के लिए राजा मुसायाह के पास कोई नहीं था, क्योंकि उसके बेटों में से कोई वहां नहीं था जो उसके राज्य को स्वीकार करता ।\n\n11 इस कारण उसने उस अभिलेख को लिया जो पीतल की पटियों पर खुदा हुआ था, और नफी की पट्टियों को भी, और सभी बातों को जो उसने परमेश्वर की आज्ञा अनुसार रखा और संभाला था, अनुवाद के पश्चात और उन अभिलेखों को लिखे जाने के लिए जो स्वर्ण पट्टियों पर थे जो लिमही के लोगों द्वारा पाई गई थीं, जिन्हें लिमही के हाथ द्वारा उसे दिया गया था ।\n\n12 और यह उसने अपने लोगों की बहुत उत्सुकता के कारण किया था; क्योंकि वे उन लोगों के संबंध में जानने के बहुत इच्छुक थे जो नष्ट कर दिए गए थे ।\n\n13 और अब उसने उनका अनुवाद उन दो पत्थरों के माध्यम से किया जो धनुष के दो किनारों से बंधे हुए थे ।\n\n14 अब ये वस्तुएं भाषाओं का अनुवाद करने के लिए आरंभ से तैयार की गई थी और पीढी दर पीढ़ी सौंपी गई थीं ।\n\n15 और इन्हें प्रभु के हाथों द्वारा रखा और संभाला गया था, ताकि वह प्रत्येक प्राणी जो उस प्रदेश पर कब्जा करता है अपने लोगों के अपराधों और घृणित कार्यों को खोज सके ।\n\n16 और जिनके पास ये वस्तुएं होती हैं उसे प्राचीन काल के अनुसार, दिव्यदर्शी कहा जाता है ।\n\n17 अब मुसायाह के इन अभिलेखों का अनुवाद करने के पश्चात, देखो, इसने उन लोगों का विवरण दिया जो नष्ट किये गए थे, उनके नष्ट होने के समय से लेकर उस महान मीनार के बनाए जाने के समय तक, जब कि प्रभु ने लोगों की भाषा में गड़बड़ी उत्पन्न कर दी और वे पूरी पृथ्वी में बिखर गए थे, हां, और उस समय से लेकर आदम की रचना के समय तक ।\n\n18 अब इस विवरण से मुसायाह के लोगों को अत्याधिक शोक हुआ; हां वे दुख से भर उठे; फिर भी इसने उन्हें बहुत ज्ञान दिया, जिससे वे आनंदित हुए थे ।\n\n19 और यह विवरण इसके बाद लिखा जाएगा; क्योंकि देखो, यह उचित है कि सब लोग उन बातों को जाने जो इस विवरण में लिखी हुई हैं ।\n\n20 और अब, जैसा मैंने तुम्हें कहा था, कि जब राजा मुसायाह ने इन कामों को कर लिया, उसने पीतल की पट्टियां, और सब वस्तुएं ली जो उसके पास थीं, और अलमा को प्रदान कर दी, जो कि अलमा का बेटा था; हां, सारे अभिलेख, और अनुवाद भी, और उन्हें उसे प्रदान कर दिया, और उसे आज्ञा दी कि वह उन्हें रखे और बचाए, और लोगों का अभिलेख भी रखते हुए, उन्हें एक पीढ़ी से दूसरी पीढ़ी को देते जाए, जैसे कि इन्हें लेही के यरूशलेम को छोड़ने के समय से दिया जाता रहा है ।\n\n", "mosiah 29": "[center][font_size=26]अध्याय 29[/font_size][/center]\n\n[i]मुसायाह सुझाव देता है कि राजा के स्थान में न्यायाधीश का चुनाव हो—अधर्मी राजा अपने लोगों को पाप में ले जाता है—कनिष्ठ अलमा लोगों के मताधिकार के द्वारा मुख्य न्यायाधीश चुना जाता है—वह गिरजे का उच्च याजक भी है—वरिष्ठ अलमा और मुसायाह मर जाते हैं । लगभग 92–91 ई.पू.[/i]\n\n1 अब जब मुसायाह ने इसे सौंप दिया उसने सारे प्रदेश में जारी कर दिया, सब लोगों के बीच, उनकी इच्छा जानने के लिए कि वे किसे अपना राजा बनाना चाहते हैं ।\n\n2 और ऐसा हुआ कि लोगों ने यह कहते हुए अपने मत को प्रकट कियाः हमारी इच्छा है कि आपका बेटा हारून हमारा राजा और शासक हो ।\n\n3 अभी हारून नफी के प्रदेश गया हुआ था, इसलिए राजा उसको राज्य नहीं प्रदान कर सकता था; न ही हारून राज्य लेना चाहता था; न ही मुसायाह का कोई बेटा अपने ऊपर राज्य लेना चाहता था ।\n\n4 इसलिए राजा मुसायाह ने फिर से लोगों में जारी किया; हां, यहां तक कि उसने लिखित शब्द लोगों के बीच भेजा । और वे लिखित शब्द इस प्रकार थे:\n\n5 देखो, ओ तुम मेरे लोगों, या मेरे भाइयों, क्योंकि मैं तुम्हें वही आदर देता हूं, मैं चाहता हूं कि तुम उस बात पर विचार करो जिसे तुम्हें विचार करने के लिए तुम्हें बुलाया गया है—क्योंकि तुम एक राजा पाने के इच्छुक हो ।\n\n6 अब में तुम से घोषणा करता हूं कि उचितरूप से जिसे राज्य मिलना चाहिए उसने लेने से मना कर दिया है, और राज्य को अपने ऊपर नहीं लेगा ।\n\n7 और अब यदि किसी दूसरे को उसके स्थान पर नियुक्त किया गया, देखो मुझे डर है तुम्हारे बीच में विवाद होगा । और कौन जाने कि मेरा बेटा जो इस राज्य का उत्तराधिकारी है, वह क्रोधित होकर इन लोगों में से कुछ को अपने साथ कर ले, जिससे कि तुम लोगों में युद्ध और कलह हो जाए, जिससे बहुत रक्तपात होगा और प्रभु का मार्ग दूषित हो जाएगा, हां, और बहुत से लोगों के प्राण नष्ट हो जाएंगे ।\n\n8 अब मैं तुम से कहता हूं हमें बुद्धिमान बनना चाहिए और इन बातों पर विचार करना चाहिए, क्योंकि हमें मेरे बेटे को नष्ट करने का कोई अधिकार नहीं है, न ही हमें किसी अन्य को नष्ट करने का अधिकार होना चाहिए यदि वह उसके स्थान पर नियुक्त हो जाता है ।\n\n9 और यदि मेरा बेटा फिर से अंहकार और व्यर्थ की बातों में लौटता है वह उन बातों को याद करेगा जो उसने कही थीं, और राज्य पर अपने अधिकार का दावा करेगा, जिससे वह और ये लोग भी बहुत से पाप करेंगे ।\n\n10 और अब हम बुद्धिमान बनें और इन बातों पर विचार करें, और उसे करें जो इन लोगों के लिए शांति लाएगा ।\n\n11 इसलिए अपने शेष जीवन भर मैं तुम्हारा राजा रहूंगा; फिर भी, हम न्यायाधीशों को नियुक्त कर दें, जो इन लोगों का न्याय हमारी व्यवस्था के अनुसार करेंगे; और हम इन लोगों के मामलों को नए सिरे से व्यवस्थित करेंगे, क्योंकि हम बुद्धिमान लोगों को न्यायाधीश नियुक्त करेंगे, जो इन लोगों का न्याय परमेश्वर की आज्ञाओं के अनुसार करेंगे ।\n\n12 यह अच्छा हैं कि एक मनुष्य का न्याय मनुष्य की जगह परमेश्वर करे, क्योंकि परमेश्वर के न्याय हमेशा उचित होते हैं, लेकिन मनुष्य के न्याय हमेशा उचित नहीं होते ।\n\n13 इसलिए, यदि यह संभव होता कि तुम्हारे राजा होने के लिए तुम्हारे पास धर्मी पुरुष होते, जो परमेश्वर की व्यवस्था को स्थापित करते, और उसकी आज्ञाओं के अनुसार इन लोगों का न्याय करते, हां, यदि तुम्हारे पास पुरुष होते जो वैसा करते जैसा मेरे पिता बिन्यामीन ने इन लोगों के लिए किया था—मैं तुम से कहता हूं, यदि हमेशा ऐसा ही होता तब यह उचित होता कि तुम्हारे ऊपर शासन करने के लिए तुम्हारे पास हमेशा राजा हो ।\n\n14 और मैंने स्वयं भी उन सभी शक्ति और योग्यताओं के साथ जो मेरे पास हैं, तुम्हें परमेश्वर की आज्ञाओं को सीखाया है, और पूरे प्रदेश में शांति स्थापित की है, ताकि न कोई युद्ध, न ही विवाद, न चोरी, न ही लूटपाट, न ही हत्या, न ही किसी प्रकार का अपराध हो ।\n\n15 और जिस किसी ने अपराध किया हो, उसे मैंने जो अपराध उसने किया है उसके अनुसार दंडित किया है, उस व्यवस्था के अनुसार जो हमें पूर्वजों द्वारा दी गई है ।\n\n16 अब मैं तुम से कहता हूं, क्योंकि सभी मनुष्य धर्मी नहीं होते इसलिए यह उचित नहीं है कि तुम्हारे ऊपर शासन करने के लिए राजा या राजाओं को होना चाहिए ।\n\n17 क्योंकि देखो, एक दुष्ट राजा कितने अधिक पाप कर सकता है, हां, और कितना बड़ा विनाश कर सकता है ।\n\n18 हां, राजा नूह को याद करो, उसकी दुष्टता और उसके घृणित कार्यों, और उसके लोगों की दुष्टता और घृणित कार्यों को भी । देखो उन पर कितना बड़ा विनाश आया था; और उनके पापों के कारण वे गुलामी में लाए गए थे ।\n\n19 और यदि उनके सर्व-बुद्धिमान रचयिता की मध्यस्थता न होती, और यह उनके यह सच्चे पश्चाताप के कारण हुआ, तो वे अवश्य ही अभी तक गुलामी में ही होते ।\n\n20 लेकिन देखो, उसने उन्हें मुक्त किया क्योंकि उन्होंने अपने आपको उसके सम्मुख दीन बना लिया; और क्योंकि उन्होंने उसको बहुत पुकारा इसलिए उसने उन्हें गुलामी से मुक्त किया; और इस प्रकार प्रभु मानव संतान के बीच सभी दशा में अपनी शक्ति से काम करता है, दया की भुजा उनकी ओर बढ़ाते हुए जो अपना भरोसा उस में रखते हैं ।\n\n21 और सुनो, अब मैं तुमसे कहता हूं, तुम एक पापी राजा को सिंहासन से नहीं हटा सकते सिवाय इसके कि बहुत अधिक विवाद हो, और बहुत अधिक रक्तपात किया जाए ।\n\n22 क्योंकि देखो, उसके पास पाप में उसके मित्र होते हैं, और वह अपने साथ अपने पहरेदार रखता है; और वह उनकी उस व्यवस्था की धज्जियां उड़ाता है जिन्होंने उससे पहले धार्मिकता से शासन किया है; और अपने पैरों तले परमेश्वर की आज्ञाओं को रौंदता है;\n\n23 और वह व्यवस्था बनाता है, और उन्हें अपने लोगों के बीच जारी करता है, हां, उसकी स्वयं की दुष्टता के अनुसार व्यवस्था; और जो कोई उसकी व्यवस्था का पालन नहीं करता वह उसे नष्ट करवा देता है; और जो कोई उसका विरोध करता है वह उनके विरूद्ध युद्ध करने के लिए अपनी सेनाएं भेजेगा, और यदि वह कर सका तो वह उन्हें नष्ट कर देगा; और इस प्रकार अधर्मी राजा धार्मिकता के मार्ग को दूषित कर देता है ।\n\n24 और अब देखो मैं तुमसे कहता हूं, यह उचित नहीं है कि इस प्रकार के घृणित परिस्थितियां तुम्हारे ऊपर आएं ।\n\n25 इसलिए, तुम इन लोगों के मताधिकर द्वारा, न्यायाधीशों को चुन लो, ताकि तुम्हारा न्याय उस व्यवस्था के अनुसार हो जो तुम्हें हमारे पूर्वजों द्वारा दी गई है, जोकि सही है, और जिसे प्रभु के हाथों द्वारा उन्हें दिया गया था ।\n\n26 अब यह सामान्य नहीं कि लोगों का मताधिकार ऐसी किसी बात की इच्छा करे जो उसके विपरित हो जो सही है; लेकिन लोगों के कम हिस्से के लिए उसकी इच्छा करना सामान्य है जो सही नहीं है; इसलिए तुम इसका पालन करोगे और इसे अपनी व्यवस्था बनाओगे—कि लोगों के मताधिकार के द्वारा अपना काम करना ।\n\n27 और यदि ऐसा समय आता है कि लोगों का मताधिकार पाप का चुनाव करता है, तब वह समय होगा जबकि परमेश्वर का न्याय तुम्हारे ऊपर आएगा; हां, तब वह समय होगा वह तुम्हें बहुत बड़ा विनाश भेजेगा जैसा कि वह पहले भी इस प्रदेश में भेज चुका है ।\n\n28 और अब यदि तुम्हारे पास न्यायाधीश हैं, और वे उसके अनुसार तुम्हारा न्याय नहीं करते जो व्यवस्था दी गई है, तुम ऐसा कर सकते हो कि उनका न्याय उच्च न्यायाधीश द्वारा किया जा सके ।\n\n29 यदि तुम्हारे उच्च न्यायाधीश धार्मिक न्याय नहीं करते, तब तुम अपने निम्न न्यायाधीशों को कुछ संख्या में एकत्रित करोगे, और वे लोगों के मताधिकार के अनुसार, तुम्हारे उच्च न्यायाधीशों का न्याय करेंगे ।\n\n30 और मैं प्रभु के भय से तुम्हें यह सब करने की आज्ञा देता हूं; और मैं तुम्हें इन कामों को करने की आज्ञा देता हूं, और कि तुम्हारे ऊपर कोई राजा न हो; कि यदि ये लोग पाप और अपराध करते हैं तब वे स्वयं इसके लिए उत्तरदायी होंगे ।\n\n31 क्योंकि देखो मैं तुमसे कहता हूं, बहुत से लोगों के पाप उनके राजाओं के अपराधों के कारण हुए हैं; इसलिए उनके अपराधों के लिए उनके राजा उत्तरदायी होंगे ।\n\n32 और अब मैं इच्छुक हूं कि यह असमानता इस प्रदेश में बिलकुल न हो, विशेषकर मेरे इन लोगों के बीच में; लेकिन मैं इच्छुक हूं कि यह स्वाधीनता का प्रदेश हो, और प्रत्येक मनुष्य अपने अधिकारों और सुविधाओं का पूरा उपभोग तब तक कर सके, जब तक प्रभु इसे उचित देखता है कि हम इस प्रदेश में रहें और इसे विरासत में पाएं, हां, जब तक कि हमारा कोई भी वंशज इस प्रदेश में रहता है ।\n\n33 और राजा मुसायाह ने उन्हें बहुत सी बातें लिखीं, उन्हें धर्मी राजा की सभी परिक्षाओं और कठिनाइयों को बताते हुए, हां, उसके लोगों के प्राण के सभी कष्ट, और लोगों का अपने राजा के प्रति बड़बड़ाना भी; और उसने यह सब उन्हें समझाया भी ।\n\n34 और उसने उन्हें बताया कि ये बातें नहीं होनी चाहिए; लेकिन बोझ सब लोगों के ऊपर होना चाहिए, ताकि हर एक मनुष्य अपने बोझ को उठा सके ।\n\n35 और उसने उन्हें उन सब नुकसान के बारे में भी बताया, जो अधर्मी राजा के उनके ऊपर शासन करने से उन्हें मिल सकती हैं ।\n\n36 हां, उसके सभी अपराध और घृणित कार्य, और सभी युद्ध, और विवाद, और रक्तपात, और चोरी, और लूटपाट, और वेश्यावृति का होना, और सभी प्रकार के अपराध जिन्हें गिना नहीं जा सकता—उन्हें बताया कि ये बातें नहीं होनी चाहिए, क्योंकि वे परमेश्वर की आज्ञाओं के प्रति अत्याधिक घृणास्पद हैं ।\n\n37 और अब ऐसा हुआ, जब राजा मुसायाह ने इन बातों को लोगों के बीच जारी किया तब वे उसकी बातों की सच्चाई से संतुष्ट हो गए ।\n\n38 इसलिए उन्होंने राजा के लिए अपनी इच्छाओं को छोड़ दिया, और वे इस बात के अत्याधिक इच्छुक हो गए कि प्रत्येक मनुष्य को पूरे प्रदेश में एक समान अवसर प्राप्त होना चाहिए; हां, और प्रत्येक मनुष्य ने अपने पापों का उत्तरदायी होने की इच्छा व्यक्त की ।\n\n39 इसलिए, ऐसा हुआ कि पूरे प्रदेश में उन्होंने अपने आपको दलों में एकत्रित किया, अपने न्यायाधीशों के संबंध में अपने मताधिकार के लिए कि कौन उनका न्यायाधीश हो, जो उस व्यवस्था के अनुसार उनका न्याय करेगा जो उन्हें दिया गया था; और वे उस स्वाधीनता को पाकर अत्याधिक आनंदित थे जो उन्हें दी गयी थी ।\n\n40 और वे मुसायाह के प्रति प्रेम में मजबूत हुए; हां, उन्होंने उसका किसी भी अन्य मनुष्य से अधिक आदर किया; क्योंकि उन्होंने उसे तानाशाह जैसा नहीं देखा जो लाभ पाना चाहता था, हां, क्योंकि यह लोभ है जो प्राण को भ्रष्ट करता है, क्योंकि उसने उनकी संपति को नहीं लिया, न ही वह रक्तपात में आनंदित हुआ; लेकिन उसने प्रदेश में शांति स्थापित की, और उसने अनुमति दी कि उसके लोगों को हर प्रकार की गुलामी से मुक्त किया जाए; इसलिए वे उसका आदर करते थे, हां, इतना अधिक, जिसे नापा नहीं सकता ।\n\n41 और ऐसा हुआ कि उन्होंने अपने ऊपर शासन करने के लिए न्यायाधीशों को नियुक्त किया, या व्यवस्था के अनुसार उनका न्याय करने के लिए; और यह उन्होंने पूरे प्रदेश में किया ।\n\n42 और ऐसा हुआ कि अलमा को पहला मुख्य न्यायाधीश नियुक्त किया, वह उच्च याजक भी था, उसके पिता ने उसे यह पद, गिरजे के सभी कामों की देखरेख करने के लिए प्रदान कर दिया था ।\n\n43 और अब ऐसा हुआ कि अलमा प्रभु के मार्ग पर चला, और उसने उसकी आज्ञाओं का पालन किया, और उसने न्यायपूर्ण धार्मिक न्याय किये; और प्रदेश में निरंतर शांति बनी रही ।\n\n44 और इस प्रकार पूरे जराहेमला प्रदेश में, और उन सभी लोगों के बीच जो नफाई कहलाते थे, न्यायाधीशों का शासन आरंभ हुआ; और अलमा पहला और मुख्य न्यायाधीश था ।\n\n45 और अब ऐसा हुआ कि उसके पिता बयासी वर्ष का होकर, परमेश्वर की आज्ञाओं को पूरा कर, मृत्यु को प्राप्त हुआ ।\n\n46 और ऐसा हुआ कि मुसायाह भी मर गया, अपने शासन के तैंतीसवें वर्ष में, तिरसठ वर्ष की आयु में उसकी मृत्यु हो गई; उस समय लेही को यरूशलेम छोड़े हुए पूरे पांच सौ नौ वर्ष हो गए थे ।\n\n47 और इस प्रकार नफी के लोगों के ऊपर राजाओं का शासन समाप्त हो गया; और इस प्रकार अलमा के दिनों का अंत हुआ, जोकि उनके गिरजे का संस्थापक था ।\n\n", "alma 1": "[center][font_size=26]अलमा की पुस्तक अलमा का पुत्र[/font_size][/center]\n\nउस अलमा का विवरण, जो कि अलमा का पुत्र था, नफी के लोगों के लिए प्रथम और मुख्य न्यायी, और गिरजे का उच्च याजक भी था । न्यायियों के शासन, और लोगों के बीच युद्धों और विवादों का एक विवरण । और प्रथम और मुख्य न्यायी अलमा के अभिलेखानुसार नफाइयों और लमनाइयों के बीच युद्ध का एक विवरण भी है ।\n\n[center][font_size=26]अध्याय 1[/font_size][/center]\n\n[i]निहोर झूठे सिद्धांत सिखाता है, एक गिरजा स्थापित करता है, पुरोहिती छल-कपट आरंभ करता है, और गिदोन का वध करता है । निहोर को उसके अपराधों के लिए मृत्युदंड दिया जाता है——लोगों के बीच पुरोहिती छल-कपट और अत्याचार फैल जाता है—याजक उनका समर्थन करते हैं, लोग गरीबों की देखभाल करते हैं, और गिरजा विकसित होता है । लगभग 91–88 ई.पू.[/i]\n\n1 अब ऐसा हुआ कि नफी के लोगों पर न्यायियों के शासन के प्रथम वर्ष में, इस समय से आगे, राजा मुसायाह संसार के मार्ग से होकर निकल गया, एक अच्छे संघर्ष की लड़ाई लड़ते हुए, परमेश्वर के समक्ष सीधे पथ पर चलते हुए, अपने स्थान पर किसी को भी शासन न करने देते हुए; फिर भी उसने नियम बनाए, और लोगों ने उन्हें स्वीकार किया; इसलिए उन्हें उन नियमों का पालन करना पड़ा जिसे उसने बनाया था ।\n\n2 और ऐसा हुआ कि न्याय के आसन पर अलमा के बैठने के प्रथम वर्ष में, एक मनुष्य को न्याय के लिए उसके समक्ष लाया गया, मनुष्य जो कि लम्बा-चौड़ा था और अपने बल के लिए जाना जाता था ।\n\n3 और वह लोगों के बीच गया, उन्हें उस बात का प्रचार करते हुए जिसे वह परमेश्वर का वचन कहता था, गिरजे की छवि को गिराते हुए; लोगों के बीच घोषित करते हुए कि हर याजक और शिक्षक को लोकप्रिय बनना चाहिए; और अपने हाथों से परिश्रम नहीं करना चाहिए, परन्तु उनका भरण-पोषण लोगों के द्वारा होना चाहिए ।\n\n4 और उसने लोगों से यह भी कहा कि सभी मानवजाति को अंतिम दिन में बचा लिया जाएगा, और यह कि उन्हें न तो डरने की आवश्यकता है न ही कांपने की, बल्कि उन्हें अपने सिर को ऊपर उठाकर आनंद मनाना चाहिए; क्योंकि प्रभु ने सभी मनुष्यों को बनाया है और सभी मनुष्यों को मुक्ति भी दी है और अंत में, सभी मनुष्यों को अनंत जीवन मिलना चाहिए ।\n\n5 और ऐसा हुआ कि उसने इन बातों का इतना अधिक प्रचार किया कि बहुत से लोग उसकी बातों का विश्वास करने लगे, इसलिए कई लोगों ने उसकी सहायता करनी आरंभ कर दी और उसे धन देने लगे ।\n\n6 और वह अपने मन ही मन घमंड से फूलने लगा, और मूल्यवान वस्त्र पहनने लगा, हां, यहां तक कि अपने प्रचार के अनुसार एक गिरजे की स्थापना भी आरंभ कर दी ।\n\n7 और ऐसा हुआ कि जब वह अपनी बातों का प्रचार उन लोगों में करने जा रहा था जो उसका विश्वास करते थे, उसकी भेंट एक पुरुष से हुई जो परमेश्वर के गिरजे का था, हां, उनके शिक्षकों में से एक था और वह उसके साथ घोर वाद-विवाद करने लगा, ताकि वह गिरजे के लोगों को अलग राह पर ले जा सके; परन्तु परमेश्वर के शब्दों से उसे फटकारते हुए पुरुष ने उसका प्रतिरोध किया ।\n\n8 अब उस पुरुष का नाम गिदोन था; और यही वह व्यक्ति था जो लिमही के लोगों को दासता से मुक्त कराने के लिए परमेश्वर के हाथों का एक औजार बना था ।\n\n9 अब, क्योंकि गिदोन ने परमेश्वर के वचनों से उसका प्रतिरोध किया, वह गिदोन पर क्रोधित हो गया, और अपनी तलवार खींचकर उस पर वार करने लगा । अब गिदोन वृद्ध हो चुका था, इसलिए वह उसके वारों का सामना करने में असमर्थ था, इसलिए उसकी तलवार से मारा गया ।\n\n10 और जिस पुरुष ने उसका वध किया था उसे गिरजे के लोग ले गए, और जो अपराध उसने किया था उसके अनुसार न्याय के लिए उसे अलमा के समक्ष लाया गया ।\n\n11 और ऐसा हुआ कि वह अलमा के समक्ष खड़ा हुआ और निर्भिकता के साथ अपने लिए बहस की ।\n\n12 परन्तु अलमा ने उससे कहाः देखो, पहली बार है कि पुरोहिती छल-कपट का प्रचार लोगों के बीच हुआ है । और देखो, तुम न केवल पुरोहिती छल-कपट के अपराधी हो, बल्कि तुमने ऐसा तलवार के बल पर करने का प्रयास किया है; और लोगों में पुरोहिती छल-कपट बलपूर्वक लाया गया जो कि इनके पूरे विनाश को सिद्ध करेगा ।\n\n13 और तुमने एक धर्मी मनुष्य का रक्त बहाया है, हां, उस मनुष्य का जिसने इन लोगों के लिए बहुत अच्छे काम किये हैं; और यदि हम तुम्हें छोड दें तो उसका रक्त क्रोध में हम पर बदला लेने आएगा ।\n\n14 इसलिए तुम्हें मरना होगा, उस नियम के अनुसार जिसे हमारे अंतिम राजा मुसायाह द्वारा हमें दिया गया है; और इसे इन लोगों द्वारा स्वीकार किया गया है; इसलिए इन लोगों को नियम का पालन करना होगा ।\n\n15 और ऐसा हुआ कि वे उसे ले गए; और उसका नाम निहोर था; और वे उसे मण्टी नामक पहाड़ी की चोटी पर ले गए, और वहां उससे ऐसा करवाया गया, या स्वर्ग और पृथ्वी के बीच उसने स्वयं स्वीकार किया कि जो कुछ भी उसने लोगों की सिखाया था वह परमेश्वर के वचन के विरूद्ध था; और वहां उसने एक घृणित मृत्यु प्राप्त की ।\n\n16 फिर भी, इससे देश में फैल रही पुरोहिती छल-कपट का अंत नहीं हुआ; क्योंकि कई लोग ऐसे थे जो व्यर्थ की सांसारिक वस्तुओं से प्रेम करते थे, और झूठे सिद्धांतों का प्रचार करते थे; और ऐसा उन्होंने धन और प्रतिष्ठा के लिए किया ।\n\n17 फिर भी, कानून के भय के कारण कि किसी को पता न चल जाए उन्होंने झूठ बोलने का साहस नहीं किया, क्योंकि झूठ बोलने वालों को दंड दिया जाता था; इसलिए वे अपने विश्वास के अनुसार प्रचार करने का दिखावा करते रहे; और इसलिए किसी भी मनुष्य के विश्वास पर कानून का कोई अधिकार न रहा ।\n\n18 और कानून के भय के कारण उन्होंने चोरी करने का साहस नहीं किया, क्योंकि ऐसे लोगों को दंड दिया जाता था; न तो उन्होंने लूटने, और न ही हत्या करने का साहस किया, क्योंकि जो हत्या करता था उसे मृत्युदंड दिया जाता ।\n\n19 परन्तु ऐसा हुआ कि जो भी परमेश्वर के गिरजे का सदस्य नहीं था उन्होंने उन लोगों को सताना आरंभ कर दिया जो परमेश्वर के गिरजे के सदस्य थे, और जिन्होंने मसीह के नाम को ग्रहण किया था ।\n\n20 हां, उन्होंने उन्हें सताया, और व्यंगों द्वारा उन्हें कष्ट पहुंचाया, और ऐसा उन्होंने उनकी विनम्रता के कारण किया; क्योंकि उनकी आंखों में अहंकार नहीं था, और क्योंकि उन्होंने बिना धन और मूल्य के, एक दूसरे के साथ परमेश्वर के वचन को बांटा था ।\n\n21 अब गिरजे के लोगों में एक कठोर नियम था, कि गिरजे का कोई भी मनुष्य, आगे आकर उन लोगों को नहीं सताएगा जो गिरजे के सदस्य नहीं हैं, और यह कि उनके स्वयं के बीच भी कोई अत्याचार नहीं होगा ।\n\n22 फिर भी, उनमें कई ऐसे थे जो अहंकारी होने लगे थे, और अपने विरोधियों से भारी वाद-विवाद करने लगे थे, यहां तक कि मार-पीट भी करने लगे थे; हां, अपने मुक्कों से एक दूसरे पर प्रहार करने लगे थे ।\n\n23 ऐसा अलमा के शासन के दूसरे वर्ष में हुआ था, और यह गिरजे के कष्ट का भारी कारण बना था; हां, यह गिरजे के लिए भारी परीक्षा का कारण बना था ।\n\n24 क्योंकि बहुतों के हृदय कठोर हो गए थे, और उनके नाम कलंकित हो गए, यह कि उन्हें परमेश्वर के लोगों ने याद नहीं रखा । और उनमें से कई लोगों ने स्वयं को अलग भी कर लिया ।\n\n25 अब यह उनके लिए कठिन परीक्षा का समय था जो विश्वास में दृढ़ थे, फिर भी, वे दृढ़ और परमेश्वर की आज्ञाओं को मानने में अडिग रहे, और उन्होंने अपने ऊपर हो रहे भारी उत्पीड़न को धैर्य से सहन किया ।\n\n26 और जब पुरोहितों ने लोगों में परमेश्वर के वचन का प्रचार बंद कर दिया, लोगों ने भी परमेश्वर के वचन को सुनने के प्रति प्रयास करना बंद कर दिया । और जब याजक ने उन्हें परमेश्वर का वचन सुनाना आरंभ कर दिया तब वे सारे निष्ठापूवर्क फिर से सुनने लगे और याजक स्वयं को सुननेवालों से ऊपर नहीं समझता था, क्योंकि प्रचारक सुननेवालों से बेहतर नहीं होता, न ही सीखनेवालों से कोई शिक्षक बेहतर होता है; और इस प्रकार वे सब एक समान थे, और सभी ने परिश्रम किया, अपने सामर्थ्य के अनुसार हर मनुष्य ने परिश्रम किया ।\n\n27 और हर मनुष्य ने जितना उसके पास था उसके अनुसार अपने वस्तुओं को गरीबों, और जरूरतमंदों, और बीमारों, और कष्ट में पडे लोगों को बांटा; और उन्होंने मूल्यवान वस्त्र नहीं पहने, फिर भी वे साफ-सुथरे और मनोरम थे ।\n\n28 और इस प्रकार उन्होंने गिरजे के कार्यों को स्थापित किया और उनके ऊपर हो रहे उत्पीड़न के बावजूद फिर से वे निरंतर शांति प्राप्त करने लगे ।\n\n29 और अब, गिरजे की स्थिरता के कारण वे बहुत ही संपन्न हो गए, अपनी अवश्यकता की सारी वस्तुओं को प्रचुरता में प्राप्त करते हुए—जानवरों के समूहों और झुंडों की प्रचुरता, और हर प्रकार के पाले हुए जानवर, और अनाज, और सोना, और चांदी, और मूल्वान वस्तुओं की अधिकता भी, और रेशमी और सन के कपडे, और हर प्रकार के अच्छे घरेलु कपडों की अधिकता से संपन्न हुए ।\n\n30 और इस प्रकार, अपने संपन्न समय में, उन्होंने किसी नंगे, भूखे, प्यासे, रोगी या जिसको सेवा की अवश्यकता हो उसे कभी भी निराश नहीं लौटाया; और उन्होंने अपने हृदय को धन पर नहीं लगाया इसलिए वे सभी के प्रति उदार थे, चाहे बूढ़ा हो या युवा, चाहे दासता में हो या स्वतंत्र, चाहे पुरुष हो या महिला, चाहे गिरजे का सदस्य हो या न हो, चाहे जरूरतमंदों के प्रति उसके मन में आदर हो या न हो ।\n\n31 और इस प्रकार वे फलते-फूलते गए और उन लोगों से बहुत अधिक धनी बन गए जो उनके गिरजे के सदस्य नहीं थे ।\n\n32 वे लोग जो उनके गिरजे के सदस्य नहीं थे उन्होंने स्वयं को टोना-टोटका, मूर्तिपूजा, आलस, बकवास, द्वेष और विवाद में उलझा रखा था; मूल्यवान वस्त्रों को पहनते हुए अत्याचार करते हुए; झूठ बोलते हुए, चोरी करते हुए, लूटते हुए, व्यभिचार और हत्या, और हर प्रकार की दुष्टता करते हुए वे अपने ही अहंकार में डूबे रहते; फिर भी, जहां तक हो सकता था उन लोगों पर नियम को बलपूर्वक लागू किया गया जो इसका उल्लंघन करते थे ।\n\n33 और ऐसा हुआ कि उन पर नियम को लागू करने के कारण, हर मनुष्य को उसके किये अनुसार दंड दिया जाता, वे कुछ शांत हो गए, और दूसरों की जानकारी में किसी भी प्रकार की दुष्टता करने का साहस नहीं करते; इसलिए न्यायियों के शासन के पांचवें वर्ष तक नफी के लोगों में बहुत अधिक शांति बनी रही ।\n\n", "alma 2": "[center][font_size=26]अध्याय 2[/font_size][/center]\n\n[i]अमलिसी राजा बनने का प्रयास करता है और लोगों द्वारा अस्वीकारा जाता है—उसके अनुयाई उसे राजा बनाते हैं—अमलिसी नफाइयों से युद्ध करते हैं और हार जाते हैं—लमनाई और अमलिसी एक साथ हो जाते हैं और हार जाते हैं—अलमा अमलिसी का वध करता है । लगभग 87 ई.पू.[/i]\n\n1 और उनके शासन के पांचवे वर्ष के आरंभ में, एक पुरुष था जो अमलिसी कहलाता था जिसके कारण लोगों के बीच विवाद होने लगा; वह बहुत ही धूर्त पुरुष था, हां, वह सांसारिक ज्ञान में समझदार था, वह उस आदमी की रीति के अनुसार था जिसने तलवार से गिदोन का वध किया था, जिसे कानून के तहत दंड दिया गया था—\n\n2 अब अमलिसी ने अपनी धूर्तता से बहुत लोगों को अपनी ओर खींच लिया इतना कि वे बहुत शक्तिशाली होने लगे; और उन्होंने अमलिसी को लोगों का राजा बनाने का प्रयास करना आरंभ कर दिया ।\n\n3 अब यह गिरजे के लोगों के लिए चेतावनी थी, और उन लोगों के लिए जो अमलिसी के समझाने बुझाने के पश्चात भी उसकी तरफ नहीं हुए थे; क्योंकि वे जानते थे कि उनके कानून के अनुसार ऐसी चीजें लोगों के द्वारा ही स्थापित होनी चाहिए ।\n\n4 इसलिए, दुष्ट मनुष्य होने के नाते यदि ऐसा होता कि अमलिसी लोगों का समर्थन प्राप्त कर लेता, तो वह उन्हें उनके अधिकारों और गिरजे की सुविधाओं से वंचित कर देता; क्योंकि वह परमेश्वर के गिरजे का विनाश करना चाहता था ।\n\n5 और ऐसा हुआ कि सारे देश के लोग, अपने मन की इच्छानुसार अलग-अलग दलों में एक साथ एकत्रित हो गए, चाहे वे अमलिसी के पक्ष में हों या न हों, अधिक मतभेद और एक दूसरे के साथ विलक्षण वाद-विवाद करते हुए ।\n\n6 और इस प्रकार संबंधित मामलों में अपने मतों को रखने के लिए वे एक साथ एकत्रित हुए; और उन्हें न्यायियों के समक्ष रखा गया ।\n\n7 और ऐसा हुआ कि लोगों की आवाज अमलिसी के विरूद्ध थी, कि उसे लोगों का राजा नहीं बनाया गया ।\n\n8 इसके कारण उन लोगों के हृदयों में खुशी की लहर जाग उठी जो उसके विरूद्ध थे परन्तु जो लोग उसके पक्ष में नहीं थे उनके विरूद्ध अमलिसी ने उन लोगों को भड़काया जो उसके पक्ष में थे ।\n\n9 और ऐसा हुआ कि वे एकत्रित हुए, और अपने राजा के रूप में अमलिसी को समर्पित किया ।\n\n10 अब जब कि अमलिसी उनका राजा बन गया था उसने उन्हें उनके ही भाइयों के विरूद्ध हथियार उठाने की आज्ञा दी; और ऐसा उसने इसलिए किया ताकि वे उसके अधीन हो जाएं ।\n\n11 अब अमलिसी के लोग जो अमलिसी कहलाते थे, वे अब अमलिसियों कहलाने लगे; और बाकी बचे हुए लोग नफाई या परमेश्वर के लोग कहलाने लगे ।\n\n12 इसलिए नफाइयों के लोग अमलिसियों की इच्छा से अवगत थे, और इसलिए उन्होंने उनसे लड़ने की तैयारी की; हां, किसी भी प्रकार के युद्ध के लिए उन्होंने स्वयं को तलवारों, छुरियों, और तीर और कमानों, और पत्थरों और गुलेलों, और युद्ध के सभी तरह के हथियारों से लैस किया ।\n\n13 और इस प्रकार अमलिसियों के आने के सयम पर वे उनसे लड़ने के लिए तैयार थे । और उनकी गिनती के अनुसार सेनापति, उच्च सेनापति, और मुख्य सेनापति नियुक्त किये गए ।\n\n14 और ऐसा हुआ कि हर प्रकार के युद्ध के लिए अमलिसी ने अपने आदमियों को युद्ध के सभी तरह के हथियारों से लैस किया; और उनके भाइयों के विरूद्ध लड़ने में उनके मार्गदर्शन के लिए उसने शासकों और मार्गदर्शकों को नियुक्त किया ।\n\n15 और ऐसा हुआ कि अमलिसी अमनिहू नामक पहाडी पर पहुंचे, जो कि सिदोम नदी के पूरब में थी, जो जराहेमला देश से होकर बहती थी, और वहां उन्होंने नफाइयों के साथ युद्ध आरंभ किया ।\n\n16 अब अलमा, मुख्य न्यायी और नफी के लोगों का राज्यपाल होने के नाते वह अपने लोगों के साथ गया, हां, अपने सेनापतियों और मुख्य सेनापतियों के साथ, हां, युद्ध में अमलिसियों के विरूद्ध अपनी सेना का मुखिया बनकर ।\n\n17 और सिदोम के पूरब की पहाडी पर उन्होंने अमलिसियों का वध करना आरंभ किया । और अमलिसियों ने पूरी ताकत के साथ नफाइयों से संघर्ष किया, इतनी प्रबलता से कि कई नफाई अमलिसियों द्वारा मारे गए ।\n\n18 फिर भी प्रभु ने नफाइयों के हाथों को मजबूत किया जिससे वे अधिक से अधिक अमलिसियों का वध करने लगे, और वे उनके सामने से भागने लगे ।\n\n19 और ऐसा हुआ कि नफाई पूरे दिन अमलिसियों का पीछा करते रहे, और अधिक से अधिक लोगों का वध किया, इतनी प्रबलता से कि उन्होंने बारह हजार पांच सौ तीस और दो अमलिसियों का वध कर दिया और छह हजार पांच सौ साठ और दो नफाई मारे गए ।\n\n20 और ऐसा हुआ कि जब अलमा अमलिसियों का और पीछा न कर सका तब उसने अपने लोगों को गिदोन की घाटी में तंबू लगाने को कहा, खाड़ी का नाम उस गिदोन के नाम पर रखा गया था जो निहोर के हाथों से तलवार द्वारा मारा गया था; और इसी खाड़ी में नफाइयों ने रात बिताने के लिए तंबू लगाया ।\n\n21 और अलमा ने बचे हुए अमलिसियों का पीछा करने के लिए भेदियों को भेजा, कि वह उनकी योजनाओं और षडयंत्रों को जान सके, जिससे वह स्वयं को उनसे बचा सके, ताकि वह अपने लोगों को विनाश से बचा सके ।\n\n22 अब जिन लोगों को उसने अमलिसियों की छावनी को देखने के लिए भेजा वे जीराम, और अमनोर, और मण्टी, और लिमहर कहलाए ये वही लोग थे जो अमलिसियों की छावनी पर नजर रखने के लिए अपने लोगों के साथ गए थे ।\n\n23 और ऐसा हुआ कि अगले दिन वे नफाइयों की छावनी में तीव्र गति से वापस आए, बहुत विस्मित, और भयभीत होकर यह कहते हुएः\n\n24 देखो, हमने अमलिसियों की छावनी का पीछा किया, और जराहेमला देश के ऊपर मिनोन देश में, नफी के देश के मार्ग पर, आश्चर्य से हमने लमनाइयों की कई सेना को देखा; और देखो, अमलिसियों उनसे मिल गए;\n\n25 और उन्होंने प्रदेश में हमारे भाइयों पर चढ़ाई कर दी और वे अपने पशुओं, और अपनी पत्नियों, और अपने बच्चों के साथ हमारे नगर की ओर आ रहे हैं; और यदि हम लोगों ने शीघ्रता नहीं दिखाई तो वे हमारे नगर पर अधिकार कर लेंगे, और हमारे पिता, और हमारी पत्नियों, और हमारे बच्चों को मार देंगे ।\n\n26 और ऐसा हुआ कि नफी के लोगों ने अपने तंबुओं का उखाड़ा, और गिदोन की खाड़ी से अपने नगर को चल दिए, जो कि जराहेमला का नगर था ।\n\n27 और देखो, जब वे सिदोन की नदी पार कर रहे थे, लमनाइयों और अमलिसियों, जो कि समुद्र के बालू के समान लगभग बहुत बड़ी संख्या में थे, उनका विनाश करने के लिए उन पर चढ़ाई कर दी ।\n\n28 फिर भी, नफाइयों ने प्रभु के हाथों द्वारा बल प्राप्त किया, उससे बहुत ही गंभीरता से प्रार्थना की कि वह उन्हें उनके शत्रुओं के हाथों से बचा ले, इसलिए प्रभु ने उनकी विनती को सुना, और उन्हें बल दिया, और लमनाइयों और अमलिसियों उनसे परास्त हुए ।\n\n29 और ऐसा हुआ कि अलमा ने आमने-सामने, तलवार से अमलिसी के साथ युद्ध किया और उन्होंने भी एक दूसरे के साथ भारी संघर्ष किया ।\n\n30 और ऐसा हुआ कि अलमा ने, परमेश्वर का मनुष्य होने के नाते, बहुत ही विश्वास से यह कहते हुए प्रार्थना की: हे प्रभु, दया कर और मेरा जीवन बचा ले, ताकि इन लोगों को बचाने और सुरक्षित रखने में मैं तुम्हारे हाथों का एक औजार बन सकूं ।\n\n31 अब जब अलमा ने इन शब्दों को कहा उसने अमलिसी के साथ फिर से युद्ध किया; और उसने बल प्राप्त किया, इतना अधिक कि उसने तलवार से अमलिसी का वध कर दिया ।\n\n32 और उसने लमनाइयों के राजा से भी युद्ध किया; परन्तु लमनाइयों का राजा अलमा के सामने से भाग गया और अलमा के साथ युद्ध करने के लिए अपने रक्षकों को भेजा ।\n\n33 परन्तु अलमा ने, अपने रक्षकों के साथ लमनाइयों के राजा के रक्षकों से तब तक युद्ध किया जब तक कि उसने उन्हें मारकर वापस न भगा दिया ।\n\n34 और इस प्रकार उसने सिदोन के पानी में मारे गए लमनाइयों के शरीरों को फिंकवाकर, सिदोन नदी के पश्चिम की धरती, या किनारे को साफ कर दिया, ताकि इसके पश्चात उसके लोग नदी को पार कर सकें और सिदोन नदी के पश्चिम में लमनाइयों और अमलिसियों के साथ युद्ध कर सकें ।\n\n35 और ऐसा हुआ कि जब उन सब ने सिदोन नदी पार कर लिया तब लमनाइयों और अमलिसियों जिनकी संख्या इतनी अधिक थी कि उन्हें गिना भी नहीं जा सकता था, उनका सामना न करते हुए उनके सामने से भागने लगे ।\n\n36 और वे नफाइयों के सामने से जंगल की ओर भाग गए जो कि प्रदेश की सीमाओं से बहुत आगे, पश्चिम और उत्तर में था और नफाइयों ने अपनी पूरी ताकत से उनका पीछा किया, और उन्हें मार गिराया ।\n\n37 हां, उन्होंने चारों ओर से घेरकर उन्हें तब तक मारा और भगाया जब तक कि वे पश्चिम और उत्तर में तितर-बितर न हो गए, जब तक कि वे उस जंगल में न पहुंच गए, जिसे हरमंतस कहा जाता था; और यह जंगल का वह हिस्सा था जहां जंगली और खूंखार जानवर फैले हुए थे ।\n\n38 और ऐसा हुआ कि कई घायल लोग जंगल में मर गए, और उन्हें जानवरों और हवा में उड़ने वाले गिद्धों ने खा लिया; और उनकी हड्डियां पाई गईं, और धरती पर ढेर लग गया ।\n\n", "alma 3": "[center][font_size=26]अध्याय 3[/font_size][/center]\n\n[i]अमलिसियों ने भविष्यसूचक शब्दों के अनुसार स्वयं को उल्लेखनीय बनाया था—लमनाई अपने विरोध के कारण श्रापित हुए थे—मनुष्य अपने स्वयं का श्राप अपने ऊपर लाता है—नफाई लमनाई की दूसरी सेना को पराजित करते हैं । लगभग 87–86 ई.पू.[/i]\n\n1 और ऐसा हुआ कि जो नफाई युद्ध के शस्त्रों द्वारा नहीं मारे गए थे, मारे गए लोगों को दफनाने के पश्चात—मारे गए लोगों को गिना नहीं गया था, क्योंकि उनकी संख्या बहुत अधिक थी—वे सब अपने प्रदेश, और अपने घरों को, और अपनी पत्नियों, और अपने बच्चों के पास लौट गए ।\n\n2 कई स्त्री और बच्चे तलवार द्वारा मारे गए थे, और उनके कई झुंड और समूह भी मारे गए थे; और उनके अनाजों के कई खेतों को नष्ट कर दिया गया था, क्योंकि वे लोगों की सेनाओं द्वारा कुचले गए थे ।\n\n3 और अब कई लमनाई और अमलिसियों को सिदोन नदी के किनारे मार कर सिदोन के पानी में फेंक दिया गया था; और देखो उनकी हड्डियां समुद्र की गहराई में हैं, और वे बहुत हैं ।\n\n4 और अमलिसियों नफाइयों से अलग थे, क्योंकि उन्होंने लमनाइयों के समान अपने माथे पर लाल चिन्ह लगाया था; फिर भी उन्होंने लमनाइयों के समान अपने सिरों को मुंडाया नहीं ।\n\n5 लमनाइयों के सिर मुंडे हुए थे; और उनके कमर पर कपड़े लिपटे हुए थे और उनका बाकी शरीर नंगा था, और उनका कवच भी उन पर लिपटा हुआ था, और उनके कमान, और उनके तीर, और उनके पत्थर, और उनकी गुलेल इत्यादि भी लिपटे हुए थे ।\n\n6 और लमनाइयों का रंग उनके पिता के चिन्ह स्वरूप काला था, जो कि उनके उल्लंघन और अपने भाइयों के विरूद्ध विरोध के कारण उन पर एक श्राप था, जिसमें नफी, याकूब, और यूसुफ, और साम शामिल थे जो न्यायी और पवित्र थे ।\n\n7 और उनके भाइयों ने उनका विनाश करना चाहा, इसलिए वे श्रापित थे; और प्रभु परमेश्वर ने उन पर एक चिन्ह लगाया, हां, लमान और लमूएल पर, और इश्माएल के पुत्रों, और इश्माएली स्त्रियों पर भी ।\n\n8 और ऐसा इसलिए किया गया ताकि उनका वंश उनके भाइयों के वंश से अलग हो सके, कि इसके पश्चात प्रभु परमेश्वर अपने लोगों को बचा सके, कि वे एक साथ मिल न जाएं और गलत परंपराओं में विश्वास करने लगें जो कि उनके विनाश का कारण बने ।\n\n9 और ऐसा हुआ कि जो भी अपने वंश को लमनाइयों से मिलाएगा, अपने वंश पर भी वही श्राप लाएगा ।\n\n10 इसलिए, जो कोई भी लमनाइयों के बहकावे में आ जाता वह भी उन्हीं में गिना जाता, और उस पर भी चिन्ह होता ।\n\n11 और ऐसा हुआ कि जो कोई भी लमनाइयों की परंपराओं में विश्वास नहीं करते, परन्तु यरूशलेम से लाए गए अभिलेखों पर विश्वास करते, और अपने पिता की परंपरा में जो कि सही थीं, जो परमेश्वर की आज्ञाओं में विश्वास करते और उनका पालन करते, उस समय से नफाई, या नफी के लोग कहलाये—\n\n12 और यही वे लोग हैं जिन्होंने अपने लोगों और लमनाइयों के लोगों के सच्चे अभिलेखों को रखा था ।\n\n13 अब हम फिर से अमलिसियों की बात करेंगे, क्योंकि उन पर भी चिन्ह लगाया गया था हां, उन्होंने स्वयं पर चिन्ह लगाया था, हां, अपने माथे पर लाल चिन्ह भी लगाया था ।\n\n14 इस प्रकार परमेश्वर का वचन पूरा हुआ, क्योंकि यही वे शब्द हैं जिसे उसने नफी से कहा था: देखो, मैंने लमनाइयों को श्राप दिया है, और मैं उन पर चिन्ह लगाऊंगा ताकि इस समय से और हमेशा के लिए वे और उनके वंश तुमसे और तुम्हारे वंश से अलग हो सकें, सिवाय इसके कि वे अपने पापों का पश्चाताप करें और मेरे पास आएं कि मैं उन पर दया कर सकूं।\n\n15 और फिर से, मैं उस पर चिन्ह लगाऊंगा जो अपने वंश को तुम्हारे भाइयों से मिलाएगा, कि वे भी श्रापित हो सकें ।\n\n16 और फिर से, मैं उस पर चिन्ह लगाऊंगा जो तुम्हारे और तुम्हारे वंश के विरूद्ध लड़ेगा ।\n\n17 और फिर से, मैं कहता हूं कि वो जो तुमसे अलग होगा तुम्हारा वंश नहीं कहलाएगा; और अभी से और हमेशा के लिए, मैं तुम्हें आशीष दूंगा, और उसे भी जो तुम्हारा वंश कहलाएगा; और प्रभु की ये प्रतिज्ञाएं नफी और उसके वंश से थीं ।\n\n18 अब अमलिसियों नहीं जानते थे कि वे परमेश्वर के वचन को पूरा कर रहे थे जब उन्होंने अपने माथे पर चिन्ह लगाना आरंभ किया; फिर भी वे खुलेआम परमेश्वर के विरूद्ध हो गए; इसलिए यह आवश्यक था कि श्राप उन पर आए ।\n\n19 अब मैं चाहता हूं कि तुम यह देखो कि वे स्वयं अपने ऊपर श्राप लाए; और इसी प्रकार हर वो मनुष्य जो श्रापित है स्वयं अपने ऊपर दंड लाएगा ।\n\n20 अब ऐसा हुआ कि लमनाइयों और अमलिसियों द्वारा जराहेमला की धरती पर लडाई लड़ने के पश्चात बहुत दिन नहीं बीते थे, कि नफी के लोगों पर लमनाइयों की दूसरी सेना ने चढ़ाई की दी, उसी स्थान पर जहां पहली सेना अमलिसियों से मिली थी ।\n\n21 और ऐसा हुआ कि उन्हें प्रदेश से भगाने के लिए एक सेना को भेजा गया ।\n\n22 अब अलमा स्वयं घायल होने के कारण इस बार लमनाइयों के विरूद्ध युद्ध करने न जा सका;\n\n23 परन्तु उसने उनके विरूद्ध कई सेनाओं को भेजा; और वे गए और कई लमनाइयों को मार गिराया, और उनमें से बचे हुए लोगों को अपने प्रदेश की सीमा से बाहर भगा दिया ।\n\n24 और फिर वे वापस आए और देश में शांति स्थापित करने लगे, कुछ समय तक अपने शत्रुओं से कोई भी कष्ट न पाते हुए ।\n\n25 अब ये सब बातें हो चुकी थीं, हां, न्यायियों के शासन के पांचवे वर्ष में ये सभी युद्ध और वाद-विवाद शुरू होकर खत्म हो गए थे ।\n\n26 और एक वर्ष के भीतर हजारों और हजारों की संख्या में जीवात्माओं को अनंत संसार में भेज दिया गया, ताकि वे अपने कर्मों के अनुसार अपना फल पा सकें, चाहे वे फल अच्छे हों या बुरे, चाहे अनंत प्रसन्नता हो या अनंत कष्ट, उस आत्मा के अनुसार जिसका पालन करना उन्होंने चुना था, चाहे अच्छी आत्मा का या बुरी आत्मा का ।\n\n27 क्योंकि हर मनुष्य उसी के अनुसार अपना वेतन पाता है जिसकी आज्ञा को वह पालन करता है, और ऐसा भविष्यवाणी की आत्मा के शब्दों के अनुसार होता है; इसलिए इसे सत्य के अनुसार होने दो । और इस प्रकार न्यायियों के शासन का पांचवां वर्ष समाप्त हुआ ।\n\n", "alma 4": "[center][font_size=26]अध्याय 4[/font_size][/center]\n\n[i]अलमा हजारों धर्म परिवर्तितों को बपतिस्मा देता है—गिरजे में अधर्म प्रवेश करता है, और गिरजे की उन्नति में बाधा उत्पन्न होती है—नफीहा को मुख्य न्यायी नियुक्त किया जाता है—अलमा, उच्च याजक के रूप में, सेवकाई के लिए स्वयं को समर्पित करता है । लगभग 86–83 ई.पू.[/i]\n\n1 अब ऐसा हुआ कि नफी के लोगों पर न्यायियों के शासन के छठवें वर्ष में, जराहेमला के देश में न तो कोई वाद-विवाद हुआ और न ही कोई युद्ध;\n\n2 परन्तु लोग कष्ट में थे, हां, अपने भाइयों, और अपने जानवरों के समूहों और झुंडों, और अनाज के अपने खेतों के नुकसान से अत्याधिक कष्ट में थे, जिन्हें लमनाइयों ने अपने पैरों तले रौंद दिया था और नष्ट कर दिया था ।\n\n3 और उनका कष्ट इतना अधिक था कि दुखी होने के लिए हर व्यक्ति के पास कारण था; और उन्होंने इस बात पर विश्वास किया कि उनकी दुष्टता और उनके घृणित कार्य के कारण यह उन पर परमेश्वर का न्याय था; इसलिए वे अपने कर्तव्य के प्रति सजग हो गए ।\n\n4 और उन्होंने गिरजे की स्थापना अधिक पूर्णता के साथ करना आरंभ कर दिया; हां, और सिदोन के पानी में कई लोगों का बपतिस्मा हुआ और वे परमेश्वर के गिरजे से जुड गए; हां, उनका बपतिस्मा अलमा के हाथों से हुआ था, जो गिरजे के लोगों पर, अपने पिता अलमा के हाथों द्वारा उच्च याजक के रूप में समर्पित किया गया था ।\n\n5 और ऐसा हुआ कि न्यायियों के शासन के सातवें वर्ष में लगभग तीन हजार पांच सौ लोग परमेश्वर के गिरजे में एकत्रित हुए और उनका बपतिस्मा हुआ । और इस प्रकार नफी के लोगों पर न्यायियों के शासन का सातवां वर्ष समाप्त हुआ; और इस समय निरंतर शांति बनी रही ।\n\n6 और न्यायियों के शासन के आठवें वर्ष में ऐसा हुआ कि गिरजे के लोग अपने बढ़ रहे धन, और अपने बढ़िया रेशम, और अपने लिपटे हुए उत्तम सन के वस्त्रों, और अपने जानवरों के कई समूहों और झुंडों के कारण, और अपने सोने और चांदी, और हर प्रकार की मूल्यवान वस्तुओं के कारण घमण्डी होने लगे, जिसे उन्होंने अपने उद्योगों से प्राप्त किया था; और इन सभी चीजों के कारण वे अहंकारी हो गए, क्योंकि उन्होंने अत्याधिक महंगे वस्त्र पहनना आरंभ कर दिया था ।\n\n7 अब अलमा के कष्ट का यही कारण था, हां, और उन कई लोगों के लिए भी जिन्हें अलमा ने गिरजे के शिक्षक, और याजक, और एल्डर के रूप में समर्पित किया था; हां, उनमें से कई लोग अत्याधिक दुखी हुए क्योंकि जिस दुष्टता को उन्होंने देखा था वह उनके लोगों के बीच आ चुकी थी ।\n\n8 और उन्होंने दुख के साथ देखा और ध्यान दिया कि गिरजे के लोग अहंकारी होने लगे, और अपने हृदयों को धन संपत्ति और व्यर्थ की सांसारिक चीजों पर लगाना आरंभ कर दिया था, कि वे एक दूसरे का तिरस्कार करने लगे, और उन्होंने उन लोगों को सताना आरंभ कर दिया जो उनकी इच्छा और अभिलाषा के अनुसार नहीं रहते थे ।\n\n9 और इस प्रकार, न्यायियों के शासन के आठवें वर्ष में, गिरजे के लोगों के बीच भारी वाद-विवाद होने लगे; हां, उनमें ईर्ष्या, विवाद, और द्वेष, और अत्याचार, और घमंड उन लोगों से भी अधिक आ गया जो परमेश्वर के गिरजे के नहीं थे ।\n\n10 और इस प्रकार न्यायियों के शासन का आठवां वर्ष समाप्त हुआ; और गिरजे की दुष्टता उन लोगों के लिए भारी-बाधा बन गई जो गिरजे के नहीं थे; और इस प्रकार गिरजे की उन्नति रुकने लगी ।\n\n11 और नौवें वर्ष के आरंभ में ऐसा हुआ कि अलमा ने गिरजे की दुष्टता को देखा, और उसने यह भी देखा कि गिरजे का उदाहरण अविश्वास करनेवालों को एक दुराचार से दूसरे दुराचार की ओर ले जाने लगा, इस प्रकार लोगों के ऊपर विनाश लाते हुए ।\n\n12 हां, उसने लोगों में बहुत असामनता देखी, कुछ लोग अहंकार से भरे रहते, दूसरों की अवहेलना करते, जरूरतमंद और नंगे और उन लोगों की तरफ पीठ फेर लेते जो भूखे और प्यासे थे, और जो बीमार और कष्ट में थे ।\n\n13 अब यह लोगों के बीच विलाप का बहुत बड़ा कारण था, जब कि दूसरे स्वयं को दीन बनाकर, उन लोगों की सहायता कर रहे थे जिनको उनकी मदद की अवश्यकता थी, जैसे कि अपने वस्तुओं को गरीब और जरूरतमंद लोगों के साथ बांटना, भूखों को खाना खिलाना, और उस मसीह की खातिर सभी प्रकार के कष्टों को झेलना जिसका आना भविष्यवाणी की आत्मा के अनुसार निश्चित था\n\n14 उस दिन की प्रतीक्षा में, मृत्यु के बंधन से यीशु मसीह की इच्छा और शक्ति और मुक्ति के अनुसार, मरे हुए लोगों के पुनरुत्थान के कारण वे अपने पापों का पश्चाताप कर, महान आनंद से भर गए ।\n\n15 और ऐसा हुआ कि अलमा, परमेश्वर के विनम्र अनुयाइयों के कष्टों को देखकर, और उन अत्याचारों को जो उसके शेष लोगों द्वारा उनके ऊपर लाद दिए गए थे, और उनकी सभी असामनता को देखकर, बहुत दुखी होने लगा; फिर भी प्रभु की आत्मा ने उसे निराश नहीं किया ।\n\n16 और उसने एक बुद्धिमान पुरुष को चुना जो कि गिरजे के एल्डरों में से एक था, और लोगों के मतानुसार उसे अधिकार दे दिया, कि बनाए गए कानून के अनुसार नियमों को पूरा करने का, और लोगों की दुष्टता और अपराधों के अनुसार उन्हें लागू करने का अधिकार उसके पास हो सके ।\n\n17 अब इस पुरुष का नाम नफीहा था, और उसे मुख्य न्यायी नियुक्त किया गया; और न्याय करने और लोगों का संचालन करने के लिए वह न्याय के आसन पर बैठ गया ।\n\n18 अब अलमा ने उसे गिरजे के उच्च याजक का पद नहीं दिया, परन्तु उच्च याजक के पद को उसने स्वयं के पास ही रखा; लेकिन उसने न्याय का आसन नफीहा को दे दिया ।\n\n19 और उसने ऐसा इसलिए किया ताकि वह स्वयं अपने लोगों या नफी के लोगों के बीच जा सके, कि वह उन्हें उनके कर्तव्यों के प्रति जागरूक करने के लिए उन्हें परमेश्वर का वचन सिखा सके, और परमेश्वर के बचन द्वारा सारे अहंकार और छल-कपट और उसके लोगों के बीच हो रहे सभी वाद-विवाद को मिटा सके, यह देखते हुए कि उनके विरूद्ध शुद्ध गवाही को बचाने का और कोई तरीका नहीं था ।\n\n20 और इस प्रकार नफी के लोगों पर न्यायियों के शासन के नौवें वर्ष के आरंभ में, अलमा ने न्याय का आसन नफीहा को दे दिया, और प्रकटीकरण और भविष्यवाणी की आत्मा के अनुसार, वचन की गवाही के लिए, परमेश्वर की पवित्र रीति के अनुसार उच्च पौरोहित्य को पूरी तरह से स्वयं तक सीमित रखा ।\n\n", "alma 5": "शब्द जिसे अलमा, उच्च याजक ने परमेश्वर की पवित्र रीति के अनुसार, पूरे देश के उनके नगरों और गांवों में लोगों को सुनाया ।\n\nअध्याय 5 से आरंभ ।\n\n[center][font_size=26]अध्याय 5[/font_size][/center]\n\n[i]उद्धार प्राप्त करने के लिए, मनुष्य को पश्चाताप करना चाहिए और आज्ञाओं का पालन करना चाहिए, फिर से जन्म लेना चाहिए, मसीह के लहू द्वारा अपने वस्त्रों को साफ करना चाहिए, विनम्र रहना चाहिए और स्वयं को घमंड और ईर्ष्या से दूर रखना चाहिए, और धार्मिकता के कार्य करने चाहिए—अच्छा चरवाहा अपने लोगों को बुलाता है—जो लोग बुरे कार्य करते हैं वे शैतान के बच्चे हैं—अलमा अपने सिद्धांत की सच्चाई की गवाही देता है और मनुष्य को पश्चाताप करने की आज्ञा देता है—धर्मी लोगों के नाम को जीवन की पुस्तक में लिखा जाएगा । लगभग 83 ई.पू.[/i]\n\n1 और ऐसा हुआ कि अलमा ने लोगों को परमेश्वर का वचन सुनाना आरंभ किया, पहले जराहेमला के देश में, और फिर पूरे देश में ।\n\n2 और यही वे शब्द हैं जिसे उसने अपने स्वयं के अभिलेखानुसार उस गिरजे के लोगों से कहा जो जराहेमला नगर में स्थापित था, कहते हुएः\n\n3 मैं, अलमा, अपने पिता अलमा द्वारा जिनके पास इन चीजों को करने के लिए परमेश्वर से प्राप्त सामर्थ्य और अधिकार था, उससे परमेश्वर के गिरजे का उच्च याजक समर्पित किया गया, देखो, मैं तुमसे कहता हूं कि उन्होंने उस देश में एक गिरजा स्थापित करना आरंभ कर दिया जो कि नफी की सीमाओं में था; हां, वह देश जिसे मॉरमन कहा जाता था हां, और उन्होंने मॉरमन के पानी में अपने भाइयों को बपतिस्मा दिया ।\n\n4 और देखो, मैं तुमसे कहता हूं, परमेश्वर की दया और सामर्थ्य द्वारा उन्हें राजा नूह के लोगों के हाथों से बचाया गया ।\n\n5 और देखो, इसके पश्चात, जंगल में लमनाइयों के हाथों द्वारा उन्हें दासता में लाया गया हां, मैं तुमसे कहता हूं, वे गुलामी में थे, और फिर से प्रभु ने अपने वचन के सामर्थ्य द्वारा उन्हें दासता से बचाया और हम इस देश में लाए गए, और यहां पर भी हमने पूरे देश में परमेश्वर के गिरजे को स्थापित करना आरंभ किया ।\n\n6 और अब देखो, मेरे भाइयों, मैं तुमसे कहता हूं कि तुम इस गिरजे के सदस्य हो, क्या तुमने अपने पिता की दासता को योग्य रीति से याद रखा है ? हां, क्या तुमने उनके प्रति उसकी दया और लंबे समय तक उत्पीड़न को योग्य रीति से याद रखा है ? और इससे अधिक, क्या तुमने योग्य रीति से याद रखा है कि उसने उनकी आत्माओं को नरक से बचाया था ?\n\n7 देखो, उसने उनके हृदयों को बदल दिया; हां, उसने उन्हें गहरी नींद से जगा दिया, और वे परमेश्वर के प्रति जागृत हुए । देखो, वे अंधकार के बीच में थे; फिर भी, उनकी आत्माएं अनंत वचन के प्रकाश द्वारा प्रकाशित हुईं; हां, वे मृत्यु के बंधन और नरक की जंजीरों से जकड़ी हुई थीं, और सदैव के लिए सर्वनाश उनकी प्रतीक्षा में था ।\n\n8 और अब मेरे भाइयों, मैं तुमसे पूछता हूं, क्या उनका सर्वनाश हुआ ? देखो, मैं तुमसे कहता हूं, नहीं, उनका सर्वनाश नहीं हुआ ।\n\n9 और मैं फिर से पूछता हूं, क्या मृत्यु के बंधन टूट गए, और नरक की जंजीरें खुल गईं जिनसे वे जकड़े हुए थे ? मैं तुमसे कहता हूं, हां, वे खुल गईं, और उनकी आत्माएं विकसित हुईं, और उन्होंने मुक्तिदायक प्रेम गीत गाया । और मैं तुमसे कहता हूं कि उन्हें बचा लिया गया ।\n\n10 और अब मैं तुमसे पूछता हूं कि उन्हें किन परिस्थितियों में बचाया गया ? हां, किस आधार पर उन्होंने उद्धार की आशा की थी ? हां, मृत्यु के बंधन और नरक की जंजीरों से उनके बचने का कारण क्या था ?\n\n11 देखो, मैं तुमसे कह सकता हूं—क्या मेरे पिता अलमा ने उन शब्दों पर विश्वास नहीं किया जो अबिनादी के मुंह से निकली थीं ? और क्या वह एक पवित्र भविष्यवक्ता नहीं था ? क्या उसने परमेश्वर का वचन नहीं सुनाया था, और मेरे पिता अलमा ने उन पर विश्वास किया था ?\n\n12 और उनके विश्वास के अनुसार उनके हृदय में एक महान परिवर्तन हुआ था । देखो मैं तुमसे कहता हूं कि ये सब सच है ।\n\n13 और देखो, उन्होंने तुम्हारे पूर्वजों को वचन सुनाया था, और उनके हृदयों में भी एक महान परिवर्तन हुआ था, और उन्होंने स्वयं को विनम्र किया और सच्चे और जीवित परमेश्वर में अपना विश्वास बनाया । और देखो, वे अंत तक विश्वासी बने रहे: इसलिए वे बचा लिए गए ।\n\n14 और अब देखो, गिरजे के मेरे भाइयों, मैं तुमसे पूछता हूं, क्या तुमने परमेश्वर में आत्मिक रूप से जन्म लिया है ? क्या तुमने अपनी चेहरों में उसके प्रतिबिंब को पाया है ? क्या तुमने इस महान परिवर्तन को अपने हृदयों में अनुभव किया है ?\n\n15 क्या तुमने उसकी मुक्ति में विश्वास बढ़ाया है जिसने तुम्हारी रचना की है ? नश्वर शरीर में किये गए कर्मों के अनुसार न्याय पाने के प्रति परमेश्वर के समक्ष खड़े होने के लिए, क्या तुम विश्वास भरी आंख से, और इस नश्वर शरीर को अमरत्व में ऊपर उठते, और इस भ्रष्टता को शुद्ध होते हुए देखते हो ?\n\n16 मैं तुमसे कहता हूं, क्या तुम उस दिन स्वयं के प्रति यह कहते हुए प्रभु की आवाज को सुनने की कल्पना कर सकते हो: मेरे पास आओ तुम आशीषित मनुष्य, क्योंकि देखो, पृथ्वी पर तुम्हारा कार्य नेकता का कार्य रहा है ?\n\n17 या तुमने स्वयं के प्रति कल्पना की है कि उस दिन तुम प्रभु से झूठ बोल सकते हो, और कह सकते हो—प्रभु, पृथ्वी पर हमारा कार्य नेकता का कार्य रहा है—और यह कि वह तुम्हें बचाएगा ?\n\n18 या अन्यथा, क्या अपने सारे अपराध को याद करते हुए, अपराध और पछतावे से भरी हुई अपनी आत्माओं को परमेश्वर के सामने न्याय पाने के लिए स्वयं को लाने की कल्पना की है, हां, अपनी दुष्टता को पूरी तरह से याद रखकर, हां, एक स्मृति कि तुमने परमेश्वर की आज्ञाओं की अवहेलना की है ?\n\n19 मैं तुमसे कहता हूं, क्या तुम उस दिन एक शुद्ध हृदय और स्वच्छ हाथों के साथ परमेश्वर की तरफ देख सकते हो ? मैं तुमसे कहता हूं, क्या तुम अपने चेहरों में परमेश्वर के प्रतिबिंब को प्राप्त करते हुए देख सकते हो ?\n\n20 मैं तुमसे कहता हूं, क्या तुम बचने की कल्पना कर सकते हो जब कि तुमने शैतान के वशीभूत होकर स्वयं को उसके अधीन किया है ?\n\n21 मैं तुमसे कहता हूं, उस दिन तुम जानोगे कि तुम्हें नहीं बचाया जा सकता है; क्योंकि अपने वस्त्रों को बिना स्वच्छता से धोए कोई भी मनुष्य नहीं बच सकता है; हां, उसका वस्त्र उस व्यक्ति के लहू द्वारा तब तक धुलना चाहिए जब तक कि दागरहित न हो जाए जिसके विषय में हमारे पूर्वजों ने बताया है, जो कि अपने लोगों को उनके पापों से मुक्त कराने के लिए आएगा ।\n\n22 और अब मेरे भाइयों, मैं तुमसे पूछता हूं, कि तुम कैसा महसूस करोगे, यदि तुम अपने वस्त्रों पर लहू और हर प्रकार की अपवित्रता के साथ परमेश्वर की अदालत में खड़े रहोगे ? देखो, ये चीजें तुम्हारे विरूद्ध क्या गवाही देंगी ?\n\n23 देखो क्या ये गवाही नहीं देंगी कि तुम हत्यारे हो, हां, और यह भी कि तुम सभी प्रकार की दुष्टता के दोषी हो ?\n\n24 देखो, मेरे भाइयों, क्या तुम समझते हो कि वह व्यक्ति इब्राहीम, इसहाक, और याकूब, और सभी पवित्र भविष्यवक्ताओं के साथ परमेश्वर के राज्य में बैठने का स्थान पा सकता है जिसके वस्त्र स्वच्छ और दागरहित, साफ और सफेद हों ?\n\n25 मैं तुमसे कहता हूं, नहीं; आरंभ से तुम अपने सृष्टिकर्ता को झूठा ठहराते हो, या आरंभ से समझते हो कि वह झूठा है, तुम नहीं समझ सकते कि उस प्रकार के व्यक्ति को राज्य में स्थान मिल सकता है; परन्तु उन्हें बाहर निकाल दिया जाएगा क्योंकि वे शैतान के राज्य के बच्चे हैं\n\n26 और अब देखो, मेरे भाइयों, मैं तुमसे कहता हूं, यदि तुमने हृदय में परिवर्तन अनुभव किया है, और मुक्तिभरे प्रेमगीत गाने की इच्छा की है, मैं पूछता हूं, क्या अब भी तुम्हारी यही इच्छा है ?\n\n27 क्या तुमने परमेश्वर के सामने स्वयं को निर्दोष रखकर प्रवेश किया है ? इस समय यदि तुम्हें मन ही मन मरने के लिए कहा जाए, तो क्या तुम कह सकते हो कि तुम पर्याप्त मात्रा में विनीत रहे हो ? कि तुम्हारे वस्त्र साफ-सुथरे हैं और मसीह के लहू द्वारा सफेद किये गए हैं, जो अपने लोगों को उनके पापों से मुक्ति दिलाने के लिए आएगा ?\n\n28 देखो, क्या तुम अहंकार से बाहर निकल गए हो ? मैं तुमसे कहता हूं, यदि तुम नहीं निकले हो तो तुम परमेश्वर से मिलने के लिए तैयार नहीं हो । देखो तुम्हें शीघ्र ही तैयार हो जाना चाहिए; क्योंकि स्वर्ग का राज्य निकट है, और इस प्रकार के व्यक्ति के लिए अनंत जीवन नहीं है ।\n\n29 देखो, मैं कहता हूं, क्या तुममें से कोई ऐसा है जो ईर्ष्या से बाहर नहीं निकला है ? मैं तुमसे कहता हूं कि इस प्रकार का व्यक्ति तैयार नहीं है; और मैं कहता हूं कि उसे शीघ्र ही तैयार हो जाना चाहिए, क्योंकि समय निकट है, और वो नहीं जानता है कि समय कब आएगा; क्योंकि इस प्रकार का व्यक्ति निर्दोष नहीं है ।\n\n30 और फिर मैं तुमसे कहता हूं, क्या तुममें से कोई है जो अपने भाई का मजाक उड़ाता है, या यह कि उसे बहुत कष्ट पहुंचाता है ?\n\n31 उस व्यक्ति पर हाय, क्योंकि वह तैयार नहीं है, और समय निकट है कि उसे पश्चाताप कर लेना चाहिए वरना वह बच नहीं सकता!\n\n32 हां, अधर्म के कार्य करनेवाले तुम सभी पर हाय; पश्चाताप करो, पश्चाताप करो, क्योंकि प्रभु परमेश्वर ने ऐसा कहा है!\n\n33 देखो, वह सभी मनुष्यों को निमंत्रण भेजता है, क्योंकि दया का हाथ उनकी ओर फैलाया गया है, और वह कहता हैः पश्चाताप करो, और मैं तुम्हें स्वीकार करूंगा ।\n\n34 हां, वह कहता है: मेरे पास आओ और तुम्हें जीवन के वृक्ष का फल ग्रहण करने मिलेगा; हां, तुम स्वतंत्र होकर जीवन की रोटी खाओगे और पानी पीओगे;\n\n35 हां, मेरे पास आओ और धार्मिकता के कार्य करो, और तुम्हें अलग कर आग में नहीं डाला जाएगा—\n\n36 क्योंकि देखो, समय निकट है और जो कोई अच्छा फल नहीं लाएगा, या जो कोई धार्मिकता के कार्य नहीं करेगा, वही उसके रोने-चिल्लाने और विलाप का कारण बनेगा ।\n\n37 ओ तुम अधर्म के कार्य करनेवाले; तुम जो संसार की व्यर्थ की चीजों में फूले हुए हो, तुम जो धार्मिकता के तरीकों को जानने का दावा करते हो फिर भी बिना चरवाहे की भेड़ के समान पथ से भटक गए हो, इस पर भी चरवाहे ने तुम्हें बुलाया है और अब भी तुम्हें बुला रहा है, परन्तु तुम्हें उसकी आवाज नहीं सुनाई देगी !\n\n38 देखो, मैं तुमसे कहता हूं, कि अच्छा चरवाहा तुम्हें पुकार रहा है; हां, वह अपने ही नाम पर तुम्हें पुकार रहा है, जो नाम है मसीह और यदि तुम उस नाम द्वारा जिससे तुम्हें पुकारा जाता है, अच्छे चरवाहे की आवाज को नहीं सुनोगे, तो देखो, तुम अच्छे चरवाहे की भेड़ नहीं हो ।\n\n39 और अब यदि तुम अच्छे चरवाहे की भेड़ नहीं हो, तो तुम किस बाड़े के हो ? देखो, मैं तुमसे कहता हूं, कि शैतान तुम्हारा चरवाहा है, और तुम उसके बाड़े के हो; और अब, इसे कौन इन्कार कर सकता है ? देखो, मैं तुमसे कहता हूं, कि जो कोई इसे इन्कार करता है वह झूठा और शैतान का बच्चा है ।\n\n40 क्योंकि मैं तुमसे कहता हूं कि जो कुछ अच्छा है वह परमेश्वर की तरफ से है, और जो कुछ बुरा है वह शैतान की तरफ से है ।\n\n41 इसलिए, यदि कोई मनुष्य अच्छा कार्य करता है तो वह अच्छे चरवाहे की आवाज सुनता है, और वह उसका ही अनुसरण करता है परन्तु जो कोई बुरा कार्य करता है वह शैतान का बच्चा बन जाता है, क्योंकि वह उसकी आवाज सुनता है, और उसका ही अनुसरण करता है ।\n\n42 और जो कोई ऐसा करता है वह उसी के अनुसार अपना वेतन पाता है; इसलिए उसका वेतन मृत्यु है क्योंकि धार्मिकता संबंधी सभी अच्छे कार्य उसके लिए निरर्थक हो चुके होते हैं ।\n\n43 और अब, मेरे भाइयों, मैं चाहता हूं कि तुम मुझे सुनो, क्योंकि मैं अपनी आत्मा की शक्ति से कहता हूं; क्योंकि देखो, मैंने तुमसे साधारण रूप से, या परमेश्वर की आज्ञाओं के अनुसार बात की है कि तुम भटक न जाओ ।\n\n44 क्योंकि मुझे इसी तरीके से बात करने के लिए बुलाया गया है, परमेश्वर की पवित्र रीति अनुसार, जो यीशु मसीह का है; हां, मुझे लोगों को उन चीजों की गवाही देने की आज्ञा मिली है जिनके विषय में हमारे पूर्वजों ने बताया है जो कि होनेवाली हैं ।\n\n45 और यही सब कुछ नहीं है । क्या तुम नहीं समझते हो कि मैं स्वयं इन चीजों को जानता हूं ? देखो, मैं तुम्हें गवाही देता हूं कि मैं जानता हूं कि ये चीजें सही हैं जिनके विषय में मैंने कहा है । और तुम कैसे जानते हो कि मैं इनकी निश्चितता को जानता हूं ?\n\n46 देखो, मैं तुमसे कहता हूं कि ये बातें मुझे परमेश्वर की पवित्र आत्मा द्वारा पता चली हैं । देखो, मैंने कई दिनों तक उपवास रखा है और प्रार्थना की है ताकि मैं स्वयं इन चीजों को जान सकूं । और अब मैं स्वयं जानता हूं कि ये सच्ची हैं; क्योंकि प्रभु परमेश्वर ने इन बातों को अपने पवित्र आत्मा के द्वारा मुझ पर प्रकट की हैं और यही प्रकटीकरण की आत्मा है जो मुझ में है ।\n\n47 और इससे अधिक, मैं तुमसे कहता हूं कि इस प्रकार इन्हें मुझ पर प्रकट किया गया है, कि जो बातें हमारे पूर्वजों ने कहा है वे सच्ची हैं, यहां तक कि भविष्यवाणी की आत्मा के अनुसार भी जो मुझ में है, जो कि परमेश्वर की आत्मा के प्रकटीकरण के द्वारा भी है ।\n\n48 मैं तुमसे कहता हूं, कि मैं स्वयं को जानता हूं कि आनेवाली बातों से संबंधित जो भी मैं तुमसे कहूंगा, वह सच है; और मैं तुमसे कहता हूं, कि मैं जानता हूं कि यीशु मसीह आएगा, हां, अनुग्रह, दया और सच्चाई से भरा हुआ पिता का एकलौता पुत्र । और देखो, वही है जो संसार के पापों को लेने के लिए आएगा, हां, हर उस मनुष्य के पाप को जो दृढ़तापूर्वक उसके नाम में विश्वास करता है ।\n\n49 और अब मैं तुमसे कहता हूं कि यही वह तरीका है जिसके अनुसार मुझे बुलाया गया है, हां, अपने प्रिय भाइयों को सीखाने के लिए, हां, और हर उस व्यक्ति को जो देश में रहता है; हां, सभी को सीखाने के लिए, चाहे वह बूढ़ा हो या युवा, चाहे वह दासता में हो या आजाद हो; हां, मैं तुमसे कहता हूं कि बुजुर्गों, और मध्यम आयु वर्ग वालों, और उभरती हुई पीढ़ी; हां, उन लोगों को बताओ कि उन्हें पश्चाताप करना चाहिए और फिर से जन्म लेना चाहिए ।\n\n50 हां, इस प्रकार आत्मा कहती है: पृथ्वी के सभी छोर के लोगों, पश्चाताप करो, क्योंकि स्वर्ग का राज्य निकट है; हां, परमेश्वर का पुत्र अपनी महिमा, पराक्रम, गौरव, बल, और अधिकार में आएगा । हां, मेरे प्रिय भाइयों, मैं तुमसे कहता हूं कि आत्मा कहती है: देखो सारे पृथ्वी के, और स्वर्ग के राजा की महिमा शीघ्र ही मानव संतान में चमकने वाली है ।\n\n51 और आत्मा मुझसे यह भी कहती है, हां, एक शक्तिशाली आवाज में मुझसे कहती है: जाओ और इसे लोगों को बताओ—पश्चाताप करो, क्योंकि बिना पश्चाताप किये तुम स्वर्ग के राज्य में प्रवेश नहीं कर सकते ।\n\n52 और मैं फिर से कहता हूं, आत्मा कहती हैः देखो, कुल्हाडी वृक्ष की जड़ पर रखी गई है; इसलिए हर वृक्ष जो अच्छा फल नहीं देगा उसे काटकर अग्नि में डाल दिया जाएगा, हां, उस अग्नि में जो कभी तृप्त नहीं होती, यहां तक कि कभी बुझती भी नहीं है । देखो, और याद रखो, पवित्र आत्मा ने इसके बारे में कहा है ।\n\n53 और अब मेरे प्रिय भाइयों, मैं तुमसे कहता हूं, क्या तुम इन बातों का सामना कर सकते हो; हां, क्या इन चीजों को अलग रखकर आत्मा को अपने पैरों तले कुचल सकते हो; हां, क्या तुम अपने हृदय के अहंकार में फूल सकते हो; हां, क्या तुम अब भी महंगे वस्त्र पहनने और अपने मन को संसार की व्यर्थ चीजों, और अपनी धन-संपत्ति पर लगाने में दृढ़ हो ?\n\n54 हां, क्या तुम यह मानने में दृढ़ हो कि तुम एक दूसरे से बेहतर हो; हां, क्या तुम अपने भाइयों को सताने में लगे हुए हो जो स्वयं को विनम्र कर परमेश्वर की पवित्र रीति के अनुसार चलते हैं, जिनको पवित्र आत्मा द्वारा शुद्ध कर गिरजे में लाया गया है, और जो पश्चाताप के अनुकूल कार्य करते हैं—\n\n55 हां, और क्या तुम गरीब और जरूरतमंद लोगों की ओर अपनी पीठ फेरने में, और अपनी वस्तुओं को उन्हें न देने में दृढ़ हो ?\n\n56 और अंततः जो कुछ भी तुम दुष्टता में करते हो, मैं तुमसे कहता हूं कि ये वही लोग हैं जिन्हें निकाल दिया जाएगा और यदि उन्होंने शीघ्र पश्चाताप नहीं किया तो उन्हें आग में फेंक दिया जाएगा ।\n\n57 और अब मैं तुमसे कहता हूं, तुम सभी लोग जो अच्छे चरवाहे की आवाज के अनुसरण की इच्छा रखते हो, दुष्ट लोगों के पास से हट जाओ, और अलग हो जाओ, और उनकी अशुद्ध वस्तुओं को मत छुओ; और देखो, उनके नाम दागदार हो जाएंगे, क्योंकि दुष्ट लोगों का नाम धर्मी लोगों के नामों में नहीं गिना जाएगा, कि परमेश्वर का वचन पूरा होगा जो कहता हैः दुष्ट लोगों का नाम मेरे लोगों के नामों में नहीं मिलाया जाएगा;\n\n58 क्योंकि धर्मी लोगों का नाम जीवन की पुस्तक में लिखा जाएगा, और उन्हें मैं अपने दाहिने हाथ का राज्य दूंगा । और अब, मेरे भाइयों, इसके विरूद्ध कहने के लिए तुम्हारे पास क्या है ? मैं तुमसे कहता हूं, यदि तुम इसके विरूद्ध बोलते हो तो इससे कोई फर्क नहीं पड़ता क्योंकि परमेश्वर का वचन पूरा होगा ।\n\n59 क्योंकि तुममें से कौन ऐसा चरवाहा है जिसके पास कई भेड़े हैं और जो उनकी देखभाल नहीं करता है, कि कोई भेड़िया प्रवेश न कर उसके झुंड को खत्म कर दे ? और देखो, यदि कोई भेड़िया उसके झुंड में प्रवेश करता है तो क्या वह उसे बाहर नहीं निकालेगा ? हां, अंत में यदि वह कर सकता है तो वह उसे मार डालेगा ।\n\n60 और अब मैं तुमसे कहता हूं कि अच्छा चरवाहा तुम्हें पुकारता है; और यदि तुम उसकी आवाज सुनोगे तो वह तुम्हें अपने बाड़े में लाएगा, और तुम उसकी भेड़ हो; और वह तुम्हें आज्ञा देता है कि तुम अपने बीच में किसी भी खूंखार भेड़िये को नहीं आने दोगे, जिससे कि तुम्हारा नाश न हो ।\n\n61 और अब मैं, अलमा, उसी की भाषा में तुम्हें आज्ञा देता हूं जिसने मुझे आज्ञा दी है, कि तुम उन बातों को मानो जिसे मैंने तुमसे कहा है ।\n\n62 मैं आज्ञा के रूप में तुमसे, गिरजे के सदस्यों से बात करता हूं; और जो लोग गिरजे के सदस्य नहीं हैं मैं उन्हें यह कहते हुए निमंत्रण देता हूं: आओ और पश्चाताप कर बपतिस्मा लो, ताकि तुम भी जीवन के वृक्ष का फल खा सको ।\n\n", "alma 6": "[center][font_size=26]अध्याय 6[/font_size][/center]\n\n[i]जराहेमला का गिरजा स्वच्छ और सुव्यवस्थित हो जाता है—प्रचार के लिए अलमा गिदोन जाता है । लगभग 83 ई.पू.[/i]\n\n1 और अब ऐसा हुआ कि जब अलमा ने गिरजे के लोगों से बात करना खत्म कर दिया, जो कि जराहेमला के नगर में स्थापित था, गिरजे पर अध्यक्षता और देखभाल करने के लिए उसने परमेश्वर के तरीके से हाथों को रखने के द्वारा याजक और एल्डर नियुक्त किये ।\n\n2 और ऐसा हुआ कि जो भी गिरजे के सदस्य नहीं थे उन्होंने अपने पापों से पश्चाताप कर पश्चाताप में बपतिस्मा लिया, और गिरजे में स्वीकारे गए ।\n\n3 और ऐसा भी हुआ कि जो गिरजे के सदस्य नहीं थे उन्होंने अपनी दुष्टता से न तो पश्चाताप किया और न ही परमेश्वर के समक्ष विनम्र बने—मेरा अर्थ उन लोगों से है जो अपने हृदय के अहंकार से भरे हुए थे—वे अस्वीकार किये गए, और उनके नाम दागदार हुए, जिससे उनके नाम धर्मी लोगों के नाम में नहीं लिए गए ।\n\n4 और इस प्रकार उन्होंने जराहेमला के नगर में गिरजे को स्थापित करना आरंभ कर दिया ।\n\n5 अब मैं चाहता हूं कि तुम्हें समझना चाहिए कि परमेश्वर का वचन सबके लिए है, कि परमेश्वर का वचन सुनने के लिए कोई भी स्वयं को एकत्रित करने के सुअवसर से वंचित न कर सके ।\n\n6 फिर भी परमेश्वर के बच्चों को आज्ञा दी गई है कि उन्हें बार-बार एकत्रित होना चाहिए, और उन लोगों की आत्माओं के हित के लिए उपवास और प्रबल प्रार्थना में जुड़ना चाहिए जो परमेश्वर को नहीं जानते हैं ।\n\n7 और अब ऐसा हुआ कि जब अलमा ने इन नियमों को बना दिया तब वह वहां से प्रस्थान कर गया, हां, उस गिरजे से जो कि जराहेमला के नगर में था, और गिदोन की घाटी में स्थित, सिदोन नदी के पूर्व चला गया जहां एक नगर बन रहा था, जो गिदोन का नगर कहलाया, जो कि उस घाटी में स्थित था और जिसका नाम उस मनुष्य के नाम पर गिदोन रखा गया था, जो निहोर के हाथों द्वारा तलवार से मारा गया था ।\n\n8 और अलमा चला गया और उसके पिता द्वारा कहे गए वचन की सच्चाई के प्रकटीकरण के अनुसार, और भविष्यवाणी की उस आत्मा के अनुसार जो कि उसमें थी, परमेश्वर के पुत्र यीशु मसीह की गवाही के अनुसार जो अपने लोगों को उनके पापों से मुक्ति दिलाने आएगा, और उस पवित्र रीति के अनुसार जिससे उसे नियुक्त किया गया था, गिरजे में परमेश्वर के वचन को बताना आरंभ कर दिया जो कि गिदोन की घाटी में स्थापित था । और इस प्रकार इसे लिखा गया है । आमीन ।\n\n", "alma 7": "अलमा के शब्द जिसे उसने अपने अभिलेखानुसार, गिदोन में लोगों को बताया ।\n\nअध्याय 7 सहित ।\n\n[center][font_size=26]अध्याय 7[/font_size][/center]\n\n[i]मरियम से मसीह का जन्म होगा—वह मृत्यु के बंधन खोलेगा और अपने लोगों के पापों को उठाएगा—जो पश्चाताप करते और बपतिस्मा लेते हैं एवं आज्ञाओं का पालन करते हैं उन्हें अनंत जीवन मिलेगा—अशुद्ध लोग परमेश्वर के राज्य के उत्तराधिकारी नहीं हो सकते—विनम्रता, विश्वास, आशा, और उदारता की आवश्यकता है । लगभग 83 ई.पू.[/i]\n\n1 देखो मेरे प्रिय भाइयों, यह देखते हुए कि मुझे तुम्हारे पास आने का मौका मिला है, इसलिए मैं अपनी भाषा में बताने का प्रयास कर रहा हूं; हां, मेरे अपने मुंह से, यह देखते हुए कि ऐसा पहली बार है जब मेरे मुंह से निकले हुए शब्दों के द्वारा मैंने बोला है, पूरी तरह से न्याय-आसन पर लगे रहने और काम की अधिकता के कारण मैं तुम्हारे पास नहीं आ सका ।\n\n2 और यदि मेरे स्थान पर शासन करने के लिए न्याय-आसन को किसी और को नहीं दिया जाता तो मैं इस समय नहीं आ सकता था; और प्रभु ने अत्यंत दया कर मुझे मौका दिया है कि मैं तुम्हारे पास आ सकूं ।\n\n3 और देखो, मैं बड़ी आशा और इच्छा लेकर आया हूं कि तुम्हें परमेश्वर के समक्ष विनम्र होते हुए पाऊ, और यह कि तुमने उसके अनुग्रह में याचना करना जारी रखा है, कि मैं पा सकू कि तुम उसके समक्ष निर्दोष हो, कि मैं पा सकू कि तुम भयानक चिंता में नहीं हो कि हमारे भाई जराहेमला में थे ।\n\n4 परन्तु परमेश्वर का नाम आशीषित हो, कि उसने मुझे जानकारी दी है, हां, उसने मुझे आश्चर्यजनक जानकारी दी है यह बताते हुए कि उन्हें फिर से धार्मिकता के तरीके से स्थापित किया जाएगा ।\n\n5 और मैं परमेश्वर की उस आत्मा द्वारा विश्वास करता हूं जो मुझमें है, कि मुझे तुमसे भी आनन्द प्राप्त होगा; फिर भी मैं नहीं चाहता कि तुम्हारे कष्ट और दुखों के कारण मुझे आनन्द प्राप्त हो जैसा मुझे जराहेमला के भाइयों के कारण मिला था, क्योंकि देखो, उनके कारण मुझे आनन्द बहुत ही कष्ट और दुख से होकर मिला था ।\n\n6 परन्तु देखो, मुझे विश्वास है कि तुम अपने भाइयों के समान अधिक अविश्वास की स्थिति में नहीं हो; मुझे विश्वास है कि तुम अपने हृदय के अहंकार में फूले हुए नहीं हो; हां, मुझे विश्वास है कि तुमने अपने मन को धन-संपत्ति और संसार की व्यर्थ की चीजों पर नहीं लगा रखा है; हां, मुझे विश्वास है कि तुम मूर्तिपूजा नहीं करते हो, परन्तु तुम सच्चे और जीवित परमेश्वर की आराधना करते हो, और यह कि उस अनंत विश्वास से अपने पापों की क्षमा चाहते हो जो कि आनेवाला है ।\n\n7 क्योंकि देखो, मैं तुमसे कहता हूं कि बहुत सी बातें होनेवाली हैं; और देखो, एक चीज है जो सब से अधिक महत्वपूर्ण है—क्योंकि देखो, वह समय दूर नहीं है जब मुक्तिदाता अपने लोगों में आकर रहेगा ।\n\n8 देखो, मैं यह नहीं कहता कि वह उस समय अपने नश्वर शरीर में रहते हुए हमारे बीच आएगा; क्योंकि देखो, आत्मा ने मुझसे नहीं कहा है कि यह होगा । अब इस बारे में मुझे नहीं पता है परन्तु इतना मैं अवश्य जानता हूं कि प्रभु परमेश्वर के शब्द के अनुसार सारी चीजों को करने का सामर्थ्य उसमें है ।\n\n9 परन्तु देखो, आत्मा ने यह कहते हुए मुझसे इतना कहाः इन लोगों से कहो, तुम पश्चाताप करो, और प्रभु के मार्ग की तैयारी करो, और उसके मार्ग पर चलो जो सीधा है; क्योंकि देखो, स्वर्ग का राज्य निकट है, और परमेश्वर का पुत्र पृथ्वी पर आनेवाला है ।\n\n10 और देखो, वह यरूशलेम में मरियम से जन्म लेगा जो कि हमारे पूर्वजों का प्रदेश है, एक कुंवारी, मूल्यवान और चुनी हुई पात्र होने के नाते, उस पर पवित्र आत्मा की छाया होगी और वह उसके द्वारा गर्भवती होगी, और एक पुत्र को जन्म देगी, हां, परमेश्वर के पुत्र को ।\n\n11 और वह पीड़ा और कष्ट और हर प्रकार के प्रलोभन झेलेगा; और ऐसा इसलिए होगा ताकि वचन पूरा हो सके जिसके अनुसार वह अपने लोगों की पीड़ा और बीमारी को अपने ऊपर ले लेगा ।\n\n12 और वह अपने ऊपर मृत्यु ले लेगा, ताकि वह मृत्यु के बंधन को खोल सके जो उसके लोगों को बांधे हुए है; और वह अपने ऊपर उनकी दुर्बलताओं को ले लेगा, ताकि मानव शरीर के अनुसार उसका कटोरा दया से भर सके, कि वह शरीर में जान सके कि किस प्रकार दुर्बलताओं के अनुसार अपने लोगों की सहायता कर सके ।\n\n13 अब आत्मा सारी बातों को जानती है; फिर भी परमेश्वर के पुत्र ने शरीर में पीड़ा सहन की ताकि वह अपने लोगों के पापों को स्वयं सह सके, कि वह अपने छुड़ानेवाले सामर्थ्य के अनुसार उनके अपराध को मिटा सके; और अब देखो, यही वह गवाही है जो मुझमें है ।\n\n14 अब मैं तुमसे कहता हूं कि तुम्हें पश्चाताप करना चाहिए, और फिर से जन्म लेना चाहिए; क्योंकि आत्मा ने कहा कि यदि तुम फिर से जन्म नहीं लेते हो तो तुम स्वर्ग के राज्य का उत्तराधिकारी नहीं हो सकते; इसलिए आओ और पश्चाताप कर बपतिस्मा लो, कि तुम्हें अपने पापों से मुक्ति मिल सके, कि तुम्हें परमेश्वर के मेमने पर विश्वास हो सके जो संसार के पापों को हर लेता है, जिसमें बचाने और सारी अधार्मिकता से शुद्ध करने का सामर्थ्य है ।\n\n15 हां, मैं तुमसे कहता हूं कि आओ और डरो नहीं, और अपने हर पाप को भूल जाओ, जो कि आसानी से तुम पर आक्रमण करते हैं, जो तुम्हें विनाश की तरफ ढकेलते हैं, हां, आओ और आगे बढ़ो, और अपने परमेश्वर को दिखा दो कि तुम अपने पापों का पश्चाताप करना चाहते हो और उसकी आज्ञाओं को मानने के लिए उसके साथ अनुबंध करना चाहते हो, और बपतिस्मा के पानी में जाने के द्वारा इस दिन उसकी गवाही देना चाहते हो ।\n\n16 और जो भी ऐसा करता है, और तब से परमेश्वर की आज्ञाओं का पालन करता है, वो याद रखेगा कि मैं उससे कहता हूं, हां, वह याद रखेगा कि मैंने उससे कहा है, पवित्र आत्मा की गवाही के अनुसार उसे अनंत जीवन मिलेगा, जिसकी गवाही मुझमें है ।\n\n17 और अब मेरे प्रिय भाइयों, क्या तुम इन बातों में विश्वास करते हो ? देखो, मैं तुमसे कहता हूं, हां, मैं जानता हूं कि तुम उनमें विश्वास करते हो; और मैं उस आत्मा के प्रकटीकरण के द्वारा जो मुझमें है, जानता हूं कि तुम उनमें विश्वास करते हो । और अब क्योंकि इसके संबंध में तुम्हारा विश्वास मजबूत है, हां, उन बातों से संबंधित जिनके विषय में मैंने कहा है, मेरा आनन्द महान है ।\n\n18 क्योंकि जैसा मैंने आरंभ से तुमसे कहा है, कि मेरी मनोकामना थी कि तुम अपने भाइयों के समान भंवरजाल की स्थिति में न रहो, इसलिए मैंने पाया है कि मेरी मनोकामना तृप्त हुई है ।\n\n19 क्योंकि मैं देखता हूं कि तुम धार्मिकता की राह पर हो; मैं देखता हूं कि तुम उस राह पर हो जो परमेश्वर के राज्य की तरफ जाती है; हां, मैं देखता हूं कि तुम उसके राह को सीधा बनाते हो ।\n\n20 मैं देखता हूं कि उसके शब्दों की गवाही के द्वारा तुम्हें बताया गया है कि न तो वह टेढ़े-मेढ़े राह पर चल सकता है; न ही वह अपनी कही गई बात से पलट सकता है; न ही वह एक छाया है जो दाएं से बाएं घूम जाए, या सही से गलत की तरफ हो जाए; इसलिए, उसका मार्ग एक अनंत चक्र है\n\n21 और न तो वह अपवित्र मंदिरों में रहता है; न ही गन्दे या किसी ऐसे स्थान पर रह सकता है जो कि परमेश्वर के राज्य में रहने के प्रति अशुद्ध हो; इसलिए, मैं तुमसे कहता हूं कि समय आएगा, हां, और वह अंतिम दिन होगा जब वह जो अशुद्ध है अपनी अशुद्धता में ही रह जाएगा ।\n\n22 और अब मेरे प्रिय भाइयों, मैंने तुमसे ये बातें कही हैं कि मैं परमेश्वर के प्रति तुम्हारे कर्तव्यों को सजग कर सकूं, कि तुम उसके समक्ष निर्दोष होकर चल सको, कि तुम परमेश्वर की उस पवित्र रीति के अनुसार चल सको जिसे तुमने प्राप्त किया है ।\n\n23 और अब मैं चाहता हूं कि तुम्हें विनम्र, और आज्ञाकारी और सभ्य होना चाहिए; अनुरोध करनेवाला होना चाहिए; पूरी तरह से सहनशील और कष्ट सहनेवाला होना चाहिए; सारी बातों में संयम बरतनेवाला, हर समय परमेश्वर की आज्ञाओं को मानने में परिश्रमी होना चाहिए, आत्मिक या लौकिक, जिसकी भी तुम्हें आवश्यकता हो उसे मांगनेवाला होना चाहिए; जो भी चीजें तुम्हें मिलती हैं उसके लिए परमेश्वर को धन्यवाद देनेवाला होना चाहिए ।\n\n24 और देखो कि तुममें विश्वास, आशा, और उदारता हो, और तब तुम सदैव अच्छे कार्यों में लगे रहोगे ।\n\n25 और प्रभु तुम्हें आशीष दे, और तुम्हारे वस्त्रों को बेदाग रखे, ताकि अंत में तुम्हें इब्राहीम, इसहाक, और याकूब, और उन पवित्र भविष्यवक्ताओं के साथ बैठने के लिए लाया जा सके जो संसार के आरंभ से अपने वस्त्रों को बेदाग रखे हुए हैं जैसे कि उनके वस्त्र बेदाग हैं, स्वर्ग के राज्य से कभी भी अलग न होने के लिए ।\n\n26 और अब मेरे प्रिय भाइयों, मैंने तुमसे ये शब्द उस आत्मा के द्वारा कहा है जो मुझमें गवाही देती है; और क्योंकि तुमने मेरी बातों को तत्परता से और ध्यानपूर्वक सुना है, मेरी आत्मा बहुत आनंदित हुई है ।\n\n27 और अब, परमेश्वर की शांति तुम पर हो, और तुम्हारे घरों और तुम्हारी जमीनों पर, और तुम्हारे जानवरों के समूहों और झुंडों पर, और उन सब पर जो तुम्हारे पास है, तुम्हारे विश्वास और अच्छे कार्यों के अनुसार इस समय से और सदा के लिए तुम्हारी स्त्रियों और तुम्हारे बच्चों पर हो । आमीन ।\n\n", "alma 8": "[center][font_size=26]अध्याय 8[/font_size][/center]\n\n[i]अलमा प्रचार करता है और मेलेक में बपतिस्मा देता है—अम्मोनिहा में उसे अस्वीकार किया जाता है और चला जाता है—एक स्वर्गदूत उसे वापस आने और लोगों को पश्चाताप करने के लिए कहने की आज्ञा देता है—अमूलेक उसे स्वीकार करता है, और दोनों अम्मोनिहा में प्रचार करते हैं । लगभग 82 ई.पू.[/i]\n\n1 और अब ऐसा हुआ कि अलमा गिदोन के प्रदेश से वापस आया, गिदोन के लोगों को कई उन बातों को सीखाने के पश्चात जिन्हें लिखा नहीं जा सकता था, गिरजे को सुव्यवस्थित करने के पश्चात जैसा कि उसने पहले जराहेमला के प्रदेश में किया था, हां, अपने कार्य को करने के बाद आराम करने के लिए वह जराहेमला के अपने घर वापस आ गया ।\n\n2 और इस प्रकार नफी के लोगों पर न्यायियों के शासन के नौवें वर्ष का अंत हुआ ।\n\n3 और ऐसा हुआ कि नफी के लोगों पर न्यायियों के शासन के दसवें वर्ष के आरंभ में, अलमा वहां से चला गया और जंगल की सीमाओं से लगे पश्चिम की ओर, सिदोन नदी के पूर्व, मेलेक की धरती पर यात्रा की ।\n\n4 और उसने मेलेक देश में लोगों को परमेश्वर की उस पवित्र रीति के अनुसार सिखाना आरंभ कर दिया जिसके द्वारा उसकी नियुक्ति हुई थी और उसने पूरे मेलेक प्रदेश में लोगों को सिखाना आरंभ कर दिया ।\n\n5 और ऐसा हुआ कि जंगल की सारी सीमाओं पर बसे हुए लोग उसके पास आए । और प्रदेश भर में उनको बपतिस्मा दिया गया;\n\n6 इसलिए जब मेलेक में उसका कार्य पूरा हुआ वह वहां से चला गया, और तीन दिनों तक मेलेक प्रदेश के उत्तर में यात्रा की और वह एक नगर को आया जो अम्मोनिहा कहलाता था ।\n\n7 अब नफी के लोगों की प्रथा थी कि वे अपने प्रदेश, अपने नगर, और अपने गांव, यहां तक कि अपने छोटे-छोटे गांवों का नाम भी उस व्यक्ति के नाम पर रखते थे जो उनका प्रथम अधिकारी होता था; और ऐसा ही अम्मोनिहा के प्रदेश के साथ हुआ ।\n\n8 और ऐसा हुआ कि जब अलमा अम्मोनिहा के नगर को आया उसने उन्हें परमेश्वर का वचन सुनाना आरंभ कर दिया ।\n\n9 अब अम्मोनिहा नगर के लोगों का हृदय पूरी तरह से शैतान के वश में था; इसलिए उन्होंने अलमा की बातों को नहीं सुना ।\n\n10 फिर भी अलमा ने आत्मा में रहते हुए बहुत मेहनत की, प्रबल प्रार्थना में परमेश्वर के साथ कड़ा संघर्ष करते हुए, ताकि वह उन लोगों पर अपनी आत्मा उंडेल सके जो नगरवासी थे; कि उसे भी अनुमति मिले कि वह पश्चाताप कराकर उन्हें बपतिस्मा दे सके ।\n\n11 फिर भी, उन्होंने उससे यह कहते हुए अपने हृदयों को कठोर कर लियाः देखो, हम जानते हैं कि तुम अलमा हो; और हम जानते हैं कि तुम्हारी परंपरा के अनुसार तुम उस गिरजे के उच्च याजक हो जिसे तुमने प्रदेश के कई हिस्सों में स्थापित किया है; और हम तुम्हारे गिरजे के नहीं हैं, और हम इस प्रकार की मूर्खतापूर्ण परंपराओं में विश्वास नहीं करते हैं ।\n\n12 और अब हम जानते हैं, क्योंकि हम तुम्हारे गिरजे के नहीं हैं तुम्हारा हम पर कोई अधिकार नहीं है; और तुमने न्याय-आसन नफीहा को दे दिया है; इसलिए तुम हमारे मुख्य न्यायी नहीं हो ।\n\n13 अब जब लोगों ने ऐसा कहा, और उसकी सारी बातों का प्रतिरोध किया, और उसे गालियां दी, और उस पर थूका, और ऐसी स्थिति पैदा की कि उसे नगर से निकाल दिया जाए, वह वहां से चला गया और आरोन नामक नगर की ओर यात्रा की ।\n\n14 और ऐसा हुआ कि जब वो दुख के बोझ से दबे हुए वहां की यात्रा कर रहा था, अम्मोनिहा के नगर के लोगों की दुष्टता के कारण आत्मा की अत्याधिक तकलीफ और वेदना से चला जा रहा था, जब अलमा इस प्रकार दुख के बोझ से दबा हुआ था तब ऐसा हुआ कि, देखो उसे प्रभु का एक स्वर्गदूत दिखाई दिया, यह कहते हुएः\n\n15 तुम आशीषित हो, अलमा; इसलिए अपना सिर उठाओ और आनंदित हो, क्योंकि तुम्हारे पास आनंदित होने का महान कारण है; तुम परमेश्वर की आज्ञाओं को तब से मानने में विश्वासी रहे हो जब से तुमने उससे अपना पहला संदेश प्राप्त किया । देखो, मैं वही हूं जिसने तुम्हें इसे दिया था ।\n\n16 और देखो, मुझे तुम्हें आज्ञा देने के लिए भेजा गया है कि तुम अम्मोनिहा के नगर को वापस चले जाओ, और नगर के लोगों में फिर से प्रचार करो; हां, उनमें प्रचार करो । हां, उनसे कहो कि यदि तुम पश्चाताप नहीं करोगे तो प्रभु परमेश्वर उन्हें नष्ट कर देगा ।\n\n17 क्योंकि देखो, इस समय वे सोच-विचार कर रहे हैं ताकि तुम्हारे लोगों की स्वतंत्रता को नष्ट कर सकें (क्योंकि इस प्रकार प्रभु कहता है) जो कि नियम, और न्याय, और उन आज्ञाओं के विरूद्ध है जिसे उसने अपने लोगों को दिया है ।\n\n18 अब ऐसा हुआ कि प्रभु के स्वर्गदूत से अपने संदेश को प्राप्त करने के पश्चात अलमा शीघ्रता से अम्मोनिहा के प्रदेश वापस चला गया । और उसने दूसरे मार्ग से नगर में प्रवेश किया, हां, उस मार्ग से जो कि अम्मोनिहा नगर के दक्षिण में था ।\n\n19 और जैसे ही उसने नगर में प्रवेश किया उसे भूख लगी, और उसने एक पुरुष से कहाः क्या तुम परमेश्वर के विनम्र सेवक को कुछ खाने को दोगे ?\n\n20 और पुरुष ने उससे कहाः मैं एक नफाई हूं, और मैं जानता हूं कि तुम परमेश्वर के एक पवित्र भविष्यवक्ता हो, क्योंकि तुम ही वह पुरुष हो जिसके विषय में स्वर्गदूत ने एक दिव्यदर्शन में कहा थाः तुम एक अतिथि को स्वीकार करना । इसलिए, मेरे साथ मेरे घर चलो और मैं तुम्हें अपना भोजन दूंगा; और मैं जानता हूं कि तुम मेरे और मेरे घर के लिए आशीष बनोगे ।\n\n21 और ऐसा हुआ कि वह पुरुष उसे अपने घर ले गया; और उस पुरुष का नाम अमूलेक था; और वह रोटी और मांस लाया और अलमा के सामने रख दिया ।\n\n22 और ऐसा हुआ कि अलमा ने रोटी खाई और तृप्त हुआ; और उसने अमूलेक और उसके घर को आशीष दी, और उसने परमेश्वर को धन्यवाद दिया ।\n\n23 और जब उसने खा लिया और तृप्त हुआ तब उसने अमूलेक से कहाः मैं अलमा हूं, और पूरे देश में परमेश्वर के गिरजे का उच्च याजक हूं ।\n\n24 और देखो, प्रकटीकरण और भविष्यवाणी की आत्मा के अनुसार, मुझे इन सभी लोगों के बीच में परमेश्वर के वचन का प्रचार करने के लिए नियुक्त किया गया है; और मैं इस प्रदेश में था और उन्होंने मुझे स्वीकार नहीं किया, परन्तु उन्होंने मुझे बाहर निकाल दिया और मैं इस प्रदेश से सदा के लिए अपनी पीठ फेर लेनेवाला था ।\n\n25 परन्तु देखो, मुझे आज्ञा मिली है कि मुझे वापस जाना चाहिए और इन लोगों के लिए भविष्यवाणी करनी चाहिए, हां, और इनकी दुष्टता से संबंधित इनके विरूद्ध गवाही देनी चाहिए ।\n\n26 और अब, अमूलेक, क्योंकि तुमने मुझे खिलाया है और मुझे अंदर आने दिया है, तुम आशीषित हो; क्योंकि मैं भूखा था, क्योंकि मैंने कई दिनों तक उपवास किया था ।\n\n27 और लोगों के प्रति प्रचार-कार्य आरंभ करने से पहले अलमा कई दिनों तक अमूलेक के साथ रुका रहा ।\n\n28 और ऐसा हुआ कि लोग और भी घोर दुष्टता करने लगे ।\n\n29 और अलमा को शब्द सुनाई दिया, कहते हुएः जाओ और मेरे सेवक अमूलेक से भी कहो, जाओ और यह कहते हुए लोगों को भविष्यवाणी दो—तुम पश्चाताप करो, क्योंकि ऐसा प्रभु ने कहा है, यदि तुम पश्चाताप नहीं करोगे तो मैं इन लोगों पर अपना क्रोध प्रकट करूंगा हां, और मैं अपने भयानक क्रोध को वापस नहीं लूंगा ।\n\n30 और लोगों को परमेश्वर का वचन सुनाने के लिए अलमा और अमूलेक उनके बीच गए; और वे पवित्र आत्मा से भरे हुए थे ।\n\n31 और उन्हें शक्ति दी गई, इतना अधिक कि न तो उन्हें कालकोठरी में बंद किया जा सकता था; न ही ऐसा संभव था कि कोई मनुष्य उन्हें मार सके; फिर भी उन्होंने अपनी शक्ति का उपयोग तब तक नहीं किया जब तक कि उन्हें बेड़ियों से बांधकर बंदीगृह में न डाल दिया गया । अब, ऐसा इसलिए हुआ था ताकि प्रभु अपने सामर्थ्य को उनके द्वारा दिखा सके ।\n\n32 और ऐसा हुआ कि वे गए और प्रचार-कार्य किया, और लोगों को उस आत्मा और सामर्थ्य के द्वारा भविष्यवाणी देना आरंभ किया जिसे प्रभु ने उन्हें दिया था ।\n\n", "alma 9": "अलमा के शब्द, और अमूलेक के शब्द भी, जिन्हें उन लोगों को सुनाया गया जो अम्मोनिहा के देश में रहते थे । और उन्हें बंदीगृह में भी डाला गया, और अलमा के अभिलेखानुसार उन्हें परमेश्वर के उस चमत्कारिक सामर्थ्य के द्वारा बचाया गया जो उनमें था ।\n\n9 से 14 अध्यायों सहित ।\n\n[center][font_size=26]अध्याय 9[/font_size][/center]\n\n[i]अलमा अम्मोनिहा के लोगों को पश्चाताप करने की आज्ञा देता है—अंतिम दिनों में प्रभु लमनाइयों पर दया करेगा—यदि नफाई प्रकाश को छोड देंगे तो लमनाइयों द्वारा उनका नाश होगा—परमेश्वर का पुत्र शीघ्र आएगा—वह उन लोगों को मुक्ति देगा जो पश्चाताप करते हैं, बपितस्मा लेते हैं, और उसके नाम में विश्वास करते हैं । लगभग 82 ई.पू.[/i]\n\n1 और फिर, मुझे, अलमा को परमेश्वर द्वारा आज्ञा मिली है कि मैं अपने साथ अमूलेक को लूं और जाकर इन लोगों में, या अम्मोनिहा नगर में रह रहे लोगों में फिर से प्रचार करूं, ऐसा हुआ कि जब मैंने उनके बीच प्रचार करना आरंभ किया, वे मुझसे वाद-विवाद करने लगे, यह कहते हुए:\n\n2 तुम कौन हो ? क्या तुम समझते हो कि हम एक पुरुष की गवाही पर विश्वास करेंगे, चाहे वह यही क्यों न प्रचार करे कि पृथ्वी नष्ट हो जाएगी ?\n\n3 अब उन्होंने जो बातें बताईं उसका अर्थ वे स्वयं भी नहीं समझ पाए; क्योंकि वे नहीं जानते थे कि पृथ्वी नष्ट हो जाएगी ।\n\n4 और उन्होंने यह भी कहाः हम तुम्हारे शब्दों पर तब भी विश्वास नहीं करेंगे जब तुम भविष्यवाणी करोगे कि यह महान नगर एक दिन में नाश हो जाएगा ।\n\n5 अब वे नहीं जानते थे कि परमेश्वर इस प्रकार के चमत्कारिक कार्य कर सकता है, क्योंकि उनके हृदय कठोर और वे हठी हो गए थे ।\n\n6 और उन्होंने कहाः परमेश्वर कौन है जिसने इस प्रकार के महान और चमत्कारिक बातों की सच्चाई की घोषणा करने के लिए, इन लोगों में से केवल एक मनुष्य को छोडकर अन्य अधिकारियों को नहीं भेजा ?\n\n7 और वे मुझ पर हाथ छोड़ने के लिए आगे आए; परन्तु देखो, वो ऐसा नहीं कर सके । और मैं निडरता से प्रचार करने के लिए खड़ा रहा, हां, मैंने उन्हें निडर गवाही दी, यह कहते हुए:\n\n8 देखो, ओ तुम दुष्ट और हठी पीढ़ी, कैसे तुम अपने पिता की परंपरा को भूल गए; हां, कैसे तुम इतनी जल्दी परमेश्वर की आज्ञाओं को भूल गए ।\n\n9 क्या तुम्हें याद नहीं है कि हमारा पिता, लेही, परमेश्वर के हाथों द्वारा यरूशलेम से बाहर लाया गया था ? क्या तुम्हें याद नहीं है कि उन सभी ने जंगल में उसके द्वारा मार्गदर्शन प्राप्त किया था ?\n\n10 और क्या तुम इतनी जल्दी भूल गए कि कितनी बार उसने हमारे पिताओं को उनके शत्रुओं के हाथों से निकाला है, और नाश होने से उन्हें बचाया है, यहां तक कि उनके अपने भाइयों के हाथों से भी ।\n\n11 हां, और यदि हमारे प्रति उसकी अद्वितीय शक्ति, और उसकी दया, और उसका लंबे समय तक का उत्पीड़न नहीं होता, निश्चय ही इस समय से बहुत पहले ही हमें पृथ्वी पर से मिटा दिया जाता, और शायद अंतहीन कष्ट और वेदना में झोंक दिए जाते ।\n\n12 देखो, अब मैं तुमसे कहता हूं कि उसने तुम्हें पश्चाताप करने की आज्ञा दी है; और बिना पश्चाताप के तुम परमेश्वर के राज्य का उत्तराधिकारी किसी भी तरह से नहीं हो सकते । परन्तु देखो, इतना ही नहीं—उसने तुम्हें पश्चाताप करने की आज्ञा दी है, या वह तुम्हें पृथ्वी पर से पूरी तरह नष्ट कर देगा; हां, वह अपने क्रोध में आएगा, और अपने भयानक क्रोध को वापस नहीं लेगा ।\n\n13 देखो, क्या तुम्हें वे शब्द याद नहीं हैं जिसे उसने लेही से कहा था, यह कहते हुए: जितना तुम मेरी आज्ञाओं का पालन करोगे, उतना ही तुम देश में संपन्न होगे ? और फिर से ऐसा कहा गया किः जितना तुम मेरी आज्ञाओं का पालन नहीं करोगे, तुम्हें प्रभु की उपस्थिति से अलग कर दिया जाएगा ।\n\n14 अब मैं चाहता हूं कि तुम्हें याद रखना चाहिए, कि जितना लमनाइयों ने परमेश्वर की आज्ञाओं को नहीं माना, उन्हें प्रभु की उपस्थिति से अलग कर दिया गया । अब हम देखते हैं कि प्रभु का वचन इस चीज की पुष्टि करता है, और देश में लमनाइयों के अतिक्रमण के कारण आरंभ से ही उन्हें उसकी उपस्थिति से अलग कर दिया गया ।\n\n15 फिर भी मैं तुमसे कहता हूं कि यदि तुम अपने पाप में पड़े रहे तो न्याय के दिन जितना वे सहन कर सकेंगे उतना तुम नहीं कर सकोगे, हां, और यदि तुम पश्चाताप नहीं करते हो तो इस जीवन में भी जितना वे सहन कर सकेंगे उतना तुम नहीं कर सकोगे ।\n\n16 क्योंकि कई प्रतिज्ञाएं हैं जो लमनाइयों से की गईं; क्योंकि उनके पिता की परंपराओं के कारण ऐसा हुआ कि वे अज्ञानता की स्थिति में ही रह गए; इसलिए प्रभु उन पर दया करेगा और उन्हें देश में अधिक दिनों तक बनाए रखेगा ।\n\n17 और किसी समय उन्हें उसके वचन पर विश्वास कराया जाएगा, और उन्हें उनके पिता की परंपराओं की त्रुटियों का ज्ञान कराएगा; और उनमें से कई बचाए जाएंगे, क्योंकि प्रभु उन सब पर दया करेगा जो उसके नाम से बुलाए जाएंगे ।\n\n18 परन्तु देखो, मैं तुमसे कहता हूं कि यदि तुम अपनी दुष्टता में लगे रहे तब तुम देश में लंबे समय तक नहीं रह सकोगे, क्योंकि तुम पर लमनाइयों को भेजा जाएगा; और यदि तुमने पश्चाताप नहीं किया तो तुम नहीं जान पाओगे कि वे कब आएंगे, और तुम पर पूर्ण विनाश आएगा; और यह प्रभु के भयानक क्रोध के कारण होगा ।\n\n19 क्योंकि वह यह नहीं सह सकता कि तुम, उसके लोगों का विनाश करते हुए अपनी दुष्टता में पड़े रहो । मैं तुमसे कहता हूं, नहीं वह यह नहीं सह सकता कि लमनाई उसके उन लोगों का विनाश कर सकें जो नफी के लोग कहलाते हैं, यदि वे प्रभु अपने परमेश्वर द्वारा प्राप्त इतने अधिक प्रकाश और इतने अधिक ज्ञान के पश्चात भी पाप और उल्लंघन में पड़े रहते हैं ।\n\n20 हां, प्रभु की अधिकतम कृपादृष्टि प्राप्त लोग होने के पश्चात; हां, हर अन्य राष्ट्र, जाति, भाषा, या लोगों से अधिक कृपादृष्टि प्राप्त लोग होने के पश्चात; उन्हें सारी बातों का ज्ञान कराने के पश्चात, उनकी इच्छा, और उनके विश्वास, और प्रार्थनाओं के अनुसार जो कि रहा है, और जो कि है, और जो कि आनेवाला है;\n\n21 परमेश्वर की आत्मा द्वारा भेंट होने पर; स्वर्गदूतों से बात करने पर, और परमेश्वर की वाणी द्वारा उनसे बातचीत किये जाने पर; और भविष्यवाणी की आत्मा, और प्रकटीकरण की आत्मा, और कई उपहार जैसे कि अन्य भाषा बोलने का उपहार, और प्रचार का उपहार, और पवित्र आत्मा का उपहार, और अनुवाद का उपहार होने पर;\n\n22 हां, और प्रभु के हाथों से, यरूशलेम के देश से परमेश्वर द्वारा बचाए जाने पर; अकाल, और बीमारी, और हर प्रकार की सभी बीमारियों से ग्रसित होने के बावजूद बचाए जाने पर; और वे युद्ध में पूरी तरह से डटे रहे, ताकि उनका विनाश न हो सके; समयानुसार दासता से बाहर लाए जाने पर, और अब तक बचाकर रखे जाने पर; और वे तब तक फलते-फूलते गए जब तक कि सभी प्रकार की वस्तुओं में संपन्न न हो गए—\n\n23 और अब देखो मैं तुमसे कहता हूं, कि यदि ये लोग जिन्होंने प्रभु के हाथों से इतनी सारी आशीषों को प्राप्त किया है, जो प्रकाश और ज्ञान उनके पास है उसके विरूद्ध पाप किया है, मैं तुमसे कहता हूं कि यदि ऐसा है, कि उन्हें पाप में पड़ना है, तो यह उनकी बजाय लमनाइयों के लिए सहना आसान होगा ।\n\n24 क्योंकि देखो, प्रभु की प्रतिज्ञाएं लमनाइयों के लिए है, परन्तु वे तुम्हारे लिए नहीं है यदि तुम अपराध करते हो; क्योंकि क्या प्रभु ने यह स्पष्ट प्रतिज्ञा और दृढ़ नियम नहीं दिया है कि यदि तुम उसके विरूद्ध जाओगे तो तुम्हें निश्चित तौर पर पृथ्वी से मिटा दिया जाएगा ?\n\n25 और अब इस कारण, कि तुम नष्ट न किये जाओ, प्रभु ने अपने स्वर्गदूत को अपने लोगों से मिलने के लिए भेजा है, उन्हें यह घोषित करते हुए कि उन्हें जाना चाहिए और पूरी ताकत से इन लोगों को कहना चाहिए: तुम पश्चाताप करो, क्योंकि स्वर्ग का राज्य निकट है;\n\n26 और अब बहुत दिन नहीं है जब परमेश्वर का पुत्र अपनी महिमा में आएगा; और उसके अनुग्रह कृपा, समानता, सच्चाई, धैर्यता, दयालुता, और लंबे उत्पीड़न से भरी हुई पिता के एकलौते पुत्र के अनुग्रह होगी जो अपने लोगों की याचना शीघ्रता से सुनेगा और उनकी प्रार्थनाओं का उत्तर देगा ।\n\n27 और देखो, वह उन लोगों को मुक्ति देने आएगा जो उसके नाम में विश्वास करने के द्वारा पश्चाताप कर बपतिस्मा लेंगे ।\n\n28 इसलिए, तुम प्रभु का मार्ग तैयार करो, क्योंकि समय निकट है जब सारे मनुष्य अपने उन कर्मों के अनुसार फल काटेंगे जैसा कि वे करते आए हैं—यदि वे नेक रहे होंगे तो यीशु मसीह के सामर्थ्य और मुक्ति के अनुसार वे अपनी आत्माओं के उद्धार को काटेंगे; और यदि वे बुरे रहे होंगे तो शैतान के सामर्थ्य और लालच के अनुसार वे अपनी आत्माओं का नरकदंड काटेंगे ।\n\n29 अब देखो, लोगों को कहते हुए यह स्वर्गदूत की आवाज है ।\n\n30 और अब, मेरे प्रिय भाइयों, क्योंकि तुम मेरे भाई हो, और तुम्हें प्रिय होना चाहिए, और तुम्हें वैसे काम करने चाहिए जो पश्चाताप के लिए आवश्यक है, यह देखते हुए कि परमेश्वर के वचन के विरूद्ध तुम्हारे हृदय बुरी तरह से कठोर हो गए हैं, और यह देखते हुए कि तुम खोए हुए और गिरे हुए लोग हो ।\n\n31 और अब ऐसा हुआ कि जब मैंने, अलमा ने इन शब्दों को कहा, देखो, लोग मुझ पर क्रोधित हो गए क्योंकि मैंने उनसे कहा कि उनके हृदय कठोर और वे हठी हो गए हैं ।\n\n32 और क्योंकि मैंने उनसे यह भी कहा कि वे खोए हुए और गिरे हुए लोग हैं, वे मुझ पर क्रोधित हो गए, और मुझ पर हाथ उठाने का प्रयास किया, ताकि वे मुझे बंदीगृद में डाल सकें ।\n\n33 परन्तु ऐसा हुआ कि उस समय प्रभु ने उन्हें ऐसा नहीं करने दिया कि वे मुझे ले जाएं और बंदीगृह में डाल दें ।\n\n34 और ऐसा हुआ कि अमूलेक गया और उनके सामने खड़ा हो गया, और उन्हें भी प्रचार करने लगा । और अब अमूलेक की सारी बातें नहीं लिखी गई हैं, फिर भी उसकी बातों का कुछ हिस्सा इस पुस्तक में लिखा गया है ।\n\n", "alma 10": "[center][font_size=26]अध्याय 10[/font_size][/center]\n\n[i]लेही मनश्शे का वंशज था—अमूलेक दिव्य आज्ञा का वर्णन करता है कि उसे अलमा की परवाह है—धर्मी लोगों की प्रार्थनाओं के कारण लोग बचाए जाते हैं—अधार्मिक वकील और न्यायी लोगों के प्रति विनाश की नींव रखते हैं । लगभग 82 ई.पू.[/i]\n\n1 अब ये वही बातें हैं जिनका प्रचार अमूलेक ने लोगों में किया था जो कि अम्मोनिहा के प्रदेश में रहते थे, यह कहते हुएः\n\n2 मैं अमूलेक हूं; मैं गिडोना का पुत्र हूं, जो कि अमिनादी के वंशज इश्माएल का पुत्र था, और यह वही अमिनादी है जिसने मंदिर की दीवार पर लिखे हुए लेख का अनुवाद किया था, जो कि परमेश्वर की उंगलियों द्वारा लिखे गए थे ।\n\n3 और अमिनादी नफी का वंशज था, जो कि लेही का पुत्र था जो यरूशलेम के देश से बाहर आया था, जो कि उस यूसुफ के पुत्र मनश्शे का वंशज था जिसे उसके भाइयों ने मिस्र में बेच दिया था ।\n\n4 और देखो, मैं उन लोगों में कम प्रतिष्ठित भी नहीं हूं जो मुझे जानते हैं; हां, और देखो, मेरे कई रिश्तेदार और मित्र हैं, और मैंने अपने व्यवसाय के द्वारा बहुत अधिक धन-संपत्ति भी अर्जित कर लिया है ।\n\n5 फिर भी, इतना सब कुछ होने के बावजूद, मुझे कभी भी प्रभु के मार्ग, और उसके रहस्यों और अदभुत शक्ति के बारे में नहीं पता था । मैंने कहा कि मुझे कभी भी इन बातों का ज्ञात नहीं कराया जाता परन्तु देखो, मुझसे गलती हुई, क्योंकि मैंने उसके बहुत से रहस्यों और अदभुत शक्ति को देखा है; हां, यहां तक कि इन लोगों के जीवन को बचते हुए भी देखा है ।\n\n6 फिर भी, मैंने अपने हृदय को कठोर किया, क्योंकि मुझे कई बार पुकारा गया और मैंने नहीं सुना; इसलिए मैं इन संबंधित बातों को जानकर भी नहीं जानता था; इसलिए मैं अपने हृदय की दुष्टता में परमेश्वर के विरूद्ध हो गया था, इस माह के चौथे दिन तक जो कि न्यायियों के शासन के दसवें वर्ष में है ।\n\n7 जब मैं अपने एक नजदीकी रिश्तेदार से मिलने जा रहा था, देखो प्रभु का एक स्वर्गदूत दिखाई दिया और मुझसे कहा: अमूलेक अपने घर वापस जाओ, क्योंकि तुम प्रभु के भविष्यवक्ता को खाना खिलाओगे; हां, एक पवित्र व्यक्ति को जो कि परमेश्वर का चुना हुआ व्यक्ति है; क्योंकि उसने इन लोगों के पापों के कारण कई दिनों तक उपवास रखा है, और वह भूखा है, और तुम उसे अपने घर ले जाओगे और उसे खाना खिलाओगे, और वह तुम्हें और तुम्हारे घर को आशीष देगा; और प्रभु की आशीष तुमपर और तुम्हारे घर पर होगी ।\n\n8 और ऐसा हुआ कि मैंने स्वर्गदूत की आवाज को माना, और अपने घर की तरफ वापस हो लिया । और जब मैं जा रहा था मैंने उस व्यक्ति को पाया जिसके विषय में स्वर्गदूत ने मुझसे कहा थाः तुम उसे अपने घर ले जाओगे—और देखो यह वही व्यक्ति था जो तुम्हें परमेश्वर से संबंधित बातें बता रहा था ।\n\n9 और स्वर्गदूत ने मुझसे कहा कि वह एक पवित्र व्यक्ति है; इस कारण मैं जानता था कि वह एक पवित्र व्यक्ति है क्योंकि ऐसा परमेश्वर के स्वर्गदूत द्वारा कहा गया था ।\n\n10 और फिर से, मैं जानता हूं कि जिन बातों की गवाही उसने दी है वह सच्ची हैं; क्योंकि देखो मैं तुमसे कहता हूं, कि जैसे प्रभु जीवित है, वैसे ही इन बातों को मुझ पर प्रकट करने के लिए उसने अपने स्वर्गदूत को भेजा और ऐसा उसने तब किया जब यह अलमा मेरे घर में था ।\n\n11 क्योंकि देखो, उसने मेरे घर को अशीषित किया, उसने मुझे, और मेरी स्त्री, और मेरे बच्चों, और और मेरे पिता और मेरे सगे-संबंधियों को भी आशीषित किया; हां, यहां तक कि उसने मेरे रिश्तेदारों को भी आशीषित किया, और उसके कहे गए शब्दों के अनुसार हम पर प्रभु की आशीष हुई ।\n\n12 और अब, जब अमूलेक ये बातें कह रहा था लोग अश्चर्यचकित होने लगे, यह देखते हुए कि वहां पर एक से अधिक साक्षी थे जिन्होंने इन बातों की गवाही दी थी जिसका दोष उनपर लगा था, और भविष्यवाणी की जो आत्मा उनके अन्दर थी उसके अनुसार उन बातों की भी गवाही दी जो होनेवाली थीं ।\n\n13 फिर भी, उनमें से कई लोग थे जिन्होंने अपने धूर्त उपाय के द्वारा उनसे प्रश्न पूछने पर विचार किया ताकि वे उन्हें उनकी बातों में फंसा सकें, ताकि वे उनके विरूद्ध साक्षी ढूंढ सकें, ताकि वे उन्हें अपने न्यायियों को सौंप सकें जिससे कानून के अनुसार उनका न्याय हो सके, और ताकि उस अपराध के तहत जिसे करते हुए वे पकड़े जाएं या उनके विरूद्ध गवाहियों के अनुसार या तो उन्हें मारा जा सके या बंदीगृह में डाला जा सके ।\n\n14 अब ये वही लोग थे जो उनका नाश करना चाहते थे, जो कि वकील थे, जिन्हें किराये पर लिया गया था या उनकी जांच के समय, या न्यायियों के सामने लोगों के अपराध की जांच के प्रति कानून की सहायता करने के लिए जिन्हें लोगों द्वारा नियुक्त किया गया था ।\n\n15 अब ये वकील मनुष्य के सब छल-प्रपंचों और धूर्तता में प्रवीण थे; और ऐसा उन्हें समर्थ बनाने के लिए था ताकि वे अपने काम में दक्ष हो सकें ।\n\n16 और ऐसा हुआ कि उन्होंने अमूलेक से प्रश्न पूछना आरंभ कर दिया, ताकि इसके पश्चात वे उसके शब्दों को काट सकें, या उसकी कही गई बातों का विरोध कर सकें ।\n\n17 अब वे नहीं जानते थे कि अमूलेक उनकी युक्तियों के जानता था । परन्तु ऐसा हुआ कि जब उन्होंने उससे प्रश्न पूछना आरंभ किया, वह उनके विचारों को समझ गया, और उसने उनसे कहा: ओ तुम दुष्ट और हठी पीढ़ी, तुम वकील और ढोंगी हो, क्योंकि तुम शैतान का नींव रख रहे हो; क्योंकि परमेश्वर के पवित्र जनों को पकड़ने के लिए तुम जाल और फंदे बिछा रहे हो ।\n\n18 तुम धर्मी लोगों के मार्ग को दूषित करने की, और अपने ऊपर परमेश्वर के क्रोध को लाने की, यहां तक कि इन लोगों पर निश्चित विनाश लाने की योजना बना रहे हो ।\n\n19 हां, मुसायाह ने सही कहा था, जो कि हमारा अंतिम राजा था, जब वह राज्य को किसी को प्रदान न करते हुए छुड़ानेवाला था, ऐसा करते हुए कि ये लोग अपने स्वयं की आवाज द्वारा नियंत्रित किये जाएं—हां, उसने सही कहा कि यदि समय आएगा तो इन लोगों की आवाज अधर्म को चुनेगी, जो कि, यदि समय आएगा तो ये लोग पाप में पड़ेंगे, और वे विनाश को काटेंगे ।\n\n20 और अब मैं तुमसे कहता हूं कि प्रभु तुम्हारे अत्याचारों का न्याय भली-भांति करेगा; अपने स्वर्गदूतों की आवाज द्वारा वह भली-भांति लोगों को फटकारेगा: तुम पश्चाताप करो, पश्चाताप करो, क्योंकि स्वर्ग का राज्य निकट है ।\n\n21 हां, अपने स्वर्गदूतों की आवाज द्वारा वह भली-भांति फटकारेगा कि: मैं अपने लोगों के बीच समानता में आऊंगा और अपने हाथों से न्याय करूंगा ।\n\n22 हां, और मैं तुमसे कहता हूं कि यदि उन धर्मी लोगों की प्रार्थनाएं नहीं होतीं जो कि इस समय देश में हैं, तो अब तक तुम लोगों पर निश्चित विनाश आ चुका होता; वैसा नहीं जैसा कि नूह के समय में लोगों पर प्रलय के द्वारा आया था, परन्तु आकाल, और महामारी, और तलवार द्वारा ऐसा हो सकता था ।\n\n23 परन्तु धर्मी लोगों की प्रार्थनाओं के द्वारा तुम बचाए गए हो; अब इसलिए, यदि तुम अपने बीच से धर्मी लोगों को निकाल दोगे तब प्रभु अपने हाथ को रोक नहीं सकेगा परन्तु अपने भयानक क्रोध में वह तुम्हारे विरूद्ध हो जाएगा; फिर आकाल, और महामारी, और तलवार द्वारा तुम्हें दंड दिया जाएगा और यदि तुम पश्चाताप नहीं करते हो तो समय निकट है ।\n\n24 और अब ऐसा हुआ कि लोग अमूलेक से और अधिक क्रोधित हो गए, और वे यह कहते हुए चिल्ला उठेः यह मनुष्य हमारे न्याय संगत नियम, और हमारे उन समझदार वकीलों के विरूद्ध बोल रहा है जिन्हें हमने चुना है ।\n\n25 परन्तु अमूलेक ने अपने हाथ को फैलाया, और यह कहते हुए उनसे भी ऊंची आवाज में कहा: ओ तुम दुष्ट और हठी पीढ़ी, क्यों शैतान ने तुम्हारे हृदयों को इतनी मजबूती से पकड़ रखा है ? तुम उसे अपना फायदा क्यों उठाने दे रहे हो कि तुम्हारी आंखों पर पट्टी बांधने के लिए तुम पर उसका सामर्थ्य हो सके, कि तुम सच्चाई के अनुसार बोली गई बातों को न समझ सको ?\n\n26 क्योंकि देखो, क्या मैंने तुम्हारे कानून के विरूद्ध गवाही दी है ? तुम नहीं समझते हो; तुम कहते हो कि मैंने तुम्हारे कानून के विरूद्ध बोला है; परन्तु मैंने नहीं बोला है, परन्तु तुम्हारे दोष के अनुसार मैंने तुम्हारे कानून के पक्ष में बोला है ।\n\n27 और अब देखो, मैं तुमसे कहता हूं, कि तुम्हारे वकीलों और न्यायियों की अधार्मिकता के द्वारा इन लोगों के विनाश का आधार आरंभ हो चुका है ।\n\n28 और अब ऐसा हुआ कि जब अमूलेक ने लोगों से इन शब्दों को कहा तो लोग यह कहते हुए उसके विरूद्ध चिल्लाने लगेः अब हमें पता चल गया है कि यह मनुष्य शैतान का बच्चा है, क्योंकि इसने हमसे झूठ कहा है क्योंकि इसने हमारे कानून के विरूद्ध कहा है । और अब यह कहता है कि इसने इसके विरूद्ध नहीं कहा है ।\n\n29 और फिर से, इसने हमारे वकीलों, और हमारे न्यायियों के लिए बुरा कहा है ।\n\n30 और ऐसा हुआ कि वकीलों ने अपने हृदय में इस बात को रख लिया ताकि वे इस बात को उसके विरूद्ध याद रख सकें ।\n\n31 और उनमें एक व्यक्ति था जिसका नाम जीजरोम था । अब उन लोगों में अत्याधिक निपुण होने, और लोगों के बीच अधिक काम करने के कारण अलमा और अमूलेक पर दोष लगानेवालों में वह सबसे आगे था ।\n\n32 और इन वकीलों का उद्देश्य फायदा उठाना था; और अपने काम के अनुसार उन्होंने फायदा उठाया ।\n\n", "alma 11": "[center][font_size=26]अध्याय 11[/font_size][/center]\n\n[i]नफाई आर्थिक प्रणाली को व्यवस्थित किया जाता है—अमूलेक जीजरोम से विवाद करता है—मसीह लोगों को उनके पापों से नहीं बचाएगा—केवल वही लोग बचाए जाएंगे जो राज्य के उत्तराधिकारी हैं—सारी मनुष्यजाति अमरत्व में उठेगी—पुनरुत्थान के पश्चात मृत्यु नहीं है । लगभग 82 ई.पू.[/i]\n\n1 अब यह मुसायाह की व्यवस्था में था कि हर व्यक्ति जो कानून का न्यायी था, या जिन्हें न्यायी के पद पर नियुक्त किया जाता था, उस काम के समय के अनुसार वेतन प्राप्त करते थे जितना वे उन लोगों के न्याय करने में व्यतीत करते थे जिन्हें उनके सामने न्याय के लिए लाया जाता था ।\n\n2 अब यदि कोई व्यक्ति किसी से ऋण लेता, और लिए हुए ऋण को नहीं चुकाता, तो उसकी शिकायत न्यायी से की जाती; और न्यायी अधिकार को अमल में लाता, और वह अधिकारियों को भेजता कि वे उसे उसके सामने लाएं; और वह उस व्यक्ति का न्याय कानून और उन प्रमाणों के आधार पर करता जो उसके विरूद्ध लाए गए होते, और इस प्रकार लिया हुआ ऋण वापस करने के लिए उस व्यक्त को विवश किया जाता, या उसकी सारी संपत्ति उससे ले ली जाती, या चोर-लुटेरों के समान लोगों में से बाहर निकाल दिया जाता ।\n\n3 और न्यायी अपने काम के समय के अनुसार अपना वेतन पाता—एक दिन के लिए सोने का एक सेनिन, या चांदी का एक सेनम जो कि सोने की एक सेनिन के बराबर होता था; और यह दिए गए नियम के अनुसार था ।\n\n4 अब सोने और चांदी के मूल्य के अनुसार ये उनके सोने और चांदी के विभिन्न सिक्कों के नाम हैं । और ये नाम नफाइयों द्वारा रखे गए हैं, क्योंकि वे इनकी गिनती न तो यरूशलेम में रह रहे यहूदियों के समान करते थे; न ही यहूदियों के तरीकों से नापते थे; परन्तु हर पीढ़ी में, उन्होंने लोगों के विचार और उनकी परिस्थितियों के अनुसार इनकी गिनती और इनके नाप को बदल दिया, न्यायियों के शासन तक जब तक कि इन्हें राजा मुसायाह द्वारा स्थाई न कर दिया गया ।\n\n5 अब गणना इस प्रकार है—सोने का एक सेनिन, सोने का एक सियोन, सोने का एक शम, और सोने का एक लिमनाह ।\n\n6 चांदी का एक सेनम, चांदी का एक अमनोर, चांदी का एक इजरोम, और चांदी का एक ओण्टी ।\n\n7 चांदी का एक सेनम सोने के एक सेनिन के बराबर था, जो कि जौ और हर प्रकार के अनाज के नाप-तोल के लिए था ।\n\n8 अब सोने के एक सियोन का मूल्य एक सेनिन के मू्ल्य से दुगुना था ।\n\n9 और सोने का एक शम एक सियोन के मूल्य से दुगुना था ।\n\n10 और सोने के एक लिमनाह का मूल्य उन सबके बराबर था ।\n\n11 और चांदी का एक अमनोर दो सेनम के बराबर था ।\n\n12 और चांदी का एक इजरोम चार सेनम के बराबर था ।\n\n13 और एक ओण्टी का मूल्य इन सबके बराबर था ।\n\n14 अब उनकी छोटी गणनाओं का मूल्य इस प्रकार है—\n\n15 एक शिबलोन एक सेनम का आधा होता है; इसलिए जौ के आधे वजन के लिए एक शिबलोन ।\n\n16 और एक शिबलम एक शिबलोन के आधे मूल्य का है ।\n\n17 और एक लिआ एक शिबलम के आधे मूल्य का ।\n\n18 अब उनकी गणना के अनुसार ये उनकी गिनती है ।\n\n19 अब सोने का एक एण्टियन तीन शिबलोन के बराबर है ।\n\n20 अब, एकमात्र उद्देश्य था लाभ प्राप्त करना, क्योंकि उन्होंने अपने काम के अनुसार अपना वेतन पाया था, इसलिए, दंगा फसाद करने के लिए, और हर प्रकार की गड़बड़ी और दुष्टता के लिए उन्होंने लोगों को भड़काया, ताकि उनके पास अधिक काम हो और वे उन मुकदमों के अनुसार वेतन पा सकें जो उनके सामने लाए जाएं; इसलिए उन्होंने लोगों को अलमा और अमूलेक के विरूद्ध भड़काया ।\n\n21 और इस जीजरोम ने अमूलेक से प्रश्न पूछना आरंभ किया, यह कहते हुए: क्या तुम मेरे कुछ प्रश्नों का उत्तर दोगे जो मैं तुमसे पुछूंगा ? अब जीजरोम एक ऐसा मनुष्य था जो शैतान की विधियों में दक्ष था, जिससे वह अच्छी चीजों को नष्ट कर सके; इसलिए, उसने अमूलेक से कहा: क्या तुम उन प्रश्नों का उत्तर दोगे जो मैं तुमसे पुछूंगा ?\n\n22 और अमूलेक ने उससे कहा: हां, यदि ऐसा प्रभु की उस आत्मा के अनुसार होगा जो कि मुझमें है; तो मैं प्रभु की आत्मा के विरूद्ध कुछ भी नहीं कहूंगा । और जीजरोम ने उससे कहा: देखो, ये चांदी की छह ओण्टियां हैं, और ये सब मैं तुम्हें दे दूंगा यदि तुम परमात्मा के अस्तित्व का इन्कार करोगे ।\n\n23 अब अमूलेक ने कहा: ओ तुम नरक की संतान, क्यों तुम मुझे लालच देते हो ? क्या तुम नहीं जानते कि धर्मी लोग इस प्रकार के प्रलोभन में नहीं पड़ा करते ?\n\n24 क्या तुम यह विश्वास करते हो कि परमेश्वर नहीं है ? मैं तुमसे कहता हूं, नहीं, तुम जानते हो कि परमेश्वर है, परन्तु तुम परमेश्वर से अधिक उस धन से प्रेम करते हो ।\n\n25 और अब परमेश्वर के सामने तुमने मुझसे झूठ कहा है । तुमने मुझसे कहा—देखो ये छह ओण्टी, जिनका मूल्य अधिक है, मैं तुम्हें दूंगा—तुम्हारे हृदय में उन्हें मुझसे लेकर अपने ही पास रखने की इच्छा थी; और यह तुम्हारी ही इच्छा थी कि मैं सच्चे और जीवित परमेश्वर को अस्वीकार करूं, जिससे मुझे नष्ट करने का कारण तुम्हें मिल सके । और अब देखो, इस महान बुराई के लिए तुम्हें तुम्हारा पुरस्कार मिलेगा ।\n\n26 और जीजरोम ने उससे कहा: तुम कहते हो कि एक सच्चा और जीवित परमेश्वर है ?\n\n27 और अमूलेक ने कहा: हां, एक सच्चा और जीवित परमेश्वर है ।\n\n28 अब जीजरोम ने कहा: क्या एक से अधिक परमेश्वर है ?\n\n29 और उसने उत्तर दिया, नहीं ।\n\n30 अब जीजरोम ने फिर से उससे कहा: तुम ये बातें कैसे जानते हो ?\n\n31 और उसने कहा: एक स्वर्गदूत ने मुझे इन बातों की जानकारी दी है ।\n\n32 और जीजरोम ने फिर से कहा: वह कौन है जो आनेवाला है ? क्या वह परमेश्वर का पुत्र है ?\n\n33 और उसने उससे कहा: हां ।\n\n34 और जीजरोम ने फिर से कहा: क्या वह अपने लोगों को उनके पापों में रहते हुए बचाएगा ? और अमूलेक ने उत्तर दिया और उससे कहा: मैं तुमसे कहता हूं कि वह ऐसा नहीं करेगा, क्योंकि अपने शब्द को अस्वीकार करना उसके लिए असंभव है ।\n\n35 अब जीजरोम ने लोगों से कहा: देखो तुम इन बातों को याद रखना; क्योंकि उसने कहा कि केवल एक परमेश्वर है; फिर भी उसने कहा कि परमेश्वर का पुत्र आएगा, परन्तु वह अपने लोगों को नहीं बचाएगा—ऐसा लगता है कि इसके पास परमेश्वर को आज्ञा देने का अधिकार है ।\n\n36 अब अमूलेक ने फिर से उससे कहा: देखो तुमने झूठ कहा है, क्योंकि तुमने कहा है कि मुझे परमेश्वर को आज्ञा देने का अधिकार है क्योंकि मैंने कहा कि वह अपने लोगों को उनके पापों में रहते हुए नहीं बचाएगा ।\n\n37 और मैं फिर से तुमसे कहता हूं कि वह उन्हें उनके पापों में रहते हुए उन्हें नहीं बचा सकता; क्योंकि मैं उसके शब्द को अस्वीकार नहीं कर सकता और उसने कहा है कि कोई भी अशुद्ध वस्तु स्वर्ग के राज्य का उत्तराधिकारी नहीं हो सकती; इसलिए, बिना स्वर्ग के राज्य का उत्तराधिकारी हुए तुम कैसे बचाए जा सकते हो ? इसलिए, तुम्हें तुम्हारे पापों में रहते हुए नहीं बचाया जा सकता ।\n\n38 अब जीजरोम ने फिर से उससे कहा: क्या परमेश्वर का पुत्र ही अनंत पिता है ?\n\n39 और अमूलेक ने उससे कहा: हां, वही स्वर्ग और पृथ्वी, और उनमें सारी वस्तुओं का अनंत पिता है; वही आदि और अंत है, पहला और आखिरी;\n\n40 और वह संसार में अपने लोगों को मुक्ति दिलाने आएगा; और वह उन सभी के पापों को अपने ऊपर ले लेगा जो उसके नाम में विश्वास करते हैं; और ये वही लोग हैं जिन्हें अनंत जीवन मिलेगा और उद्धार किसी और के पास नहीं आएगा ।\n\n41 इसलिए पापी लोग वैसे ही रह जाएंगे जैसे कि मुक्ति उनके लिए है ही नहीं, केवल मृत्यु के बंधन खोले जाएंगे; क्योंकि देखो, वह दिन आएगा जब सभी मृतक जीवित होकर परमेश्वर के सामने खड़े होंगे, और अपने कर्मों के अनुसार न्याय पाएंगे ।\n\n42 अब, एक मृत्यु होगी जिसे शारीरिक मृत्यु कहते हैं; और मसीह की मृत्यु इस शारीरिक मृत्यु के बंधन को खोलेगी, ताकि सभी इस शारीरिक मृत्यु से जिलाए जा सकें ।\n\n43 आत्मा और शरीर को फिर से उसके पूरे आकार में मिलाया जाएगा; अंगों और जोड़ों को फिर से उसके पूरे ढांचे में मिलाया जाएगा, बिल्कुल वैसे ही जैसे कि इस समय हमारा शरीर है; और हमें परमेश्वर के सामने खड़ा किया जाएगा, सब कुछ जानते हुए जैसे कि हमें अभी पता है, और हमारे सारे अपराध हमें भली-भांति याद दिलाए जाएंगे ।\n\n44 अब, यह पुनर्जीवन सबके लिए होगा, चाहे बूढ़ा हो या युवा, चाहे दासता में हो या आजाद, चाहे पुरुष हो या स्त्री, चाहे दुष्ट हो या धर्मी; और यहां तक कि उनके सिर का एक बाल भी कम नहीं होगा; परन्तु हर चीज को उसके पूरे ढांचे में मिलाया जाएगा, जैसा कि अब, शरीर में है, और उनके कर्मों के अनुसार न्याय पाने के लिए, पुत्र मसीह, और पिता परमेश्वर, और पवित्र आत्मा, जोकि एक अनंत परमेश्वर हैं, की अदालत में न्याय के लिए लाया जाएगा, चाहे वे अच्छे हों या बुरे ।\n\n45 अब, देखो, मैंने तुमसे नश्वर शरीर की मृत्यु से संबंधित बातें कही हैं, और नश्वर शरीर के पुनरुत्थान से संबंधित भी । मैं तुमसे कहता हूं कि इस नश्वर शरीर को अमरत्व में उठाया जाएगा, जो कि मृत्यु है, यहां तक कि पहली मृत्यु से जीवन तक, ताकि वे फिर मर न सकें; उनकी आत्माओं को उनके शरीरों से मिलाते हुए, कभी भी अलग न होने के लिए; इस प्रकार वे पूरी तरह से आत्मिक और अमर हो जाएंगी, ताकि वे फिर से भ्रष्टता न देख सकें ।\n\n46 अब, जब अमूलेक ने इन शब्दों को कह लिया तो लोग फिर से आश्चर्यचकित होने लगे, और जीजरोम कांपने लगा । और इस प्रकार अमूलेक की बातें खत्म हुईं, या यही वे सब बातें हैं जिन्हें मैंने लिखा है ।\n\n", "alma 12": "[center][font_size=26]अध्याय 12[/font_size][/center]\n\n[i]अलमा जीजरोम से कहता है—परमेश्वर का भेद केवल विश्वासियों को दिया जा सकता है—लोगों का न्याय उनके विचार, विश्वास, बोली, और कार्यों के द्वारा होता है—दुष्ट लोग आत्मिक मृत्यु सहेंगे—यह नश्वर जीवन परीक्षा की एक दशा है—मुक्ति की योजना पुनरुत्थान, विश्वास, और पापों की क्षमा से होकर जाती है—पश्चातापी एकलौते पुत्र के द्वारा दया का दावा करता है । लगभग 82 ई.पू.[/i]\n\n1 अब अलमा, यह देखते हुए कि अमूलेक की बातों ने जीजरोम को चुप कर दिया, क्योंकि उसने देखा कि अमूलेक ने उसे उसके झूठ और उसे नष्ट करने के प्रति उसके ही धोखे में पकड़ लिया, और यह देखते हुए वह अपने अपराधबोध में कांपने लगा, उसने अपना मुंह खोला और उससे बात करने लगा, और अमूलेक की बातों को स्थापित करने लगा, और इसके आगे की बातों को समझाने लगा, या अमूलेक द्वारा बताई गई बातों से आगे के धर्मशास्त्रों का भेद खोलने लगा ।\n\n2 अब जिन बातों को अलमा ने जीजरोम से कहा था उसे वहां के सभी लोगों ने सुना; क्योंकि भीड़ बहुत थी, और उसने इस प्रकार कहा:\n\n3 अब जीजरोम, यह देखते हुए कि तुम अपने ही झूठ और छल-कपट में फंस गए हो, क्योंकि तुमने केवल मनुष्य के प्रति ही झूठ नहीं बोला है बल्कि परमेश्वर के प्रति भी झूठ बोला है; क्योंकि देखो, वह तुम्हारे सारे विचारों को जानता है, और तुम देख सकते हो कि उसकी आत्मा द्वारा तुम्हारे विचार हम पर प्रकट किये गए हैं;\n\n4 और तुम देख सकते हो कि हम जानते हैं कि तुम्हारी योजना, शैतान की धूर्तता के समान एक बहकाने वाली योजना थी, जिससे कि तुम इन लोगों से झूठ बोल सको और इन्हें धोखा दे सको जिसे तुमने हमारे विरूद्ध रचा था, हमारी निंदा करने के लिए और हमें बाहर निकालने के लिए ।\n\n5 अब यह तुम्हारे शैतान की योजना थी, और उसने तुममें अपनी शक्ति का प्रयोग किया है । अब मैं चाहूंगा कि तुम याद रखो कि मैं जो तुमसे कहता हूं वही मैं सबसे कहता हूं ।\n\n6 और देखो मैं तुम सबसे कहता हूं कि यह शैतान का एक फंदा था, जिसे उसने इन लोगों को पकड़ने के लिए रखा था, ताकि वह तुम्हें अपने अधीन कर सके, ताकि वह तुम्हें अपनी बेड़ियों से जकड़ सके, ताकि अपने दासत्व की शक्ति के अनुसार वह तुम्हें तेजी से अनंत विनाश की तरफ ले जा सके ।\n\n7 अब जब अलमा ने इन बातों को कह लिया, जीजरोम और भी अधिक कांपने लगा, क्योंकि उसे परमेश्वर की शक्ति का और भी अधिक विश्वास होने लगा था; और उसे इस बात का भी विश्वास हो गया था कि अलमा और अमूलेक उसके बारे में जानते थे, उसे यह भी विश्वास हो गया था कि वे उसके विचारों को और उसके मन की इच्छा को जानते थे; क्योंकि उन्हें शक्ति दी गई थी कि भविष्यवाणी की आत्मा द्वारा वे इन बातों को जान सकें ।\n\n8 और जीजरोम ने निष्ठापूर्वक उनसे पूछताछ करना आरंभ कर दिया, ताकि वह परमेश्वर के राज्य से संबंधित बातों को और अधिक जान सके । और उसने अलमा से कहा: इसका क्या अर्थ है जिसके विषय में अमूलेक ने बताया कि मरे हुए लोगों का पुनरुत्थान होगा, कि सारे लोग चाहे न्यायी हो या अन्यायी, दोनों ही मृत्यु से जी उठेंगे, और उनके कर्मों के अनुसार न्याय के लिए उन्हें परमेश्वर के सामने लाया जाएगा ?\n\n9 और अब अलमा ने उसे इन बातों को समझाना आरंभ किया, यह कहते हुए: बहुतों को परमेश्वर के रहस्यों की जानकारी दी गई है; फिर भी, उन्हें कड़ी आज्ञा दी गई है कि वे उस भेद को न खोलें, उसके वचन के केवल उस भेद को खोलें जिसे वह मानव संतान को उसके प्रति दिखाए गए ध्यान और निष्ठा के आधार पर देता है ।\n\n10 और इसलिए, वह जो अपने हृदय को कठोर करेगा, उसे उसके वचन का कम अंश प्राप्त होगा; और वह जो अपने हृदय को कठोर नहीं करेगा, उसे वचन का अधिक अंश दिया जाएगा, उसे परमेश्वर के रहस्यों की जानकारी तभी दी जाएगी जब वह उन्हें अच्छी तरह समझ जाएगा ।\n\n11 और वे जो अपने हृदय को कठोर करेंगे, उन्हें तब तक वचन का कम अंश भी नहीं दिया जाएगा जब तक कि वे उसके रहस्यों के विषय में कुछ भी नहीं जान लेते; और तब वे शैतान द्वारा बंदी बनाए जाएंगे, और उसकी इच्छा द्वारा विनाश की ओर ले जाए जाएंगे । अब नरक की जंजीरों द्वारा जकड़े जाने का यही अर्थ है ।\n\n12 और अमूलेक ने मृत्यु, और इस नश्वरता से अमरत्व की दशा में उठा लिए जाने, और हमारे कर्मों के अनुसार न्याय पाने के लिए परमेश्वर की अदालत में लाए जाने के विषय में स्पष्ट रूप से कहा ।\n\n13 फिर यदि हमारा हृदय कठोर होता है, हां, हम अपने हृदय को वचन के विरूद्ध इतना कठोर कर लेते हैं जैसे कि वह हमारे भीतर है ही नहीं, तो हमारी दशा भयंकर होगी, तब हमारी निंदा की जाएगी ।\n\n14 क्योंकि हमारी बातें ही हमें दोषी ठहराएंगी, हां, हमारे सभी कार्य हमें दोषी ठहराएंगे; हम निष्कलंक नहीं होंगे; और हमारे विचार भी हमें दोषी ठहराएंगे; और इस भयंकर दशा में हमें अपने परमेश्वर की तरफ देखने का साहस नहीं होगा; और हमें प्रसन्नता होगी यदि हम पर्वतों और चट्टानों को आज्ञा दे सकें कि परमेश्वर की उपस्थिति से छुपाने के लिए वे हम पर गिर जाएं ।\n\n15 परन्तु ऐसा नहीं हो सकता है; हमें आना होगा और उसकी महिमा में, और उसके सामर्थ्य में, और उसके बल, प्रताप, और अधिकार में उसके सामने खड़ा होना होगा, और अपनी अनंत लज्जा को स्वीकार करेंगे कि उसके सारे न्याय सही हैं; कि वह अपने सभी कार्यों में न्यायी है, और वह मानव संतान के प्रति दयालु है, और हर उस मनुष्य को बचाने का सामर्थ्य उसके पास है जो उसके नाम में विश्वास करते हैं और पश्चाताप कर फल प्राप्त करते हैं ।\n\n16 और अब देखो, मैं तुमसे कहता हूं कि मृत्यु फिर से आती है, दूसरी मृत्यु, जो कि आत्मिक मृत्यु है; फिर वह समय आता है जब वो जो अपने शारीरिक मृत्यु के रूप में, अपने पापों में ही मर जाता है, उसकी भी आत्मिक मृत्यु होगी; हां, धार्मिकता के प्रति उसकी मृत्यु होगी ।\n\n17 फिर वह समय आता है जब उनकी यातना आग और गंधक के उस झील के समान होगी, जिसकी लपटें सदैव उठती ही रहती हैं; और तब वह समय आता है जब शैतान की इच्छा के वशीभूत होकर, उसकी शक्ति और दासत्व के अनुसार अनंत विनाश के लिए उन्हें जंजीरों में बांध दिया जाएगा ।\n\n18 फिर, मैं तुमसे कहता हूं, वे वैसे ही होंगे जैसे कि उनके लिए मुक्ति नहीं है; क्योंकि परमेश्वर के न्याय के अनुसार उन्हें मुक्त नहीं किया जा सकेगा; और कोई भ्रष्टाचार नहीं होगा इसलिए वे मर भी नहीं सकेंगे ।\n\n19 अब ऐसा हुआ कि जब अलमा ने इन बातों को कहना बंद किया, तो लोग और अधिक आश्चर्यचकित होने लगे;\n\n20 परन्तु एक अंतीओना था, जो उनका मुख्य शासक था, आगे आकर उससे कहा: यह क्या है जिसे तुमने कहा है, कि मनुष्य मरे हुओं में से जी उठेगा और इस नश्वरता से अमरत्व की दशा में आ जाएगा, कि आत्मा की मृत्यु कभी नहीं हो सकती ?\n\n21 उस धर्मशास्त्र का अर्थ क्या है, जो कहती है कि परमेश्वर ने अदन की वाटिका के पूर्व में केरुबीम और जलती हुई तलवार रखी है, ताकि कहीं ऐसा न हो कि हमारे प्रथम माता-पिता उसमें प्रवेश कर जीवन के वृक्ष का फल खा लें, और सदा के लिए अमर हो जाएं ? और इस प्रकार हम देखते हैं कि यह संभव नहीं था कि वे सदा के लिए जीवित रह सकें ।\n\n22 अब अलमा ने उससे कहा: यही वह बात है जिसे मैं अभी समझाने वाला था । अब हम देखते हैं कि परमेश्वर के वचन के अनुसार, मना किये गए फल को खाने के पश्चात आदम का पतन हुआ था; और इस प्रकार हम देखते हैं कि इस पतन के द्वारा, सारी मानवजाति एक खोई हुई और पतित कहलाई ।\n\n23 और अब देखो, मैं तुमसे कहता हूं कि उस समय यदि ऐसा संभव होता कि आदम जीवन के वृक्ष का फल खा लेता, तो कोई मृत्यु नहीं होती, और परमेश्वर को झूठा साबित करते हुए वचन व्यर्थ हो जाता, क्योंकि उसने कहा है: यदि तुम खाओगे तो तुम्हारी मृत्यु निश्चित है ।\n\n24 और हम देखते हैं कि मृत्यु मानवजाति पर आती है, हां, वह मृत्यु जिसके विषय में अमूलेक ने बताया है, जो कि शारीरिक मृत्यु है; फिर भी मनुष्य को एक मौका दिया गया है जिसमें वह पश्चाताप कर सके; इसलिए यह जीवन परीक्षा का एक समय है; परमेश्वर से मिलने की तैयारी का एक समय; उस अंतहीन अवस्था की तैयारी का एक समय जिसके विषय में हमें बताया गया है, जो कि मरे हुओं के पुनरुत्थान के पश्चात होगी ।\n\n25 अब, संसार की नींव के समय से यदि मुक्ति की योजना नहीं बनाई गई होती, तो मरे हुओं का पुनरुत्थान नहीं होता; परन्तु मुक्ति की योजना बनाई गई थी, जो कि मरे हुओं पर पुनरुत्थान लाएगी, जिसके विषय में कहा गया है ।\n\n26 और अब देखो, यदि ऐसा संभव होता कि हमारे प्रथम माता-पिता जाकर जीवन के वृक्ष का फल खा लेते तो वे सदा के लिए दुर्दशा की स्थिति में ही रह जाते, तैयारी की किसी भी अवस्था को न प्राप्त करते हुए; और इस प्रकार कोई भी प्रभाव न लाते हुए मुक्ति की योजना निरर्थक होती और परमेश्वर का वचन व्यर्थ हो जाता ।\n\n27 लेकिन देखो, ऐसा नहीं है; परन्तु इसे लोगों के लिए नियुक्त किया गया था कि उनकी मृत्यु हो; और मृत्यु के पश्चात, वे न्याय पाने के लिए आएं, वही न्याय जिसके विषय में हमने कहा है, जो कि अंत है ।\n\n28 और परमेश्वर द्वारा नियुक्त करने के पश्चात कि ये चीजें मनुष्य के प्रति हों, देखो, फिर उसने देखा कि यह आवश्यक था कि मनुष्य उन चीजों से संबंधित बातों को जाने जिसे उसने उनके लिए नियुक्त किया है;\n\n29 इसलिए उनसे बात करने के लिए उसने स्वर्गदूतों को भेजा, जिन्होंने मनुष्यों को उसकी महिमा दिखाई ।\n\n30 और उसी समय से वे उसका नाम पुकारने लगे; इसलिए परमेश्वर ने मनुष्यों से बातें की, और उन्हें मुक्ति की उस योजना के विषय में जानकारी दी जिसे संसार की नींव के समय ही बना लिया गया था; और इसकी जानकारी उसने उन्हें उनके विश्वास और पश्चाताप और उनके पवित्र कार्यों के अनुसार दी ।\n\n31 इसलिए, उसने लोगों को आज्ञाएं दी, लौकिक बातों से संबंधित पहली आज्ञाओं का उन्होंने पहले उल्लंघन किया था, और अच्छे और बुरे को जानते हुए, परमेश्वर के समान बनते हुए, अपनी इच्छाओं और खुशियों के अनुसार स्वयं को कर्म करने की दशा में रखते हुए, या ये कहें कि बुराई या अच्छाई करने के प्रति उन्हें कर्म करने की दशा में रखा गया था ।\n\n32 इसलिए मुक्ति की योजना की जानकारी उन्हें देने के पश्चात, परमेश्वर ने उन्हें आज्ञाएं दी, ताकि वे बुरे कर्म न करें, जिसका दंड है दूसरी मृत्यु, जो कि धार्मिकता से संबंधित बातों की अनंत मृत्यु थी; जिस पर मुक्ति की योजना का कोई अधिकार नहीं था, क्योंकि परमेश्वर की सर्वोच्च अच्छाई के अनुसार, न्याय के कार्यों को नष्ट नहीं किया जा सकता ।\n\n33 परन्तु परमेश्वर ने अपने पुत्र के नाम में मनुष्यों को बुलाया, (रखी गई मुक्ति की इस योजना के आधार पर) यह कहते हुए: यदि तुम पश्चाताप करोगे और अपने हृदयों को कठोर नहीं करोगे, तो मैं अपने एकलौते पुत्र के द्वारा तुम पर दया करूंगा;\n\n34 इसलिए, जो कोई भी पश्चाताप करता है, और अपने हृदय को कठोर नहीं करता है, अपने पापों की क्षमा के लिए वह मेरे एकलौते पुत्र के द्वारा दया का अधिकारी है; और यही मेरे आरामगाह में प्रवेश कर सकते हैं ।\n\n35 और जो कोई अपने हृदय को कठोर करेगा और दुष्टता करेगा, देखो, मैं क्रोध में शपथ लेकर कहता हूं कि वह मेरे आरामगाह में प्रवेश नहीं करेगा ।\n\n36 और अब, मेरे भाइयों, देखो मैं तुमसे कहता हूं, कि यदि तुम अपने हृदय को कठोर करोगे तो तुम प्रभु के आरामगाह में प्रवेश नहीं करोगे; इसलिए तुम्हारी दुष्टता उसे उत्तेजित करती है जिससे कि वह पहली उत्तेजना में तुम पर अपना क्रोध भेजता है, हां, तुम्हारी आत्माओं के अनंत विनाश के लिए, पहली और आखिरी उत्तेजना में दिए गए उसके वचन के अनुसार; इसलिए, उसके वचन के अनुसार अंतिम और यहां तक कि पहली मृत्यु के लिए भी ।\n\n37 और अब, मेरे भाइयों, यह देखते हुए कि हम इन बातों को जानते हैं, और ये सच्ची हैं, चलो पश्चाताप करें, और अपने हृदय को कठोर न करें, ताकि उसकी दूसरी आज्ञाओं में जिसे उसने हमें दिया है, हम प्रभु अपने परमेश्वर को हमारे ऊपर उसके क्रोध के प्रति उत्तेजित न करें; परन्तु चलो हम परमेश्वर के आरामगाह में प्रवेश करें, जिसे उसके वचन के अनुसार बनाया गया है ।\n\n", "alma 13": "[center][font_size=26]अध्याय 13[/font_size][/center]\n\n[i]लोगों को उनके अत्याधिक विश्वास और अच्छे कार्यों के कारण उन्हें उच्च याजक के रूप में नियुक्त किया गया—उन्हें आज्ञाओं को सिखाना है—धार्मिकता के द्वारा उनका पवित्रीकरण होता है और प्रभु के आरामगाह में प्रवेश करना है—मेल्कीसेदेक उनमें से एक था—स्वर्गदूत पूरे प्रदेश में सुसमाचार घोषित करते हैं—वे मसीह के वास्तविक आगमन की घोषणा करेंगे । लगभग 82 ई.पू.[/i]\n\n1 और फिर से, मेरे भाइयों, मैं तुम्हारे मन में उस समय को दिखाना चाहता हूं जब प्रभु परमेश्वर ने अपने बच्चों को इन आज्ञाओं को दिया था; और मैं चाहूंगा कि तुम याद रखो कि प्रभु परमेश्वर ने अपनी पवित्र रीति के अनुसार, लोगों को इन बातों को सिखाने के लिए याजकों को नियुक्त किया है, जो कि उसके पुत्र की रीति के अनुसार थी ।\n\n2 और उन याजकों को उसके पुत्र की रीति के अनुसार नियुक्त किया गया था, इस तरीके से जिससे कि इसके पश्चात लोग जान सकें कि मुक्ति के लिए उसके पुत्र की तरफ किस प्रकार से देखना है ।\n\n3 और यही वह तरीका है जिससे उन्हें नियुक्त किया गया था—परमेश्वर के पूर्व ज्ञान के अनुसार संसार की नींव से ही बुलाए और तैयार किये गए थे; उनके अत्याधिक विश्वास और अच्छे कार्यों के आधार पर, पहले ही स्थान पर अच्छे और बुरे का चुनाव करने के लिए; इसलिए अच्छा चुनाव करने और अत्याधिक महान विश्वास करने के कारण उन्हें पवित्र बुलाहट दी गई थी, हां, इस प्रकार के प्रथम मुक्ति के प्रति उस पवित्र बुलाहट से जिसे तैयार किया गया था ।\n\n4 और इस प्रकार उनके विश्वास के आधार पर इस पवित्र बुलाहट के लिए उन्हें चुना गया था, जब कि दूसरों ने अपने हृदय की कठोरता और अपने मन के अन्धेपन के कारण परमेश्वर की आत्मा को अस्वीकार किया था, और यदि ऐसा नहीं होता तो उनके पास भी उनके भाइयों के समान महान सुअवसर था ।\n\n5 या फिर, पहले स्थान पर वे अपने भाइयों के समान ही होते; इस प्रकार इस पवित्र बुलाहट की तैयारी संसार की नींव से ही उन लोगों के लिए है जो अपने हृदयों को कठोर नहीं करते, पश्चाताप में रहते हुए और एकलौते पुत्र के प्रायश्चित के द्वारा, जिसे तैयार किया गया था—\n\n6 और इस प्रकार वे इस पवित्र बुलाहट द्वारा बुलाए जाते, और मानव संतानों को उसकी आज्ञाओं को सिखाने के लिए परमेश्वर की पवित्र रीति के अनुसार उच्च पौरोहित्य के पद पर नियुक्त किये जाते, ताकि वे भी उसके आरामगाह में प्रवेश कर सकते—\n\n7 यह उच्च पौरोहित्य उसके पुत्र की रीति के अनुसार था, जो रीति संसार की नींव से ही थी; या अन्य शब्दों में, जो बिना दिनों के आरंभ और वर्षों के अंत से थी, सारी बातों को उसके पूर्व ज्ञान के अनुसार जिसे अनंतता से अनंतकाल तक के लिए तैयार किया गया था—\n\n8 और अब इस रीति के अनुसार उन्हें नियुक्त किया गया—उन्हें पवित्र बुलाहट के द्वारा बुलाया गया, और वे पवित्र विधि से नियुक्त किये गए, और स्वयं पवित्र रीति के अनुसार उच्च पौरोहित्य ग्रहण किया, जो कि वह बुलाहट, और विधि और उच्च पौरोहित्य है जिसका कोई आरंभ और अंत नहीं है ।\n\n9 इस प्रकार वे पिता के उस एकलौते पुत्र की रीति के अनुसार सदा के लिए उच्च याजक बन गए जो कि दिनों के आरंभ और वर्षों के अंत से परे है, जो कि अनुग्रह, समानता, और सच्चाई से परिपूर्ण है । और इस प्रकार ऐसा ही है । आमीन ।\n\n10 अब, जैसा कि मैंने पवित्र रीति से संबंधित, या इस उच्च पौरोहित्य से संबंधित कहा है, कई लोग थे जिन्हें नियुक्त किया गया और परमेश्वर के उच्च याजक बने; और ऐसा उनके अत्याधिक विश्वास और पश्चाताप, और परमेश्वर के सामने उनकी धार्मिकता के आधार पर हुआ था, उनके द्वारा विनाश की बजाय पश्चाताप और धार्मिक कार्य को चुनते हुए ।\n\n11 इसलिए उन्हें उसके पवित्र रीति के द्वारा नियुक्त किया गया, और उनका पवित्रीकरण हुआ, और मेमने के लहू द्वारा उनके वस्त्रों को स्वच्छ किया गया ।\n\n12 अब पवित्र आत्मा द्वारा पवित्रीकरण होने, और उनके वस्त्रों को स्वच्छ किये जाने के पश्चात वे परमेश्वर के सामने शुद्ध और बेदाग थे, पाप की तरफ केवल घृणा से देखते; और कई लोग थे, बहुत बड़ी संख्या में, जिन्हें शुद्ध किया गया और जिन्होंने प्रभु अपने परमेश्वर के आरामगाह में प्रवेश किया ।\n\n13 और अब, मेरे भाइयों, मैं चाहूंगा कि तुम स्वयं को परमेश्वर के सामने विनम्र करो, और पश्चाताप का फल लाओ, ताकि तुम भी आरामगाह में प्रवेश कर सको ।\n\n14 हां, तुम अपने आपको वैसा ही दीन करो जैसा कि उस मेल्कीसेदेक के समय में लोगों ने किया था, जो कि इसी रीति से एक उच्च याजक भी बनाया गया था जिसके बारे में मैंने कहा है, जिसने सदा के लिए उच्च पौरोहित्य भी ग्रहण किया था ।\n\n15 और यह वही मेल्कीसेदेक था जिसे इब्राहीम ने दसमांश दिया था; हां, हमारे पिता इब्राहीम ने भी अपनी सारी संपत्ति का दसवां हिस्सा दसमांश के रूप में दिया था ।\n\n16 अब इसी तरीके से इन विधियों को दिया गया, ताकि इसके पश्चात लोग परमेश्वर के पुत्र की ओर देख सकें, उसी के तरीके के समान, या उसी के तरीके से, और यह कि अपने पापों के पश्चाताप के लिए वे उसकी तरफ देख सकें, जिससे कि वे प्रभु के आरामगाह में प्रवेश कर सकें ।\n\n17 अब यही मेल्कीसेदेक शालेम प्रदेश का राजा था; और उसके लोग दुष्टता और घृणित कार्यों में लगे हुए थे; हां, वे सब भटक गए थे; वे हर प्रकार की दुष्टता से भरे हुए थे;\n\n18 परन्तु मेल्कीसेदेक ने महान विश्वास बढ़ाया, और परमेश्वर की पवित्र रीति के अनुसार उच्च पौरोहित्य के पद को प्राप्त किया, और अपने लोगों के लिए पश्चाताप का प्रचार भी किया । और देखो, उन्होंने पश्चाताप किया; और मेल्कीसेदेक ने अपने समय में अपने देश में शांति स्थापित किया; इसलिए, उसे शांति का राजकुमार कहा गया, क्योंकि वह शालेम का राजा था; और उसने अपने पिता की देखरेख में शासन किया था ।\n\n19 अब, उससे पहले भी कई थे, और उसके बाद भी कई हुए, परन्तु कोई भी उससे महान नहीं था; इसलिए, विशेषकर उसके बारे में अधिक वर्णन किया गया है ।\n\n20 अब मैं इस बात को दोहराने की आवश्यकता नहीं समझता; जितना मैंने कहा उतना पर्याप्त है । देखो, धर्मशास्त्र तुम्हारे सामने है; यदि तुम उसे तोड़-मरोड़ करोगे तो वह तुम्हारे विनाश का कारण बनेगा ।\n\n21 और अब ऐसा हुआ कि जब अलमा ने उनसे इन शब्दों को कहा, उसने अपने हाथ को उनके सामने फैलाया और शक्तिशाली आवाज में यह कहते हुए चिल्लाया: अब पश्चाताप करने का समय है, क्योंकि उद्धार का समय नजदीक है ।\n\n22 हां, और स्वर्गदूतों के मुंह द्वारा, प्रभु की आवाज ने सभी राष्ट्रों के लिए घोषित किया है; हां, घोषित किया है, ताकि उनके पास महान आनंद का सुसमाचार हो सके; हां, और उसने अपने सारे लोगों के बीच में इस सुसमाचार को सुनाया, हां, उनके लिए भी जो लोग पृथ्वी पर दूर-दूर तक तितर-बितर हो गए हैं; इस कारण वे हमारे पास आ गए ।\n\n23 और स्पष्ट रूप से हमें उनकी जानकारी दी गई है, कि हम समझ सकें, ताकि हम गलती न करें; और ऐसा अनजान प्रदेश में हमारे बंजारों के कारण है; इसलिए, हम विशेष कृपापात्र हैं, क्योंकि हमारे अंगूर के बगीचे के हर भाग में यह सुसमाचार हमारे लिए है ।\n\n24 क्योंकि देखो, हमारे प्रदेश में इस समय स्वर्गदूत इसकी घोषणा कई लोगों को कर रहे हैं; और इसका उद्देश्य है कि उसकी महिमा में उसके आगमन के समय, उसके वचन को प्राप्त करने के लिए मानव संतानों के हृदयों को तैयार किया जा सके ।\n\n25 और अब हम स्वर्गदूतों के मुंह द्वारा, उसके आगमन के बारे में घोषित आनंदपूर्ण सुसमाचार को सुनने की केवल प्रतीक्षा कर सकते हैं; क्योंकि समय आता है, पर हमें नहीं पता कि कितना शीघ्र । परमेश्वर से विनती करता हूं कि ऐसा मेरे समय में हो; परन्तु चाहे वह दिन शीघ्र आए या बाद में, उसमें मैं आनंदित होऊंगा ।\n\n26 और उसके आगमन के समय, स्वर्गदूतों के मुंह द्वारा इसकी जानकारी न्यायी और पवित्र लोगों को दी जाएगी, ताकि हमारे पिता की बातें उसके अनुसार पूरी हो सकें जिसके संबंध में कही गई हैं, जो कि उनमें उपस्थित भविष्यवाणी की आत्मा के अनुसार थी ।\n\n27 और अब, मेरे भाइयों, मैं अपने हृदय की गहराई से, हां, पीड़ा की अत्याधिक व्यग्रता से चाहता हूं, कि तुम मेरी बातों पर ध्यान दो, और अपने पापों को छोड़ दो, और अपने पश्चाताप के दिन को न टालो;\n\n28 परन्तु यह कि तुम अपने आपको प्रभु के सामने विनम्र करो, और उसके नाम में बुलाओ, और ध्यान दो और निरंतर प्रार्थना करते रहो, ताकि जितना तुम सह सको उससे अधिक लालच में न पड़ो, और इस प्रकार विनम्र, कोमल, आज्ञाकारी, धैर्यवान, प्रेम से परिपूर्ण और लंबे समय तक सहनेवाले बनते हुए, पवित्र आत्मा के द्वारा मार्गदर्शित हो ।\n\n29 प्रभु पर विश्वास रखते हुए; आशा रखते हुए कि तुम्हें अनंत जीवन मिलेगा; सदैव अपने हृदय में परमेश्वर का प्रेम रखते हुए, ताकि अंतिम दिन तुम उत्कर्ष पा सको और उसके आरामगाह में प्रवेश कर सको ।\n\n30 और प्रभु तुम्हें पश्चाताप दे दे, कि तुम पर उसका क्रोध न आ सके, कि तुम नरक की जंजीरों से न बांधे जाओ, ताकि तुम दूसरी मृत्यु न सहो ।\n\n31 और अलमा ने लोगों से और भी बहुत सी बातें की, जिसे इस पुस्तक में नहीं लिखा गया है ।\n\n", "alma 14": "[center][font_size=26]अध्याय 14[/font_size][/center]\n\n[i]अलमा और अमूलेक को बंदी बनाया जाता है और उन्हें मारा-पीटा जाता है—विश्वासियों और उनके पवित्र धर्मशास्त्रों को जलाया जाता है—महिमा में प्रभु द्वारा ये शहीद स्वीकारे जाते हैं—बंदीगृह की दीवारें फट जाती हैं और गिर जाती हैं—अलमा और अमूलेक बचाए जाते हैं, और उनके सतानेवाले मारे जाते हैं । लगभग 82–81 ई.पू.[/i]\n\n1 और ऐसा हुआ कि जब उसने लोगों से बोलना समाप्त किया तब उनमें से कई लोगों ने उसकी बातों में विश्वास किया, और पश्चाताप करने लगे, और धर्मशास्त्रों की खोज करने लगे ।\n\n2 परन्तु उनमें से अधिकतर लोग अलमा और अमूलेक को नष्ट करने की इच्छा रखते थे; क्योंकि जीजरोम को स्पष्ट शब्दों में कहे जाने के कारण वे अलमा से क्रोधित थे; और उन्होंने यह भी कहा कि अमूलेक ने उनसे झूठ कहा था, और कानून और उनके वकीलों और न्यायियों का विरोध किया था ।\n\n3 और वे अलमा और अमूलेक से भी क्रोधित थे; और क्योंकि उन्होंने उनकी दुष्टता के खिलाफ बोला था, वे उन्हें दूर गुप्त में मारना चाहते थे ।\n\n4 परन्तु ऐसा हुआ कि वे इसे नहीं कर सके; परन्तु उन्होंने उन्हें ले जाकर मजबूत रस्सियों से बांध दिया और उन्हें प्रदेश के मुख्य न्यायी के सामने ले गए ।\n\n5 और लोगों ने जाकर उनके विरूद्ध साक्षी दी—गवाही देते हुए कि उन्होंने कानून और देश के उनके वकीलों और न्यायियों का विरोध किया था, और उस प्रदेश में रह रहे लोगों का भी; और यह भी गवाही दी कि केवल एक ही परमेश्वर था, और यह कि लोगों के बीच वह अपने पुत्र को भेजेगा, परन्तु वह उन्हें बचाएगा नहीं; और इस प्रकार की कई बातों की गवाही लोगों ने अलमा और अमूलेक के विरूद्ध दी । अब यह प्रदेश के मुख्य न्यायी के सामने हुआ था ।\n\n6 और ऐसा हुआ कि बोली गई बातों से जीजरोम आश्चर्यचकित था; और वह मन के अन्धेपन को भी जानता था, जिसे उसने अपने झूठ द्वारा लोगों के बीच उत्पन्न किया था; और उसकी आत्मा उसके स्वयं के अपराधबोध से दुखी होने लगी थी; हां, वह नरक की पीड़ा से घिरने लगा था ।\n\n7 और ऐसा हुआ कि वह लोगों से याचना करने लगा, यह कहते हुए: देखो, मैं अपराधी हूं, और ये लोग परमेश्वर के सामने बेदाग हैं । और इस समय के बाद से वह उनके लिए याचना करने लगा; परन्तु उन्होंने उसका भी विरोध किया, यह कहते हुए: क्या तुम भी शैतान के अधीन हो गए हो ? और उन्होंने उस पर थूका, और अपने बीच से उसे बाहर निकाल दिया, और उन लोगों को भी जिन्होंने अलमा और अमूलेक की बातों पर विश्वास किया था; और उन्होंने उन्हें बाहर निकाल दिया, और उन पर पत्थरवाह के लिए लोगों को भेजा ।\n\n8 और वे अपने साथ अपनी पत्नियों और बच्चों को ले आए, और जिन्होंने उन पर विश्वास किया था या जिन्हें परमेश्वर के वचन पर विश्वास करना सिखाया गया था उन्हें आग में डाल दिया गया; और वे उनके अभिलेखों को भी ले आए जिनमें पवित्र धर्मशास्त्र थे, और उन्हें भी आग में डाल दिया, ताकि वे जलकर आग द्वारा नष्ट हो जाएं ।\n\n9 और ऐसा हुआ कि वे अलमा और अमूलेक को बलिदान वाले स्थान पर ले गए, ताकि वे उन लोगों का विनाश देख सकें जिन्हें आग में डाल दिया गया था ।\n\n10 और जब अमूलेक ने आग में जल रही स्त्रियों और बच्चों की पीड़ाओं को देखा, उसे भी पीड़ा हुई; और उसने अलमा से कहा: कैसे हम इस भयानक दृश्य को देख सकते हैं ? इसलिए चलो अपने हाथों को ऊपर उठाएं, और हममें विराजमान परमेश्वर के सार्मथ्य का उपयोग करें, और उन्हें आग की लपटों से बचाएं ।\n\n11 परन्तु अलमा ने उससे कहा: आत्मा मुझे विवश कर रही है कि मैं अपने हाथों को न फैलाऊं; क्योंकि देखो प्रभु उन्हें महिमा में अपने पास बुला रहा है; और उसे इससे कष्ट होता है कि शायद वे इस काम को कर सकें, या अपने हृदय की कठोरता के कारण लोग ऐसा उनके साथ कर रहे हैं, ताकि अपने क्रोध में जो न्याय वह उनके ऊपर करेगा वह उचित हो सके; और मासूम लोगों का लहू उनके विरूद्ध साक्षी बने, हां, अंतिम दिनों में उनके विरूद्ध बलपूर्वक चिल्ला सकें ।\n\n12 अब अमूलेक ने अलमा से कहा: देखो, हो सकता है कि वे हमें भी जला देंगे ।\n\n13 और अलमा ने कहा: प्रभु की इच्छानुसार हो । परन्तु, देखो, हमारा कार्य पूरा नहीं हुआ है; इसलिए वे हमें नहीं जला सकते ।\n\n14 अब ऐसा हुआ कि जब उन लोगों के शरीर नष्ट हो गए जिन्हें आग में डाल दिया गया था, और उनके साथ जलाए गए अभिलेख भी नष्ट हो गए, तब प्रदेश का मुख्य न्यायी बन्धे हुए अलमा और अमूलेक के सामने आकर खड़ा हो गया; और अपने हाथों से उनके गालों पर तमाचा मारा, और उनसे कहा: यह सब देखने के पश्चात भी क्या तुम फिर से लोगों में प्रचार करोगे, ताकि उन्हें भी आग और गंधक की झील में झोंक दिया जाए ?\n\n15 देखो, तुमने देखा है कि जिन लोगों को आग में डाल दिया गया था उन्हें बचाने की शक्ति तुममें नहीं थी; न ही तुम्हारे विश्वास का होने के कारण उन्हें परमेश्वर ने बचाया । और न्यायी ने फिर से उनके गालों पर तमाचा मारा, और पूछा: तुम अपने लिए क्या कहते हो ?\n\n16 अब यह न्यायी उस निहोर के विश्वास की रीति के अनुसार काम कर रहा था, जिसने गिदोन को मारा था ।\n\n17 और ऐसा हुआ कि अलमा और अमूलेक ने उसे कोई भी जवाब नहीं दिया; और उसने उन्हें फिर से तमाचा मारा, और बंदीगृह में डालने के लिए उन्हें अधिकारियों को सौंप दिया ।\n\n18 और जब वे तीन दिनों तक बंदीगृह में पड़े रहे, निहोर के पेशे के कई वकील, न्यायी, याजक, और शिक्षक वहां आए; वे वहां बंदीगृह में उन्हें देखने आए थे, और उन्होंने उनसे बहुत सी बातों पर प्रश्न पूछा; परन्तु उन्होंने उन्हें कोई भी जबाव नहीं दिया ।\n\n19 और ऐसा हुआ कि न्यायी उनके सामने खड़ा हुआ, और कहा: तुम इन लोगों की बातों का जबाव क्यों नहीं देते हो ? क्या तुम नहीं जानते कि तुम लोगों को आग में डालने का अधिकार मेरे पास है ? और उसने उन्हें बोलने की आज्ञा दी; परन्तु उन्होंने कोई भी जबाव नहीं दिया ।\n\n20 और ऐसा हुआ कि वे वहां से अपने रास्ते चले गए, परन्तु अगले दिन फिर से आए; और न्यायी ने फिर से उनके गालों पर तमाचा मारा । और कई लोग आए और उन्हें मारा, यह कहते हुए: क्या तुम फिर से खड़े होकर इन लोगों का न्याय, और हमारे कानून की निंदा करोगे ? यदि तुम्हारे पास कोई ऐसी महान शक्ति है तो तुम अपने आपको क्यों नहीं बचाते ?\n\n21 और उन्होंने उनसे इस प्रकार की कई बातें कहीं, उन पर अपने दांत किचकिचाते हुए, और उन पर थूकते हुए, और यह कहते हुए: जब हम अभिशापित होंगे तो कैसे दिखेंगे ?\n\n22 और इस प्रकार की कई बातें, हां, इस प्रकार की कई बातों को उन्होंने उनसे कहा; और इस प्रकार उन्होंने कई दिनों तक उनका मजाक उड़ाया । और उन्होंने उन्हें भोजन और पानी भी नहीं दिया ताकि वे भूखे और प्यासे रह सकें; और उन्होंने उनका वस्त्र भी ले लिया ताकि वे निर्वस्त्र हो जाएं; और इस प्रकार उन्हें मजबूत रस्सियों से बान्धकर बंदीगृह में डाल दिया गया ।\n\n23 और ऐसा हुआ कि कई दिनों तक इस प्रकार का उत्पीड़न सहने के पश्चात, (और यह नफी के लोगों पर न्यायियों के शासन के दसवें वर्ष के नौवें महीने का बारहवां दिन था) जब अम्मोनिहा के प्रदेश का मुख्य न्यायी और उनके कई शिक्षक और उनके वकील उस बंदीगृह में गए जहां अलमा और अमूलेक को रस्सियों से बान्धा गया था ।\n\n24 और मुख्य न्यायी उनके सामने खड़ा हुआ, और उन्हें मारा, और उनसे कहा: यदि तुम्हारे पास परमेश्वर की शक्ति है तो अपने आपको इन बन्धनों से मुक्त करो, और तब हम विश्वास करेंगे कि तुम्हारे वचन के अनुसार प्रभु इन लोगों को नष्ट करेगा ।\n\n25 और ऐसा हुआ कि उन सभी ने जाकर उन्हें मारा, आखिर तक उन्हीं शब्दों को कहते हुए; और जब अंतिम व्यक्ति उनसे यह सब कह रहा था तब परमेश्वर का सामर्थ्य अलमा और अमूलेक पर था, और वे उठे और अपने पैरों पर खड़े हो गए ।\n\n26 और अलमा यह कहते हुए चिल्ला उठा: हे प्रभु, कब तक हम इन महान कष्टों को सहेंगे ? हे प्रभु, मसीह में हमारा जो विश्वास है उसके अनुसार हमें बल दो, यहां तक कि हमें मुक्त करो । और उन्होंने उन रस्सियों को तोड़ दिया जिससे वे बन्धे थे; और जब लोगों ने इसे देखा, अपने ऊपर आनेवाले विनाश के डर से वे भागने लगे ।\n\n27 और ऐसा हुआ कि वे इतने अधिक भयभीत थे कि बंदीगृह की बाहरी द्वार पर पहुंचने से पहले ही गिर पड़े; और पृथ्वी बलपूर्वक कांपने लगी, और बंदीगृह की दीवारें दो भागों में फट गईं, इसलिए वे धरती पर गिर गए; और मुख्य न्यायी, वकील, याजक, और शिक्षक दीवार के गिरने से मारे गए जिन्होंने अलमा और अमूलेक को तमाचा मारा था ।\n\n28 और अलमा और अमूलेक बंदीगृह से बाहर आ गए, और उन्हें कोई चोट नहीं लगी; क्योंकि मसीह में उनके विश्वास के कारण प्रभु ने उन्हें शक्ति प्रदान की थी । और वे सीधे बंदीगृह से बाहर आ गए; और उनके बन्धन खुल गए; और बंदीगृह जमीन पर गिर गया था, और अलमा और अमूलेक को छोड़कर बाकी सारे लोग मारे गए जो दीवार के अन्दर थे; और वे सीधे नगर में आ गए ।\n\n29 अब वे लोग जिन्होंने ऊंची आवाज सुनी वे इसका कारण जानने के लिए भीड़ के रूप में एक साथ भागते हुए आए; और जब उन्होंने अलमा और अमूलेक को बंदीगृह से बाहर आते देखा, और इसके पश्चात जमीन पर गिरी हुई दीवारों को देखा, वे अत्याधिक भय से दंग रह गए, और वे अलमा और अमूलेक के सामने से ऐसे भागे जैसे कि अपने छोटे बच्चों के साथ एक बकरी दो शेरों को सामने से भाग जाती है; और इस प्रकार वे अलमा और अमूलेक के सामने से भाग गए ।\n\n", "alma 15": "[center][font_size=26]अध्याय 15[/font_size][/center]\n\n[i]अलमा और अमूलेक सिदोम जाते हैं और एक गिरजा स्थापित करते हैं—अलमा जीजरोम को चंगा करता है, जो गिरजे का सदस्य हो जाता है—कई लोगों का बपतिस्मा होता है, और गिरजा की उन्नति होती है—अलमा और अमूलेक जराहेमला जाते हैं । लगभग 81 ई.पू.[/i]\n\n1 और ऐसा हुआ कि अलमा और अमूलेक को उस नगर से जाने की आज्ञा मिलती है; और वे चले जाते हैं, और सिदोम के प्रदेश में पहुंचते हैं; और देखो, वहां वे उन सभी लोगों को पाते हैं जो अम्मोनिहा के नगर से चले गए थे, जिन्हें बाहर निकाला गया था और पत्थरों से मारा गया था क्योंकि उन्होंने अलमा की बातों पर विश्वास किया था ।\n\n2 और उन्होंने उन्हें वह सब बताया जो उनकी पत्नियों और बच्चों के साथ हुआ था, और स्वयं के बारे में और बचाए जाने की उनकी शक्ति के बारे में भी ।\n\n3 और जीजरोम भी सिदोम में तेज ज्वर से पीड़ित था, जो उसकी दुष्टता की वजह से उसके मन के महान दुख का कारण हुआ, क्योंकि उसने मान लिया था कि अलमा और अमूलेक अब जीवित नहीं रहे; और उसने मान लिया था कि उसकी दुष्टता के कारण उन्हें मार दिया गया था । और यह महान पाप और अन्य पाप उसके मन पर तब तक हावी रहे जब तक कि इससे मुक्ति न पाते हुए वह अत्यंत कष्ट में रहा; इसलिए वह तीव्र ज्वर से जलने लगा ।\n\n4 अब, जब उसने सुना कि अलमा और अमूलेक सिदोम प्रदेश में थे, वह साहसी होने लगा; और उसने उन्हें अपने पास बुलाने की इच्छा जताते हुए शीघ्र ही उन्हें एक संदेश भेजा ।\n\n5 और ऐसा हुआ कि उस संदेश के अनुसार वे शीघ्र ही पहुंच गए जिसे उसने उन तक पहुंचाया था; और वे जीजरोम के घर पहुंचे; और उन्होंने उसे तेज ज्वर में उसके बिस्तर पर बीमार पाया; और उसकी दुष्टता के कारण उसका मन भी बहुत दुखी था; और जब उसने उन्हें देखा तब अपने हाथों को फैलाया और उनसे चंगाई पाने की विनती की ।\n\n6 और ऐसा हुआ कि अलमा ने उसके हाथ को पकड़ते हुए उससे कहा: उद्धार के लिए क्या तुम मसीह की शक्ति में विश्वास करते हो ?\n\n7 और उसने उत्तर दिया और कहा: हां, मैं उन सभी बातों पर विश्वास करता हूं जिसे तुमने सिखाया है ।\n\n8 और अलमा ने कहा: यदि तुम मसीह की मुक्ति में विश्वास करते हो तो तुम चंगे हो सकते हो ।\n\n9 और उसने कहा: हां, मैं तुम्हारी बातों में विश्वास करता हूं ।\n\n10 और फिर अलमा ने यह कहते हुए प्रभु से विनती की: ओ प्रभु हमारे परमेश्वर, इस मनुष्य पर दया करो, और मसीह में उसके विश्वास के अनुसार इसे चंगाई दो ।\n\n11 और जब अलमा ने इन शब्दों को कहा, जीजरोम उछलकर अपने पैरों पर खड़ा हो गया, और चलने लगा; और यह सारे लोगों के लिए महान आश्चर्य था; और इस बात की जानकारी सारे सिदोम प्रदेश में फैल गई ।\n\n12 और अलमा ने प्रभु में जीजरोम का बपतिस्मा किया; और इस समय से उसने लोगों के लिए प्रचार करना आरंभ किया ।\n\n13 और अलमा ने सिदोम के प्रदेश में एक गिरजे की स्थापना की, और देश में जो लोग प्रभु में बपतिस्मा लेना चाहते थे उन्हें बपतिस्मा देने के लिए उसने याजकों और शिक्षकों का समर्पित किया ।\n\n14 और ऐसा हुआ कि लोग बहुत थे; क्योंकि वे सिदोम के आसपास के सभी क्षेत्रों से समूह में एकत्रित थे, और उनका बपितस्मा हुआ ।\n\n15 परन्तु वे लोग जो अम्मोनिहा के प्रदेश के थे, अभी भी कठोर-हृदय और जिद्दी थे; और उन्होंने अपने पापों का पश्चाताप नहीं किया, अलमा और अमूलेक की सारी शक्तियों को शैतान की शक्ति बताते हुए; क्योंकि वे निहोर के पेशे के थे, और अपने पापों के पश्चाताप में विश्वास नहीं करते थे ।\n\n16 और ऐसा हुआ कि अलमा और अमूलेक, अमूलेक ने परमेश्वर के वचन के लिए अम्मोनिहा के प्रदेश में अपने पूरे सोने और चांदी और अपनी मूल्यवान चीजों का परित्याग कर दिया, वह उन लोगों के द्वारा अस्वीकार किया गया जो कभी उसके मित्र थे और अपने पिता और अपने रिश्तेदारों द्वारा भी अस्वीकार किया गया;\n\n17 इसलिए, अलमा द्वारा सिदोम में गिरजा स्थापित करने के पश्चात, एक महान अधीनता देखते हुए, हां देखते हुए कि लोगों ने अपने मन के अहंकार को अपने अधीन कर लिया था, और परमेश्वर के सामने विनम्र होने लगे थे, और निरंतर देखते और प्रार्थना करते हुए, वेदी के समक्ष परमेश्वर की उपासना के लिए उन्होंने स्वयं को पवित्र स्थान पर एकत्रित करना आरंभ किया, ताकि वे शैतान, मृत्यु, और विनाश से बचाए जा सकें—\n\n18 अब जैसा कि मैंने कहा है, इन सब चीजों को देखने के पश्चात, अलमा ने अमूलेक को लिया और जराहेमला के प्रदेश पहुंचा, और उसे अपने घर ले गया, और अपने कष्ट में रहते हुए उसकी सेवा की, और प्रभु में उसे मजबूत किया ।\n\n19 और इस प्रकार नफी के लोगों पर न्यायियों के शासन का दसवां वर्ष समाप्त हुआ ।\n\n", "alma 16": "[center][font_size=26]अध्याय 16[/font_size][/center]\n\n[i]लमनाई अम्मोनिहा के लोगों का विनाश करते हैं—लमनाइयों पर विजय प्राप्त करने में जोराम नफाइयों का मार्गदर्शन करता है—अलमा और अमूलेक और कई अन्य वचन का प्रचार करते हैं—वे सीखाते हैं कि मसीह अपने पुनरुत्थान के पश्चात नफाइयों को दिखाई देगा । लगभग 81–77 ई.पू.[/i]\n\n1 और ऐसा हुआ कि नफी के लोगों पर न्यायियों के शासन के ग्यारहवें वर्ष के, दूसरे महीने के पांचवे दिन पर, जराहेमला के प्रदेश में बहुत शांति थी, कुछ वर्षों तक कोई भी युद्ध या वाद-विवाद नहीं हुआ, यहां तक कि ग्यारहवें वर्ष के दूसरे महीने के पांचवे दिन तक भी, इसके पश्चात पूरे देश में युद्ध की एक पुकार सुनाई दी ।\n\n2 क्योंकि देखो, लमनाइयों की सेना प्रदेश की सीमाओं पर जंगल की ओर आ गई थी, यहां तक कि अम्मोनिहा के नगर में भी, और लोगों का वध करना और नगर को नष्ट करना आरंभ कर दिया ।\n\n3 और अब ऐसा हुआ कि प्रदेश से उन्हें बाहर निकालने के लिए नफाई पर्याप्त मात्रा में सेना बना पाते इससे पहले ही, उन्होंने अम्मोनिहा के नगर में रह रहे सारे लोगों, और नूह की सीमाओं के आसपास के कुछ लोगों का विनाश कर दिया, और बाकी लोगों को जंगल में बंधक बना लिया ।\n\n4 और ऐसा हुआ कि नफाई उन लोगों को वापस पाना चाहते थे जिन्हें बंधक बनाकर जंगल ले जाया गया था ।\n\n5 इसलिए, वह जिसे नफाइयों की सेना का मुख्य कप्तान नियुक्त किया गया था, (और उसका नाम जोराम था, और उसके दो पुत्र थे, लेही और अहा)—अब जोराम और उसके दो पुत्र, यह जानते हुए कि अलमा गिरजे का उच्च याजक था, और यह सुन रखा था कि उसके पास भविष्यवाणी की आत्मा थी, इसलिए वे उसके पास गए और उस पर यह जानने की इच्छा जताई कि क्या प्रभु चाहेगा कि उन्हें जंगल में अपने उन भाइयों की खोज में जाना चाहिए जिन्हें लमनाइयों ने बंधक बना लिया था ।\n\n6 और ऐसा हुआ कि अलमा ने इस मामले से संबंधित प्रभु से पूछताछ की । और अलमा ने वापस आकर उनसे कहा: देखो, लमनाई मण्टी प्रदेश की सीमाओं से परे, दक्षिणी जंगल में सिदोन नदी पार करेंगे । और देखो सिदोन नदी के पूर्व में वहां पर तुम उनसे मिलोगे, और वहां पर प्रभु तुम्हारे उन भाइयों को मुक्त करेगा जिन्हें लमनाइयों ने बंधक बना लिया है ।\n\n7 और ऐसा हुआ कि जोराम और उसके पुत्रों ने अपनी सेनाओं के साथ सिदोन नदी पार कर ली और दक्षिणी जंगल की ओर मण्टी की सीमाओं से परे मार्च किया, जो कि सिदोन नदी के पूर्व में थी ।\n\n8 और उन्होंने लमनाइयों की सेना पर आक्रमण कर दिया, और लमनाई तितर-बितर हो गए और जंगल में भगा दिए गए; और उन्होंने लमनाइयों द्वारा बंधक बनाए गए अपने भाइयों को साथ लिया और बंधक बनाए गए लोगों में से एक भी व्यक्ति लुप्त नहीं हुआ था । और अपने स्वयं के प्रदेशों में रहने के लिए वे अपने भाइयों द्वारा लाए गए ।\n\n9 और इस प्रकार न्यायियों के ग्यारहवें वर्ष का अंत हुआ, लमनाइयों को प्रदेश से निकाल दिया गया, और अम्मोनिहा के लोगों को नष्ट कर दिया गया, हां, अम्मोनिहियों के हर जीवित प्राणी को नष्ट कर दिया गया, और उनके महान नगर को भी, जिसे उन्होंने कहा था कि उसकी महानता के कारण परमेश्वर उसे नष्ट नहीं कर सकता ।\n\n10 परन्तु देखो, एक दिन में उसे उजाड़ दिया गया; और कुत्तों और जंगली पशुओं ने शवों के चिथड़े कर डाले ।\n\n11 फिर भी, कई दिनों तक उनके मृत शरीरों का ढेर जमीन पर पड़ा रहा, और उन पर हल्की परत जम गई । और अब इतनी अधिक गंध आने लगी कि इसके पश्चात कई वर्षों तक लोग अम्मोनिहा की जमीन को लेने नहीं गए । और यह निहोरों का उजाड़ कहलाया; क्योंकि वे निहोर के पेशे के थे, जिन्हें मार दिया गया था; और उनकी जमीन उजाड़ ही रही ।\n\n12 और नफी के लोगों पर न्यायियों के शासन के चौदहवें वर्ष तक लमनाई फिर से नफाइयों से युद्ध करने नहीं आए । और इस प्रकार तीन वर्षों के लिए पूरे प्रदेश में नफी के लोग निरंतर शांतिपूर्वक रहे ।\n\n13 और अलमा और अमूलेक लोगों को उनके मंदिरों, और उनके पवित्र स्थान, और उनके आराधनालयों में पश्चाताप का प्रचार करते रहे, जिन्हें यहूदियों के ढांचों में बनाया गया था ।\n\n14 और अधिक से अधिक जितने लोग उनके वचनों को सुन सकते थे, उन लोगों को उन्होंने बिना भेदभाव के निरंतर परमेश्वर का वचन सुनाया ।\n\n15 और इस प्रकार अलमा और अमूलेक आगे बढ़ते रहे, और कई अन्य लोग भी जिन्हें पूरे देश में वचन के प्रचार-कार्य के लिए चुना गया था । और पूरे प्रदेश में गिरजे की स्थापना सामान्य हो गई, नफाइयों के सारे लोगों के बीच, लगभग आसपास के सारे प्रांतों में ।\n\n16 और उनके बीच कोई असमानता नहीं थी; मानव संतान के मन को तैयार करने के लिए, या उस वचन को प्राप्त करने के प्रति जिसे उसके आगमन के समय उनके मध्य सीखाना था, उनके हृदयों को तैयार करने के लिए प्रभु ने पूरे प्रदेश में अपनी आत्मा उंडेल दी—\n\n17 ताकि वे वचन के विरूद्ध कठोर न हो सकें, ताकि वे अविश्वासी न हो सकें, और विनाश की तरफ जाएं, बल्कि वे खुशी से वचन को प्राप्त कर सकें, और एक शाखा के रूप में सच्ची दाखलता से जुड़ सकें, ताकि वे प्रभु परमेश्वर के आरामगाह में प्रवेश कर सकें ।\n\n18 अब जो याजक लोगों के बीच सीखाने गए थे उन्होंने सारे झूठ, छल-कपट, ईर्ष्या, शत्रुता, दुर्भावना, गाली-गलौज, चोरी, डाका, लूट-मार, व्यभिचार, और हर प्रकार की कामुकता के विरूद्ध प्रचार किया, यह याचना करते हुए कि ये चीजें नहीं होनी चाहिए—\n\n19 उन चीजों को बताते हुए जो शीघ्र ही होनेवाली थीं, हां, परमेश्वर के पुत्र के आगमन, उसके उत्पीड़न और उसकी मृत्यु, और मरे हुए लोगों के पुनरुत्थान के बारे में भी बताते हुए ।\n\n20 और कई लोगों ने उस स्थान से संबंधित पूछताछ की जहां परमेश्वर के पुत्र को आना था; और उन्हें सीखाया गया कि वह उन्हें अपने पुनरुत्थान के पश्चात दिखाई देगा; और लोगों ने इसे महान आनंद और प्रसन्नता से सुना ।\n\n21 और अब पूरे प्रदेश में गिरजे की स्थापना के पश्चात—शैतान पर विजय प्राप्त की, और पूरे प्रदेश में परमेश्वर के वचन को उसकी शुद्धता में प्रचार किया, और लोगों पर प्रभु ने अपनी आशीषों को उंडेला—इस प्रकार नफी के लोगों पर न्यायियों के शासन का चौदहवां वर्ष समाप्त हुआ ।\n\n", "alma 17": "मुसायाह के पुत्रों का एक विवरण, जिन्होंने परमेश्वर के वचन के लिए राज्य के अपने अधिकारों को अस्वीकार किया, और लमनाइयों के प्रति प्रचार के लिए नफी के प्रदेश गए; उनका उत्पीड़न हुआ और बचाए गए—अलमा के अभिलेखानुसार ।\n\n17 से 27 अध्यायों सहित ।\n\n[center][font_size=26]अध्याय 17[/font_size][/center]\n\n[i]मुसायाह के पुत्रों में भविष्यवाणी और प्रकटीकरण की आत्मा है—लमनाइयों के प्रति वचन की घोषणा को लिए वे अलग-अलग राहों पर जाते हैं—अम्मोन इश्माएल प्रदेश जाता है और राजा लमोनी का सेवक बनता है—अम्मोन राजा के जानवरों के झुंडों को बचाता है और सेबुस के जल पर उसके शत्रुओं का वध करता है । आयत 1–3, लगभग 77 ई.पू.; आयत 4, लगभग 91–77 ई.पू.; और आयत 5–39, लगभग 91 ई.पू.[/i]\n\n1 और ऐसा हुआ कि जब अलमा मण्टी की धरती की तरफ, गिदोन की धरती के दक्षिण की ओर यात्रा कर रहा था, देखो, जराहेमला प्रदेश की यात्रा में मुसायाह के पुत्रों से मिलकर वह आश्चर्यचकित हुआ ।\n\n2 अब मुसायाह के ये पुत्र अलमा के साथ थे जब स्वर्गदूत पहली बार उसके सामने प्रकट हुआ था; इसलिए अपने भाइयों को देखकर अलमा को अत्याधिक खुशी हुई; और उसकी खुशी में बढ़ोतरी उस बात से हुई कि वे अब भी प्रभु में उसके भाई थे; हां, वे सच्चाई के ज्ञान में मजबूत हुए थे; क्योंकि वे बहुत ही समझदार थे और उन्होंने निष्ठापूर्वक धर्मशास्त्रों में खोज की थी, ताकि वे परमेश्वर के वचन को जान सकें ।\n\n3 परन्तु यही सब कुछ नहीं था; उन्होंने बहुत प्रार्थना, और उपवास किया था; इसलिए उनके पास भविष्यवाणी की आत्मा, और प्रकटीकरण की आत्मा थी, और जब उन्होंने बोला तब उन्होंने परमेश्वर के सामर्थ्य और अधिकार से बोला ।\n\n4 और उन्होंने लमनाइयों के बीच चौदह वर्षों तक परमेश्वर के वचन को सीखाया था, कई लोगों को सच्चाई के ज्ञान में लाने में सफलता प्राप्त की थी; हां, उनके वचन की शक्ति के द्वारा कई लोग परमेश्वर की वेदी के सामने लाए गए थे, उसके नाम में बुलाने के लिए और उसके सामने अपने पापों का अंगीकार करने के लिए ।\n\n5 अब ये वे परिस्थितियां हैं जिनका सामना उन्होंने अपनी यात्रा में किया था, क्योंकि उन्होंने बहुत कष्ट झेला; उन्होंने शरीर और मन दोनों में बहुत सहा, जैसे कि भूख, प्यास और थकावट, और आत्मा में रहते हुए बहुत मेहनत की ।\n\n6 अब ये उनकी यात्राएं थीं: न्यायियों के प्रथम वर्ष में, अपने पिता मुसायाह से जाने की अनुमति ली थी; उस राज्य को ठुकराते हुए जिसे उनका पिता उन्हें प्रदान कर देना चाहता था, और यही लोगों के मन में भी था;\n\n7 फिर भी वे जराहेमला प्रदेश से चले जाते हैं, और अपने तलवार, भाले, और कमान, तीर, और गुलेल लिए; और ऐसा उन्होंने इसलिए किया ताकि जंगल में स्वयं के लिए भोजन जुटा सकें ।\n\n8 और इस प्रकार लमनाइयों को परमेश्वर का वचन सुनाने के प्रति, नफी प्रदेश तक जाने के लिए, अपने द्वारा चुनी हुई गिनतियों के साथ वे जंगल के लिए निकल पड़े ।\n\n9 और ऐसा हुआ कि उन्होंने जंगल में कई दिनों तक यात्रा की, और उन्होंने बहुत उपवास और प्रार्थना की ताकि प्रभु अपनी थोड़ी सी आत्मा उन्हें दे दे, और उनके साथ बना रहे, ताकि यदि संभव हो तो वे अपने भाइयों, लमनाइयों को उनके पिता की नीच परंपराओं से जो कि गलत थीं, सच्चाई के ज्ञान में लाने के लिए परमेश्वर के हाथों का औजार बन सकें ।\n\n10 और ऐसा हुआ कि प्रभु अपनी आत्मा के साथ उनसे मिला, और उनसे कहा: सांत्वना प्राप्त हो । और उन्हें सांत्वना प्राप्त हुई ।\n\n11 और प्रभु ने उनसे यह भी कहा: अपने भाइयों, लमनाइयों के बीच जाओ, और मेरे वचन को प्रमाणित करो; तब भी तुम लंबे समय तक उत्पीड़न और कष्ट में धैर्यवान बने रहोगे, ताकि मुझमें तुम उन्हें अच्छा उदाहरण दिखा सको, और कई आत्माओं के उद्धार के लिए मैं तुम्हें अपने हाथों का औजार बनाऊंगा ।\n\n12 और ऐसा हुआ कि मुसायाह के पुत्रों के हृदय में, और जो उनके साथ थे उनके हृदय में, परमेश्वर का वचन सुनाने के प्रति लमनाइयों के पास जाने का साहस हुआ ।\n\n13 और ऐसा हुआ कि जब वे लमनाइयों के प्रदेश की सीमाओं में पहुंचे, वे एक दूसरे से अलग हो गए, प्रभु में भरोसा रखते हुए चले गए कि अपने अभियान के अंत में वे फिर से मिलेंगे; क्योंकि उन्होंने मान लिया था कि जिस काम को उन्होंने करने की ठानी थी वह महान कार्य था ।\n\n14 और निश्चित तौर पर यह महान कार्य था, क्योंकि उन्होंने परमेश्वर के वचन को उन लोगों को सुनाने की ठानी थी जो कि जंगली और कठोर और अति उग्र लोग थे; वे लोग जो नफाइयों की हत्या कर, डाका डालकर, लूट-मार कर खुश होते थे, और उनका मन धन-संपत्तियों पर, या सोने और चांदी, और मूल्यवान पत्थरों पर लगा रहता था; तब भी उन्होंने इन चीजों को हत्या और लूट-मार के द्वारा प्राप्त करना चाहा, ताकि इन सब चीजों के लिए उन्हें अपने हाथों से मेहनत न करनी पड़े ।\n\n15 और इस प्रकार वे अत्याधिक आलसी लोग थे, उनमें से कई लोग मूर्तिपूजक थे, और उनके पिता की परंपराओं के कारण उन पर परमेश्वर का श्राप था; फिर भी पश्चाताप के आधार पर प्रभु की प्रतिज्ञा इन लोगों के लिए थी ।\n\n16 इसलिए, यही कारण था कि मुसायाह के पुत्रों ने इस कार्य को करने की ठानी, कि वे उन्हें पश्चाताप के लिए ला सकें; ताकि वे उन्हें मुक्ति की योजना की जानकारी दे सकें ।\n\n17 इसलिए वे स्वयं एक दूसरे से अलग हो गए, और उनके बीच में हर व्यक्ति अकेला गया, परमेश्वर के उस वचन और सामर्थ्य के अनुसार जो उन्हें दिया गया था ।\n\n18 अब अम्मोन उन लोगों का मुखिया था, या ये कहें कि उसने उन पर शासन किया, और उनके विभिन्न कार्यक्षेत्रों के अनुसार उन्हें आशीष देने, उन्हें परमेश्वर का वचन सुनाने, या अपने प्रस्थान से पहले उन पर प्रशासन करने के पश्चात वह उनसे अलग हो गया; और इस प्रकार पूरे प्रदेश में उन्होंने अपनी कई यात्राएं की ।\n\n19 और अम्मोन इश्माएल प्रदेश गया, वह भूमि जिसका नाम इश्माएल के पुत्रों के नाम पर था, जो लमनाई भी बन गए थे ।\n\n20 और जैसे ही अम्मोन इश्माएल प्रदेश गया, लमनाइयों ने उसे पकड़कर बांध दिया, अपनी प्रथा के अनुसार जिसमें जो भी नफाई उनके हाथ लगता उसे बांध दिया जाता, और उसे राजा के सामने ले जाते; और इस प्रकार इसे राजा की खुशी पर छोड़ दिया जाता कि उन्हें मार दिया जाए, या बंधक बना लिया जाए, या उन्हें बंदीगृह में डाल दिया जाता, या उसकी इच्छा और खुशी के अनुसार उसे देश से बाहर निकाल दिया जाता ।\n\n21 और इस प्रकार अम्मोन को इश्माएल प्रदेश के राजा के सामने ले जाया गया; और उसका नाम लमोनी था; और वह इश्माएल का वंशज था ।\n\n22 और राजा ने अम्मोन से पूछताछ की कि क्या वह लमनाइयों के बीच प्रदेश में, या उसके लोगों के बीच रहना चाहता है ।\n\n23 और अम्मोन ने उससे कहा: हां, मैं कुछ समय के लिए इन लोगों के बीच रहना चाहता हूं; हां, शायद अपनी मृत्यु के दिन तक ।\n\n24 और ऐसा हुआ कि राजा लमोनी अम्मोन से बहुत प्रभावित हुआ, और उसने ऐसा कारण उत्पन्न किया जिससे उसके बंधन खोल दिए गए; और वह चाहता था कि अम्मोन उसकी बेटियों में से एक को पत्नी बना ले ।\n\n25 परन्तु अम्मोन ने उससे कहा: नहीं, लेकिन मैं तुम्हारा सेवक रहूंगा । इसलिए अम्मोन राजा लमोनी का सेवक बन गया । और ऐसा हुआ कि लमनाइयों की प्रथा के अनुसार, उसे लमोनी के पशुओं की देखभाल करने के लिए अन्य सेवकों के बीच रख लिया गया ।\n\n26 और तीन दिनों तक राजा की सेवा में लगे रहने के पश्चात, जब वह लमनाई सेवकों के साथ उनके पशुओं को लेकर जल वाले स्थान पर जा रहा था, जिसे सेबुस का जल कहते थे, और सारे लमनाई अपने पशुओं को वहां हांकने लगे जिससे कि वे पानी पी सकें—\n\n27 इसलिए, जब अम्मोन और राजा के सेवक अपने पशुओं को जल के उस स्थान की तरफ हांक रहे थे, देखो, कुछ लमनाई जो पानी में पहले से ही अपने पशुओं के साथ थे, खड़े हो गए और अम्मोन और राजा के सेवकों के पशुओं को तितर-बितर करने लगे, और उन्होंने उन्हें इतना तितर-बितर किया कि वे चारों ओर भाग खड़े हुए ।\n\n28 अब राजा के सेवक बड़बड़ाने लगे, यह कहते हुए: अब राजा हमें उसी प्रकार मार डालेगा जैसे कि उसने हमारे भाइयों को, इन लोगों की दुष्टता के द्वारा उनके पशुओं को तितर-बितर किये जाने के कारण मार डाला था । और वे रोने लगे, यह कहते हुए: देखो, अभी तक तो हमारे पशु तितर-बितर हो चुके हैं ।\n\n29 अब मारे जाने के डर से वे रोने लगे । अब जब अम्मोन ने यह देखा तो उसका हृदय खुशी के मारे फूल गया; क्योंकि, उसने कहा, राजा के पास इन पशुओं को वापस लाने के लिए, मैं अपने इन साथी-सेवकों को अपनी शक्ति दिखाऊंगा या वह शक्ति दिखाऊंगा जो मुझमें है, ताकि मैं अपने साथी-सेवकों का दिल जीत सकूं, ताकि मैं उन्हें अपनी बातों पर विश्वास करा सकूं ।\n\n30 और अब, ये अम्मोन के विचार थे, जब उसने उन लोगों को कष्ट में देखा जिन्हें वह अपना भाई कहता था ।\n\n31 और ऐसा हुआ कि उसने अपनी बातों से उन लोगों को फुसलाया, यह कहते हुए: मेरे भाइयों, ढाढ़स बांधो और चलो हम पशुओं की खोज में चलें, और हम उन्हें एकत्रित करेंगे और जल के स्थान पर वापस लाएंगे; और इस प्रकार हम राजा के पशुओं को बचाएंगे और वह हमें नहीं मारेगा ।\n\n32 और ऐसा हुआ कि वे पशुओं की खोज में निकल पड़े, और उन्होंने अम्मोन का अनुसरण किया, और वे तेजी से गए और राजा के पशुओं को शान्त किया, और उन्हें फिर से एकत्रित कर जल के स्थान पर ले आए ।\n\n33 और वे लोग फिर से उनके पशुओं को तितर-बितर करने के लिए खड़े हो गए; परन्तु अम्मोन ने अपने भाइयों से कहा: पशुओं को चारों ओर से घेर लो ताकि वे भाग न सकें; और मैं जाकर उन लोगों के साथ संघर्ष करता हूं जो हमारे पशुओं को तितर-बितर कर रहे हैं ।\n\n34 इसलिए, उन्होंने वही किया जिसकी आज्ञा अम्मोन ने उन्हें दी, और वह गया और उन लोगों के सामने संघर्ष करने के लिए खड़ा हो गया जो सेबुस के जल के निकट खड़े थे; और वे संख्या में कम नहीं थे ।\n\n35 इसलिए वे अम्मोन से नहीं डरे, क्योंकि उन्होंने समझा कि उनमें से कोई भी व्यक्ति अपने आनंद के अनुसार उसे मार डालेगा, क्योंकि वे नहीं जानते थे कि प्रभु ने मुसायाह से प्रतिज्ञा की थी कि वह उसके पुत्रों को उनके हाथों से बचाएगा; न ही वे प्रभु से संबंधित किसी भी बात को जानते थे; इसलिए वे अपने भाइयों के विनाश में आनंदित थे; और इस कारण वे राजा के पशुओं को तितर-बितर करने के लिए खड़े हो गए ।\n\n36 परन्तु अम्मोन खड़ा हो गया और अपनी गुलेल से उन पर पत्थर मारने लगा; हां, बड़ी ही शक्ति से उसने उन पर गुलेल से पत्थर मारा; और इस प्रकार उसने इन लोगों में से कुछ को इतनी जल्दी ढेर कर दिया कि वे उसकी शक्ति से आश्चर्यचकित होने लगे; फिर भी, वे अपने भाइयों के मारे जाने के कारण क्रोधित थे, और उन्होंने उसे गिराने का निश्चय कर लिया; इसलिए, यह देखते हुए कि वे उसे अपने पत्थरों से नहीं मार पा रहे थे, वे अपनी लाठी लेकर उसे मारने दौड़े ।\n\n37 परन्तु देखो, अम्मोन को दंड देने के लिए हर उस व्यक्ति ने जिसने अपनी लाठी उठाई, उनके हाथों को अम्मोन ने अपनी तलवार से काट डाला; क्योंकि उसने अपनी तलवार की धार से उनके हाथों को काटकर उनके प्रहार का बलपूर्वक सामना किया कि वे आश्चर्यचकित होने लगे, और उसके सामने से भागने लगे; हां, और वे संख्या में कम नहीं थे; और उसने अपनी बांह के बल द्वारा उन्हें भगा दिया ।\n\n38 अब गुलेल द्वारा छह लोग गिराए जा चुके थे, परन्तु उसने अपनी तलवार से उनको अगुआ को छोड़कर किसी और को ढेर नहीं किया; और जितने भी हाथ उसके विरूद्ध खड़े हुए उसने उन्हें काट दिया, और वे कम नहीं थे ।\n\n39 और इस प्रकार उसने उन्हें दूर भगा दिया, वह वापस आया, और उन्होंने अपने पशुओं को पानी पिलाया और उन्हें राजा के चारागाह में वापस ले गए, और फिर राजा के पास गए, उन लोगों के हाथों को दिखाते हुए जो अम्मोन की तलवार द्वारा काट दिए गए थे जिन्होंने उसे मारने का प्रयास किया था; और जो उन्होंने किया था उसकी गवाही के रूप में वे इन चीजों को राजा के पास ले गए ।\n\n", "alma 18": "[center][font_size=26]अध्याय 18[/font_size][/center]\n\n[i]राजा लमोनी सोचता है कि अम्मोन एक महान आत्मा है—अम्मोन राजा को सृष्टि, लोगों के साथ परमेश्वर के व्यवहार, और मसीह द्वारा आनेवाली मुक्ति के विषय में सीखाता है—लमोनी विश्वास करता है और मुर्दे के समान भूमि पर गिर जाता है । लगभग 90 ई.पू.[/i]\n\n1 और ऐसा हुआ कि राजा लमोनी ने उकसाया कि उसके सेवक खड़े हो जाएं और इस मामले से संबंधित जो भी उन्होंने देखा था उसकी गवाही दें ।\n\n2 और जब उन सब ने देखी हुई बातों की गवाही दे दी, और उसने उसके पशुओं को बचाने में अम्मोन की विश्वसनीयता को जान लिया, और जो उसे मारना चाहते थे उनके विरूद्ध सामना करने में उसकी महान शक्ति को भी जान लिया, वह बहुत आश्चर्यचकित हुआ, और कहा: निश्चित तौर पर यह एक साधारण मनुष्य से कुछ अधिक है । देखो, क्या यह महान आत्मा नहीं है जिसने उनकी हत्याओं के कारण इन लोगों को कठोर दंड दिया है ?\n\n3 और उन्होंने राजा को उत्तर दिया, और कहा: चाहे यह महान आत्मा हो या एक साधारण मनुष्य, हम नहीं जानते: परन्तु हम इतना अवश्य जानते हैं कि जब तक यह हमारे साथ है तब तक इसकी निपुणता और महान बल के कारण, न तो इसे राजा के शत्रु मार सकते हैं और न ही वे राजा के पशुओं को तितर-बितर कर सकतें हैं । इसलिए, हम जानते हैं कि वह राजा का मित्र है । और अब, हे राजा, हमें विश्वास नहीं होता कि एक मनुष्य के पास इतनी महान शक्ति है, क्योंकि हम जानते हैं कि इसे मारा नहीं जा सकता है ।\n\n4 और अब, जब राजा ने इन बातों को सुना, उसने उनसे कहा: अब मैं जानता हूं कि यह एक महान आत्मा है; और इस समय यह तुम्हारे जीवन को बचाने के लिए आया है, ताकि मैं तुम्हें न मार सकूं जैसा कि मैंने तुम्हारे भाइयों के साथ किया है । अब यह वही महान आत्मा है जिसके विषय में हमारे पूर्वजों ने कहा है ।\n\n5 अब यह लमोनी की परंपरा थी, जिसे उसने अपने पिता से पाया था, कि एक महान आत्मा थी । इसके बावजूद भी उन्होंने महान आत्मा पर विश्वास किया था, उन्होंने मान लिया था कि जो भी उन्होंने किया वह सही था; फिर भी, लमोनी उस बात से भयभीत हुआ कि उसने अपने सेवकों को मारकर कुछ गलत तो नहीं किया है;\n\n6 उसने कई लोगों को मारा था क्योंकि जल के स्थान पर उनके भाइयों ने उनके पशुओं को तितर-बितर कर दिया था; और इस प्रकार, उनके द्वारा पशुओं के तितर-बितर किये जाने के कारण वे मारे गए थे ।\n\n7 अब लोगों के पशुओं को तितर-बितर करने के लिए सेबुस के जल के निकट खड़े होने की इन लमनाइयों की आदत थी, ताकि इसके पश्चात वे तितर-बितर हुए पशुओं को हांक कर अपने स्थान पर ले जा सकें, उनमें लूटपाट करने की यह प्रथा प्रचलित थी ।\n\n8 और ऐसा हुआ कि राजा लमोनी ने अपने सेवकों से जांच पड़ताल की, यह कहते हुए: वह व्यक्ति कहां है जिसके पास इतनी महान शक्ति है ?\n\n9 और उन्होंने उससे कहा: देखो, वह तुम्हारे घोड़ों को खाना खिला रहा है । अब राजा ने अपने सेवकों को उनके पशुओं को पानी पिलाने से पहले आज्ञा दी थी कि वे उसके घोड़ों और रथों को तैयार करें, और उसे नफी के प्रदेश ले जाएं; क्योंकि नफी के प्रदेश में लमोनी के पिता द्वारा एक महान भोज का आयोजन किया था, जो कि पूरे प्रदेश का राजा था ।\n\n10 अब राजा लमोनी ने जब सुना कि अम्मोन उसके घोड़ों और उसके रथों को तैयार कर रहा है तो अम्मोन की विश्वसनीयता के कारण वह और अधिक आश्चर्यचकित हुआ, यह कहते हुए: निश्चित तौर पर मेरे सारे सेवकों में से इस मनुष्य के जितना विश्वासी कोई भी नहीं रहा है; इसे तो मेरी सभी आज्ञाओं का पालन करना याद है ।\n\n11 अब मैं निश्चित तौर पर जानता हूं कि यह एक महान आत्मा है, और मैं चाहता हूं कि वह मेरे पास आए परन्तु ऐसा करने का साहस मुझमें नहीं है ।\n\n12 और ऐसा हुआ कि जब अम्मोन ने राजा और उसके सेवकों के लिए घोड़ों और रथों को तैयार कर लिया, वह राजा के पास गया, और उसने देखा कि राजा का मुखड़ा बदल गया था; इसलिए वह उसके सामने से वापस जानेवाला था ।\n\n13 और राजा के सेवकों में से एक ने उससे कहा, रबाना, जिसकी व्याख्या की जाए तो इसका अर्थ है शक्तिशाली या महान राजा, अपने राजाओं को शक्तिशाली मानते हुए; और इस प्रकार उसने उससे कहा: रबाना, राजा चाहता है कि तुम रुको ।\n\n14 इसलिए अम्मोन राजा की तरफ घूम गया, और उससे कहा: हे राजा, तुम क्या चाहते हो कि मैं तुम्हारे लिए करूं ? और तब उनके समय के अनुसार, एक घण्टे तक राजा ने उसे कोई भी उत्तर नहीं दिया, क्योंकि वह नहीं जानता था कि उससे क्या कहे ।\n\n15 और ऐसा हुआ कि अम्मोन ने उससे फिर कहा: मेरे लिए तुम्हारी क्या इच्छा है ? परन्तु राजा ने उसे कोई भी उत्तर नहीं दिया ।\n\n16 और ऐसा हुआ कि अम्मोन परमेश्वर की आत्मा से भर गया, इसलिए वह राजा के विचार जान गया । और उसने उससे कहा: क्या ऐसा इस कारण है कि तुमने सुना कि मैंने तुम्हारे सेवकों और तुम्हारे पशुओं को बचाया है, और गुलेल और तलवार से उनके सात भाइयों को मार डाला, और तुम्हारे पशुओं और तुम्हारे सेवकों को बचाने के लिए दूसरों के हाथों को काट डाला; देखो, क्या यही तुम्हारे अचम्भीत होने का कारण है ?\n\n17 मैं तुमसे कहता हूं, यह क्या है, कि तुम इतने अधिक अचम्भीत हो ? देखो, मैं एक साधारण मनुष्य, और तुम्हारा एक सेवक हूं; इसलिए तुम्हारी जो इच्छा है वही सही है, और मैं उसे करूंगा ।\n\n18 अब जब राजा ने इन बातों को सुन लिया, वह फिर से आश्चर्यचिकत हुआ, क्योंकि उसने देखा कि अम्मोन उसके विचारों को जान सकता था; परन्तु इसके बावजूद, राजा लमोनी ने अपना मुंह खोला, और उससे कहा: तुम कौन हो ? क्या तुम वही महान आत्मा हो, जो सारी बातों को जानता है ?\n\n19 अम्मोन ने उत्तर दिया और उससे कहा: मैं वह नहीं हूं ।\n\n20 और राजा ने कहा: तुम मेरे हृदय की बातों को कैसै जानते हो ? तुम निडर होकर बोलो और मुझे इन चीजों से संबंधित बातें बताओ; और यह भी बताओ कि वो कौन सी शक्ति है जिसके द्वारा तुमने मेरे उन भाइयों को मारा और उनके हाथ काटे जिन्होंने मेरे पशुओं को तितर-बितर कर दिया था—\n\n21 और अब, यदि मुझे इन चीजों से संबंधित बातें बताओगे, तुम्हारी जो भी इच्छा होगी मैं तुम्हें वह दूंगा; और यदि आवश्यक होगा, तो मैं अपनी सोनाओं से तुम्हारी रक्षा करूंगा; परन्तु मैं जानता हूं कि तुम इन सबसे अधिक शक्तिशाली हो; फिर भी, तुम मुझसे जो चाहोगे मैं तुम्हें वह दूंगा ।\n\n22 अब, अम्मोन समझदार था, अभी तक सुरक्षित था, उसने लमोनी से कहा: क्या तुम मेरी बातों को ध्यान से सुनोगे, यदि मैं बताऊं कि मैंने इन चीजों को कौन सी शक्ति द्वारा किया है ? और यही वह बात है जो मैं तुमसे चाहता हूं ।\n\n23 और राजा ने उत्तर दिया, और कहा: हां, मैं तुम्हारी सारी बातों पर विश्वास करूंगा । और इस प्रकार चतुराई से वह वश में आ गया ।\n\n24 और अम्मोन उससे निडरता से बात करने लगा, और उससे कहा: क्या तुम विश्वास करते हो कि परमेश्वर है ?\n\n25 और उसने उत्तर दिया, और उससे कहा: मुझे नहीं पता कि इसका क्या अर्थ है ।\n\n26 और फिर अम्मोन ने कहा: क्या तुम विश्वास करते हो कि एक महान आत्मा है ?\n\n27 और उसने कहा, हां ।\n\n28 और अम्मोन ने कहा: वही परमेश्वर है । और अम्मोन ने फिर से उससे कहा: क्या तुम विश्वास करते हो कि इस महान आत्मा ने जो कि परमेश्वर है, स्वर्ग और पृथ्वी की सारी चीजों की रचना की है ?\n\n29 और उसने कहा: हां, मैं विश्वास करता हूं कि उसने पृथ्वी की सारी चीजों की रचना की है; परन्तु मैं स्वर्ग के बारे में नहीं जानता ।\n\n30 और अम्मोन ने उससे कहा: स्वर्ग वह स्थान है जहां परमेश्वर और उसके सारे पवित्र स्वर्गदूत रहते हैं ।\n\n31 और राजा लमोनी ने कहा: क्या यह पृथ्वी के ऊपर है ?\n\n32 और अम्मोन ने कहा: हां, और वह नीचे सारे मानव संतानों को देखता है; और वह मन के सारे विचार और इच्छाओं को जानता है; क्योंकि सभी लोगों की रचना आरंभ से ही उसके हाथों द्वारा हुई है ।\n\n33 और राजा लमोनी ने कहा: मैं उन सारी बातों पर विश्वास करता हूं जिसे तुमने कहा है । क्या तुम परमेश्वर द्वारा भेजे गए हो ?\n\n34 अम्मोन ने उससे कहा: मैं एक साधारण मनुष्य हूं; और प्रारंभ में मनुष्य को परमेश्वर की समानता में बनाया गया था, और लोगों को इन सब बातों को सीखाने के लिए मुझे पवित्र आत्मा द्वारा नियुक्त किया गया है, कि उन लोगों को न्याय और सच्चाई की बातों की जानकारी दी जा सके;\n\n35 और उस आत्मा का एक अंश मुझमें है, जो कि मेरे विश्वास और परमेश्वर की इच्छा के अनुसार मुझे ज्ञान और शक्ति देता है ।\n\n36 अब जब अम्मोन ने इन बातों को कह लिया, वह संसार की रचना और आदम की रचना के बारे में बताने लगा, और उसे मनुष्य के पतन से संबंधित सारी बातों को बताया, और लोगों के उन अभिलेखों और पवित्र धर्मशास्त्रों को दोहराया और उसके सामने रखा, जिसके बारे में यरूशलेम छोड़ते समय, उनके पूर्वज लेही के समय में भी भविष्यवक्ताओं ने कहा था ।\n\n37 और उसने उन लोगों (यह राजा और उसके सेवकों के लिए था) को जंगल में उनके पूर्वजों की यात्राओं, और भूख और प्यास से उनके सारे उत्पीड़न, और उनकी प्रसव-पीड़ा, इत्यादि के बारे में भी फिर से बताया ।\n\n38 और उसने लमान और लमूएल, और इश्माएल के पुत्रों के विरोध से संबंधित बातों को भी बताया, हां, उनके सारे विरोध को उसने उन्हें बताया; और लेही द्वारा यरूशलेम छोड़ने के समय से लेकर वर्तमान समय तक के सारे अभिलेखों और धर्मशात्रों को उन्हें समझाया ।\n\n39 परन्तु यह सारी बातें नहीं थीं; क्योंकि उसने उन्हें मुक्ति की उस योजना को समझाया, जिसे संसार की नींव के समय ही तैयार कर लिया गया था; और उसने उन्हें मसीह के आगमन से संबंधित बातों की भी जानकारी दी, और उसने उन्हें प्रभु के सारे कार्यों के बारे में बताया ।\n\n40 और ऐसा हुआ कि जब उसने इन सारी बातों को कह लिया, और उन्हें राजा को समझा दिया, तब राजा ने उसकी सारी बातों पर विश्वास किया ।\n\n41 और वह प्रभु से याचना करने लगा, यह कहते हुए: हे प्रभु, दया कर; नफी के लोगों पर जो तुमने असीम दया दिखाई है, वही दया मुझ पर और मेरे लोगों पर भी कर ।\n\n42 और अब, जब उसने ऐसा कहा, वह मुर्दे के समान जमीन पर गिर गया ।\n\n43 और ऐसा हुआ कि उसके सेवक उसे उठाकर उसकी पत्नी के पास ले गए, और उसे बिस्तर पर रख दिया; और दो दिन और दो रातों तक वह मुर्दे के समान लेटा रहा; और उसे खोने पर लमनाइयों की तरह उसकी पत्नी, और उसके बेटे, और उसकी बोटियों ने उसके लिए शोक मनाया ।\n\n", "alma 19": "[center][font_size=26]अध्याय 19[/font_size][/center]\n\n[i]लमोनी अनंत जीवन का प्रकाश प्राप्त करता है और मुक्तिदाता को देखता है—उसका घराना स्तब्ध रह जाता है, और कई लोग स्वर्गदूतों को देखते हैं—अम्मोन चमत्कारिक रूप से बचाया जाता है—वह कई लोगों को बपतिस्मा देता है और उनके बीच एक गिरजा स्थापित करता है । लगभग 90 ई.पू.[/i]\n\n1 और ऐसा हुआ कि दो दिन और दो रात के पश्चात वे उसके शरीर को ले जाकर उस कब्र में रखने वाले थे, जिसे उन्होंने अपने मरे हुए लोगों को दफनाने के लिए बनाया था ।\n\n2 अब रानी ने अम्मोन की प्रसिद्धी को सुना, इसलिए उसने संदेश भेजा और चाहती थी कि वह आकर उससे मिले ।\n\n3 और ऐसा हुआ कि अम्मोन ने आज्ञा का पालन किया, और रानी के पास गया, और जानने का प्रयास किया कि रानी उससे क्या करवाना चाहती थी ।\n\n4 और उसने उससे कहा: मेरे पति के सेवकों ने मुझे बताया कि तुम पवित्र परमेश्वर के एक भविष्यवक्ता हो, और तुम्हारे पास उसके नाम में कई महान कार्य करने का सामर्थ्य है;\n\n5 इसलिए, यदि ऐसा है, तो मैं चाहूंगी कि तुम जाओ और मेरे पति को देखो, क्योंकि दो दिन और दो रातों से वह अपने बिस्तर पर लेटा हुआ है; और कुछ लोग कहते हैं कि वह मरा नहीं है, परन्तु कुछ लोग कहते हैं कि वह मर गया है और उससे दुर्गन्ध आ रही है, और उसे कब्र में गाड़ देना चाहिए; परन्तु मुझे उससे दुर्गन्ध नहीं आती है ।\n\n6 अब, यही तो अम्मोन चाहता था, क्योंकि वह जानता था कि राजा लमोनी परमेश्वर के प्रभाव में था; वह जानता था कि अविश्वास का गहरा पर्दा उसके मन से हट गया है, और उसका मन उस प्रकाश से प्रकाशित हो गया है, जो परमेश्वर की महिमा का प्रकाश था, जो कि उसकी अच्छाई का अदभूत प्रकाश था—हां, इस प्रकाश ने उसकी आत्मा को आनंद से भर दिया है, अन्धकार का बादल छंट गया है, और उसकी आत्मा में अनंत जीवन का प्रकाश जल उठा है, हां, वह जानता था कि उसका स्वाभाविक शरीर पराजित हो गया है, और वह परमेश्वर में खोया हुआ है—\n\n7 इसलिए, जो रानी उससे चाहती थी वही वह भी चाहता था । इसलिए, रानी की इच्छानुसार वह राजा को देखने चला गया; और उसने राजा को देखा, और वह जानता था कि वह मरा नहीं है ।\n\n8 और उसने रानी से कहा: वह मरा नहीं है, परन्तु वह परमेश्वर में सोया हुआ है, और अगले दिन वह फिर से उठेगा; इसलिए उसे दफनाना नहीं ।\n\n9 और अम्मोन ने उससे कहा: क्या तुम्हें इस बात पर विश्वास है ? और उसने उससे कहा: तुम्हारे और अपने सेवकों की बातों के अलावा मेरे पास कोई गवाही नहीं है; फिर भी, मुझे विश्वास है कि जैसा तुमने कहा है वैसा ही होगा ।\n\n10 और अम्मोन ने उससे कहा: अपने अत्याधिक विश्वास के कारण तुम आशीषित हो; मैं तुमसे कहता हूं, हे स्त्री, नफाइयों के लोगों के बीच इतना महान विश्वास नहीं है ।\n\n11 और ऐसा हुआ कि उसने अपने पति के बिस्तर की ओर इसी समय से लेकर अगले दिन के उस समय तक देखा जिस समय को अम्मोन ने उसके उठने के लिए निर्धारित किया था ।\n\n12 और ऐसा हुआ कि अम्मोन के कहे अनुसार वह उठ गया; और जैसे ही वह उठा, उसने स्त्री की तरफ अपने हाथों को फैलाया, और कहा: परमेश्वर का नाम धन्य हो, और तुम आशीषित हो ।\n\n13 जिस प्रकार तुम मुझे जीवित दिखाई दे रही हो, वैसे ही मैंने अपने मुक्तिदाता को देखा है; और वह आएगा, और एक स्त्री से जन्म लेगा, और वह उन सारी मानवजाति को मुक्ति देगा जो उसके नाम में विश्वास करते हैं । अब, जब उसने इन बातों को कहा तो उसका हृदय उसके अन्दर फूल गया, और वह फिर से आनंद विभोर हो उठा; और आत्मा द्वारा वशीभूत होने के कारण रानी भी आनंद विभोर हो उठी ।\n\n14 अब जब अम्मोन ने देखा कि उसकी प्रार्थना के अनुसार प्रभु की आत्मा लमनाइयों यानि उसके उन भाइयों पर थी, जो अपनी दुष्टता और अपनी परंपराओं के कारण, नफाइयों यानि परमेश्वर के लोगों के बीच दुख का बहुत बड़ा कारण थे, वह अपने घुटनों के बल गिर गया, और जो भी परमेश्वर ने उसके भाइयों के लिए किया था उसके प्रति प्रार्थना और धन्यवाद में उसने अपनी आत्मा उंडेली; और वह भी आनंद से भर उठा; और इस प्रकार वे तीनों जमीन पर गिर गए ।\n\n15 अब, जब राजा के सेवकों ने देखा कि वे गिरे पड़े हैं, वे भी परमेश्वर से याचना करने लगे, क्योंकि उनमें प्रभु का भय समा गया था, और ये वही लोग थे जिन्होंने राजा के सामने खड़े होकर अम्मोन की महान शक्ति की गवाही दी थी ।\n\n16 और ऐसा हुआ कि अपने सामर्थ्य के अनुसार उन्होंने भी प्रभु का नाम तब तक लिया जब तक कि वे जमीन पर गिर न पड़े, केवल एक लमनाई स्त्री को छोड़कर जिसका नाम अबिश था जो कि अपने पिता के असाधारण दिव्यदर्शन के आधार पर कई वर्षों से प्रभु में परिवर्तित हो चुकी थी—\n\n17 इस प्रकार, प्रभु में परिवर्तित हो गई थी, और इसके बारे में किसी को नहीं बताया था, इसलिए, जब उसने देखा कि लमोनी के सारे सेवक, और उसकी सेविकाएं, रानी, और राजा, और अम्मोन जमीन पर औंधे मुंह गिरे पड़े हैं, वह जानती थी कि यह परमेश्वर की शक्ति थी; और इस अवसर पर उसने विचार किया कि जो कुछ भी हुआ है उसे लोगों को बताया जाए, ताकि इस दृश्य को देखकर वे परमेश्वर की शक्ति में विश्वास करने लगें, इसलिए लोगों को इस बात की जानकारी देते हुए वह एक घर से दूसरे घर गई ।\n\n18 और वे राजा के घर पर एकत्रित होने लगे । और वहां एक भीड़ आई, और उन्होंने आश्चर्यचकित होकर राजा, रानी, और उनके सेवकों को जमीन पर औंधे मुंह गिरा हुआ पाया, और वे सारे मुर्दों के समान लेटे हुए थे; और उन्होंने अम्मोन को भी देखा, और देखो, वह एक नफाई था ।\n\n19 और अब लोग आपस में बड़बड़ाने लगे; कुछ लोग कहने लगे कि उन पर, या राजा और उसके घर पर शैतान हावी है क्योंकि उसने एक नफाई को प्रदेश में रहने दिया ।\n\n20 परन्तु दूसरों ने उन्हें यह कहते हुए फटकारा: राजा अपने घर पर इस बुराई को लाया है, क्येंकि उसने उसके उन सेवकों को मारा था जिन्होंने सेबुस के जल के निकट उनके पशुओं के तितर-बितर किया था ।\n\n21 और वे उन लोगों के द्वारा भी डांटे-फटकारे गए थे जो सेबुस के जल के निकट खड़े थे और जिन्होंने राजा के पशुओं को तितर-बितर किया था, और क्योंकि अम्मोन ने सेबुस के जल के निकट राजा के पशुओं के बचाते समय बड़ी संख्या में उनके भाइयों को मारा था, वे उससे क्रोधित थे ।\n\n22 अब, उनमें से एक ने, जिसके भाई को अम्मोन ने तलवार से मार दिया था, अम्मोन से अत्याधिक क्रोधित होते हुए अपनी तलवार को निकाला और अम्मोन को मारने के लिए आगे बढ़ा; और जैसे ही उसने उसे मारने के लिए तलवार उठाई, देखो, वह मर गया ।\n\n23 अब हम देखते हैं कि अम्मोन मारा नहीं जा सकता, क्योंकि प्रभु ने उसके पिता मुसायाह से कहा था: मैं उसे बचाऊंगा, और ऐसा उसके विश्वास के अनुसार होगा—इसलिए, मुसायाह ने उसे प्रभु को सौंप दिया था ।\n\n24 और ऐसा हुआ कि जब भीड़ ने देखा कि वह मनुष्य मर गया जिसने अम्मोन को मारने के लिए तलवार निकाली थी, उन सब में भय समा गया, और उनमें उसे या जो जमीन पर गिरे पड़े थे उनमें से किसी को भी छूने का साहस नहीं हुआ; और वे फिर से आश्चर्य करने लगे कि इस शक्ति का कारण क्या होगा, या इन सब चीजों का अर्थ क्या होगा ।\n\n25 और ऐसा हुआ कि उनमें से कई लोग थे जिन्होंने कहा कि अम्मोन एक महान आत्मा था, और दूसरों ने कहा कि वह महान आत्मा द्वारा भेजा गया था;\n\n26 परन्तु दूसरों ने उन्हें यह कहते हुए डांट दिया कि वह एक दानव था, जो उन्हें यातना देने के लिए नफाइयों द्वारा भेजा गया था ।\n\n27 और कुछ ऐसे भी थे जिन्होंने कहा कि उनकी दुष्टता के कारण उन्हें सताने के लिए महान आत्मा ने अम्मोन को भेजा था; और महान आत्मा ही है जिसने सदैव नफाइयों का ध्यान रखा है, जिसने सदैव उनके हाथों से उन्हें बचाया है; और उन्होंने कहा कि यही वह महान आत्मा है जिसने उनके कई भाइयों, लमनाइयों का विनाश किया है ।\n\n28 और इस प्रकार उनके बीच में वाद-विवाद अधिक गहराने लगा । और जब वे इस प्रकार वाद-विवाद कर रहे थे, वह आई सेविका जिसने भीड़ एकत्रित की थी, और जब उसने भीड़ में हो रहे वाद-विवाद को देखा तो बहुत दुखी हुई, और उसकी आंखों में आंसू आ गए ।\n\n29 और ऐसा हुआ कि वह गई और उसने रानी को हाथों से पकड़ा कि शायद वह उसे जमीन से उठा सके; और जैसे ही उसने उसके हाथ को छुआ वह उठी और अपने पैरों पर खड़ी हो गई, और यह कहते हुए ऊंची आवाज में याचना करने लगी: हे आशीषित यीशु, तूने मुझे डरावने नरक से बचा लिया है ! हे धन्य परमेश्वर, इन लोगों पर दया कर !\n\n30 और जब उसने ऐसा कहा, खुशी के मारे उसने अपने हाथों को जोर से जकड़ा, कई बातें कहते हुए जिसे समझ नहीं पाया; और जब उसने ऐसा किया, उसने हाथ से राजा लमोनी को पकड़ा, और देखो वह उठा और अपने पैरों पर खड़ा हो गया ।\n\n31 और जैसे ही उसने अपने लोगों में वाद-विवाद देखा, वह गया और उन्हें डांटने लगा, और उन्हें वह बातें सीखाने लगा जो उसने अम्मोन के मुंह से सुनी थीं; और जितने लोगों ने उसे सुना, उसकी बातों पर विश्वास किया, और प्रभु में परिवर्तित हुए ।\n\n32 परन्तु उनमें से कई ऐसे थे जिन्होंने उसकी बातों को नहीं सुना; इसलिए वे अपनी राह चले गए ।\n\n33 और ऐसा हुआ कि जब अम्मोन उठा तब उसने भी उनकी सहायता की, और ऐसा ही लमोनी के सारे सेवकों ने किया; और उन सभी ने लोगों को एक ही बात बताई—कि उनका हृदय बदल गया था; कि उनमें अब बुरे काम करने की कोई इच्छा नहीं थी ।\n\n34 और देखो, कई लोगों ने लोगों को बताया कि उन्होंने स्वर्गदूतों को देखा और उनसे बातचीत की; और इस प्रकार उन्होंने उन्हें परमेश्वर और उसकी धार्मिकता की बातें बताईं ।\n\n35 और ऐसा हुआ कि कई थे जिन्होंने उनकी बातों पर विश्वास किया; जितने लोगों ने विश्वास किया उनका बपतिस्मा हुआ; और वे धर्मी बन गए, और उन्होंने उनके बीच एक गिरजा स्थापित किया ।\n\n36 और इस प्रकार प्रभु का कार्य लमनाइयों के बीच आरंभ हुआ; इस प्रकार प्रभु ने उन पर अपनी आत्मा उंडेलनी शुरू की; और हम देखते हैं कि उसका हाथ उन सारे लोगों तक पहुंचता है जो पश्चाताप करते हैं और उसके नाम में विश्वास करते हैं ।\n\n", "alma 20": "[center][font_size=26]अध्याय 20[/font_size][/center]\n\n[i]प्रभु अम्मोन को उसके बंदी बनाए गए भाइयों को बचाने के लिए मिदोनी भेजता है—अम्मोन और लमोनी, लमोनी के पिता से मिलते हैं जो सारे प्रदेश का राजा है—अम्मोन वृद्ध राजा को उसके भाइयों को छोड़ने की अनुमति देने के लिए विवश करता है । लगभग 90 ई.पू.[/i]\n\n1 और ऐसा हुआ कि जब उन्होंने उस प्रदेश में गिरजे की स्थापना कर ली, राजा लमोनी ने इच्छा जाहिर की कि अम्मोन उसके साथ नफी के प्रदेश जाए, ताकि वह उसे अपने पिता को दिखा सके ।\n\n2 और अम्मोन को प्रभु की आवाज सुनाई दी, यह कहते हुए: तुम्हें नफी के प्रदेश नहीं जाना है, क्योंकि देखो, राजा तुम्हारी जान लेना चाहेगा; परन्तु तुम्हें मिदोनी के प्रदेश जाना है; क्योंकि देखो, तुम्हारा भाई हारून, और मुलोकी और अम्मा बंदीगृह में हैं ।\n\n3 अब ऐसा हुआ कि जब अम्मोन ने इसे सुना, उसने लमोनी से कहा: देखो, मेरे भाई और बन्धु मिदोनी के बंदीगृह में हैं, और मैं जाऊंगा ताकि मैं उन्हें बचा सकूं ।\n\n4 अब लमोनी ने अम्मोन से कहा: मैं जानता हूं, प्रभु के बल में तुम हर काम कर सकते हो । परन्तु देखो, मिदोनी के प्रदेश मैं तुम्हारे साथ चलूंगा; क्योंकि मिदोनी प्रदेश का राजा जिसका नाम अंतीओमनोहै, मेरा मित्र है; इसलिए मैं मिदोनी के प्रदेश चलूंगा, ताकि मैं प्रदेश के राजा को फुसला सकूं, और वह तुम्हारे भाइयों को बंदीगृह से निकाल देगा । अब लमोनी ने उससे कहा: तुमसे किसने कहा कि तुम्हारे भाई बंदीगृह में हैं ?\n\n5 और अम्मोन ने उससे कहा: परमेश्वर के सिवाय मुझे किसी और ने नहीं बताया; और उसने मुझसे कहा—जाओ और अपने भाइयों को बचाओ, क्योंकि वे मिदोनी प्रदेश के बंदीगृह में हैं ।\n\n6 अब जब लमोनी ने इसे सुना तो अपने सेवकों से घोड़ों और रथों को तैयार करने के लिए कहा ।\n\n7 और उसने अम्मोन से कहा: आओ, मैं मिदोनी के प्रदेश तुम्हारे साथ चलूंगा, और वहां मैं राजा से याचना करूंगा कि वह तुम्हारे भाइयों को बंदीगृह से बाहर निकाल दे ।\n\n8 और ऐसा हुआ कि जब अम्मोन और लमोनी वहां की यात्रा कर रहे थे, वे लमोनी के पिता से मिले जो सारे प्रदेश का राजा था ।\n\n9 और देखो, लमोनी के पिता ने उससे कहा: उस महान दिन के भोज पर तुम क्यों नहीं आए जब मैंने अपने बेटों और अपने लोगों के लिए भोज का आयोजन किया था ?\n\n10 और उसने यह भी कहा: तुम इस नफाई के साथ कहां जा रहे हो, जो कि झूठ बोलने वालों के बच्चों में से एक है ?\n\n11 और ऐसा हुआ कि लमोनी ने उसे बता दिया कि वह कहां जा रहा था, क्योंकि उसे डर था कि कहीं वह उसे नाराज न कर दे ।\n\n12 और उसने अपने स्वयं के राज्य में रुके रहने का सारा कारण भी उसे बताया, जिससे वह अपने पिता द्वारा तैयार किये गए भोज पर नहीं आ सका था ।\n\n13 और अब जब लमोनी उसे ये सारी बातें बता रहा था, देखो, वह आश्चर्यचकित हुआ कि उसका पिता उससे क्रोधित हो गया, और कहा: लमोनी, तुम उन नफाइयों को बचाने जा रहे हो जो झूठ बोलने वालों के बेटे हैं । देखो, उसने हमारे पूर्वजों को लूटा है; और अब उसके बच्चे भी हमारे बीच में आ गए हैं, कि वे भी अपनी धूर्तता और झूठ के द्वारा हमें धोखा दे सकें, ताकि वे फिर से हमारी संपत्तियों को लूट सकें ।\n\n14 अब लमोनी के पिता ने उसे आज्ञा दी कि वह अपनी तलवार से अम्मोन को मार दे । और उसने उसे यह भी आज्ञा दी कि वह मिदोनी के देश न जाए, परन्तु वह उसके साथ इश्माएल प्रदेश वापस जाए ।\n\n15 परन्तु लमोनी ने उससे कहा: न तो मैं अम्मोन को मारूंगा, न ही इश्माएल प्रदेश वापस जाऊंगा, परन्तु मैं मिदोनी के प्रदेश जाऊंगा ताकि मैं अम्मोन के भाइयों को छुड़ा सकूं, क्योंकि मैं जानता हूं कि वे न्यायी पुरुष हैं और सच्चे परमेश्वर के पवित्र भविष्यवक्ता हैं ।\n\n16 अब जब उसके पिता ने इन बातों को सुना, वह उससे क्रोधित हो उठा, और उसने अपनी तलवार निकाली ताकि उसे मार सके ।\n\n17 परन्तु अम्मोन आगे खड़ा हो गया और उससे कहा: देखो, तुम्हें अपने बेटे को नहीं मारना चाहिए; फिर भी, यह अच्छा है कि तुम्हारे गिरने की बजाय वह गिरे, क्योंकि देखो, उसने अपने पापों का पश्चाताप कर लिया है; परन्तु अपने क्रोध में इस समय यदि तुम गिर जाते हो तो तुम्हारी आत्मा को नहीं बचाया जा सकता है ।\n\n18 और फिर से, यह आवश्यक है कि तुम अपने आपको रोको; क्योंकि यदि तुम अपने निर्दोष बेटे को मारोगे, तुमसे प्रतिशोध लेने के लिए धरती से उसका लहू प्रभु अपने परमेश्वर को पुकारेगा; और तब शायद तुम अपनी आत्मा को खो बैठोगे ।\n\n19 अब जब अम्मोन ने उससे इन बातों को कहा, तब उसने यह कहते हुए उसे उत्तर दिया: मैं जानता हूं कि यदि मैं अपने बेटे को मारूंगा तो मैं निर्दोष का लहू बहाऊंगा; क्योंकि वह तुम हो जिसने उसका विनाश चाहा है ।\n\n20 और उसने अम्मोन को मारने के लिए अपना हाथ उठाया । परन्तु अम्मोन ने उसके वार को रोका, और उसके हाथ पर ऐसा प्रहार किया कि वह उसका उपयोग न कर सके ।\n\n21 अब जब राजा ने देखा कि अम्मोन उसे मार सकता है, वह अम्मोन से अपने जीवनदान की याचना करने लगा ।\n\n22 परन्तु अम्मोन ने अपनी तलवार निकाली, और उससे कहा: देखो, यदि तुम मेरे भाइयों को बंदीगृह से निकलवाने का वचन नहीं दोगे तो मैं तुम्हें मार दूंगा ।\n\n23 अब अपने जीवन को खोने के डर से राजा ने कहा: यदि तुम मुझे छोड़ दोगे तो तुम जो चाहोगे मैं तुम्हें दूंगा, यहां तक कि आधा राज्य भी ।\n\n24 अब जब अम्मोन ने देखा कि उसने वृद्ध राजा को अपनी इच्छा के अऩुसार वश में कर लिया है, उसने उससे कहा: यदि तुम मेरे भाइयों को बंदीगृह से निकलवाने का वचन दोगे, और लमोनी के पास उसका राज्य रहने दोगे, और तुम उस पर क्रोध नहीं करोगे, परन्तु तुम उसे उसकी इच्छानुसार कार्य करने का वचन दोगे तो मैं तुम्हें छोड़ दूंगा; नहीं तो मैं तुम्हें यहीं धरती पर दंड दूंगा ।\n\n25 अब जब अम्मोन ने इन बातों को कह लिया, जीवन दान पाने के कारण राजा आनंदित हुआ ।\n\n26 और जब उसने देखा कि अम्मोन की इच्छा उसे मारने की नहीं है, और उसने उसके बेटे लमोनी के प्रति उसके महान प्रेम को भी देखा, वह बहुत आश्चर्यचकित हुआ, और कहा: क्योंकि तुम्हारी केवल यही इच्छा है कि मैं तुम्हारे भाइयों को छुड़वाऊं, और लमोनी का राज्य उसके पास रहे, देखो, मैं तुम्हें वचन देता हूं कि अभी से और सदा के लिए मेरे बेटे का राज्य उसके पास रहे; और अब मैं उस पर शासन नहीं करूंगा—\n\n27 और मैं तुम्हें यह भी वचन देता हूं कि तुम्हारे भाई बंदीगृह से निकाले जाएंगे, और तुम और तुम्हारे भाई मेरे राज्य में आओगे; क्योंकि तुम्हें देखने की मेरी बड़ी इच्छा है । क्योंकि उसके द्वारा बोली गई बातों से, और अपने बेटे लमोनी द्वारा बोली गई बातों से भी राजा बहुत अचम्भीत था, इसलिए वह उन्हें जानना चाहता था ।\n\n28 और ऐसा हुआ कि अम्मोन और लमोनी मिदोनी के प्रदेश की अपनी यात्रा पर निकल पड़े । और लमोनी ने उस प्रदेश के राजा की कृपा प्राप्त की; इसलिए अम्मोन के भाई बंदीगृह से बाहर निकाले गए ।\n\n29 और जब अम्मोन उनसे मिला तब वह बहुत दुखी था, क्योंकि देखो वे नंगे थे, और मजबूत रस्सियों से बांधे जाने के कारण उनकी त्वचा कट गई थी । और उन्होंने भूख, प्यास, और हर प्रकार के कष्ट को सहा था; फिर भी, अपनी सारी उत्पीड़न में वे धैर्यवान रहे थे ।\n\n30 और, जैसा कि हुआ था, वे अपने दुर्भाग्य के कारण निर्दयी और हठी लोगों के हाथों में पड़ गए थे; इसलिए उन्होंने उनकी बातों को नहीं सुना, और उन्हें बाहर निकाल दिया, और उन्हें मारा-पीटा, और उन्हें एक घर से दूसरे घर तक और एक जगह से दूसरी जगह तक तब तक खदेड़ते रहे जब तक कि वे मिदोनी के प्रदेश में न पहुंच गए; और वहां उन्हें पकड़कर बंदीगृह में डाल दिया गया, और मजबूत रस्सियों से बांधकर कई दिनों तक बंदीगृह में रखा गया, और वे लमोनी और अम्मोन द्वारा छुड़ाए गए ।\n\n", "alma 21": "हारून, और मुलोकी, और उनके भाइयों द्वारा लमनाइयों के लिए प्रचार का एक विवरण ।\n\n21 से 25 अध्यायों सहित ।\n\n[center][font_size=26]अध्याय 21[/font_size][/center]\n\n[i]हारून अमालेकियों को मसीह और उसके प्रायश्चित के बारे में सिखाता है—हारून और उसके भाई मिदोनी के बंदीगृह में होते हैं—उनके बचाए जाने के पश्चात, वे आराधनालयों में सिखाते हैं और कई लोगों को परिवर्तित करते हैं—इश्माएल प्रदेश में लमोनी धार्मिक स्वतंत्रता देता है । लगभग 90–77 ई.पू.[/i]\n\n1 अब जब अम्मोन और उसके भाई लमनाइयों के प्रदेश की सीमा पर अलग हुए, देखो हारून ने उस प्रदेश की यात्रा की जो लमनाइयों द्वारा यरूशलेम कहलाता था, जिसका नाम उनके पूर्वजों के जन्मस्थान के नाम पर था; और यह मॉरमन की सीमा से दूर था ।\n\n2 अब लमनाई और अमालेकियों और अमुलोन के लोगों ने एक महान नगर बनाया, जिसे यरूशलेम कहा गया ।\n\n3 अब लमनाई स्वयं ही बहुत निर्दयी थे, परन्तु अमालेकियों और अमुलोनियों और अधिक कठोर थे; इसलिए उन्होंने लमनाइयों के प्रति कारण उत्पन्न किया कि वे अपने हृदयों को कठोर करें, ताकि वे दुष्टता और घृणित कार्यों में और मजबूत हो जाएं ।\n\n4 और ऐसा हुआ कि हारून यरूशलेम के नगर आया, और सबसे पहले उसने अमालेकियों को सिखाना आरंभ किया । और उसने उन्हें उनके आराधनालयों में सिखाना आरंभ किया, क्योंकि उन्होंने निहोरों की रीति के अनुसार आराधनालयों का निर्माण किया था; क्योंकि बहुत से अमालेकी और अमुलोनी निहोरों की रीति के अनुसार थे ।\n\n5 इसलिए, जब हारून ने लोगों को सिखाने के लिए उनके आराधनालयों में से एक में प्रवेश किया, और जब वह उनसे बात कर रहा था, देखो वहां पर एक अमालेकी खड़ा हुआ और उससे विवाद करने लगा, यह कहते हुए: तुमने किस चीज की गवाही दी है ? क्या तुमने स्वर्गदूत को देखा है ? स्वर्गदूत हमें क्यों नहीं दिखाई देते हैं ? देखो क्या ये लोग तुम्हारे लोगों के समान अच्छे नहीं हैं ?\n\n6 तुम यह भी कहते हो कि यदि हमने पश्चाताप नहीं किया तो हम नष्ट हो जाएंगे । तुम हमारे मन के विचार और इच्छा को कैसे जानते हो ? तुम कैसे जानते हो कि हमारे पास पश्चाताप करने का कारण है ? तुम कैसे जानते हो कि हम धर्मी लोग नही हैं ? देखो, हमने पवित्र स्थान का निर्माण किया है, और परमेश्वर की आराधना के लिए हम भी एकत्रित होते हैं । हम भी विश्वास करते हैं कि परमेश्वर सारे लोगों को बचाएगा ।\n\n7 अब हारून ने उससे कहा: क्या तुम विश्वास करते हो कि मानवजाति को उनके पापों से मुक्ति दिलाने के लिए परमेश्वर का पुत्र आएगा ?\n\n8 और व्यक्ति ने उससे कहा: हम नहीं विश्वास करते हैं कि तुम इस प्रकार की किसी भी बात को जानते हो । हम इन मूर्खतापूर्ण परंपराओं में विश्वास नहीं करते हैं । हम विश्वास नहीं करते हैं कि तुम आनेवाली चीजों के बारे में जानते हो, न ही हम विश्वास करते हैं कि तुम्हारे पूर्वज और हमारे पूर्वज भी स्वयं के द्वारा कही गई भविष्य में होनेवाली बातों के विषय में जानते थे ।\n\n9 अब हारून ने मसीह के आगमन से संबंधित, और मरे हुए लोगों के पुनरुत्थान से संबंधित बातों के लिए धर्मशास्त्रों को खोलना आरंभ किया, और वहां पर मसीह की मृत्यु और उत्पीड़न, और उसके लहू के प्रायश्चित के अलावा मानवजाति के लिए कोई मुक्ति नहीं थी ।\n\n10 और ऐसा हुआ कि जैसे ही उसने उन लोगों को इन बातों को समझाना आरंभ किया वो उससे क्रोधित हो गए, और उसका मजाक उड़ाने लगे; और जो कुछ भी वह कह रहा था उसे अनसुना करने लगे ।\n\n11 इसलिए, जब उसने देखा कि वे उसकी बातों को अनसुना कर रहे हैं, तो वह उनके आराधनालय से चला गया, और वह एक एनी-अंती नामक गांव पहुंचा, और वहां उसने मुलोकी को; और अम्मा और उसके भाइयों के उन लोगों को सिखाते पाया । और उनमें से कई लोगों ने वचन पर विवाद किया ।\n\n12 और ऐसा हुआ कि उन्होंने देखा कि लोग अपने हृदयों को कठोर कर रहे थे, इसलिए वे वहां से चले गए और मिदोनी के प्रदेश पहुंचे । और उन्होंने कई लोगों को वचन सिखाया, और कुछ ही लोगों ने उनके सिखाए गए वचन पर विश्वास किया ।\n\n13 फिर भी, हारून और उसके कुछ भाइयों को पकड़कर बंदीगृह में डाल दिया गया, और उनमें से बचे हुए लोग मिदोनी प्रदेश छोड़कर उसके आसपास के क्षेत्रों में भाग गए ।\n\n14 और उन लोगों ने बहुत सहा जिन्हें बंदीगृह में डाला गया था, और वे लमोनी और अम्मोन द्वारा बचाए गए, और उन्हें भोजन और कपड़ा दिया गया ।\n\n15 और वे फिर से वचन सुनाने के लिए आगे बढ़ गए, और इस प्रकार पहली बार उन्हें बंदीगृह से बाहर निकाला गया; और इस प्रकार उन्हें यातनाएं झेलनी पड़ी ।\n\n16 और अमालेकियों के हर आराधनालय में, या लमनाइयों के हर सभा में जहां भी उन्हें प्रवेश करने का मौका मिला, परमेश्वर के वचन को सिखाते हुए वे जहां भी गए उन्हें प्रभु की आत्मा द्वारा मार्गदर्शन प्राप्त हुआ ।\n\n17 और ऐसा हुआ कि प्रभु ने उन्हें इतना अधिक आशीष देना आरंभ किया कि उन्होंने कई लोगों को सच्चाई के ज्ञान से अवगत कराया; हां, उन्होंने कई लोगों को उनके पापों को, और उनके पूर्वजों की परंपराओं को स्वीकार कराया जो कि सही नहीं थीं ।\n\n18 और ऐसा हुआ कि अम्मोन और लमोनी मिदोनी प्रदेश से वापस इश्माएल प्रदेश लौट आए, जो कि उनका अपना प्रदेश था ।\n\n19 और राजा लमोनी नहीं चाहता था कि अम्मोन उसकी सेवा करे, या उसका सेवक रहे ।\n\n20 परन्तु उसने ऐसा होने दिया कि इश्माएल प्रदेश में आराधनालय बनवाए गए; और उसने अपने लोगों को, या अपने शासन के अधीन लोगों को वहां पर एक साथ एकत्रित करवाया ।\n\n21 और वह इस वजह से आनंदित हुआ, और उसने उन्हें कई बातें सिखायीं । और उसने उन्हें यह भी बताया कि ये वही लोग थे जो उसके अधीन थे, और यह कि वे स्वतंत्र लोग थे, और वे राजा और उसके पिता के दमन से भी मुक्त थे; क्योंकि उसके पिता ने उसे अधिकार दिया था कि वह इश्माएल प्रदेश में रह रहे लोगों पर, और उसके आसपास के लोगों पर शासन कर सकता है ।\n\n22 और उसने उन्हें यह भी बताया कि यदि वे राजा लमोनी के शासनाधीन प्रदेश में हैं, तो वे अपनी इच्छा के अनुसार जहां चाहे वहां प्रभु अपने परमेश्वर की आराधना कर सकते हैं ।\n\n23 अम्मोन ने राजा लमोनी के लोगों को सिखाया; और ऐसा हुआ कि धार्मिकता से संबंधित सारी बातों को उसने उन्हें सिखाया । और वह उन्हें बड़ी ही निष्ठा से नियमित रूप से उपदेश देता; और वे उसकी बातों को सुनते, और वे परमेश्वर की आज्ञाओं को मानने के प्रति उत्साही थे ।\n\n", "alma 22": "[center][font_size=26]अध्याय 22[/font_size][/center]\n\n[i]हारून लमोनी के पिता को सृष्टि, आदम के पतन, और मसीह के द्वारा मुक्ति की योजना के विषय में सिखाता है—राजा और उसके घर के पूरे लोग परिवर्तित होते हैं—नफाइयों और लमनाइयों के बीच के प्रदेश के विभाजन को समझाया गया है । लगभग 90–77 ई.पू.[/i]\n\n1 अब, जब अम्मोन निरंतर लमोनी के लोगों को सिखा रहा था, हम हारून और उसके भाइयों के विवरण पर चलेंगे; क्योंकि मिदोनी के प्रदेश से चले जाने के पश्चात वह आत्मा द्वारा नफी के प्रदेश ले जाया गया, यहां तक कि राजा के घर पर भी जो कि इश्माएल प्रदेश को छोड़कर बाकी प्रदेशों का राजा था; और वह लमोनी का पिता था ।\n\n2 और ऐसा हुआ कि जब वह अपने भाइयों के साथ राजा के महल के भीतर पहुंचा, और राजा के सामने नतमस्तक हुआ, और उससे कहा: देखो, हे राजा, हम अम्मोन के वे भाई हैं जिन्हें तुमने बंदीगृह से बाहर निकाला है ।\n\n3 और अब, हे राजा, यदि तुम हमें जीवनदान दोगे, हम तुम्हारे सेवक बन जाएंगे । और राजा ने उनसे कहा: उठो, क्योंकि मैं तुम्हें जीवनदान देता हूं, और मैं नहीं चाहता कि तुम मेरे सेवक बनो; परन्तु मैं आग्रह करूंगा कि तुम मुझे उपदेश दो; क्योंकि मैं तुम्हारे भाई अम्मोन की उदारता और उसकी महान बातों से कुछ व्याकुल था; और मैं कारण भी जानना चाहता हूं कि वह तुम्हारे साथ मिदोनी से क्यों नहीं आया ।\n\n4 और हारून ने राजा से कहा: देखो, प्रभु की आत्मा ने उसे दूसरे मार्ग पर भेज दिया; लमोनी के लोगों को सिखाने के लिए वह इश्माएल प्रदेश चला गया ।\n\n5 अब राजा ने उससे कहा: यह क्या है जिसे तुमने प्रभु की आत्मा कहा है ? देखो, यही बात है जो मुझे व्याकुल किये हुए है ।\n\n6 और यह भी, यह क्या है जिसे अम्मोन ने कहा था—यदि तुम पश्चाताप करोगे तो बचाए जाओगे, और यदि तुम पश्चाताप नहीं करोगे, अंतिम दिन में तुम्हें निकाल दिया जाएगा ?\n\n7 और हारून ने उसे उत्तर दिया और उससे कहा: क्या तुम विश्वास करते हो कि परमेश्वर है ? और राजा ने कहा: मैं जानता हूं कि अमालेकी कहते हैं कि परमेश्वर है, और मैंने उन्हें अनुमति दी है कि वे पवित्र स्थानों का निर्माण करें, ताकि उसकी आराधना के लिए वे एकत्रित हो सकें । और अब जब तुम कहते हो कि परमेश्वर है, देखो मैं विश्वास करूंगा ।\n\n8 और अब जब हारून ने इसे सुना, उसका हृदय आनंद मनाने लगे, और उसने कहा: देखो, जैसे कि तुम वास्तव में जीवित हो, हे राजा, वैसे ही परमेश्वर भी है ।\n\n9 और राजा ने कहा: क्या परमेश्वर वही महान आत्मा है जो हमारे पूर्वजों को यरूशलेम की धरती से बाहर लाया था ?\n\n10 और हारून ने उससे कहा: हां, यही वह आत्मा है, और उसी ने स्वर्ग और पृथ्वी का सारी चीजों को बनाया है । क्या तुम विश्वास करते हो ?\n\n11 और उसने कहा: हां, मैं विश्वास करता हूं कि महान आत्मा ने सारी चीजों को बनाया है, और मेरी इच्छा है कि तुम मुझे इन सारी चीजों से संबंधित बातें बताओ, और मैं तुम्हारी बातों पर विश्वास करूंगा ।\n\n12 और ऐसा हुआ कि जब हारून ने देखा कि राजा उसकी बातों पर विश्वास कर रहा है, वह धर्मशास्त्रों को पढ़कर राजा को आदम की रचना के बारे में सुनाने लगा—कि किस प्रकार परमेश्वर ने मनुष्य को अपनी समानता में बनाया है, और यह कि परमेश्वर ने उसे आज्ञाएं दी, और यह कि उल्लंघन के कारण मनुष्य का पतन हुआ ।\n\n13 और हारून ने आदम की रचना से संबंधित धर्मशास्त्रों को उसे समझाया, मनुष्य के पतन को, और उनकी शारीरिक अवस्था को और मुक्ति की उस योजना को भी समझाया जिसे उन लोगों के लिए मसीह के द्वारा संसार की नींव के समय ही बना लिया गया था जो उसके नाम में विश्वास करेंगे ।\n\n14 और क्योंकि मनुष्य का पतन हो चुका था इसलिए वह स्वयं किसी भी वस्तु के योग्य नहीं हो सकता था; परन्तु विश्वास और पश्चाताप के द्वारा, मसीह के उत्पीड़न और उसकी मृत्यु से उनके पाप क्षमा हो सकते हैं, और इससे आगे; यह कि वह मृत्यु के बंधन को तोड़ता है, ताकि मृत्यु विजय प्राप्त न कर सके, और यह कि मृत्यु की टीस महिमा की आशा द्वारा निगल ली जाएगी; और हारून ने इन सारी बातों को राजा को समझाया ।\n\n15 और ऐसा हुआ कि जब हारून ने इन बातों को उसे समझा लिया, राजा ने कहा: मुझे क्या करना होगा जिससे मैं इस अनंत जीवन को पा सकूं जिसके बारे में तुमने बताया है ? हां, मुझे क्या करना होगा कि मैं परमेश्वर में जन्म लूं, अपने हृदय से इस दुष्ट जमी हुआ आत्मा को बाहर निकालते हुए, और उसकी आत्मा को प्राप्त करते हुए, ताकि मैं आनंद से भर सकूं, ताकि आखिरी समय में मुझे बाहर न निकाला जाए ? देखो, उसने कहा, मैं अपनी सारी संपत्ति छोड़ दूंगा, हां, मैं अपना राज्य छोड़ दूंगा, ताकि मैं इस महान खुशी को प्राप्त कर सकूं ।\n\n16 परन्तु हारून ने उससे कहा: यदि तुम ऐसा चाहते हो, यदि तुम परमेश्वर के सामने नतमस्तक होगे, हां यदि तुम अपने सारे पापों से पश्चाताप करोगे, और परमेश्वर के सामने झुकोगे, और विश्वास में रहते हुए उसका नाम पुकारोगे यह मानते हुए कि तुम पाओगे, तब तुम वह आशा प्राप्त करोगे जिसकी तुम इच्छा रखते हो ।\n\n17 और ऐसा हुआ कि जब हारून ने इन बातों को कह लिया, राजा अपने घुटनों पर प्रभु के सामने झुक गया; हां, यहां तक कि वह जमीन पर औंधे मुंह गिर गया और जोर से यह कहते हुए याचना की:\n\n18 हे परमेश्वर, हारून ने मुझसे कहा है कि परमेश्वर है; और यदि परमेश्वर है, और यदि तुम परमेश्वर हो, तो क्या तुम स्वयं को मुझ पर प्रकट करोगे, और तुम्हें जानने के लिए मैं अपने सारे पाप त्याग दूंगा, ताकि मुझे मरे हुओं में से जिलाया जा सके, और अंतिम दिन मुझे बाचाया जा सके । और जब राजा ने इन बातों को कह लिया, तब वह मृत व्यक्ति के समान हो गया ।\n\n19 और ऐसा हुआ कि उसके सेवक दौड़कर गए और रानी को वह सारी बातें बताईं जो राजा के साथ हुई थीं । और वह राजा के पास आई; और जब उसने उसे मरे हुए व्यक्ति के समान देखा, और हारून और उसके भाई को ऐसे खड़ा देखा जैसे कि उसके गिरने का कारण वही लोग हैं, तो वह उनसे क्रोधित हो गई, और उसने अपने सेवकों को, या राजा के सेवकों को आज्ञा दी कि वे उन्हें ले जाकर मार दें ।\n\n20 अब सेवकों ने राजा के गिरने का कारण देखा था, इसलिए, उनमें हारून और उसके भाइयों को हाथ लगाने का साहस नहीं हुआ; और उन्होंने रानी से यह कहते हुए याचना की: तुम हमें इन लोगों को मारने की आज्ञा क्यों देती हो, जब कि देखो उनमें से एक हम सबसे अधिक शक्तिशाली है ? इसलिए हम उनके सामने पराजित हो जाएंगे ।\n\n21 अब जब रानी ने सेवकों के डर को देखा तो वह भी अत्याधिक भयभीत होने लगी, कि कहीं उसके ऊपर कोई बुराई न आ जाए । और उसने सेवकों को आज्ञा दी कि वे जाकर लोगों को बुला लाएं, ताकि वे हारून और उसके भाइयों को मार सकें ।\n\n22 अब जब हारून ने रानी का संकल्प देखा, और वह भी लोगों के हृदय की कठोरता को जानता था, तो भयभीत हो गया कि भीड़ एकत्रित हो जाएगी, और उनमें भारी वाद-विवाद और गड़बड़ी हो सकती है; इसलिए उसने अपने हाथ आगे कर राजा को जमीन से उठाया, और उससे कहा: खड़े हो जाओ । और वह अपना बल प्राप्त करते हुए अपने पैरों पर खड़ा हो गया ।\n\n23 अब यह रानी और कई सेवकों की उपस्थिति में हुआ था । और जब उन्होंने इसे देखा तो बहुत अचम्भीत हुए, और डरने लगे । और राजा खड़ा हो गया और उन्हें उपदेश देने लगा । और उसने उन्हें इतना अधिक उपदेश दिया कि उसका पूरा घराना प्रभु में परिवर्तित हो गया ।\n\n24 अब रानी की आज्ञा के कारण वहां पर एक भारी भीड़ एकत्रित हो गई, और हारून और उसके भाइयों के कारण उन लोगों ने बड़बड़ाना शुरू कर दिया ।\n\n25 परन्तु राजा उनके बीच खड़ा हुआ और उन्हें उपदेश दिया । और उनका क्रोध हारून और उसके लोगों के लिए शान्त हो गया ।\n\n26 और ऐसा हुआ कि जब राजा ने देखा कि लोग शान्त हो गए, तब उसने हारून और उसके भाइयों को लोगों के बीच खड़े होने, और उन्हें वचन का प्रचार करने के लिए कहा ।\n\n27 और ऐसा हुआ कि राजा ने पूरे प्रदेश में घोषणा की, उसके अपने प्रदेश के लोगों में, अपने आसपास के क्षेत्रों में, समुद्र की सीमाओं पर, पूर्व और पश्चिम में, और निर्जन स्थान में पतली सड़क द्वारा जराहेमला से विभाजित क्षेत्रों में जो कि पश्चिम के समुद्रतट से पूर्व के समुद्रतट की ओर, और समुद्र के किनारे से लगी सीमा पर जा रही थी, और निर्जन स्थान की सीमाओं पर जो कि पूर्व से पश्चिम की ओर बहते हुए सिदोन नदी के उद्गम से मण्टी की सीमाओं द्वारा होकर जराहेमला के प्रदेश के उत्तर में था—और इस प्रकार लमनाई और नफाई विभाजित थे ।\n\n28 अब, अधिक आलसी लमनाई निर्जन स्थान में, तंबुओं में रहते थे; और वे नफी के प्रदेश में पश्चिमी के निर्जन स्थान में फैले हुए थे; हां, और समुद्र के किनारे की सीमाओं में जराहेमला प्रदेश के पश्चिम में भी रहते थे, और नफी के प्रदेश के पश्चिम में अपने पूर्वजों के पहले निवास-स्थान में रहते थे, और इस प्रकार समुद्र के किनारे की सीमाओं पर रहते थे ।\n\n29 और समुद्रतट के पूर्व में भी कई लमनाई रहते थे, जहां नफाइयों ने उन्हें भगा दिया था । और इस प्रकार नफाई लगभग लमनाइयों द्वारा घिरे हुए थे; फिर भी, नफाइयों ने निर्जन स्थान की सीमाओं से लगे प्रदेश के सारे उत्तरी भाग पर अधिकार कर लिया था जो कि उत्तर में निर्जन प्रदेश के आसपास के क्षेत्रों में पूर्व से पश्चिम की ओर बहती हुई सिदोन नदी के उद्गम पर था, यहां तक कि वे उस प्रदेश में आए जिसे वे संपन्न प्रदेश कहते थे ।\n\n30 और उनके प्रदेश की सीमा वहां तक थी जिसे वे उजाड़ कहते थे जो कि उत्तर में दूर तक फैला था जिसमें लोग बसे हुए थे और बाद में नष्ट हो गए थे, जिनकी हड्डियों के विषय में हम बता चुके हैं जिसे जराहेमला के लोगों ने पाया था क्योंकि यह वह स्थान था जहां वे पहले पहुंचे थे ।\n\n31 और वहां से वे दक्षिण के निर्जन स्थान पर आए । इस प्रकार उत्तरी प्रदेश उजाड़ प्रदेश कहलाया, और दक्षिणी प्रदेश संपन्न प्रदेश कहलाया, क्योंकि यह निर्जन स्थान में स्थित था जो हर प्रकार के सारे जंगली जानवरों से भरा हुआ था, जिसमें से कुछ उत्तरी प्रदेश के लोग वहां भोजन प्राप्त करने आ गए थे ।\n\n32 और अब, पूर्व से पश्चिमी समुद्र की ओर, संपन्न प्रदेश और उजाड़ प्रदेश की यात्रा के लिए एक नफाई को डेढ़ दिन लगते थे; और इस प्रकार नफी और जराहेमला के प्रदेश लगभग पानी से घिरे हुए थे, जहां उत्तरी और दक्षिणी भूमि एक छोटे से स्थान द्वारा जुड़े हुए थे ।\n\n33 और ऐसा हुआ कि नफाई संपन्न प्रदेश में बस गए थे, यहां तक कि पूर्वी समुद्रतट से पश्चिमी समुद्रतट तक, और इस प्रकार अपने ज्ञान, अपने सिपाही और अपनी सेना के साथ नफाइयों ने दक्षिण की तरफ लमनाइयों को घेर लिया था, ताकि इसके पश्चात उनके पास उत्तर में कोई भी संपत्ति न हो सके, और वे उत्तर के प्रदेश की तरफ न आ सकें ।\n\n34 इसलिए लमनाइयों के पास केवल नफी के प्रदेश और उसके आसपास के निर्जन स्थान में कोई भी संपत्ति नहीं रह गई थी । अब यह नफाइयों की बुद्धिमानी थी—जब कि लमनाई उनके शत्रु थे, और वे चारों तरफ उनके द्वारा किये गए उपद्रवों को सह नहीं सकते थे, और यह कि अपनी इच्छानुसार आवश्यकता पड़ने पर उनके पास एक प्रदेश हो जहां वे भाग सकें ।\n\n35 और अब, यह सब कहने के पश्चात मैं, फिर से अम्मोन और हारून, ओमनर और हिम्नी, और उनके भाइयों के विवरण पर लौट आया ।\n\n", "alma 23": "[center][font_size=26]अध्याय 23[/font_size][/center]\n\n[i]धार्मिक स्वतंत्रता की घोषणा की जाती है—सात प्रदेशों और नगरों में रह रहे लमनाई परिवर्तित होते हैं—वे अपने आपको अंती-नफी-लेहियों कहते हैं और श्रापमुक्त हो जाते हैं—अमालेकियों और अमुलोनियों सच्चाई को नकार देते हैं । लगभग 90–77 ई.पू.[/i]\n\n1 देखो, अब ऐसा हुआ कि लमनाइयों के राजा ने अपने सारे लोगों में घोषणा करवा दी कि कोई भी न तो अम्मोन, हारून, ओमनोर, या हिम्नी को हाथ लगाएगा और न ही उनके भाइयों को जो प्रदेश के किसी भी भाग में और किसी भी स्थान पर परमेश्वर के वचन का प्रचार करने वाले हैं ।\n\n2 हां, उसने उनमें आदेश भिजवाया कि उन्हें बांधने, या बंदीगृह में डालने के लिए कोई भी उन्हें न तो हाथ लगाएगा; और न ही वे उन पर थूकेंगे, न उन्हें दंड देंगे, न उन्हें अपने आराधनालयों से बाहर निकालेंगे, न उन पर कोड़े बरसाएंगे, न उन पर पत्थर मारेंगे, परन्तु उन्हें स्वतंत्रतापूर्वक अपने घरों, मंदिरों, और अपने पवित्र स्थानों पर जाने देंगे ।\n\n3 और इस प्रकार वे आगे जाकर अपनी इच्छा के अनुसार वचन का प्रचार कर सकते थे, क्योंकि राजा और उसका पूरा घराना प्रभु में परिवर्तित हो चुका था; इसलिए उसने पूरे प्रदेश में अपने लोगों के लिए घोषणा करवा दी, कि परमेश्वर के वचन का विरोध न हो, लेकिन इसका संपूर्ण प्रदेश में प्रचार किया जाए, ताकि लोग अपने पूर्वजों की भ्रष्ट परंपराओं को मान सकें, और वे यह भी मान सकें कि वे सब उनके भाई थे, और उन्हें न तो हत्या करनी चाहिए, न ही लूटपाट, चोरी करनी चाहिए, न ही व्यभिचार, या किसी भी प्रकार की दुष्टता करनी चाहिए ।\n\n4 और अब ऐसा हुआ कि जब राजा ने घोषणा करवा दी, तब हारून और उसके भाई उनके बीच परमेश्वर का वचन सुनाने और सिखाने के लिए एक नगर से दूसरे नगर गए, और प्रार्थना के एक भवन से दूसरे भवन गए, गिरजों को स्थापित करते हुए, और लमनाइयों के बीच पूरे प्रदेश में याजकों और शिक्षकों का पवित्रीकरण करते हुए, और इस प्रकार उन्होंने महान सफलता प्राप्त करना शुरू कर दिया ।\n\n5 और हजारों लोगों को परमेश्वर का ज्ञान दिया गया, हां, हजारों लोगों ने नफाइयों की परंपराओं पर विश्वास किया; और उन्हें वर्तमान समय तक के अभिलेखों और भविष्यवाणियों से परिचित कराया गया ।\n\n6 और जैसे कि निश्चित तौर पर प्रभु जीवित है वैसे ही कई लोगों ने विश्वास किया, या अम्मोन और उसके भाइयों के प्रचार द्वारा कई लोगों को परमेश्वर का ज्ञान दिया गया, प्रकटीकरण और भविष्यवाणी की आत्मा के अनुसार, परमेश्वर की शक्ति उनके बीच चमत्कार करने लगी—हां, मैं तुमसे कहता हूं, जैसे कि प्रभु जीवित है वैसे ही कई लमनाइयों ने उनकी बातों में विश्वास किया, और कभी भी पथभ्रष्ट न होने के लिए प्रभु में परिवर्तित हो गए ।\n\n7 क्योंकि वे धर्मी लोग बन गए थे; उन्होंने अपने विद्रोह का शस्त्र फेंक दिया, ताकि वे फिर से न तो परमेश्वर के विरूद्ध, न ही अपने भाइयों के विरूद्ध लड़ सकें ।\n\n8 अब, ये वही लोग थे जो प्रभु में परिवर्तित हुए थे:\n\n9 लमनाइयों के लोग जो इश्माएल प्रदेश में रहते थे;\n\n10 और लमनाइयों के वे लोग भी जो मिदोनी प्रदेश में रहते थे;\n\n11 और लमनाइयों के वे लोग भी जो नफी के नगर में रहते थे;\n\n12 और लमनाइयों के वे लोग भी जो शिलोम प्रदेश में रहते थे, और जो शेमलोन प्रदेश, और लमूएल के नगर में, और शिमनिलोम के नगर में रहते थे ।\n\n13 और ये लमनाइयों के उन नगरों का नाम है जो प्रभु में परिवर्तित हो गए थे; और ये वही थे जिन्होंने अपने विद्रोह का शस्त्र फेंक दिया था, हां, युद्ध के अपने सारे शस्त्रों को; और वे सारे लमनाई थे ।\n\n14 और केवल एक को छोड़कर न तो कोई अमालेकी परिवर्तित हुआ था; न ही कोई अमुलोनी; परन्तु उन्होंने अपने हृदयों को कठोर कर लिया था, और उस स्थान के सारे गावों और सारे नगरों के रहने वाले लमनाइयों ने भी अपने हृदयों को कठोर कर लिया था ।\n\n15 इसलिए, हमने लमनाइयों के सारे नगरों का नाम बता दिया है जिसमें उन्होंने पश्चाताप किया और सच्चाई के ज्ञान को जाना, और परिवर्तित हुए ।\n\n16 और अब ऐसा हुआ कि राजा और जो लोग परिवर्तित हुए थे उनकी इच्छा थी कि उनका एक नाम हो, ताकि इसके पश्चात वे अपने भाइयों से अलग पहचाने जाएं; इसलिए अपने ऊपर लिए जाने वाले नाम से संबंधित राजा ने हारून और अपने कई याजकों से विचार-विमर्श किया ताकि वे अलग पहचाने जाएं ।\n\n17 और ऐसा हुआ कि उन्होंने अपना नाम अंती-नफी-लेहियों रखा; और वे लमनाइयों की बजाय इस नाम से पहचाने जाने लगे ।\n\n18 और वे बहुत परिश्रमी लोग बनने लगे; हां, और वे नफाइयों से मित्रतापूर्वक थे; इसलिए, वे उनसे पत्र व्यवहार करने लगे, और अब उन पर परमेश्वर का श्राप नहीं था ।\n\n", "alma 24": "[center][font_size=26]अध्याय 24[/font_size][/center]\n\n[i]लमनाई परमेश्वर के लोगों के विरूद्ध हो जाते हैं—अंती-नफी-लेहियों मसीह में आनंदित होते हैं और स्वर्गदूत उन्हें दर्शन देते हैं—अपने आपको बचाने की बजाय वे मृत्यु चुनते हैं—अधिक लमनाई परिवर्तित होते हैं । लगभग 90–77 ई.पू.[/i]\n\n1 और ऐसा हुआ कि अमालेकियों और अमुलोनियों और लमनाइयों जो कि अमुलोन के प्रदेश, हेलाम के प्रदेश, और यरूशलेम और अन्य प्रदेशों में, उसके आसपास के प्रदेशों में रहते थे जो कि परिवर्तित नहीं हुए थे और जिन्होंने अपना नाम अंती-नफी-लेही रखा था, उन्हें अमालेकियों और अमुलोनियों ने भड़काया ताकि वे अपने भाइयों से क्रोधित हो सकें ।\n\n2 और उनका द्वेष बहुत अधिक बढ़ गया, यहां तक कि वे अपने राजा के खिलाफ इतना विद्रोह करने लगे क्योंकि वे नहीं चाहते थे कि वह उनका राजा रहे; इसलिए, अंती-नफी-लेही के लोगों के प्रति उन्होंने शस्त्र उठा लिया ।\n\n3 अब राजा ने अपना राज्य अपने बेटे को प्रदान कर दिया, और उसने उसका नाम अंती-नफी-लेही रखा ।\n\n4 और राजा की मृत्यु उसी वर्ष हो गई जब परमेश्वर के लोगों के विरूद्ध लमनाइयों ने युद्ध की तैयारी शुरू कर दी ।\n\n5 अब अम्मोन और उसके भाई जो वहां आए थे उन्होंने उनके भाइयों को नष्ट करने की लमनाइयों की तैयारी देखी, वे मिद्यान के प्रदेश आए और वहां पर अम्मोन अपने सारे भाइयों से मिला; और वहां से वे इश्माएल प्रदेश आए ताकि वे लमोनी और उसके भाई अंती-नफी-लेही के साथ विचार-विमर्श कर सकें कि अपने आपको लमनाइयों से बचाने के लिए उन्हें क्या करना चाहिए ।\n\n6 अब प्रभु में परिवर्तित उन सारे लोगों में से ऐसा कोई नहीं था जिसने अपने भाइयों के प्रति शस्त्र उठाना चाहा; नहीं, उन्होंने युद्ध की कोई तैयारी भी नहीं की थी; हां, उनके राजा ने भी उन्हें ऐसा न करने की आज्ञा दी थी ।\n\n7 अब, ये वही शब्द हैं जिसे उसने इस मामले से संबंधित लोगों से कहा था: मैं अपने परमेश्वर, अपने प्रिय लोगों का धन्यवाद करता हूं, कि हमारे महान परमेश्वर ने अच्छाई में हमारे इन भाइयों, नफाइयों को हमारे पास भेजा है, ताकि वे हमें सीखाएं, और हमारे दुष्ट पूर्वजों की परंपराओं पर हमें विश्वास दिलाएं ।\n\n8 और देखो, मैं अपने महान परमेश्वर का धन्यवाद करता हूं कि उसने अपनी आत्मा का अंश हमारे हृदय को कोमल करने के लिए दिया है, ताकि हम इन भाइयों, नफाइयों से बाचतीच कर सकें ।\n\n9 और देखो, मैं अपने परमेश्वर का इसलिए भी धन्यवाद करता हूं कि इस बातचीत के द्वारा हमने अपने पापों को, और हमारे द्वारा की गई कई हत्याओं को भी स्वीकार किया है ।\n\n10 और मैं अपने परमेश्वर, हां, अपने महान परमेश्वर को इसलिए भी धन्यवाद देता हूं कि उसने हमें यह मौका दिया है कि हम इन चीजों का पश्चाताप कर सकें, और इसलिए भी कि उसने हमारे पापों और हमारे द्वारा की गई कई हत्याओं को भी क्षमा किया है, और अपने पुत्र की अच्छाइयों के द्वारा हमारे हृदय से अपराध की भावना को मिटाया है ।\n\n11 और अब देखो, मेरे भाइयों, अपने पापों का, और उन कई हत्याओं का पश्चाताप करने के लिए जिसे हमने किया है, क्योंकि हम केवल ऐसा ही कर सकते थे (जब कि हम सारी मानवजाति में सबसे अधिक पथभ्रष्ट थे), और जिसे परमेश्वर हमारे हृदयों से हटा दे, क्योंकि परमेश्वर के सामने उचित पश्चाताप के लिए हम केवल ऐसा ही कर सकते थे जिससे कि वह हमारे धब्बों को मिटा दे ।\n\n12 अब, मेरे प्रिय भाइयों, क्योंकि परमेश्वर ने हमारे धब्बों को मिटा दिया है, और हमारी तलवारें चमकीली हो गई हैं, तब हम अपने भाइयों के लहू से अपनी तलवारों को फिर से गंदा न करें ।\n\n13 देखो, मैं तुमसे कहता हूं, नहीं, हमें अपने भाइयों के लहू से अपनी तलवारों को गंदा नहीं करना चाहिए; क्योंकि शायद, यदि हम अपनी तलवारों को फिर से गंदा करते हैं तो उन्हें हमारे महान परमेश्वर के पुत्र के लहू द्वारा भी साफ नहीं किया जा सकता है, जो कि हमारे पापों के पश्चाताप के लिए बहाया जाएगा ।\n\n14 और महान परमेश्वर ने हम पर दया दिखाई है, और हमें इन चीजों का ज्ञात कराया है ताकि हम नष्ट न हों; हां, उसने हमें इन चीजों का ज्ञात पहले से ही कराया है, क्योंकि उसने हमारी आत्माओं और हमारे बच्चों से प्रेम किया है; इसलिए, अपनी दया में वह अपने स्वर्गदूतों द्वारा हमें दर्शन देता है, ताकि उद्धार की योजना की जानकारी हमें और हमारी पीढ़ी को दी जा सके ।\n\n15 ओह, हमारा परमेश्वर कितना दयालु है! और अब देखो, हमने अपने धब्बों को अपने से दूर करने के लिए, और हमारी तलवारों को चमकीला बनाने के लिए जितना हम कर सकते थे हमने उतना किया है, चलो उन्हें छिपा दें ताकि वे चमकदार रह सकें, अंतिम दिन में अपने परमेश्वर की गवाही के रूप में, या न्याय के लिए उसके सामने लाए जानेवाले दिन के रूप में, कि हमने अपनी तलवारों को अपने भाइयों के लहू से नहीं रंगा है क्योंकि उसने हमें अपना वचन दिया है और इसके पश्चात हमें स्वच्छ रखा है ।\n\n16 और अब, मेरे भाइयों, यदि हमारे भाई हमें नष्ट करना चाहते हैं, देखो, हम अपनी तलवारों को छुपा देंगे, हां, यहां तक कि हम उन्हें जमीन की गहराई में गाड़ देंगे, ताकि अंतिम दिन में, वे उस गवाही के रूप में चमकदार रह सकें कि हमने कभी भी उनका उपयोग नहीं किया है; और यदि हमारे भाई हमें नष्ट करते हैं, देखो, हम अपने परमेश्वर के पास जाएंगे और बचाए जाएंगे ।\n\n17 और अब ऐसा हुआ कि जब राजा ने इन बातों को कहना समाप्त किया, और सारे लोग एकत्रित थे, उन्होंने अपनी तलवारों को और अपने सारे हथियारों को लिया जिसका उपयोग मानव लहू को बहाने में किया जाता था, और उन्होंने उन्हें जमीन की गहराई में गाड़ दिया ।\n\n18 और ऐसा उन्होंने किया, ऐसा परमेश्वर की गवाही के प्रति उनके और लोगों के दृष्टिकोण के रूप में किया, ताकि मनुष्य के लहू को बहाने के लिए वे उनका उपयोग कभी नहीं करेंगे; और ऐसा उन्होंने परमेश्वर को समर्थन देते हुए और अनुबंध बनाते हुए किया, कि अपने भाइयों के लहू को बहाने की बजाय वे अपना जीवन दे देंगे; और भाई से लेने की बजाय उसे देंगे; और आलस्य में अपने दिन बिताने की बजाय अपने हाथों से बहुत मेहनत करेंगे ।\n\n19 और इस प्रकार हम देखते हैं कि जब इन लमनाइयों को विश्वास दिलाया गया और सच्चाई की जानकारी दी गई तो वे दृढ़ रहे, और पाप करने की बजाय मर जाना उचित समझा; और इस प्रकार हम देखते हैं कि उन्होंने शांति के अपने हथियारों को गाड़ दिया, या शांति के लिए युद्ध के हथियारों को गाड़ दिया ।\n\n20 और ऐसा हुआ कि उनके भाई, लमनाइयों ने युद्ध की तैयारी की, और राजा को नष्ट करने, और उसके स्थान पर किसी और को नियुक्त करने के उद्देश्य से, और अंती-नफी-लेही के लोगों को नष्ट कर प्रदेश से बाहर निकालने के लिए वे नफी के प्रदेश आए ।\n\n21 अब उन्होंने देखा कि वे उनके विरूद्ध लड़ने आ रहे हैं तो वे उनसे मिलने गए, और उनके सामने जमीन पर औंधे मुंह लेट गए, और प्रभु के नाम को पुकारने लगे; और इस प्रकार जब वे ऐसा आचरण कर रहे थे तब लमनाइयों ने उन पर हमला बोल दिया और उन्हें तलवार से काटने लगे ।\n\n22 और इस प्रकार किसी भी बाधा में न पड़ते हुए, उन्होंने उनमें से एक हजार पांच लोगों को मार डाला; और हम जानते हैं कि वे आशीषित हैं, क्योंकि वे अपने परमेश्वर के साथ रहने चले गए ।\n\n23 अब जब लमनाइयों ने देखा कि उनके भाई न तो उनकी तलवारों से भागे, न ही वे इधर-उधर भागे, परन्तु वे लेट गए और नष्ट हो गए, और तलवार के काटे जाने पर भी उन्होंने परमेश्वर की बड़ाई की—\n\n24 अब जब लमनाइयों ने इसे देखा तो उन्होंने उनका वध करने से अपने आपको रोक लिया; और उनमें से कई ऐसे थे जो बहुत दुखी हो गए क्योंकि उन्होंने जमीन पर लेटे हुए अपने भाइयों को मारा था, और जो उन्होंने किया था उसके लिए उन्हें बहुत पछतावा हुआ ।\n\n25 और ऐसा हुआ कि उन्होंने युद्ध के अपने हथियारों को फेंक दिया, और उसे फिर से नहीं उठाया, क्योंकि उन्होंने जो हत्याएं की थी उसके लिए बहुत चिढ़चिढ़ाहट महसूस कर रहे थे; और वे अपने भाइयों के समान नीचे आए, उन लोगों की दया पर निर्भर होते हुए जिनके हथियार उन्हें मारने के लिए उठे हुए थे ।\n\n26 और ऐसा हुआ कि जितनी संख्या में लोग मारे गए थे उनसे अधिक संख्या में लोग परमेश्वर के लोगों से जुड़े; और जो लोग मारे गए थे वे धर्मी लोग थे, इसलिए हमारे पास संदेह का कोई कारण नहीं था कि वे लोग बचाए गए थे ।\n\n27 और मारे गए लोगों में कोई भी दुष्ट व्यक्ति नहीं था; परन्तु सच्चाई के ज्ञान में हजारों लोग लाए गए थे; इस प्रकार हम देखते हैं कि प्रभु अपने लोगों के उद्धार के लिए कई तरीकों से काम करता है ।\n\n28 अब लमनाइयों की वो बड़ी संख्या जिन्होंने अपने भाइयों को मारा था वे अमालेकियों और अमुलोनियों थे, जिनमें से बड़ी संख्या में लोग निहोरों की रीति के अनुसार थे ।\n\n29 अब, जो लोग प्रभु के लोगों से जुड़े थे उनके बीच कोई भी अमोलेकी या अमुलोनी नहीं था, या वे निहोर के ढंग के थे, परन्तु वास्तव में वे लमान और लमूएल के वंशज थे ।\n\n30 और इस प्रकार साधारण रूप से हम जान सकते हैं कि एक बार जब लोग परमेश्वर की आत्मा से आलोकित हो गए, और धार्मिकता से संबंधित चीजों का ज्ञान प्राप्त कर लिया, और फिर से पाप और उल्लंघन में पड़ गए तो इसके पश्चात वे और अधिक कठोर हो जाते हैं, और इस प्रकार उनकी स्थिति उन लोगों से भी अधिक खराब हो जाती है जिन्हें इन बातों के बारे में कभी पता ही नहीं था ।\n\n", "alma 25": "[center][font_size=26]अध्याय 25[/font_size][/center]\n\n[i]लमनाई की अक्रामकता बढ़ती है—जैसा कि अबिनादी ने भविष्यवाणी की थी, नूह के याजकों का वंश नष्ट हो जाता है—कई लमनाई परिवर्तित होते हैं और अंती-नफी-लेही के लोगों से जुड़े हैं—वे मसीह में विश्वास करते हैं और मूसा की व्यवस्था का पालन करते हैं । लगभग 90–77 ई.पू.[/i]\n\n1 और देखो, अब ऐसा हुआ कि वे लमनाई अधिक क्रोधित थे क्योंकि उन्होंने अपने भाइयों को मारा था; इसलिए नफाइयों से बदला लेने की उन्होंने शपथ ली; और उस समय से उन्होंने अंती-नफी-लेही के लोगों को मारने का कोई प्रयास नहीं किया ।\n\n2 परन्तु उन्होंने अपनी सेना ली और जराहेमला प्रदेश की सीमाओं पर चले गए, और अम्मोनिहा के लोगों पर टूट पड़े और उन्हें नष्ट कर दिया ।\n\n3 और इसके पश्चात, उन्होंने नफाइयों के साथ कई युद्ध किया जिसमें वे भगा दिए गए और मार दिए गए ।\n\n4 और जो लमनाई मारे गए थे वे अधिकतर अमुलोन और उसके भाइयों के वंश के थे, जो कि नूह के याजक थे, और वे नफाइयों के हाथों द्वारा मारे गए थे;\n\n5 और बाकी बचे हुए लोग पूर्व के निर्जन स्थान में भाग गए, और लमनाइयों की शक्ति और अधिकार को छीन लिया था, और अपने विश्वास के कारण कई लमनाइयों को जलाकर नष्ट कर दिया ।\n\n6 इनमें से कई लोगों का बहुत नुकसान हुआ और बहुत से कष्ट झेलने के पश्चात, उन बातों को याद करना आरंभ कर दिया जिसे हारून और उसके भाइयों ने उनके प्रदेश में उन्हें सीखाया था; इसलिए उन्होंने अपने पूर्वजों की परंपराओं पर अविश्वास, और प्रभु में विश्वास किया, और यह कि उसने नफाइयों को महान शक्ति दी; और इस प्रकार उनमें से कई लोगों का निर्जन स्थान में परिवर्तन हुआ ।\n\n7 और ऐसा हुआ कि वे शासक जो कि अमुलोन के वंश से बचे हुए थे उन्होंने उन लोगों को मार डालना चाहा, हां, उन सभी को जिन्होंने इन बातों में विश्वास किया था ।\n\n8 अब इस शहादत के कारण उनके कई भाई क्रोधित हो गए; और निर्जन स्थान में विवाद शुरू हो गया; और लमनाइयों ने अमुलोन और उसके भाइयों के वंशों को खोजा और उन्हें मारना शुरू कर दिया; और वे पूर्व के निर्जन स्थान में भाग गए ।\n\n9 और देखो वे लमनाइयों द्वारा आज तक ढूंढ कर मारे जाते हैं । इस प्रकार अबिनादी की बातें पूरी हुईं, जिसे उसने याजकों के उस वंश से संबंधित कहा था जिन्होंने उसकी मृत्यु जलने के द्वारा करवाई ।\n\n10 क्योंकि उसने उनसे कहा था: जो तुम मेरे साथ करोगे वही चीजें भविष्य में होंगी ।\n\n11 और अब अबिनादी पहला व्यक्ति था जिसे परमेश्वर में उसके विश्वास के कारण जलाकर उसे मृत्युदंड दिया गया था; अब यही उसका अर्थ था, कि जैसा उसने सहा है वैसे ही कई लोगों की मृत्यु जलकर होगी ।\n\n12 और उसने नूह के याजकों से कहा था कि जैसे उसे जलाया गया है वैसे ही उनके वंश जलकर मृत्यु प्राप्त करेंगे, और यह कि वे तितर-बितर होंगे और मारे जाएंगे, वैसे ही जैसे कि बिना चरवाहे की भेड़ को जंगली पशु दौड़ाकर मार देते हैं; और अब देखो, ये बातें सिद्ध हुई, क्योंकि वे लमनाइयों द्वारा भगाए गए, और उन्हें ढूंढकर दण्डित किया गया ।\n\n13 और ऐसा हुआ कि जब लमनाइयों ने देखा कि नफाइयों पर उनका कोई अधिकार नहीं रहा तो वे अपने प्रदेश वापस लौट आए; और उनमें से कई लोग इश्माएल और नफी के प्रदेश में रहने आए, और वे परमेश्वर के लोगों से जुड़ गए जो कि अंती-नफी-लेही के लोग थे ।\n\n14 और जैसा कि उनके भाइयों ने किया था उन्होंने भी युद्ध के हथियारों को गाड़ दिया, और वे धर्मी लोग होने लगे; और वे प्रभु के मार्ग पर चले, और उसकी आज्ञाओं और नियमों का पालन किया ।\n\n15 हां, और उन्होंने मूसा के नियम का पालन किया; क्योंकि यह आवश्यक था कि वे अब भी मूसा के नियम का पालन करें, क्योंकि सारी बातें पूरी नहीं हुई थीं । परन्तु मूसा के नियम के पालन के बावजूद, उन्होंने मसीह के आगमन की तरफ देखा, इस बात को मानते हुए कि मूसा का नियम उसके आगमन के समान था और विश्वास करते हुए कि उन्हें उन नियमों का पालन तब तक करना चाहिए जब तक कि वह उनके सामने प्रकट न हो जाए ।\n\n16 अब उन्होंने इस बात को नहीं माना कि उद्धार मूसा की नियम के द्वारा आएगा; परन्तु मूसा के नियम के कारण मसीह में उनका विश्वास मजबूत हुआ; और इस प्रकार अनंत उद्धार के प्रति उन्होंने विश्वास के द्वारा आशा बनाए रखा, भविष्यवाणी की उस आत्मा पर निर्भर होते हुए जो आनेवाली बातों के बारे में बताता है ।\n\n17 और अब देखो, अम्मोन, और हारून, और ओमनर, और हिम्नी, और उनके भाइयों ने लमनाइयों में जो सफलता प्राप्त की थी उसके लिए वे अत्याधिक आनंदित हुए, यह देखते हुए कि प्रभु ने उनकी प्रार्थनाओं के अनुसार उन्हें सफलता दी है, और यह कि उसने हर बात में अपने वचन को सिद्ध किया है ।\n\n", "alma 26": "[center][font_size=26]अध्याय 26[/font_size][/center]\n\n[i]अम्मोन प्रभु में महिमा प्राप्त करता है—विश्वासी प्रभु द्वारा मजबूत किये जाते हैं और उन्हें ज्ञान दिया जाता है—विश्वास के द्वारा मनुष्य हजारों आत्माओं के लिए पश्चाताप ला सकते हैं—परमेश्वर के पास सारी शक्ति है और वह सारी बातों को समझाता है । लगभग 90–77 ई.पू.[/i]\n\n1 और अब, ये अम्मोन और उसके भाइयों के शब्द हैं, जो इस प्रकार कहता है: मेरे भाई-बन्धुओं, देखो मैं तुमसे कहता हूं, हमारे पास आनंदित होने का कितना महान कारण है; क्योंकि जब हम जराहेमला प्रदेश से चले थे तो क्या हमें पता था कि परमेश्वर हमें इतनी महान आशीषें देगा ?\n\n2 और अब, मैं पूछता हूं, कितनी महान आशीषें उसने हमें प्रदान की हैं ? क्या तुम बता सकते हो ?\n\n3 देखो, मैं तुम्हारे लिए उत्तर देता हूं; क्योंकि हमारे भाई, लमनाई अंधकार में थे, हां, यहां तक कि अंधे नरक कुंड में थे, परन्तु देखो, कितने लोगों को परमेश्वर के अदभुत प्रकाश में लाया गया है! और यही वह आशीष है जिसे हमें प्रदान किया गया है, ताकि इस महान कार्य को पूरा करने के लिए हमें परमेश्वर के हाथों का औजार बनाया जा सके ।\n\n4 देखो, उनमें से हजारों आनंदित होते हैं, और परमेश्वर के बाड़े में लाए गए हैं ।\n\n5 देखो, फसल पक चुकी थी, और आशीषित हो तुम, क्योंकि तुमने अपनी योग्यता के अनुसार हंसिए की नोक से इसे काटा, हां, तुमने पूरे दिन परिश्रम किया; और अपने गठ्ठर की संख्या को देखो! और उन्हें अनाज की गोदाम में लाया जाएगा, ताकि वे व्यर्थ न हो सकें ।\n\n6 हां, अंतिम दिन में न तो वे तूफान द्वारा नष्ट होंगे; हां, न ही वे बवंडर द्वारा रौंदे जाएंगे; परन्तु जब आंधी-तूफान आएगा तब वे एक साथ अपने स्थान पर एकत्रित हो जाएंगे, ताकि तूफान का प्रकोप उन तक न पहुंच सके; हां, न ही व्यग्र हवाएं उन्हें शत्रुओं के स्थान पर ले जाएंगी ।\n\n7 परन्तु देखो, वे प्रभु के हाथों की कटी फसल हैं, और वे उसके हैं; और वह उन्हें अंतिम दिन में उठाएगा ।\n\n8 हमारे परमेश्वर का नाम आशीषित है; चलो उसके स्तुतिगीत गाएं, हां, चलो उसके पवित्र नाम को धन्यवाद दें, क्योंकि वह सदा धार्मिकता का कार्य करता है ।\n\n9 क्योंकि यदि हम जराहेमला के प्रदेश से बाहर नहीं आए होते, तो ये हमारे प्रिय भाई जो कि हमें बहुत ही प्रिय हैं, अब भी हमारे प्रति ईर्ष्या में जल रहे होते, हां, और वे परमेश्वर के लिए भी अपरिचित होते ।\n\n10 और ऐसा हुआ कि जब अम्मोन ने इन शब्दों को कह लिया, उसके भाई हारून ने उसे डांटा, यह कहते हुए: अम्मोन, मुझे डर है कि तुम्हारी प्रसन्नता तुम्हें अहंकार में न डाल दे ।\n\n11 परन्तु अम्मोन ने उससे कहा: मैं न तो अपने बल में अहंकारी बनूंगा, न ही अपने ज्ञान में; परन्तु देखो, मेरी प्रसन्नता परिपूर्ण है, हां, मेरा हृदय आनंद से भरा हुआ है, और मैं अपने परमेश्वर में आनंदित होऊंगा ।\n\n12 हां, मैं जानता हूं कि मैं कुछ भी नहीं हूं; अपने बल के अनुसार मैं कमजोर हूं; इसलिए मैं स्वयं अहंकारी नहीं बनूंगा, परन्तु मैं अपने परमेश्वर में गर्व करूंगा, क्योंकि उसके सामर्थ्य में मैं सब कुछ कर सकता हूं; हां, देखो, इस प्रदेश में हमने कई शक्तिशाली चमत्कार किये हैं, जिसके लिए हम सदा उसके नाम की बड़ाई करेंगे ।\n\n13 देखो, उसने हमारे कई हजार भाइयों को नरक की पीड़ा से छुड़ाया है; और उन्होंने मुक्तिभरे गीत गाए हैं, और ऐसा उसके वचन के उस सामर्थ्य के कारण हुआ है जो हममें विद्यमान है, इसलिए आनंदित होने का क्या हमारे पास महान कारण नहीं है ?\n\n14 हां, हमारे पास सदा उसकी बड़ाई करने का कारण है, क्योंकि वह सर्वोच्च परमेश्वर है, और हमारे भाइयों को नरक की जंजीरों से छुड़ाया है ।\n\n15 हां, वे अनंत अंधकार और विनाश से घिरे हुए थे; परन्तु देखो, वह उन्हें अपने अनंत प्रकाश में लेकर आया, हां, अनंत उद्धार में; और वे उसके प्रेम के अद्वितीय इनाम से घिरे हुए हैं; हां, और इस महान और अदभुत कार्य को करने के लिए हम उसके हाथों का औजार बने हैं ।\n\n16 इसलिए, चलो आनंद मनाएं, हां, हम प्रभु में आनंद मनाएंगे; हां, हम आनंदित होंगे, क्योंकि हमारा आनंद परिपूर्ण है, हां, हम अपने परमेश्वर की सदा बड़ाई करेंगे । देखो, प्रभु में इतना अधिक आनंदित कौन हो सकता है ? हां, उसके सामर्थ्य, और उसकी दया, और मानव संतान के प्रति लंबे समय तक उसके उत्पीड़न के बारे में इतना अधिक कौन बता सकता है ? देखो, मैं तुमसे कहता हूं, मैं जो कुछ भी महसूस करता हूं उसके विषय में मै मामूली ढंग से नहीं कह सकता ।\n\n17 यह कौन सोच सकता था कि हमारा परमेश्वर हम पर इतनी दया दिखाएगा कि हमें हमारे डरावने, पापरहित, और भ्रष्ट स्थिति से उबारेगा ?\n\n18 देखो, उसके गिरजे को नष्ट करने के लिए, बलपूर्वक धमकाते हुए क्रोध में हम और भी आगे बढ़ते गए ।\n\n19 ओह फिर, उसने हमें भयानक विनाश में क्यों नहीं धकेल दिया, हां, क्यों नहीं उसने अपने न्याय की तलवार हम पर गिरा दी, और हमें अनंत कष्ट में डाल दिया ?\n\n20 ओह, यह विचार आते ही मानो मेरी आत्मा मेरे शरीर से बाहर हो जाती है । देखो, उसने हम पर अपना न्याय लागू नहीं किया, परन्तु मृत्यु और दुर्भाग्य के उस अनंत कुंड से हमें अपनी महान दया द्वारा बाहर निकालकर हमारी आत्माओं का उद्धार किया है ।\n\n21 और अब देखो, मेरे भाइयों, वह कौन सा प्राकृतिक मनुष्य है जो इन बातों को जानता है ? मैं तुमसे कहता हूं कि पश्चाताप करनेवाले लोगों के अलावा ऐसा कोई नहीं है जो इन बातों को जानता है ।\n\n22 हां, वह जो पश्चाताप करता है और विश्वास को बढ़ाता है, और अच्छे कार्य करता है, और बिना रुकावट के निरंतर प्रार्थना करता है—ऐसे व्यक्ति को परमेश्वर के भेद की जानकारी दी जाती है; हां, ऐसे व्यक्ति पर वे बातें प्रकट की जाती हैं जिसे कभी भी प्रकट नहीं की गई हैं; हां, और ऐसा व्यक्ति हजारों लोगों को पश्चाताप की स्थिति में लाएगा, यहां तक कि हमें भी अपने इन भाइयों को पश्चाताप में लाने का अवसर दिया गया है ।\n\n23 अब मेरे भाइयों, क्या तुम्हें याद है कि हमने जराहेमला के अपने भाइयों से कहा था कि हम अपने लमनाई भाइयों को सिखाने के लिए नफी के प्रदेश जाएंगे, और वे मजाक उड़ाते हुए हम पर हंसे थे ।\n\n24 उन्होंने हमसे कहा था: क्या तुम मानते हो कि तुम लमनाइयों को सच्चाई के ज्ञान में ला सकते हो ? क्या तुम मानते हो कि तुम लमनाइयों को उनके पूर्वजों की भ्रष्ट परंपराओं को मनवा सकते हो जो कि इतने हठी लोग हैं; जिनका हृदय लहू बहाने पर खुश होता है; जिनके दिन भीषण पाप में गुजर चुके हैं; जिनका मार्ग आरंभ से ही पापियों का मार्ग रहा है ? अब मेरे भाइयों, तुम याद रखो कि यही उनकी भाषा थी ।\n\n25 इससे भी अधिक उन्होंने कहा था: चलो उनसे युद्ध करें, ताकि हम प्रदेश से उन्हें और उनकी दुष्टता को नष्ट कर सकें, नहीं तो वे हम पर हमला कर हमें नष्ट कर देंगे ।\n\n26 परन्तु देखो, मेरे प्रिय भाइयों, हम निर्जन स्थान में अपने भाइयों को नष्ट करने के उद्देश्य से नहीं आए हैं, परन्तु हम इस उद्देश्य से आए हैं कि शायद उनमें से कुछ लोगों की आत्माओं को बचा सकें ।\n\n27 अब जब हमारा हृदय दुखी था, और हम लगभग वापस जानेवाले ही वाले थे, देखो, प्रभु ने हमें सांत्वना दी, और कहा: अपने भाइयों, लमनाइयों के बीच जाओ, और अपने कष्टों को सहनशीलता के साथ झेलो, और मैं तुम्हें सफलता दूंगा ।\n\n28 और अब देखो, हम आ गए हैं, और उनके बीच में है; और हम अपने कष्टों में सहनशील हैं, और हमने हर अभाव को झेला है; हां, संसार की दया पर निर्भर होते हुए हमने एक घर से दूसरे घर की यात्रा की है—केवल संसार की दया पर ही नहीं बल्कि परमेश्वर की दया पर भी निर्भर होते हुए ।\n\n29 और हमने घरों में प्रवेश किया है और उन्हें सिखाया है, और हमने उन्हें गलियारों में भी सिखाया है, हां, और उन्हें उनकी पहाड़ी पर भी सिखाया है; और हमने उनके मंदिरों और आराधनालयों में प्रवेश कर उन्हें सिखाया है; और हमें निकाला गया, और हमारा मजाक उड़ाया गया, और हम पर थूका गया, और हमारे गालों पर थप्पड़ मारे गए; और हम पर पत्थर फेंके गए, और हमें पकड़कर रस्सियों से बांधा गया और बंदीगृह में डाला गया; और परमेश्वर के सामर्थ्य और ज्ञान के द्वारा हम फिर से छुड़ाये गए ।\n\n30 और हमने हर प्रकार के कष्टों को सहा, और यह सब इसलिए था ताकि हम कुछ आत्माओं को बचाने का जरिया बन सकें; और हमारा मानना था कि हमारा आनंद परिपूर्ण होगा यदि हम कुछ लोगों को बचाने का जरिया बन सकें ।\n\n31 अब देखो, इससे आगे हम हमारी मेहनत के फलों को देख सकते हैं; और क्या वे कम हैं ? मैं तुमसे कहता हूं, नहीं, वे बहुत हैं; हां, और अपने भाइयों के प्रति और हमारे प्रति उनके प्रेम के कारण हम उनकी सच्चाई की गवाही दे सकते हैं ।\n\n32 क्योंकि देखो, उन्होंने अपने शत्रुओं का जीवन लेने की बजाय अपने जीवन का बलिदान करना चाहा था; और अपने भाइयों के प्रति उनके प्रेम के कारण उन्होंने जमीन की गहराई में युद्ध के अपने हथियारों को गाड़ दिया था ।\n\n33 और अब देखो मैं तुमसे कहता हूं, क्या पूरे प्रदेश में इससे महान कोई प्रेम है ? देखो, मैं तुमसे कहता हूं, नहीं, यहां तक कि नफाइयों के बीच भी ऐसा कोई प्रेम नहीं है ।\n\n34 क्योंकि देखो, वे अपने भाइयों के विरूद्ध हथियार उठा सकते हैं; वे स्वयं को मरने नहीं दे सकते । परन्तु देखो इनमें से कितनों ने अपना जीवन दे दिया; और हम जानते हैं कि अपने प्रेम और पाप के प्रति अपनी ईर्ष्या के कारण वे परमेश्वर के पास चले गए ।\n\n35 अब क्या हमारे पास आनंदित होने का कारण नहीं है ? हां, मैं तुमसे कहता हूं, संसार के आरंभ से, कभी भी कोई ऐसा व्यक्ति नहीं रहा है जिसके पास हमारे जैसा आनंदित होने का कारण हो; हां, और परमेश्वर में गर्व करते हुए मेरा आनंद संचारित है; क्योंकि उसके पास सारी शक्ति, सारा ज्ञान, और सारी समझ है; वह सारी बातें समझाता है, और यहां तक कि उन लोगों के प्रति उद्धार के लिए वह दयालु है जो पश्चाताप करेंगे और उसके नाम में विश्वास करेंगे ।\n\n36 अब यदि यह अहंकार है, तो मैं और अहंकारी बनूंगा; क्योंकि यही मेरा जीवन, मेरा प्रकाश, मेरा आनंद, मेरा उद्धार, और अनंत दुखों से मेरी मुक्ति है । हां, मेरे परमेश्वर का नाम आशीषित है, जो इन लोगों के लिए सचेत है, जो कि इस्राएल के पेड़ का एक शाखा हैं, और अपनी काया से एक अपरिचित प्रदेश में अलग हो गए हैं; हां, मैं कहता हूं, मेरे परमेश्वर का नाम आशीषित है जो कि एक अपरिचित प्रदेश में हम बंजारों के लिए सचेत है ।\n\n37 अब मेरे भाइयों, हम देखते हैं कि परमेश्वर हर एक के लिए सचेत है चाहे वे किसी भी प्रदेश के निवासी हों, वह अपने लोगों को गिनता है, और उसकी दया का कटोरा पूरी पृथ्वी पर है । अब यही मेरा आनंद, और मेरा महान आभार है; हां, और मैं सदा अपने परमेश्वर को धन्यवाद देता रहूंगा । आमीन ।\n\n", "alma 27": "[center][font_size=26]अध्याय 27[/font_size][/center]\n\n[i]प्रभु अंती-नफी-लेहियों के लोगों को सुरक्षित स्थान पर ले जाने के प्रति अम्मोन को आज्ञा देता है—अलमा से मिलने पर, अम्मोन का आनंद उसे बलहीन महसूस कराता है—नफाई अंती-नफी-लेही को जेरशान प्रदेश देते हैं—वे अम्मोन के लोग कहलाते हैं । लगभग 90–77 ई.पू.[/i]\n\n1 अब ऐसा हुआ कि जब उन लमनाइयों को जो नफाइयों के विरूद्ध युद्ध करने गए थे, पता चला कि उन्होंने उन्हें नष्ट करने के बहुत से प्रयास किये और जो उनके विनाश का व्यर्थ प्रयास था, तो वे फिर से नफी के प्रदेश वापस लौट आए ।\n\n2 और ऐसा हुआ कि अमालेकी अपने नुकसान के कारण अत्याधिक क्रोध में थे । और जब उन्होंने देखा कि वे नफाइयों से बदला नहीं ले सके तो वे क्रोध में अपने भाइयों, अंती-नफी-लेही के लोगों के प्रति दूसरे लोगों को भड़काने लगे; इसलिए उन्होंने फिर से उन्हें नष्ट करना आरंभ कर दिया ।\n\n3 अब इन लोगों ने फिर से अपने हथियार उठाने से मना कर दिया, और अपने शत्रुओं की इच्छा के अनुसार स्वयं का बलिदान करना चाहा ।\n\n4 अब जब अम्मोन और उसके भाइयों ने उन लोगों के बीच विनाश के इस कार्य को देखा जिनसे वे बहुत प्रेम करते थे, और उन लोगों के बीच भी जिन्होंने इनसे बहुत प्रेम किया था—क्योंकि उन्होंने उनके साथ ऐसा व्यवाहर किया था जैसे कि उन्हें अनंत विनाश से बचाने के लिए वे परमेश्वर द्वारा भेजे गए स्वर्गदूत हों—इसलिए, जब अम्मोन और उसके भाइयों ने विनाश के इस महान कार्य को देखा तो वे करुणा से भर गए, और उन्होंने राजा से कहा:\n\n5 चलो प्रभु के इन लोगों को एक साथ एकत्रित करें, और अपने नफाई भाइयों के पास जराहेमला प्रदेश चलें, और अपने शत्रुओं से भाग जाएं ताकि हम मारे न जा सकें ।\n\n6 परन्तु राजा ने उनसे कहा: देखो, नफाई हमें नष्ट कर देंगे क्योंकि हमने उनके विरूद्ध कई हत्याएं और पाप किया है ।\n\n7 और अम्मोन ने कहा: मैं जाऊंगा और प्रभु से पूछताछ करूंगा, और यदि वह कहता है कि अपने भाइयों के पास जाओ तो क्या तुम जाओगे ?\n\n8 और राजा ने उससे कहा: हां, यदि प्रभु हमें जाने के लिए कहता है, हम अपने भाइयों के पास जाएंगे, और हम तब तक उनकी दासता में रहेंगे जब तक कि हमारे द्वारा उनके प्रति की गई कई हत्याओं और पापों का हम पश्चाताप न कर लें ।\n\n9 परन्तु अम्मोन ने उससे कहा: यह मेरे पिता द्वारा स्थापित, उनके बीच दास रखने के हमारे भाइयों के नियम के विरूद्ध है; इसलिए वहां चलो और अपने भाइयों की दया पर निर्भर रहो ।\n\n10 परन्तु राजा ने उससे कहा: प्रभु से पूछताछ करो, और यदि वह हमसे जाने के लिए कहता है, हम जाएंगे; या फिर इसी प्रदेश में नष्ट हो जाएंगे ।\n\n11 और ऐसा हुआ कि अम्मोन गया और प्रभु से पूछताछ की, और प्रभु ने उससे कहा:\n\n12 इन लोगों को प्रदेश से बाहर निकालो ताकि वे नष्ट न हों; क्योंकि अमालेकियों के हृदयों पर शैतान की मजबूत पकड़ है, जो लमनाइयों के क्रोध को भड़का सकते हैं कि वे अपने भाइयों को मारें; इसलिए उन्हें इस प्रदेश से निकालो; और इस पीढ़ी के लोग आशीषित हैं क्योंकि मैं उन्हें बचाऊंगा ।\n\n13 और अब ऐसा हुआ कि अम्मोन गया और राजा को वे सारी बातें बताईं जिसे प्रभु ने उससे कहा था ।\n\n14 और उन्होंने अपने सारे लोगों को एकत्रित किया, हां, प्रभु के सारे लोगों को, और उनके जानवरों के समूहों और झुंडों को एकत्रित किया, और प्रदेश से चले गए और उस निर्जन स्थान में आए जो नफी के प्रदेश और जराहेमला के प्रदेश को विभाजित करता था, और प्रदेश की सीमाओं के पास आए ।\n\n15 और ऐसा हुआ कि अम्मोन ने उनसे कहा: देखो, मैं और मेरे भाई जराहेमला के प्रदेश जाएंगे, और तुम लोग यहां तब तक रुकोगे जब तक कि हम वापस नहीं आ जाते; और हम अपने भाई-बन्धुओं के हृदयों को टटोलेंगे कि क्या वे चाहते हैं कि तुम सब उनके प्रदेश में आओ ।\n\n16 और ऐसा हुआ कि जब अम्मोन प्रदेश में जा रहा था तो वह और उसके भाई अलमा से उसी स्थान पर मिले जिसके विषय में पहले से ही बताया जा चुका था; और देखो, यह एक आनंदपूर्ण भेंट थी ।\n\n17 अब अम्मोन की खुशी इतनी अधिक थी कि वह परिपूर्ण हुआ; हां, वह अपने परमेश्वर के आनंद में समा गया था, यहां तक कि वह बलहीन महसूस करने लगा; और फिर से जमीन पर गिर गया ।\n\n18 अब क्या यह अत्याधिक खुशी नहीं थी ? देखो, यही वह आनंद है जिसे सच्चे पश्चाताप करनेवाले और प्रसन्नता के विनम्र खोजकर्ता के अलावा किसी और को प्राप्त नहीं होता है ।\n\n19 अब अपने भाइयों से मिलने पर अलमा का आनंद वास्तव में महान था, और हारून, ओमनर, और हिम्नी का आनंद भी; परन्तु उनका आनंद उतना नहीं था कि वे बलहीन महसूस करने लगे ।\n\n20 और अब ऐसा हुआ कि अलमा अपनी अगुवाई में अपने भाइयों को वापस जराहेमला के प्रदेश, अपने घर ले गया । और वे गए और मुख्य न्यायी को वे सारी बातें बताईं जो नफी के प्रदेश में उनके लमनाई भाइयों के बीच हुआ था ।\n\n21 और ऐसा हुआ कि मुख्य न्यायी ने पूरे प्रदेश में, अंती-नफी-लेही के लोगों को अन्य लोगों के द्वारा स्वीकार किये जाने के विषय पर एक घोषणा करवा दी ।\n\n22 और ऐसा हुआ कि लोगों की आवाज आई, यह कहते हुए: देखो, समुद्र से लगे पूर्व के जेरशान प्रदेश को हम दे देंगे, जो कि संपन्न प्रदेश से जुड़ा हुआ है, और जो संपन्न प्रदेश के दक्षिण में है; और जेरशान प्रदेश ही वह प्रदेश है जिसे हम धरोहर के रूप में अपने भाइयों को दे देंगे ।\n\n23 और देखो, हम जेरशान और नफी प्रदेश के बीच में अपनी सेना स्थापित करेंगे, ताकि हम जेरशान प्रदेश में रह रहे अपने भाइयों की सुरक्षा कर सकें; और ऐसा हम अपने भाइयों के लिए करेंगे जिससे कि उनमें अपने भाइयों के विरूद्ध हथियार उठाने का डर न हो नहीं तो वे पाप में पड़ जाएंगे; और यह भयानक डर उनके भीतर उन्हीं के द्वारा की गई कई हत्याओं और नृशंस दुष्टता के आधार पर उनके दर्दनाक पश्चाताप के कारण आया ।\n\n24 और अब देखो, ऐसा हम अपने भाइयों के लिए करेंगे, ताकि वे जेरशान प्रदेश के उत्तराधिकारी हो सकें और हम अपनी सेनाओं द्वारा उनकी शत्रुओं से रक्षा इस शर्त पर करेंगे ताकि वे अपनी पूंजी का कुछ हिस्सा हमारी सहायता के लिए देंगे जिसका उपयोग हम अपनी सेनाओं के रख-रखाव पर करेंगे ।\n\n25 अब, ऐसा हुआ कि जब अम्मोन ने इसे सुना तो वह अलमा के साथ निर्जन स्थान में अंती-नफी-लेही के लोगों के पास वापस गया जहां उन्होंने पड़ाव डाला था, और उन्हें इन सारी बातों की जानकारी दी । और अलमा ने भी अम्मोन और हारून, और उसके भाइयों के साथ उनसे इस विषय पर बातचीत की ।\n\n26 और ऐसा हुआ कि इसके कारण उन्हें महान आनंद हुआ । और वे जेरशान प्रदेश गए, और जेरशान प्रदेश को अधिकार में ले लिया; और वे नफाई यानी कि अम्मोन के लोग कहलाए; इसलिए इसके पश्चात वे उसी नाम से पहचाने जाने लगे ।\n\n27 और वे नफी के लोगों के बीच थे, और उन लोगों के बीच में भी उनकी गिनती होने लगी जो परमेश्वर के गिरजे के थे । और वे परमेश्वर के प्रति, और लोगों के प्रति भी अपने उत्साह के लिए प्रसिद्ध हो गए; क्योंकि वे पूरी तरह से ईमानदार और सारी बातों में धर्मी थे; और वे अंत तक मसीह में दृढ़ विश्वासी रहे ।\n\n28 और उन्होंने अपने भाइयों के रक्तपात को एक बहुत ही घृणित कार्य के रूप में देखा; और वे फिर कभी भी अपने भाइयों के विरूद्ध हथियार उठाने में प्रबल नहीं हो सके; और उन्होंने कभी भी मृत्यु को भय की किसी भी अवस्था के रूप में नहीं देखा, क्योंकि उनकी आशा और समझ मसीह और उसके पुनरुत्थान पर निर्भर थी; इसलिए, मृत्यु पर मसीह की जीत द्वारा उन्होंने उसे सह लिया था ।\n\n29 इसलिए, अपने भाइयों को मारने के प्रति वे तलवार या छुरी उठा पाते, इससे पहले ही वे उनके द्वारा तीव्र पीड़ा और कष्टदायक मृत्यु को प्राप्त हो गए ।\n\n30 और इस प्रकार वे उत्साही और प्रिय लोग, प्रभु के सबसे अधिक कृपापात्र लोग थे ।\n\n", "alma 28": "[center][font_size=26]अध्याय 28[/font_size][/center]\n\n[i]एक भयंकर युद्ध में लमनाई पराजित होते हैं—हजारों की संख्या में लोग मारे जाते हैं—दुष्ट लोगों को अंतहीन दु:ख की स्थिति के हवाले कर दिया जाता है; धर्मी लोग कभी न नष्ट होनेवाली प्रसन्नता प्राप्त करते हैं । लगभग 77–76 ई.पू.[/i]\n\n1 और अब ऐसा हुआ कि जेरशान प्रदेश में अम्मोन के लोगों के स्थापित होने के पश्चात, जेरशान प्रदेश में गिरजे के भी स्थापित होने के पश्चात, और जेरशान प्रदेश के आसपास के क्षेत्रों में नफाइयों की सेना के स्थापित होने के पश्चात, हां, जराहेमला प्रदेश की आसपास की सीमाओं में स्थापित होने के पश्चात; देखो लमनाइयों की सेना अपने भाइयों का अनुसरण करते हुए निर्जन प्रदेश में गई ।\n\n2 और इस प्रकार वहां पर एक भयानक युद्ध हुआ; हां, यहां तक कि लेही द्वारा यरूशलेम छोड़ने के समय से ऐसा युद्ध प्रदेश के लोगों में कभी भी नहीं हुआ था; हां, और हजारों लमनाई मारे गए और प्रदेश से बाहर तितर-बितर हो गए ।\n\n3 हां, और नफी के लोगों में भयानक नर संहार भी हुआ था; फिर भी, लमनाइयों को भगा दिया गया और वे तितर-बितर हो गए, और नफी के लोग फिर से अपने प्रदेश वापस आ गए ।\n\n4 और अब यही वह समय था जब सारे प्रदेश के नफी के लोगों में महान शोक और विलाप सुनाई दिया था ।\n\n5 हां, विधवाएं अपने पतियों के लिए रो रही थीं, और पिता अपने बेटों को लिए रो रहे थे, और बहनें अपने भाइयों के लिए, हां, भाई अपने पिता के लिए रो रहे थे; और इस प्रकार अपने मारे गए रिश्तेदारों के लिए शोक मनाते हुए, उन सबमें शोक-विलाप सुनाई दे रहा था ।\n\n6 और अब निश्चित तौर पर यह एक दुखभरा दिन था; हां, गंभीरता का एक समय, और उपवास और प्रार्थना का एक समय ।\n\n7 और इस प्रकार नफी के लोगों पर न्यायियों के शासन के पंद्रहवें वर्ष का अंत हुआ ।\n\n8 और यह अम्मोन और उसके भाइयों का विवरण है, नफी के प्रदेश में उनकी यात्रा का, प्रदेश में उनके उत्पीड़न, उनके दुखों, और उनके कष्टों, और समझ से परे उनकी प्रसन्नता का, और जेरशान प्रदेश में भाइयों को स्वीकारे जाने और उनकी सुरक्षा का विवरण है । और अब प्रभु, सारी मनुष्यजाति का मुक्तिदाता, उनकी आत्माओं को सदा के लिए आशीषित करे ।\n\n9 और यह नफाइयों में युद्ध और वाद-विवादों का विवरण है, और नफाइयों और लमनाइयों के बीच युद्धों का भी; और न्यायियों के शासन का पंद्रहवां वर्ष समाप्त हुआ ।\n\n10 और पहले वर्ष से लेकर पंद्रहवें वर्ष तक हजारों लोगों के जीवन नष्ट हो गए, हां, इसी समय भीषण रक्तपात हुआ ।\n\n11 और हजारों लोगों के शरीरों को जमीन में दफना दिया गया, जब कि हजारों लोगों के शरीर जमीन पर ढेर के रूप में पड़े हुए सड़ रहे हैं; हां, कई हजार लोग अपने रिश्तेदारों को खोने के कारण शोक मना रहे हैं, क्योंकि प्रभु की प्रतिज्ञाओं के अनुसार उनके पास डरने का कारण है ताकि वे अंतहीन दु:ख की स्थिति के हवाले न किये जाएं ।\n\n12 जब कि बाकी हजारों लोग वास्तव में अपने रिश्तेदारों के खोने पर शोक मनाते हैं, फिर भी वे आनंदित होते हैं और आशा में हर्षित होते हैं, और प्रभु की प्रतिज्ञा के अनुसार यह भी जानते हैं कि कभी भी समाप्त न होनेवाली प्रसन्नता की एक अवस्था में, परमेश्वर के दाहिने हाथ विराजमान होने के लिए वे उठाए जा रहे हैं ।\n\n13 और इस प्रकार हम देखते हैं कि पाप और उल्लंघन के कारण मनुष्य में कितनी महान असमानता है, और शैतान की शक्ति उन धूर्त योजनाओं द्वारा आती है जिसे उसने लोगों के हृदयों को लुभाने के लिए बनाया है ।\n\n14 और इस प्रकार प्रभु के अंगूर के बाग में परिश्रम के प्रति हम मनुष्यों की निष्ठा की महान बुलाहट को देखते हैं; और इसी प्रकार दुख, और प्रसन्नता के महान कारण को भी देखते हैं—मनुष्यों के बीच में मृत्यु और विनाश के कारण दुख को, और जीवन के प्रति मसीह के प्रकाश के कारण प्रसन्नता को ।\n\n", "alma 29": "[center][font_size=26]अध्याय 29[/font_size][/center]\n\n[i]अलमा दिव्य उत्साह के साथ पश्चाताप के प्रति याचना करने की इच्छा रखता है—प्रभु सारे राष्ट्रों के लिए शिक्षकों को नियुक्त करता है—अलमा प्रभु के कार्य में और अम्मोन और उसके भाइयों की सफलता में आनंदित होता है । लगभग 76 ई.पू.[/i]\n\n1 ओह यदि मैं एक स्वर्गदूत होता, और अपने हृदय की इच्छा पूरी कर सकता, तो मैं आगे बढ़ता और पृथ्वी को झंझोड़ने के लिए परमेश्वर की तुरही से बोलता, और हर एक से पश्चाताप करने की याचना करता!\n\n2 हां, पश्चाताप और मुक्ति की योजना के प्रति, मैं गर्जन भरी आवाज के साथ हर आत्मा के लिए घोषणा करता कि उन्हें पश्चाताप कर अपने परमेश्वर के पास आना चाहिए, कि पृथ्वी पर और अधिक दुख न हो सके ।\n\n3 परन्तु देखो, मैं एक मनुष्य हूं, और अपनी इच्छा से पाप करता हूं; क्योंकि मुझे उन्हीं चीजों से संतुष्ट होना चाहिए जिसे प्रभु ने मुझे दिया है ।\n\n4 मुझे एक न्यायी परमेश्वर के दृढ़ नियम में अपनी इच्छाओं के लिए दुख नहीं उठाना चाहिए, क्योंकि मैं जानता हूं कि वह मनुष्यों को उनकी इच्छा के अनुसार ही देता है, चाहे वह इस जीवन में हो या मृत्युपरान्त; हां, मैं जानता हूं कि वह मनुष्यों को देता है, हां, उनकी इच्छा के अनुसार उस नियम के तहत जिसे बदला नहीं जा सकता है, चाहे वह उद्धार हो या विनाश ।\n\n5 हां, और मैं जानता हूं कि अच्छाई और बुराई सभी मनुष्यों के सामने आती है; जो अच्छे और बुरे में भिन्नता नहीं जानता वह निर्दोष है; परन्तु जो अच्छे और बुरे में भिन्नता जानता है, उसे उसकी इच्छा के अनुसार दिया जाता है, चाहे वह अच्छा चाहता हो या बुरा, जीवन चाहता हो या मृत्यु, प्रसन्नता चाहता हो या सच्चा पश्चाताप ।\n\n6 अब, यह देखते हुए कि मैं इन बातों को जानता हूं, मै उस कार्य से अधिक की इच्छा क्यों रखूं जिसे करने के लिए मुझे नियुक्त किया गया है ?\n\n7 मैं एक स्वर्गदूत बनने की इच्छा क्यों रखूं, ताकि मैं पृथ्वी के छोर तक लोगों से बातें कर सकूं ?\n\n8 क्योंकि देखो, अपने वचन को सिखाने के लिए प्रभु उनके राष्ट्र और उनकी भाषा के अनुसार सभी को देता है, हां, ज्ञान में वह सब कुछ देता है जिसे वह देखता है कि उनके पास होना चाहिए; इसलिए हम देखते हैं कि न्याय और सच्चाई के अनुसार प्रभु ज्ञान में उपदेश देता है ।\n\n9 प्रभु ने मुझे जो आज्ञा दी है उसे मैं जानता हूं, और उसमें मैं आनंदित होता हूं । मैं स्वयं पर नहीं परन्तु प्रभु ने मुझे जो आज्ञा दी है उसमें आनंदित होता हूं; हां, और यही मेरा आनंद है, कि शादय पश्चाताप के लिए कुछ आत्माओं को लाने में मैं परमेश्वर के हाथों का एक औजार हो सकूं; और यही मेरा आनंद है ।\n\n10 और देखो, जब मैं अपने बहुत से भाइयों को सच्चा पश्चाताप करते, और प्रभु अपने परमेश्वर के पास आते हुए देखता हूं, तो मेरी आत्मा आनंद से भर जाती है; तो मैं उसे अवश्य याद करता हूं जिसे प्रभु ने मेरे लिए किया है, हां, यहां तक कि उसने मेरी प्रार्थना को सुना है; हां, तो मैं अवश्य उसकी करुणामयी बांह को याद करता हूं जो उसने मेरे लिए फैलाई है ।\n\n11 हां, और मैं अपने पूर्वजों की दासता को भी अवश्य याद करता हूं; क्योंकि मैं निश्चित तौर पर जानता हूं कि प्रभु ने उन्हें दासता से मुक्त किया था, और ऐसा करके उसने अपना गिरजा स्थापित किया; हां, प्रभु परमेश्वर, इब्राहीम के परमेश्वर, इसहाक के परमेश्वर, और याकूब के परमेश्वर ने उन्हें दासता से मुक्त किया था ।\n\n12 हां, मैंने सदा से अपने पूर्वजों की दासता को याद रखा है; और उसी परमेश्वर ने जिसने उन्हें मिस्रियों के हाथें से बचाया था उसी ने उन्हें दासता से मुक्त किया ।\n\n13 हां, और उसी परमेश्वर ने उनके बीच गिरजा स्थापित किया; हां, और उसी परमेश्वर ने इन लोगों के प्रति वचन का प्रचार करने के लिए मुझे एक पवित्र बुलाहट दी है, और उसने मुझे इतनी सफलता दी है जिसमें मेरा आनंद परिपूर्ण है ।\n\n14 परन्तु मेरा आनंद केवल मेरे स्वयं की सफलता में ही नहीं है, परन्तु मेरा आनंद मेरे उन भाइयों की सफलता में परिपूर्ण है जो कि नफी के प्रदेश तक गए थे ।\n\n15 देखो, उन्होंने बहुत ही परिश्रम किया है, और अधिक फल लाए हैं; और कितना महान उनका पुरस्कार होगा!\n\n16 अब, जब मैं इन भाइयों की सफलता के बारे में सोचता हूं तो मेरी आत्मा आपे से बाहर हो जाती है, मानो यह शरीर से बाहर निकल जाएगी, इतना महान है मेरा आनंद ।\n\n17 और अब परमेश्वर मेरे इन भाइयों के साथ ऐसा होने दे कि वे परमेश्वर के राज्य में बैठ सकें; हां, और जो लोग इनके परिश्रम का फल हैं वो कहीं और न जाएं, बल्कि सदा उसकी बड़ाई कर सकें । और परमेश्वर ऐसा होने दे कि जैसा मैंने कहा है वैसा ही होने दे । आमीन ।\n\n", "alma 30": "[center][font_size=26]अध्याय 30[/font_size][/center]\n\n[i]कोरिहर जो मसीह-विरोधी है, मसीह, प्रायश्चित, और भविष्यवाणी की आत्मा का उपहास करता है—वह सिखाता है कि परमेश्वर नहीं है, मनुष्य का कोई पतन नहीं हुआ था, पाप के लिए कोई दंड नहीं है, और कोई मसीह नहीं है—अलमा गवाही देता है कि मसीह आएगा और यह कि सारी बातें सूचित करती हैं कि परमेश्वर है—कोरिहर चिन्ह चाहता है और गूंगा हो जाता है—शैतान कोरिहर के सामने एक स्वर्गदूत के रूप में आता है और उसे सिखाता है कि क्या कहना है—कोरिहर कुचला जाता है और मारा जाता है । लगभग 76–74 ई.पू.[/i]\n\n1 देखो, अब ऐसा हुआ कि जेरशान प्रदेश में अम्मोन के लोगों द्वारा स्थापित होने के पश्चात, हां, लमनाइयों को प्रदेश से बाहर खदेड़ने, और प्रदेश के लोगों द्वारा उनके मृतकों को दफनाने के पश्चात—\n\n2 अब उनके मृतकों की संख्या अत्याधित होने के कारण न तो उन्हें गिना जा सकता था; न ही नफाइयों के मृतकों को गिना जा सकता था—परन्तु ऐसा हुआ कि उनके मृतकों को दफनाने के पश्चात, और उपवास, शोक, और प्रार्थना के दिनों के पश्चात भी (और ऐसा नफी के लोगों पर न्यायियों के शासन के सोलहवें वर्ष में हुआ था) वहां पूरे प्रदेश में निरंतर शांति स्थापित होने लगी ।\n\n3 हां, और लोगों ने प्रभु की आज्ञाओं का पालन किया; और मूसा की व्यवस्था के अनुसार परमेश्वर की विधियों को मानने में वे बहुत ही पक्के थे; क्योंकि उन्हें सिखाया गया था कि वे मूसा की व्यवस्था का पालन तब तक करें जब तक कि यह पूरी नहीं हो जाती ।\n\n4 और इस प्रकार नफी के लोगों पर न्यायियों के शासन के सोलहवें वर्ष में लोगों में किसी भी प्रकार की अशांति नहीं फैली ।\n\n5 और ऐसा हुआ कि नफी के लोगों पर न्यायियों के शासन के सत्रहवें वर्ष के आरंभ में, वहां निरंतर शांति थी ।\n\n6 परन्तु ऐसा हुआ कि सत्रहवें वर्ष के आखिर में, जराहेमला के प्रदेश में एक मनुष्य आया, और वह मसीह-विरोधी था, क्योंकि उसने लोगों को मसीह के आगमन से संबंधित उन भविष्यवाणियों के विरोध में सिखाना आरंभ किया जिसके बारे में भविष्यवक्ताओं ने बताया था ।\n\n7 अब एक मनुष्य के विश्वास के विपरित कोई भी नियम नहीं था; क्योंकि यह परमेश्वर की आज्ञाओं के सख्त खिलाफ था कि एक नियम ऐसा होना चाहिए जो लोगों में असमानता लाए ।\n\n8 इसलिए धर्मशास्त्र इस प्रकार कहता है: आज ही चुन लो कि तुम किसकी सेवा करोगे ।\n\n9 अब यदि कोई मनुष्य परमेश्वर की सेवा करना चाहता, यह उसके लिए सौभाग्य की बात होती; या इसकी बजाय, यदि उसे परमेश्वर में विश्वास होता तो सेवा करने का यह उसका सौभाग्य होता; परन्तु यदि वह उसमें विश्वास नहीं करता तो उसे दंड देने के लिए कोई नियम नहीं था ।\n\n10 परन्तु यदि वह हत्या करता तो उसे मृत्युदंड दिया जाता; और यदि वह लूटपाट करता तो भी उसे दंड दिया जाता; और यदि वह चोरी करता तो भी उसे दंड दिया जाता; और यदि वह व्यभिचार करता तो भी उसे दंड दिया जाता; हां, इन सभी दुष्ट कार्यों के लिए उन्हें सजा दी जाती ।\n\n11 क्योंकि लोगों को उनके अपराधों के अनुसार दंड देने का नियम था । फिर भी, एक मनुष्य के विश्वास के विपरित कोई भी नियम नहीं था; इसलिए, किसी मनुष्य को केवल उसके द्वारा किये गए अपराध के लिए ही दंड दिया जाता; इसलिए सारे लोग एक समान थे ।\n\n12 और इस मसीह-विरोधी ने जिसका नाम कोरिहर था, (और जिस पर कानून की कोई पकड़ नहीं थी) लोगों को सिखाना शुरू कर दिया कि मसीह नहीं है । और इसी तरीके से उसने प्रचार किया, यह कहते हुए:\n\n13 हे लोगों तुम जो बुद्धिहीन और व्यर्थ की आशा में लगे हुए हो, तुम इन अविवेकपूर्ण बातों का बोझ अपने ऊपर क्यों लादे हुए हो ? तुम मसीह की प्रतीक्षा क्यों कर रहे हो ? क्योंकि कोई भी मनुष्य आनेवाली बातों के बारे में नहीं जान सकता है ।\n\n14 देखो, ये बातें जिन्हें तुम भविष्यवाणियां कहते हो, जिसे तुम कहते हो कि पवित्र भविष्यवक्ताओं द्वारा बताई गई हैं, देखो, ये तुम्हारे पूर्वजों की मूर्ख परंपराएं हैं ।\n\n15 इनकी निश्चितता के विषय में तुम कैसे जानते हो ? देखो, तुम उन बातों के बारे में नहीं जान सकते जिसे तुमने देखा न हो; इसलिए तुम नहीं जान सकते कि मसीह आएगा ।\n\n16 तुम भविष्य की तरफ देखते हो और कहते हो कि तुम अपने पापों की क्षमा देखते हो । परन्तु देखो, यह एक उन्मत्त मन का प्रभाव है; और तुम्हारा यह पागलपन तुम्हारे पूर्वजों की परंपराओं के कारण है, जो तुम्हें उन बातों पर विश्वास करने पर विवश करती है जो है ही नहीं ।\n\n17 और इसी प्रकार की कई बातें उसने उनसे कहा, उन्हें यह बताते हुए कि लोगों के पापों के लिए कोई भी प्रायश्चित नहीं हो सकता है परन्तु हर व्यक्ति जीव प्रबंधन के अनुसार इस जीवन में सफल होता है; इसलिए हर व्यक्ति अपनी बुद्धि के अनुसार उन्नति करता है, और यह कि हर व्यक्ति अपने बल के अनुसार विजयी होता है; और जो कुछ भी एक मनुष्य ने किया वह अपराध नहीं था ।\n\n18 और इस प्रकार उसने कई लोगों के मन को बहकाते हुए, और दुष्टता में उन्हें घमंडी बनाते हुए उनमें प्रचार किया, हां, कई स्त्रियों और पुरुषों को भी वेश्यावृत्ति की तरफ ले जाते हुए—और उन्हें यह बताते हुए कि जब एक मनुष्य की मृत्यु हो जाती है तो वहीं सब कुछ समाप्त हो जाता है ।\n\n19 अब यह मनुष्य अम्मोन के उन लोगों में इन बातों का प्रचार करते हुए जेरशान प्रदेश भी गया जो कि एक समय पर लमनाइयों के लोग थे ।\n\n20 परन्तु देखो वे कई नफाइयों से अधिक बुद्धिमान थे; क्योंकि उन्होंने उसे पकड़ लिया और बांधकर उसे अम्मोन के सामने ले गए, जो कि उन लोगों का उच्च याजक था ।\n\n21 और ऐसा हुआ कि उसे प्रदेश से बाहर खदेड़ दिया गया । और वह गिदोन के प्रदेश आ गया, और उन्हें भी सिखाने लगा; और यहां पर उसे अधिक सफलता प्राप्त नहीं हुई क्योंकि उसे पकड़कर, बांधकर उच्च याजक, और प्रदेश के मुख्य न्यायी के सामने भी ले जाया गया ।\n\n22 और ऐसा हुआ कि उच्च याजक ने उससे कहा: तुम प्रभु के मार्ग को क्यों दूषित करते हो ? तुम लोगों के आनंद में बाधा डालने के लिए उन्हें क्यों सिखाते हो कि मसीह नहीं आएगा ? क्यों तुम पवित्र भविष्यवक्ताओं की सारी भविष्यवाणियों के विरूद्ध बोलते हो ?\n\n23 अब उच्च याजक का नाम गिडोना था । और कोरिहर ने उससे कहा: क्योंकि मैं तुम्हारे पूर्वजों की मूर्ख परंपराओं के विषय में नहीं सिखाता हूं, और क्योंकि लोगों की शक्ति और अधिकार छीनने के लिए और उन्हें अज्ञानता में रखने के लिए मैं उन लोगों को उन मूर्ख विधियों और कार्यों के तहत स्वयं को बांधना भी नहीं सिखाता हूं जो कि प्राचीन याजकों के द्वारा स्थापित किये गए हैं, ताकि वे अपना सिर ऊंचा न कर सकें बल्कि तुम्हारे कहे अनुसार ही चलें ।\n\n24 तुम कहते हो कि ये लोग आजाद हैं । देखो, मैं तुमसे कहता हूं कि ये दासता में हैं । तुम कहते हो कि वे प्राचीन भविष्यवाणियां सच्ची हैं । देखो, मैं कहता हूं कि तुम नहीं जानते कि वे सच्ची हैं ।\n\n25 तुम कहते हो कि एक माता-पिता के पाप के कारण ये लोग अपराधी और गिरे हुए लोग हैं । परन्तु देखो, मैं कहता हूं कि एक बच्चा अपने माता-पिता के कारण अपराधी नहीं है ।\n\n26 और तुम यह भी कहते हो कि मसीह आएगा । परन्तु देखो, मैं कहता हूं कि तुम नहीं जानते हो कि कोई मसीह आएगा । और तुम यह भी कहते हो कि वह संसार के पापों के लिए मारा जाएगा ।\n\n27 और इस प्रकार तुम अपने पूर्वजों की मूर्ख परंपराओं और अपनी इच्छाओं के अनुसार इन लोगों को गुमराह करते हो; और तुम उन्हें दबाकर रखते हो जैसे कि वो दासता में हों, ताकि तुम उनकी मेहनत का खा सको, ताकि वे निडरता से तुम्हारी तरफ देखने का साहस न कर सकें, और ताकि वे अपने अधिकार और सौभाग्य में आनंदित होने का साहस न कर सकें ।\n\n28 हां, वे अपनी ही चीजों का उपयोग करने का साहस न कर सकें नहीं तो कहीं ऐसा न हो कि वे अपने ही याजकों को ठेस पहुंचा दें, जो कि अपनी इच्छाओं के अनुसार उन पर बोझ डालते हैं, और अपनी परंपराओं और अपने सपने और अपनी मरजी और अपने दिव्यदर्शनों और अपनी मिथ्या रहस्यों के द्वारा उन्हें विश्वास दिलाया जाता है कि यदि वे उनकी बातों के अनुसार नहीं चलेंगे तो किसी अज्ञान अस्तित्व को ठेस पहुंचा सकते हैं, जिसे वे परमेश्वर कहते हैं—एक ऐसा अस्तित्व जिसे न तो कभी देखा या जाना गया है, जो कि न तो कभी था और न ही कभी होगा ।\n\n29 अब जब उच्च याजक और मुख्य न्यायी ने उसके हृदय की कठोरता को देखा, हां, जब उन्होंने देखा कि वह परमेश्वर के विरूद्ध भी भला-बुरा कह सकता है, उन्होंने उसकी बातों का कोई भी उत्तर नहीं दिया; परन्तु उन्होंने ऐसा किया कि उसे पकड़कर बांध दिया गया; और उन्होंने उसे अधिकारियों के हाथों में सौंपकर उसे जराहेमला के प्रदेश भेज दिया, ताकि उसे अलमा और उस मुख्य न्यायी के पास ले जाया जा सके जो पूरे प्रदेश का राज्यपाल था ।\n\n30 और ऐसा हुआ कि जब उसे अलमा और मुख्य न्यायी के पास लाया गया, वह उसी प्रकार की बातें करता रहा जैसा कि उसने गिदोन के प्रदेश में किया था; हां, वह निंदा करता रहा ।\n\n31 और इस प्रकार उसने अलमा के सामने और भी क्रोधित करनेवाली बातें कहीं, और याजकों और शिक्षकों के विरूद्ध बोला, उन पर दोष लगाते हुए कि लोगों की मेहनत का खाने के लिए वो लोगों को उनके पूर्वजों की मूर्ख परंपराओं के कारण उन्हें पथभ्रष्ट कर रहे हैं ।\n\n32 अब अलमा ने उससे कहा: तुम जानते हो कि हम इन लोगों की मेहनत का नहीं खाते हैं; क्योंकि देखो अपने भरण-पोषण के लिए मैंने अपने स्वयं के हाथों से न्यायियों के शासन के आरंभ से लेकर अब तक मेहनत की है, इसके बावजूद अपने लोगों को परमेश्वर का वचन सुनाने के लिए मैंने प्रदेश के आसपास कई यात्राएं की हैं ।\n\n33 और इसके बावजूद मैंने गिरजे में कई कार्यों को किया है, न्याय-आसन को छोड़कर न तो मैंने अपनी मेहनत के बदले में कभी भी एक सेनिन से अधिक पाया है; न ही मेरे किसी भाई ने पाया है; और फिर हमने केवल अपने समय के नियम के अनुसार ही पाया है ।\n\n34 और अब, यदि गिरजे में हम अपनी मेहनत के बदले कुछ भी नहीं प्राप्त करते हैं, तो सच्चाई बताकर हम अपने भाइयों के आनंद में खुशी मना सकें, इसके अलावा गिरजे में हमारी मेहनत के बदले क्या फायदा है ?\n\n35 फिर तुम क्यों कहते हो कि हम लाभ के लिए गिरजाघर में प्रचार करते हैं, जब कि तुम स्वयं जानते हो कि हमें कोई लाभ नहीं होता है ? और अब, क्या तुम विश्वास करते हो कि हम इन लोगों को धोखा दे रहे हैं जिसके कारण इनके हृदयों में इस प्रकार का आनंद भर जाता है ?\n\n36 और कोरिहर ने उसे उत्तर दिया, हां ।\n\n37 और फिर अलमा ने उससे कहा: क्या तुम विश्वास करते हो कि परमेश्वर है ?\n\n38 और उसने उत्तर दिया, नहीं ।\n\n39 अब अलमा ने उससे कहा: क्या तुम फिर से अस्वीकार करोगे कि परमेश्वर है, और यह भी अस्वीकार करोगे कि मसीह है ? क्योंकि देखो, मैं तुमसे कहता हूं, मैं जानता हूं कि परमेश्वर है, और यह भी कि मसीह आएगा ।\n\n40 और अब तुम्हारे पास क्या प्रमाण है कि परमेश्वर नहीं है, या यह कि मसीह नहीं आएगा ? मैं तुमसे कहता हूं कि तुम्हारी बातों के अलावा तुम्हारे पास कोई प्रमाण नहीं है ।\n\n41 परन्तु देखो, मेरे पास इन सभी बातों की गवाही है कि ये सच्ची हैं; और तुम्हारे पास भी इन सब बातों की गवाही है कि ये सच्ची हैं; और क्या तुम उन्हें अस्वीकार करोगे ? क्या तुम विश्वास करते हो कि ये बातें सच्ची हैं ?\n\n42 देखो, मैं जानता हूं कि तुम विश्वास करते हो, परन्तु तुम एक झूठ बोलनेवाली आत्मा से ग्रसित हो, और तुमने अपने आप से परमेश्वर की आत्मा को अलग कर दिया है; परन्तु तुम पर शैतान का अधिकार है, और वह अपनी युक्तियों से तुम्हें चलाता है ताकि वह परमेश्वर के बच्चों का विनाश कर सके ।\n\n43 और अब कोरिहर ने अलमा से कहा: यदि तुम मुझे चिन्ह दिखा सको तो मैं मान सकता हूं कि परमेश्वर है, हां, मुझे दिखाओ कि उसके पास शक्ति है, और तब मैं तुम्हारी बातों की सच्चाई को मान लूंगा ।\n\n44 परन्तु अलमा ने उससे कहा: तुमने पर्याप्त चिन्ह पाया है; क्या तुम अपने परमेश्वर को लालच दोगे ? क्या तुम कहोगे कि मुझे चिन्ह दिखाओ जब कि तुम्हारे पास तुम्हारे इन सभी भाइयों की, और सभी पवित्र भविष्यवक्ताओं की गवाही है ? धर्मशास्त्र तुम्हारे सामने रखे हुए हैं, हां, और सभी चीजें सूचित करती हैं कि परमेश्वर है; हां, यहां तक कि पृथ्वी और इसके ऊपर की सारी चीजें, हां, इसकी गति, हां, और ग्रह जो कि अपने नियमित धूरी पर चलते हैं वे सभी साक्षी हैं कि सर्वोच्च सृष्टिकर्ता है ।\n\n45 और फिर भी तुम क्यों इन लोगों के हृदयों को पथभ्रष्ट किये जा रहो हो, उन्हें यह बताते हुए कि परमेश्वर नहीं है ? और फिर भी क्या तुम इन साक्षियों के विरूद्ध असत्य कहोगे ? और उसने कहा: हां, यदि तुम मुझे चिन्ह नहीं दोगे तो मैं असत्य कहूंगा ।\n\n46 और अब ऐसा हुआ कि अलमा ने उससे कहा: देखो, मैं तुम्हारे हृदय की कठोरता के कारण दुखी हूं, हां, कि तुम अब भी सच्चाई की आत्मा का विरोध करोगे, ताकि तुम्हारी आत्मा नष्ट हो सके ।\n\n47 परन्तु देखो, अपने झूठ और फुसलानेवाली बातों के द्वारा तुम कई लोगों की आत्माओं को नष्ट करने का साधन बनो, इससे बेहतर है कि तुम्हारी ही आत्मा नष्ट हो जाए; इसलिए यदि तुम फिर से असत्य बोलोगे, देखो परमेश्वर तुम्हें दंड देगा, ताकि तुम गूंगे हो जाओ, ताकि तुम अपना मुंह फिर कभी न खोल सको, और ताकि तुम इन लोगों को कभी भी धोखा न दे सको ।\n\n48 अब कोरिहर ने उससे कहा: मैं परमेश्वर के अस्तित्व को नहीं नकारता हूं, परन्तु मैं विश्वास नहीं करता हूं कि परमेश्वर है; और मैं यह भी कहता हूं कि तुम नहीं जानते हो कि परमेश्वर है; और यदि तुम मुझे चिन्ह नहीं दोगे तो मैं विश्वास नहीं करूंगा ।\n\n49 अब अलमा ने उससे कहा: यह मैं तुम्हें चिन्ह के रूप में देता हूं कि मेरी बातों के अनुसार तुम गूंगे हो जाओ; और यह मैं परमेश्वर के नाम में कहता हूं, तुम गूंगे हो जाओ, ताकि तुम कभी भी बोल न सको ।\n\n50 अब जब अलमा ने इन बातों को कह लिया, कोरिहर गूंगा हो गया, कि वह अलमा की बातों के अनुसार बोल न सका ।\n\n51 और अब जब मुख्य न्यायी ने इसे देखा, उसने अपने हाथ आगे किये और कोरिहर से लिखकर पूछा, यह कहते हुए: क्या तुम्हें परमेश्वर की शक्ति पर विश्वास हुआ ? उसमें विश्वास हुआ जिसके होने के विषय में तुमने अलमा से चिन्ह मांगा था ? क्या तुम चाहते हो कि तुम्हें चिन्ह दिखाने के लिए वह दूसरों को कष्ट दे ? देखो, उसने तुम्हें चिन्ह दिखा दिया है; और क्या तुम अब भी विवाद करोगे ?\n\n52 और फिर कोरिहर ने अपने हाथ आगे किये और लिखकर कहा: मैं जानता हूं कि मैं गूंगा हूं क्योंकि मैं बोल नहीं सकता; और मुझे पता है कि ऐसा मेरे साथ परमेश्वर की शक्ति के अलावा किसी और चीज के कारण नहीं हुआ है; हां, मैं सदा से जानता था कि परमेश्वर था ।\n\n53 परन्तु देखो, शैतान ने मुझे छला था; क्योंकि वह मुझे एक स्वर्गदूत के रूप में दिखाई दिया था, और मुझसे कहा: जाओ और इन लोगों को सही मार्ग दिखाओ क्योंकि ये सब एक अज्ञात परमेश्वर के कारण पथभ्रष्ट हो गए हैं । और उसने मुझसे कहा: कोई परमेश्वर नहीं है, हां, और उसने मुझे वह सिखाया जो मुझे कहना चाहिए । और मैंने उसी की बातों को सिखाया है; और मैंने उन बातों को सिखाया क्योंकि वे शारीरिक मन को आनंद देती थीं; और मैंने उन्हें तब तक सिखाया जब तक कि मैंने अत्याधिक सफलता नहीं प्राप्त कर ली जिसे वास्तव में मैंने भी विश्वास कर लिया कि वे सच्ची हैं; और इसी कारण मैंने सच्चाई का तब तक प्रतिरोध किया जब तक कि मैंने इस महान श्राप को अपने ऊपर न ले लिया ।\n\n54 अब जब उसने यह सब कह लिया, उसने अलमा से विनती की कि वह परमेश्वर से प्रार्थना करे ताकि वह श्रापमुक्त हो सके ।\n\n55 परन्तु अलमा ने उससे कहा: यदि तुम पर से यह श्राप हट जाए तो तुम फिर से इन लोगों को बहकाओगे; इसलिए, यह तुम पर प्रभु की इच्छानुसार रहेगा ।\n\n56 और ऐसा हुआ कि कोरिहर पर से श्राप नहीं हटा; परन्तु उसे बाहर खदेड़ दिया गया, और वह भोजन के लिए भीख मांगते हुए एक घर से दूसरे घर गया ।\n\n57 अब जो कुछ भी कोरिहर के साथ हुआ था उसकी जानकारी शीघ्र ही पूरे प्रदेश में फैलाई गई; हां, पूरे प्रदेश के लोगों में मुख्य न्यायी द्वारा इसका ऐलान कराया गया, उन लोगों को बताते हुए जिन लोगों ने कोरिहर की बातों में विश्वास किया था ताकि वे जल्दी ही पश्चाताप कर लें नहीं तो उन पर भी इसी प्रकार का न्याय आ सकता है ।\n\n58 और ऐसा हुआ कि उन सभी ने कोरिहर की दुष्टता पर विश्वास किया; इसलिए वे सब फिर से प्रभु में परिवर्तित हो गए; और कोरिहर के दंड के पश्चात दुष्टता का अंत हुआ । और भरण-पोषण के लिए भीख मांगते हुए कोरिहर एक घर से दूसरे घर जाता रहा ।\n\n59 और ऐसा हुआ कि जब वह लोगों के बीच गया, हां, उन लोगों के बीच जिन्होंने स्वयं को नफाइयों से अलग कर लिया था और जिनका नेतृत्व एक जोराम नामक व्यक्ति कर रहा और जिन्हें जोरामाई कहा जाता था—और जब वह उनके बीच गया, देखो, तब वह लोगों के पैरों तले तब तक कुचला गया जब तक कि वह मर न गया ।\n\n60 और इस प्रकार हम उस व्यक्ति का अंत देखते हैं जो प्रभु के मार्ग को दूषित करता है; और इस प्रकार हम देखते हैं कि अंतिम-दिनों में शैतान अपने बच्चों की सहायता नहीं करेगा, बल्कि तेजी से उन्हें नरक की तरफ खींच लेगा ।\n\n", "alma 31": "[center][font_size=26]अध्याय 31[/font_size][/center]\n\n[i]अलमा धर्मत्यागी जोरामाइयों को वापस लाने के कार्य का संचालन करता है—स्वेच्छा से चुनने की झूठी धारणा में, और व्यवस्थित प्रार्थना से आराधना करने में विश्वास करते हुए, जोरामाई मसीह को नकारते हैं—प्रचारक पवित्र आत्मा से भर जाते हैं—मसीह के आनंद में वे अपना दुख-तकलीफ भूल जाते हैं । लगभग 74 ई.पू.[/i]\n\n1 अब ऐसा हुआ कि कोरिहर की मृत्यु के पश्चात, अलमा ने जब सुना कि जोरामाई प्रभु के मार्ग को दूषित कर रहे थे, और यह कि उनका मार्गदर्शक जोराम मूक मूर्तियों की पूजा करने के लिए लोगों का मन बहका रहा था तो लोगों की दुष्टता के कारण उसका हृदय फिर से अत्याधिक दुखी होने लगा ।\n\n2 क्योंकि अपने ही लोगों में दुष्टता की बात जानना अलमा के दुख का महान कारण था; इसलिए नफाइयों से जोरामाइयों के अलग होने के कारण उसका हृदय अत्याधिक दुखी हो गया था ।\n\n3 अब जोरामाइयों ने अपने आपको उस प्रदेश में एकत्रित किया जिसे वे अंतीओनम कहते थे जो जराहेमला प्रदेश के पूर्व में था, जो कि जेरशान प्रदेश के दक्षिण से लगे समुद्रतट की सीमा के लगभग पास था, जो दक्षिण के निर्जन प्रदेश की सीमा पर भी था, वह निर्जन प्रदेश जिस में लमनाई बहुतायत में थे ।\n\n4 अब नफाइयों को बहुत डर था कि जोरामाई लमनाइयों से मेल-मिलाप करना आरंभ करेंगे, और इससे नफाइयों को बहुत अधिक नुकसान हुआ ।\n\n5 और अब, वचन के प्रचार का महान तात्पर्य लोगों से उचित कार्य करवाना था—हां, तलवार या किसी भी और चीज से अधिक इसका प्रभाव लोगों के मन पर हो सकता था, जैसा कि उनके साथ हुआ था—इसलिए अलमा ने सोचा कि यह आवश्यक था कि परमेश्वर के वचन की नैतिकता को अमल में लाएं ।\n\n6 इसलिए वह अम्मोन, और हारून, और ओमनर को साथ ले गया; और हिमनी को जराहेमला के गिरजे में छोड़ दिया; परन्तु वह उन तीनों के साथ-साथ, मेलेक में रह रहे अमूलेक और जीजरोम को भी, और अपने बेटों में से दो को साथ ले गया ।\n\n7 अब वह अपने बड़े बेटे को साथ नहीं ले गया जिसका नाम हिलामन था; परन्तु वह जिन दो बेटों को साथ ले गया था उनका नाम शिबलोन और कोरियन्टम था; और ये सब वे नाम हैं जिन्हें उसने जोरामाइयों के बीच प्रचार करने के लिए अपने साथ ले गया था ।\n\n8 अब जोरामाई नफाई थे पर विरोधी मत के थे; इसलिए उनके पास पहले से ही परमेश्वर का वचन था ।\n\n9 परन्तु वे महान अशुद्धता में पड़े थे, क्योंकि मूसा की व्यवस्था के अनुसार वे परमेश्वर की आज्ञाओं और उसके अधिनियमों का पालन नहीं करते थे ।\n\n10 न ही वे गिरजे में कोई काम-काज करते, और न ही नियमित रूप से परमेश्वर से प्रार्थना और याचना करते थे ताकि वे प्रलोभन में न पड़ सकें ।\n\n11 हां, भली-भांति उन्होंने कई अवस्थाओं में प्रभु के मार्गों को दूषित किया था; इसलिए, इस कारण से, अलमा और उसके भाई उन्हें वचन सुनाने के लिए प्रदेश में गए ।\n\n12 अब, जब वे प्रदेश में पहुंच गए, देखो, विस्मय में उन्होंने पाया कि जोरामाइयों ने आराधनालय बनाए थे, और यह कि सप्ताह में वे एक दिन एकत्रित होते थे जिसे वे प्रभु का दिन कहते; और वे उस रीति से उपासना करते जिसे अलमा और उसके भाइयों ने कभी भी नहीं देखा था;\n\n13 क्योंकि उन्होंने अपने आराधनायल के बीच में खड़े होने के लिए एक स्थान बना रखा था, जो कि सिर से ऊंचा था; और वहां ऊपर केवल एक ही व्यक्ति जा सकता था ।\n\n14 इसलिए, जो भी उपासना करना चाहता वह जाकर उसके ऊपर खड़ा हो जाता, और स्वर्ग की तरफ अपने हाथों को उठाता, और ऊंची आवाज में कहता:\n\n15 पवित्र, पवित्र परमेश्वर; हम विश्वास करते हैं कि तुम परमेश्वर हो, और हम विश्वास करते हैं कि तुम पवित्र हो, और यह कि तुम एक आत्मा थे, और तुम एक आत्मा हो, और यह कि तुम सदा एक आत्मा रहोगे ।\n\n16 पवित्र परमेश्वर, हम विश्वास करते हैं कि तुमने हमें हमारे भाइयों से अलग कर दिया है; और हम अपने भाइयों की परंपरा में विश्वास नहीं करते हैं, जो कि उन्हें उनके पूर्वजों की बचकानी हरकतों के द्वारा मिली है; परन्तु हम विश्वास करते हैं कि तुमने हमें अपने पवित्र बच्चों के रूप में चुना है; और तुमने हमें यह भी ज्ञात कराया है कि कोई मसीह नहीं होगा ।\n\n17 परन्तु तुम कल भी वही थे, आज भी वही हो, और सदा वही रहोगे; और तुमने हमें चुना है ताकि हम बचाए जाएं, जब कि हमारे आसपास के लोग तुम्हारे क्रोध द्वारा नरक में फेंके जाने के लिए चुने गए हैं; हे परमेश्वर, तुम्हारी उस पवित्रता के लिए हम धन्यवाद देते हैं; और हम धन्यवाद देते हैं कि तुमने हमें चुना है, ताकि हम अपने भाइयों की मूर्ख परंपराओं द्वारा पथभ्रष्ट न हो सकें, जो उन्हें मसीह की धारणा में बांधता है और जिसके कारण हमारे परमेश्वर, तुमसे उनका मन बहुत दूर हो जाता है ।\n\n18 और हम फिर से धन्यवाद देते हैं, हे परमेश्वर, कि हम चुने हुए और पवित्र लोग हैं । आमीन ।\n\n19 अब ऐसा हुआ कि जब अलमा और उसके भाइयों और उसके बेटों ने इन प्रार्थनाओं को सुना तो वे अत्याधिक अचम्भीत हुए ।\n\n20 क्योंकि देखो, हर व्यक्ति ने जाकर एक ही प्रार्थना की ।\n\n21 अब उस स्थान को राम्यूमटम कहा जाता था, जिसका अर्थ पवित्र स्थान था ।\n\n22 अब, इस स्थान पर खड़े होकर हर व्यक्ति ने परमेश्वर से वही प्रार्थना की, अपने परमेश्वर को धन्यवाद देते हुए कि वे उसके चुने हुए लोग थे, और यह कि उसने उन्हें उनके भाइयों की परंपराओं का पालन नहीं करने दिया, और यह कि आनेवाली बातों में उनके हृदयों को नहीं फिराया गया जिसके बारे में वे कुछ भी नहीं जानते थे ।\n\n23 अब, जब सारे लोगों ने इसी रीति से धन्यवाद की प्रार्थना कह ली, वे अपने घर वापस चले गए, अपने परमेश्वर के विषय में फिर से तब तक के लिए बिल्कुल भी बात न करते हुए जब तक कि वे उस पवित्र स्थान पर इसी रीति से धन्यवाद देने के लिए फिर से एकत्रित नहीं हुए ।\n\n24 अब जब अलमा ने इसे देखा तो उसका हृदय दुखी हुआ; क्योंकि उसने देखा कि वे दुष्ट और हठी लोग थे; हां, उसने देखा कि उनका मन सोने, चांदी, और हर प्रकार की अच्छी वस्तुओं पर लगा हुआ था ।\n\n25 हां, और उसने यह भी देखा कि उनके हदय उनके घमंड से भरे हुए थे ।\n\n26 और उसने स्वर्ग की ओर अपनी आवाज कर पुकारा, और यह कहते हुए याचना की: हे प्रभु, मानव संतानों में इतनी भारी दुष्टता को देखने और सहने के लिए यहां नीचे अपने सेवकों को कब तक शरीर में रखोगे ?\n\n27 देखो, हे परमेश्वर, वो तुमसे याचना करते हैं, और फिर भी उनके हृदय उनके घमंड से भरे हुए हैं । देखो, हे परमेश्वर, वे अपने मुंह से तुमसे याचना करते हैं, जब कि वे संसार की व्यर्थ की चीजों से बुरी तरह फूले हुए हैं ।\n\n28 देखो, हे मेरे परमेश्वर, उनके महंगे वस्त्र, और उनके छल्ले, और उनके कंगन, और उनके सोने के गहने, और उनकी वे सारी मूल्यवान वस्तुएं जिसे उन्होंने गहनों में जड़ा हुआ है; और देखो, उनका मन उन्हीं पर लगा हुआ है, और फिर भी वे तुमसे याचना करते हैं और कहते हैं—हे परमेश्वर, हम धन्यवाद देते हैं कि हम तुम्हारे द्वारा चुने हुए लोग हैं, जब कि दूसरे लोगों का विनाश होगा ।\n\n29 हां, और वो कहते हैं कि तुमने उन्हें ज्ञात कराया है कि कोई मसीह नहीं होगा ।\n\n30 हे प्रभु परमेश्वर, इन लोगों के बीच की इस दुष्टता और अधर्म को तुम कब तक सहोगे ? हे प्रभु, क्या तुम मुझे बल दोगे ताकि मैं अपनी दुर्बलता को सह सकूं । क्योंकि मैं दुर्बल हूं, और इन लोगों के बीच की ये दुष्टता मेरी आत्मा को पीड़ा देती है ।\n\n31 हे प्रभु, मेरा हृदय अत्याधिक दुखी है; क्या तुम मसीह में मेरी आत्मा को दिलासा दोगे । हे प्रभु, क्या तुम ऐसा होने दोगे कि मुझे बल प्राप्त हो सके, ताकि इन लोगों की दुष्टता के कारण मुझ पर आई इन परेशानियों को मैं धैर्य के साथ सह सकूं ।\n\n32 हे प्रभु, क्या तुम मेरी आत्मा को दिलासा दोगे, और मुझे और मेरे साथियों को सफल होने दोगे जो मेरे साथ हैं—हां, अम्मोन, और हारून, और ओमनर, और अमूलेक और जीजरोम, और मेरे दोनों बेटों को भी—हां, हे प्रभु, क्या इन लोगों को भी तुम दिलासा दोगे । हां, क्या तुम मसीह में इनकी आत्माओं को दिलासा दोगे ।\n\n33 क्या तुम ऐसा होने दोगे कि इन्हें भी बल प्राप्त हो सके, ताकि इन लोगों के अन्याय के कारण इन पर आई हुई परेशानियों को ये सह सकें ।\n\n34 हे प्रभु, क्या तुम हमारे साथ ऐसा होने दोगे कि उन्हें फिर से मसीह में लाने में हम सफलता प्राप्त कर सकें ।\n\n35 देखो, हे प्रभु, उनकी आत्माएं अमूल्य हैं, और उनमें से कई लोग हमारे भाई हैं; इसलिए, हे प्रभु, हमें सामर्थ्य और ज्ञान दो ताकि हम फिर से अपने इन भाइयों को तुम्हारे पास ला सकें ।\n\n36 अब ऐसा हुआ कि जब अलमा ने इन बातों को कह लिया, उसने अपने हाथों को उन सब पर रखा जो उसके साथ थे । और देखो, जैसे ही उसने अपने हाथों को उन पर रखा, वे पवित्र आत्मा से भर गए ।\n\n37 और इसके पश्चात वे सब एक दूसरे से अलग हो गए, अपने बारे में चिंता न करते हुए कि वे क्या खाएंगे, क्या पीएंगे, या क्या पहनेंगे ।\n\n38 और प्रभु ने उन्हें उपलब्ध कराया ताकि न तो वे भूखे रहें, न ही प्यासे; हां, उसने उन्हें बल भी प्रदान किया ताकि मसीह के आनंद में भरे रहने के अलावा उन्हें किसी भी प्रकार का कष्ट न सहना पड़े । अब ऐसा अलमा की प्रार्थना के अनुसार हुआ था; और ऐसा इसलिए हुआ था क्योंकि उसने विश्वास से प्रार्थना की था ।\n\n", "alma 32": "[center][font_size=26]अध्याय 32[/font_size][/center]\n\n[i]अलमा गरीबों को सिखाता है जो अपने कष्टों के द्वारा विनम्र हो गए थे—विश्वास उस चीज में आशा है जो कि दिखाई नहीं देता है पर सच है—अलमा गवाही देता है कि स्वर्गदूत पुरुषों, स्त्रियों, और बच्चों की सेवा करते हैं—अलमा वचन की तुलना एक बीज से करता है—उसे रोपना चाहिए और उसकी देखभाल करनी चाहिए—तब वह एक पेड़ बन जाता है जिससे अनंत जीवन का फल मिलता है । लगभग 74 ई.पू.[/i]\n\n1 और ऐसा हुआ कि वे आगे गए, और लोगों के आराधनालयों, और उनके घरों में जाकर उनमें परमेश्वर के वचन का प्रचार आरंभ किया; हां, और यहां तक कि उन्होंने वचन का प्रचार उनके सड़कों पर भी किया ।\n\n2 और ऐसा हुआ कि उनमें बहुत परिश्रम करने के पश्चात, उन्होंने गरीब श्रेणी के लोगों में सफलता प्राप्त करना आरंभ किया; क्योंकि देखो, उनके फटे-पुराने कपड़ों के कारण उन्हें आराधनालयों से बाहर निकाला गया था ।\n\n3 इसलिए गन्दे माने जाने के कारण, परमेश्वर की उपसाना के प्रति उनके आराधनालयों में प्रवेश करने की अनुमति उन्हें नहीं थी; इसलिए वे गरीब थे; हां, उनके भाई उन्हें साधारण समझते थे; इसलिए वे सांसारिक वस्तुओं में गरीब थे; और वे अपने हृदय से भी मलिन थे ।\n\n4 अब, अलमा ओनिदा पहाड़ी पर लोगों को सीखा रहा था और उनसे बातें कर रहा था, वहां पर एक भारी भीड़ एकत्रित हो गई, जो वही लोग थे जिनके विषय में हम बता रहे थे, जो कि सांसारिक वस्तुओं में अपनी गरीबी के कारण अपने हदय से मलिन थे ।\n\n5 और वे अलमा के पास आए; और जो उनमें प्रधान था उसने उससे कहा: देखो, ये मेरे भाई क्या करेंगे क्योंकि इन्हें इनकी गरीबी के कारण सारे लोगों में से तिरस्कृत कर दिया गया है, हां, और अधिकतर हमारे याजकों के द्वारा; क्योंकि उन्होंने हमारे उन आराधनालयों से हमें निकाल दिया है जिसे हमने अपने हाथों से मेहनत करके बनाया है; और उन्होंने हमें हमारी अत्याधिक निर्धनता के कारण निकाल दिया है; और हमारे पास हमारे परमेश्वर की उपासना के लिए कोई भी जगह नहीं है; और देखो, हम क्या करेंगे ?\n\n6 और अब जब अलमा ने इसे सुना, तो वह अपना चेहरा उसकी तरफ करते हुए घूम गया, और उसने बड़ी प्रसन्नता से देखा; क्योंकि उसने देखा कि उनके कष्टों ने उन्हें वास्तव में विनम्र बना दिया था, और यह कि वे वचन सुनने की तैयारी में थे ।\n\n7 इसलिए उसने अन्य लोगों से कुछ भी नहीं कहा; परन्तु उसने अपने हाथों को फैलाया, और उन लोगों को पुकारा जिन्हें उसने देखा था जो कि सच्चे पश्चातापी थे, और उनसे कहा:\n\n8 मैंने देखा है कि तुम हृदय से नम्र हो; और यदि ऐसा है, तो तुम आशीषित हो ।\n\n9 देखो तुम्हारे भाई ने कहा है कि हम क्या करेंगे ?—क्योंकि हमें हमारे आराधनालयों से निकाल दिया गया है ताकि हम अपने परमेश्वर की उपासना न कर सकें ।\n\n10 देखो मैं तुमसे कहता हूं, क्या तुम्हें ऐसा लगता है कि केवल अपने आराधनालयों के अलावा तुम अपने परमेश्वर की उपासना कहीं और नहीं कर सकते हो ?\n\n11 और इससे भी अधिक, मैं पूछना चाहूंगा, क्या तुम्हें सप्ताह में केवल एक बार ही परमेश्वर की उपसाना करनी चाहिए ?\n\n12 मैं तुमसे कहता हूं, अच्छा ही हुआ कि तुम्हें तुम्हारे आराधनालयों से निकाल दिया गया, कि तुम विनम्र हो सको, और ताकि तुम्हें ज्ञान हो सके; क्योंकि यह आवश्यक है कि तुम्हें ज्ञान हो; क्योंकि ऐसा इसलिए है कि तुम्हें निकाल दिया गया है, तुम्हारी अत्याधिक निर्धनता के कारण तुम्हें तुम्हारे भाइयों ने तिरस्कृत किया है, कि तुम्हें हृदय से विनम्र किया गया क्योंकि तुम वास्तव में विनम्र हो गए हो ।\n\n13 और अब, क्योंकि तुम विनम्र होने के लिए विवश किये गए हो इसलिए तुम आशीषित हो; क्योंकि कभी-कभी यदि किसी मनुष्य को विनम्र होने के लिए विवश किया जाता है तो वह पश्चाताप करता है; और निश्चित तौर पर जो कोई भी पश्चाताप करता है उस पर दया की जाएगी; और जिस पर दया की जाती है और जो अंत तक सहनशील रहता है उसे बचाया जाएगा ।\n\n14 और अब, जैसा मैंने तुमसे कहा है, कि तुम विनम्र होने के लिए विवश किये गए हो इसलिए तुम आशीषित हो, क्या तुम नहीं मानते हो कि जो वचन के कारण स्वयं को वास्तव में विनम्र करते हैं वो अधिक धन्य हैं ?\n\n15 हां, वह जो स्वयं को वास्तव में विनम्र करता है, और जो अपने पापों का पश्चाताप करता है, और जो अंत तक सहनशील रहता है, वही आशीषित होगा—हां, उन लोगों से भी अधिक आशीषित होगा जो अपनी अत्याधिक निर्धनता के कारण विनम्र होने के लिए विवश किये गए हैं ।\n\n16 इसलिए, आशीषित हैं वे जो विनम्र होने के लिए विवश किये जाने की बजाय खुद को स्वयं ही विनम्र करते हैं; या अन्य शब्दों में, आशीषित हैं वे जो परमेश्वर के वचन में विश्वास करते हैं, और बिना हृदय के हठ के बपतिस्मा लेते हैं, हां, जो बिना वचन को जाने या विवश कर ज्ञान कराए जाने के बिना, पहले विश्वास करते हैं ।\n\n17 हां, कई लोग ऐसे हैं जो कहते हैं: यदि तुम हमें स्वर्ग का एक चिन्ह दिखाओगे तो हम निश्चित तौर पर जान जाएंगे; तब हम विश्वास करेंगे ।\n\n18 अब मैं पूछता हूं, क्या यह विश्वास है ? देखो, मैं तुमसे कहता हूं, नहीं; यदि एक मनुष्य किसी चीज को जानता है तो उसके पास विश्वास करने का कोई कारण नहीं है क्योंकि वह उसके विषय में जानता है ।\n\n19 और अब, जो परमेश्वर की इच्छा को जानता तो है पर उसका पालन नहीं करता है, वह उस व्यक्ति से कितना अधिक श्रापित होगा जो केवल विश्वास करता है, या जिसके पास विश्वास करने का कारण होते हुए भी पाप में पड़ जाता है ?\n\n20 अब इसका न्याय तुम्हें ही करना होगा । देखो, मैं तुमसे कहता हूं, कि जैसा एक हाथ के साथ है वैसा ही दूसरे के साथ भी है; और हर व्यक्ति को उसके कर्मों के अनुसार फल मिलेगा ।\n\n21 और अब जैसा मैंने विश्वास के संबंध में कहा है—विश्वास किसी भी चीज का पूरा ज्ञान होना नहीं है; इसलिए यदि तुम्हें विश्वास है तो तुम उन अनदेखी चीजों की आशा रखते हो जो कि सच है ।\n\n22 और अब, देखो, मैं तुमसे कहता हूं, और मैं चाहूंगा कि तुम याद रखो कि परमेश्वर उन सब पर दया करता है जो उसके नाम में विश्वास करते हैं; इसलिए वह चाहता है कि पहले ही चरण में तुम्हें विश्वास करना चाहिए, हां, यहां तक कि उसके वचन पर भी ।\n\n23 और अब, वह मनुष्यों को स्वर्गदूतों के द्वारा वचन देता है, हां, केवक पुरुषों को नहीं बल्कि स्त्रियों को भी । अब इतना ही नहीं, कई बार छोटे बच्चों से वे बातें कही गई हैं जो कि बुद्धिमान और ज्ञानियों को पराजित कर सकती हैं ।\n\n24 और अब, मेरे प्रिय भाइयों, जैसा कि तुमने मुझसे जानना चाहा है कि तुम कष्ट में हो और निकाले जाने के कारण तुम्हें क्या करना होगा—अब मैं नहीं चाहता हूं कि तुम मानो कि जो सत्य है उसके अनुसार मैं तुम्हारा निर्णय करना चाहता हूं—\n\n25 मेरे कहने का अर्थ यह नहीं है कि तुम सभी को विनम्र होने के लिए विवश किया गया है; क्योंकि मुझे विश्वास है कि तुममें से कुछ लोग हैं जिन्होंने स्वयं को विनम्र किया है, चाहे उनकी कोई भी परिस्थितियां क्यों न रही हों ।\n\n26 अब, जैसा कि मैंने विश्वास से संबंधित कहा है—वहां पूरा ज्ञान नहीं था—ऐसा ही मेरी बातों के साथ भी है । पहले ही चरण में, पूर्णता होने तक तुम इनकी निश्चितता को नहीं जान सकते हो, किसी भी विश्वास के आगे पूर्ण ज्ञान होता है ।\n\n27 परन्तु देखो, यदि तुम अपने मन की शक्ति को जगाओगे और उभारोगे, यहां तक कि मेरी बातों की जांच करोगे और कण मात्र भी विश्वास करोगे, हां, यदि तुम इस पर विश्वास करने की केवल इच्छा करोगे, तब इस इच्छा को अपने अंदर तब तक रहने देना जब तक कि तुम इस प्रकार विश्वास करने लगो कि तुम मेरी बातों के एक अंश को स्थान दे सको ।\n\n28 अब, हम वचन की तुलना एक बीज से करेंगे । अब, यदि तुम स्थान दो तो तुम्हारे हृदय में एक बीज बोया जा सकता है, देखो, यदि वह सच्चा और अच्छा बीज है, यदि तुम उसे अपने अविश्वास के कारण फेंकते नहीं हो तो तुम प्रभु की आत्मा का सामना कर सकोगे, देखो, वह तुम्हारी छाती में बढ़ने लगेगा; और जब तुम इस बढ़ती हुई गति को महसूस करोगे तो तुम स्वयं ही कहने लगोगे—यह एक अच्छा बीज है, या वचन अच्छा है क्योंकि यह मेरी आत्मा को विकसित करने लगा है; हां, यह मेरी समझ को बढ़ाने लगा है, हां, इसका स्वाद मुझे अच्छा लग रहा है ।\n\n29 अब देखो, क्या इससे तुम्हारा विश्वास नहीं बढ़ेगा ? मैं तुमसे कहता हूं, हां, फिर भी यह संपूर्ण ज्ञान तक नहीं बढ़ा है ।\n\n30 परन्तु देखो, जैसे-जैसे बीज उगता है, और अंकुरित होता है, और बढ़ने लगता है, तो तुम्हें कहना होगा कि बीज अच्छा है; क्योंकि देखो यह उगने लगा है, और अंकुरित होने लगा है, और बढ़ने लगा है । और अब, देखो, क्या इससे तुम्हारा विश्वास नहीं बढ़ेगा ? हां, यह तुम्हारे विश्वास को मजबूत करेगा: क्योंकि तुम कहोगे कि मैं जानता हूं कि यह एक अच्छा बीज है; क्योंकि देखो यह अंकुरित होने लगा है और बढ़ने लगा है ।\n\n31 और अब, देखो, क्या तुम्हें विश्वास है कि यह एक अच्छा बीज है ? मैं तुमसे कहता हूं, हां, क्योंकि हर बीज अपने ही समान फल लाता है ।\n\n32 इसलिए, यदि एक बीज बढ़ता है तो अच्छा है, परन्तु यदि वह नहीं बढ़ता है तो देखो वह अच्छा नहीं है, इसलिए इसे फेंक दिया जाता है ।\n\n33 और अब, देखो, क्योंकि तुमने जांच की है, और बीज बोया है, और वह उगा है और अंकुरित हुआ है, और बढ़ने लगा है, तो तुम्हें जानने की आवश्यकता है कि बीज अच्छा है ।\n\n34 और अब, देखो, क्या तुम्हारा ज्ञान पूर्ण है ? हां, उस चीज में तुम्हारा ज्ञान पूर्ण है, और तुम्हारा विश्वास स्थिर है; और ऐसा इसलिए है क्योंकि तुम जानते हो, तुम जानते हो कि वचन ने तुम्हारी आत्मा को विकसित किया है, और तुम यह भी जानते हो कि यह अंकुरित हुआ है ताकि तुम्हारी समझ बढ़ने लगे, और तुम्हारा मन विकसित होने लगे ।\n\n35 ओह फिर, क्या यह सच नहीं है ? मैं तुमसे कहता हूं, हां, क्योंकि यह प्रकाश है; और जो प्रकाश है वह अच्छा है क्योंकि यह समझने योग्य है, इसलिए तुम्हें जानना चाहिए कि यह अच्छा है; और देखो, अब जब कि तुमने इस प्रकाश को चख लिया है तो क्या तुम्हारा ज्ञान पूर्ण है ?\n\n36 देखो मैं तुमसे कहता हूं, नहीं; तुम्हें अपने विश्वास को अलग नहीं रखना चाहिए क्योंकि तुमने केवल बीज को लगाने के लिए विश्वास किया है ताकि तुम जांचकर देख सको कि बीज अच्छा है ।\n\n37 और देखो, जैसे-जैसे पेड़ बढ़ने लगता है, तुम कहोगे: चलो इसकी देखभाल ध्यानपूर्वक करें, कि यह जड़ पकड़ सके ताकि यह बढ़ सके, और हमारे लिए फल ला सके । और अब देखो, यदि तुम इसकी देखभाल ध्यानपूर्वक करोगे तो यह जड़ पकड़ेगा और उगेगा, और अच्छा फल लाएगा ।\n\n38 परन्तु यदि तुम पेड़ की उपेक्षा करोगे, और उसकी देखभाल पर विचार नहीं करोगे, देखो यह जड़ नहीं पकड़ेगा; और जब सूर्य की गर्मी आएगी और उसे झुलसाएगी तो क्योंकि उसने जड़ नहीं पकड़ा है वह सूख जाएगा, और तुम उसे उखाड़कर फेंक दोगे ।\n\n39 अब, यह इसलिए नहीं है क्योंकि बीज अच्छा नहीं था, न ही इसलिए है क्योंकि उसका फल मन मुताबिक नहीं होगा; परन्तु ऐसा इसलिए है क्योंकि तुम्हारा धरातल बंजर है, और तुम पेड़ की देखभाल नहीं करोगे, इसलिए इसके पश्चात तुम फल नहीं पा सकोगे ।\n\n40 और इसी प्रकार, यदि तुम वचन की देखभाल नहीं करोगे, फल की आशा करते हुए उसकी तरफ देखते रहोगे, तो तुम जीवन के वृक्ष का फल कभी भी नहीं तोड़ सकोगे ।\n\n41 परन्तु यदि तुम वचन की देखभाल करोगे, हां, इसके पश्चात फल की तरफ देखते हुए महान निष्ठा, और धैर्य के साथ अपने विश्वास के द्वारा तुम तभी से पेड़ की देखभाल करने लगोगे जब से वह बढ़ने लगता है, तो वह जड़ पकड़ेगा; और देखो अनंत जीवन के प्रति यह एक हरा-भरा पेड़ बन जाएगा ।\n\n42 और वचन की देखभाल में तुम्हारी निष्ठा और तुम्हारे विश्वास और तुम्हारे धैर्य के कारण उसने तुममें जड़ पकड़ ली है, देखो, इसके पश्चात तुम उस फल को तोड़ते रहोगे जो सबसे मूल्यवान है, जो सभी मीठी वस्तुओं से अधिक मीठा है, और सभी श्वेत वस्तुओं से अधिक श्वेत है, हां, और सभी शुद्ध वस्तुओं से अधिक शुद्ध है; और तुम इसे तब तक खाते रहोगे जब तक कि पूर्ण न हो जाओ, ताकि न तो तुम्हे भूख लगे और न ही प्यास ।\n\n43 फिर, मेरे भाइयों, इस बात की प्रतीक्षा करते हुए कि पेड़ तुम्हारे लिए और फल लाएगा, तुम अपने विश्वास, अपनी निष्ठा, और धैर्य और लंबे समय तक के उत्पीड़न का पुरस्कार पाओगे ।\n\n", "alma 33": "[center][font_size=26]अध्याय 33[/font_size][/center]\n\n[i]जीनस ने सीखाया कि लोगों को प्रार्थना और सारे स्थानों पर उपासना करनी चाहिए, और यह कि पुत्र के कारण न्याय बदला गया—जीनक ने सीखाया कि पुत्र के कारण दया की गई—मूसा को परमेश्वर के पुत्र के समान निर्जन प्रदेश में खड़ा किया । लगभग 74 ई.पू.[/i]\n\n1 अब अलमा द्वारा इन बातों को कह लेने के पश्चात, वे उसके पास यह जानने की इच्छा से गए कि क्या उन्हें केवल एक परमेश्वर पर विश्वास करना चाहिए ताकि वे उसके द्वारा बताए गए फल को प्राप्त कर सकें, या किस प्रकार उन्हें बीज या उस वचन को बोना चाहिए जिसके विषय में उसने बताया था, जिसे उसने कहा था कि उनके हृदयों में बोया जाना चाहिए; या किस प्रकार उन्हें अपना विश्वास बढ़ाना चाहिए ।\n\n2 और अलमा ने उनसे कहा: देखो, तुम कहते हो कि तुम अपने परमेश्वर की उपासना नहीं कर सकते क्योंकि तुम्हें तुम्हारे आराधनालयों से निकाल दिया गया है । परन्तु देखो, मैं तुमसे कहता हूं यदि तुम मानते हो कि तुम परमेश्वर की उपासना नहीं कर सकते, तुम भारी भूल कर रहो हो, और तुम्हें धर्मशास्त्रों में खोजना चाहिए; यदि तुम मानते हो कि तुम्हें यह सिखाया गया है और तुम उन्हें समझ नहीं पाए हो ।\n\n3 क्या तुम्हें प्राचीन भविष्यवक्ता जीनस द्वारा प्रार्थना या उपासना से संबंधित कही गई बातों को पढ़ना याद है ?\n\n4 क्योंकि उसने कहा था: हे परमेश्वर, तुम दयालु हो, क्योंकि तुमने मेरी प्रार्थना को तब भी सुना था जब मैं निर्जन प्रदेश में थे; हां, तुमने मुझ पर दया दिखाई थी जब मैंने अपने शत्रुओं के संबंधित तुमसे प्रार्थना की थी, और तुमने उन्हें मेरी ओर किया था ।\n\n5 हां, हे परमेश्वर, और तुमने मुझ पर तब भी दया दिखाई थी जब मैंने अपने खेत में तुम्हें पुकारा था; जब मैंने अपनी प्रार्थना में तुम्हें पुकारा था, और तुमने मेरी प्रार्थना सुनी थी ।\n\n6 और फिर से, हे परमेश्वर, जब मैं अपने घर गया तब तुमने मेरी प्रार्थना में मुझे सुना ।\n\n7 और हे प्रभु, जब मैं अपनी कोठरी में गया, और तुमसे प्रार्थना की, तुमने मुझे सुना ।\n\n8 हां, तुम अपने बच्चों के प्रति दयालु रहे हो जब भी उन्होंने तुम्हें पुकारा है, तुम्हें सुनने के लिए न कि मनुष्यों को, और तुम उनकी पुकार को सुनते हो ।\n\n9 हां, हे परमेश्वर, तुम मेरे लिए दयालु रहे हो, और अपने लोगों के बीच में मेरी याचनाओं को सुना है ।\n\n10 हां, और तुमने मेरी पुकार को तब भी सुना था जब मुझे निकाल दिया गया था और मेरे शत्रुओं ने मेरा तिरस्कार किया था; हां, तुमने मेरी याचनाओं को सुना था, और मेरे शत्रुओं पर क्रोधित हुए थे, और तुमने अपने क्रोध में उनका शीघ्र ही विनाश किया था ।\n\n11 और तुमने मेरे कष्टों और मेरी सच्चाई के कारण मेरी पुकार सुनी थी; और अपने पुत्र के कारण मुझ पर दयालु रहे हो, इसलिए मैं अपनी सारी परेशानियों में तुम्हें पुकारता रहूंगा, क्योंकि मेरा आनंद तुममें है; क्योंकि अपने पुत्र के कारण तुमने अपना न्याय मुझ पर से हटा लिया ।\n\n12 और अब अलमा ने उनसे कहा: क्या तुम प्राचीन लोगों द्वारा लिखे गए धर्मशास्त्रों पर विश्वास करते हो ?\n\n13 देखो, यदि तुम विश्वास करते हो तो तुम्हें उस पर विश्वास करना चाहिए जिसे जीनस ने कहा था; क्योंकि देखो उसने कहा था: तुमने अपने पुत्र के कारण अपना न्याय हटा लिया है ।\n\n14 अब देखो, मेरे भाइयों, मैं पूछना चाहूंगा कि क्या तुमने धर्मशास्त्रों को पढ़ा है ? यदि तुमने पढ़ा है, कैसे तुम परमेश्वर के पुत्र पर अविश्वास कर सकते हो ?\n\n15 क्योंकि यह नहीं लिखा है कि केवल जीनस ने इन बातों को कहा था, परन्तु जीनक ने भी इन बातों को कहा था—\n\n16 क्योंकि देखो, उसने कहा था: हे प्रभु, तुम इन लोगों पर इस कारण क्रोधित हो क्योंकि ये उस दया को नहीं समझेंगे जिसे तुमने इन पर अपने पुत्र के कारण किया है ।\n\n17 और अब, मेरे भाइयों, तुम देखते हो कि प्राचीन के एक दूसरे भविष्यवक्ता ने परमेश्वर के पुत्र की गवाही दी है, और क्योंकि लोग उसकी बातों को नहीं समझ पाए इसलिए उस पर पथराव कर उसे मार दिया ।\n\n18 परन्तु देखो, यही सब नहीं है; केवल यही लोग नहीं हैं जिन्होंने परमेश्वर के पुत्र से संबंधित बातें कही हैं ।\n\n19 देखो, उसके विषय में मूसा ने भी कहा था; हां, और देखो उसे उसी के समान निर्जन प्रदेश में खड़ा किया गया था, ताकि जो भी उसकी तरफ देखे वे जीवित रहें । और कई लोगों ने देखा और जीवित रहे ।\n\n20 परन्तु कुछ ही लोग उन बातों के अर्थ को समझ पाए थे, और ऐसा उनकी हृदयों की कठोरता के कारण था । परन्तु कई लोग ऐसे थे जिनके हृदय इतने कठोर हो गए थे कि वे नहीं देखना चाहते थे, इसलिए उनका विनाश हुआ । अब उनके नहीं देखने का कारण यह था कि उन्होंने विश्वास नहीं किया था कि इससे उनके दुख दूर होंगे ।\n\n21 हे मेरे भाइयों, यदि केवल नजर उठाकर देखने से ही तुम्हारे दुख दूर हो जाते तो क्या तुम शीघ्रता से नहीं देखते, या इसकी बजाय क्या तुम अविश्वास में अपने हृदयों को कठोर करते, और आलसी होते कि तुमने नजर उठाकर देखा भी नहीं ताकि तुम्हारा विनाश हो सके ?\n\n22 यदि ऐसा है, तुम पर हाय हो; परन्तु यदि ऐसा नहीं है तो अपनी नजर को उठाओ और परमेश्वर के पुत्र पर विश्वास करना आरंभ कर दो, कि वह अपने लोगों की मुक्ति के लिए आएगा, और यह कि उनके पापों के प्रायश्चित के लिए वह सहेगा और मर जाएगा; और यह कि वह मुर्दों में से फिर से जी उठेगा, जिससे पुनरुत्थान होगा, ताकि अंतिम और न्याय वाले दिन, अपने कर्मों के अनुसार न्याय पाने के लिए सारे लोग उसके सामने खड़े हो सकें ।\n\n23 और अब, मेरे भाइयों, मैं चाहता हूं कि उसके वचन को अपने हृदयों में उगने दो, और जैसे-जैसे वह बढ़ने लगे अपने विश्वास के द्वारा उसकी देखभाल करो । और देखो, अनंत जीवन देने के प्रति वह तुममें एक हरा-भरा पेड़ बन जाएगा । और फिर परमेश्वर ऐसा होने दे कि उसके पुत्र की प्रसन्नता द्वारा तुम्हारे बोझ हलके हो सकें । और यदि तुम्हारी इच्छा होगी तो तुम यह सब कर सकते हो । आमीन ।\n\n", "alma 34": "[center][font_size=26]अध्याय 34[/font_size][/center]\n\n[i]अमूलेक गवाही देता है कि उद्धार के प्रति मसीह में ही वचन है—यदि प्रायश्चित नहीं हुआ होता, सारी मानवजाति नष्ट हो जाती—मूसा की पूरी व्यवस्था परमेश्वर के पुत्र के बलिदान की तरफ संकेत करती है—मुक्ति की अनंत योजना विश्वास और पश्चाताप पर आधारित है—लौकिक और आत्मिक आशीषों के लिए प्रार्थना करो—यह समय परमेश्वर से मिलने के प्रति लोगों की तैयारी का समय है—परमेश्वर के सामने डर से अपने उद्धार के लिए काम करो । लगभग 74 ई.पू.[/i]\n\n1 और अब ऐसा हुआ कि उनसे इन बातों को कह लेने के पश्चात वह जमीन पर बैठ गया, और अमूलेक उठा और उन्हें यह कहते हुए सीखाने लगा:\n\n2 मेरे भाइयों, मेरे विचार से यह असंभव है कि मसीह के आगमन से संबंधित बताई गई बातों की तुम्हें उपेक्षा नहीं करनी चाहिए जो हमें परमेश्वर के पुत्र द्वारा सीखाई गई है; हां, मैं जानता हूं कि हमारे बीच के विवाद के पहले तुम्हें इन बातों को प्रचुरता में सीखाया गया था ।\n\n3 और अब जब तुम्हारी इच्छा है कि मेरा प्रिय भाई तुम्हें बताए कि तुम्हारे कष्टों के कारण तुम्हें क्या करना चाहिए; और उसने तुमसे तुम्हारे मन को तैयार करने के लिए कहा है; हां, और उसने तुम्हें विश्वास और धैर्य का उपदेश दिया है ।\n\n4 हां, तुम्हारे अंदर इतना विश्वास होना चाहिए कि तुम अपने हृदय में वचन को उगा सको, ताकि तुम इसकी अच्छाई की जांच कर सको ।\n\n5 और हमने उस बड़े प्रश्न को देखा है जो तुम्हारे मन में है कि क्या वचन परमेश्वर के पुत्र में है, या कोई मसीह नहीं होगा ।\n\n6 और तुमने यह भी देखा कि मेरे भाई ने तुम्हें कई उदाहरणों से प्रमाणित किया है कि उद्धार के प्रति वचन मसीह में ही है ।\n\n7 मेरे भाई ने जीनस की बातों को बताया है, कि मुक्ति परमेश्वर के पुत्र द्वारा आती है, और जीनक की बातों द्वारा भी आती है; और इन बातों की सच्चाई को सिद्ध करने के लिए उसने मूसा से भी अनुरोध किया है ।\n\n8 और अब, देखो, मैं तुम्हें अपनी गवाही दूंगा कि ये बातें सच्ची हैं । देखो, मैं तुमसे कहता हूं कि मैं अवश्य जानता हूं कि मसीह मानव संतान में अपने लोगों के पापों को अपने ऊपर लेने के लिए आएगा, और यह कि वह संसार के पापों के लिए प्रायश्चित करेगा; क्योंकि प्रभु परमेश्वर ने इसके बारे में बताया है ।\n\n9 क्योंकि यह आवश्यक है कि प्रायश्चित हो; क्योंकि अनंत परमेश्वर की महान योजना के अनुसार प्रायश्चित होना ही चाहिए, या फिर सारी मानवजाति का विनाश अनिवार्य है; हां, सबके हृदय कठोर हो गए हैं; हां, सभी पतित और खोए हुए लोग हैं, और सबका विनाश निश्चित है सिवाय उस प्रायश्चित के अलावा जो कि आवश्यक है और जिसे होना ही होगा ।\n\n10 क्योंकि यह आवश्यक है कि महान और आखिरी बलिदान हो; हां, न ही किसी मनुष्य का बलिदान, न ही किसी पशु का, न ही किसी भी प्रकार के पक्षी का; क्योंकि यह एक मानव बलिदान नहीं होगा; परन्तु यह एक असीम और अनंत बलिदान होगा ।\n\n11 अब ऐसा कोई मनुष्य नहीं है जो अपने स्वयं के लहू का बलिदान दे जो कि दूसरे के पापों के लिए प्रायश्चित होगा । अब, यदि कोई मनुष्य हत्या करता है, देखो क्या हमारा कानून जो कि न्यायी है वह उसके भाई का जीवन ले लेगा ? मैं तुमसे कहता हूं, नहीं ।\n\n12 परन्तु कानून को उसका जीवन चाहिए जिसने हत्या की है; इसलिए ऐसा कोई भी बलिदान नहीं है जो असीम प्रायश्चित के समान थोड़ा बहुत भी हो जो कि संसार के पापों के लिए पर्याप्त हो ।\n\n13 इसलिए, यह आवश्यक है कि महान और आखिरी बलिदान हो, और फिर ऐसा होगा या फिर होना चाहिए कि रक्तपात खत्म हो; फिर मूसा की व्यवस्था पूरी होगी; हां, वह सब जो लिखा हुआ है वह पूरा होगा, और कुछ भी नहीं छूटेगा ।\n\n14 और देखो, उस महान और आखिरी बलिदान की तरफ हर कण द्वारा संकेत करते हुए यही कानून का संपूर्ण अर्थ है; और महान और आखिरी बलिदान परमेश्वर का पुत्र होगा, हां, असीम और अनंत ।\n\n15 और इस प्रकार वह उन सभी के लिए उद्धार लाएगा जो उसके नाम में विश्वास करेंगे; दया के कोमल भाव को लाने के लिए आखिरी बलिदान का यही उद्देश्य है, जो न्याय पर विजय प्राप्त करता है, और जो लोगों के प्रति साधन लाता है ताकि पश्चाताप के लिए उनमें विश्वास हो सके ।\n\n16 और इस प्रकार दया न्याय की मांग को पूरा कर सकता है, और सुरक्षा के शस्त्रों से उन्हें घेरता है, जब कि वो जो पश्चाताप के प्रति विश्वास नहीं बढ़ाता है उसे न्याय की मांग के पूरे नियम के लिए उजागर कर दिया जाता है; इसलिए केवल उसके लिए मुक्ति की महान और अनंत योजना है जो पश्चाताप के प्रति विश्वास करता है ।\n\n17 इसलिए मेरे भाइयों परमेश्वर तुम्हें प्रेरणा दे कि पश्चाताप के प्रति तुम अपने विश्वास को बढ़ा सको, कि तुम उसके पवित्र नाम को पुकारने लगो ताकि वह तुम पर दया कर सके ।\n\n18 हां, दया के लिए उसे पुकारो; क्योंकि बचाने में वह प्रबल है ।\n\n19 हां, स्वयं को विनम्र करो, और उससे निरंतर प्रार्थना करते रहो ।\n\n20 उसे पुकारो जब तुम अपने खेतों में होते हो, हां, अपने पूरे झुंड के साथ ।\n\n21 अपने घरों में उसे पुकारो, हां, अपने पूरे परिवार के साथ, सुबह, दोपहर, और संध्या को ।\n\n22 हां, अपने शत्रुओं की शक्ति के विरूद्ध उसे पुकारो ।\n\n23 हां, उसे शैतान के विरूद्ध पुकारो जो कि सारी धार्मिकता का शत्रु है ।\n\n24 अपने खेतों की फसलों के साथ उसे पुकारो, ताकि उनमें बढ़ोतरी हो सके ।\n\n25 अपने खेतों में काम कर रहे लोगों के साथ पुकारो, ताकि उनमें बढ़ोतरी हो सके ।\n\n26 परन्तु यह सब कुछ नहीं है; तुम्हें अपनी कोठरियों में, अपने गुप्त स्थानों पर, और अपने निर्जन प्रदेशों में अपनी आत्माओं को उंडेलना होगा ।\n\n27 हां, और जब तुम प्रभु को नहीं पुकारते हो, अपने कल्याण और अपने आसपास रह रहे लोगों के कल्याण के प्रति भी निरंतर उससे प्रार्थना करने के लिए अपने हृदयों को परिपूर्ण होने दो ।\n\n28 और अब देखो, मेरे प्रिय भाइयों, मैं तुमसे कहता हूं, मत मानो कि यही सब कुछ है; क्योंकि इन सारी चीजों को कर लेने के पश्चात, यदि तुम जरूरतमंद और वस्त्रहीन लोगों से मुंह फेरोगे, और बीमार और कष्ट में पड़े हुए लोगों से नहीं मिलोगे, और यदि तुम्हारे पास वस्तुएं हैं जिसे तुम उन लोगों को नहीं दोगे जिन्हें इनकी आवश्यकता है—मैं तुमसे कहता हूं, यदि तुम इनमें से किसी भी चीज को नहीं दोगे, देखो, तुम्हारी प्रार्थना व्यर्थ है, और तुम्हें कोई फल नहीं देगी, और तुम उन ढोंगियों के समान हो जो विश्वास को नकारते हैं ।\n\n29 इसलिए, यदि तुम उदार रहना याद नहीं रखते हो तो तुम बेकार हो, जिसे साफ-सफाई करनेवाले फेंक देते हैं (जिसका कोई मोल न हो) और जो लोगों के पैरों तले कुचला जाता है ।\n\n30 और अब मेरे भाइयों, मै चाहूंगा कि इतनी सारी साक्षियों को प्राप्त करने के पश्चात, यह देखने के पश्चात कि धर्मशास्त्र इन बातों की गवाही देते हैं, तुम आगे आओ और पश्चाताप के प्रति फल लाओ ।\n\n31 हां, मैं चाहूंगा कि तुम आगे आओ और अपने हृदयों को अब और कठोर मत करो; क्योंकि देखो, अब तुम्हारे उद्धार का समय और दिन है; और इसलिए, यदि तुम पश्चाताप करोगे और अपने हदयों को कठोर नहीं करोगे, तो तुरन्त मुक्ति की महान योजना तुम्हारे पास लायी जाएगी ।\n\n32 क्योंकि देखो, यह समय परमेश्वर से मिलने के प्रति लोगों की तैयारी का समय है; हां, देखो इस जीवन का समय लोगों के परिश्रम करने का समय है ।\n\n33 और अब, जैसा मैंने तुमसे पहले कहा है, जैसे तुमने कई साक्षियां देखी है, इसलिए, मैं तुमसे विनती करता हूं कि तुम अपने पश्चाताप के दिन को अंतिम दिन तक न टालो; क्योंकि जीवन के इस दिन के पश्चात, जिसे हमें अनंतकाल की तैयारी के लिए दिया गया है, देखो यदि इस जीवन में हम अपने समय को नहीं सुधारेंगे तो फिर काली रात आएगी जिसमें कोई भी परिश्रम नहीं किया जा सकता है ।\n\n34 तुम नहीं कह सकते हो कि कब तुम भयंकर संकट में लाए जाओगे, कि मैं पश्चाताप करूंगा, ताकि मैं अपने परमेश्वर के पास जाऊंगा । नहीं, तुम ऐसा नहीं कह सकते हो; क्योंकि जब इस जीवन से प्रस्थान करते समय जो आत्मा तुम लोगों के शरीर में रहती है वही आत्मा इस अनंत जीवन में भी तुम्हारे शरीर पर कब्जा करेगी ।\n\n35 क्योंकि देखो, यदि तुमने मृत्यु होने तक पश्चाताप के अपने समय को टाला, देखो, शैतान की आत्मा तुम्हें अपने वश में कर लेगी, और वह तुम पर अपना मुहर लगा देगा; इसलिए, प्रभु की आत्मा की तुमसे हटा ली गई है, और तुम्हारे अंदर कोई स्थान नहीं रह जाता है, और तुम्हारे ऊपर शैतान का सारा अधिकार हो जाता है; और दुष्ट की यह आखिरी अवस्था होती है ।\n\n36 और इसे मैं जानता हूं क्योंकि प्रभु ने कहा है कि वह अपवित्र मंदिरों में नहीं रहता है, परन्तु वह धर्मी लोगों के हदयों में वास करता है; हां, और उसने यह भी कहा है कि धर्मी लोग उसके राज्य में रहेंगे फिर से कभी भी बाहर नहीं जाने के लिए; परन्तु मेमने के लहू द्वारा उनके वस्त्र श्वेत किये जाएंगे ।\n\n37 और अब, मेरे प्रिय भाइयों, मैं चाहता हूं कि तुम इन बातों को याद रखो, और यह कि परमेश्वर के डर से अपने उद्धार के प्रति कार्य करो, और तुम्हें मसीह के आगमन को अब और नहीं नकारना चाहिए ।\n\n38 ताकि तुम पवित्र आत्मा के विरूद्ध अब कोई और विवाद न करो, परन्तु तुम उसे स्वीकार करो, और मसीह के नाम को अपने ऊपर ग्रहण करो; कि अपने आपको धूल के समान विनम्र करो, और किसी भी स्थान पर, आत्मा और सच्चाई से परमेश्वर की उपासना करो; और यह कि नियमित रूप से तुम आभारी जीवन जीओ क्योंकि वह तुम पर बहुत दया करता और आशीषें देता है ।\n\n39 हां, और मेरे भाइयों मैं तुम्हें यह भी उपदेश देता हूं कि तुम निरंतर प्रार्थना में ध्यान लगाओ, कि शैतान के प्रलोभन द्वारा तुम पथभ्रष्ट न हो सको, कि तुम पर उसका कोई अधिकार न हो सके, ताकि आखिरी दिन तुम उसके वश में न हो सको; क्योंकि देखो, वह तुम्हें कोई भी अच्छा पुरस्कार नहीं देता है ।\n\n40 और अब मेरे प्रिय भाइयों, मैं तुम्हें धैर्य रखने का उपदेश दूंगा, और तुम हर प्रकार के कष्टों को सहोगे; ताकि तुम उन लोगों को बुरा न कहो जिन्होंने तुम्हें तुम्हारे अत्याधिक निर्धनता के कारण निकाल दिया था, कहीं ऐसा न हो कि तुम उन्हीं के समान पापी बन जाओ;\n\n41 परन्तु तुम में धैर्य हो, और दृढ़ आशा के साथ उन कष्टों को सहो कि एक दिन तुम्हें तुम्हारे सारे कष्टों से आराम मिलेगा ।\n\n", "alma 35": "[center][font_size=26]अध्याय 35[/font_size][/center]\n\n[i]वचन का प्रचार जोरामाइयों के व्यवसाय को नष्ट करता है—वे उन परिवर्तितों को निष्काषित कर देते हैं जो उस समय जेरशान में अम्मोन के लोगों से मिल जाते हैं—लोगों की दुष्टता के कारण अलमा दुखी होता है । लगभग 74 ई.पू.[/i]\n\n1 अब ऐसा हुआ कि अमूलेक द्वारा इन बातों को कह लेने के पश्चात, वे भीड़ से निकल गए और जेरशान प्रदेश चले गए ।\n\n2 हां, और जोरामाइयों के लिए वचन का प्रचार करने के पश्चात, बाकी बचे भाई भी जेरशान प्रदेश चले गए ।\n\n3 और ऐसा हुआ कि जोरामाइयों के लोकप्रिय लोगों ने उस वचन के विषय पर एक साथ मिलकर सोच-विचार किया जिसे उन्हें सीखाया गया था, और वे वचन के कारण क्रोधित थे, क्योंकि इसकी वजह से उनके व्यवसाय नष्ट हुए थे; इसलिए उन्होंने वचन को नहीं सुना ।\n\n4 और उन्होंने प्रदेश में संदेश भिजवाकर सारे लोगों को एकत्रित किया, और उनके साथ उस वचन के विषय पर सोच-विचार किया जिसे सुनाया गया था ।\n\n5 अब उनके शासकों और उनके याजकों और उनके शिक्षकों ने इस बात से संबंधित अपनी इच्छाओं को उन पर प्रकट नहीं होने दिया; इसलिए उन्होंने गुप्त रूप से सारे लोगों के विचारों का पता लगा लिया ।\n\n6 और ऐसा हुआ कि सारे लोगों के विचारों का पता लगा लेने के पश्चात, जो लोग अलमा और उसके भाइयों द्वारा सिखाए गए वचन के पक्ष में थे उन्हें प्रदेश से बाहर निकाल दिया गया; और वे बहुत थे; और वे भी जेरशान प्रदेश चले गए ।\n\n7 और ऐसा हुआ कि अलमा और उसके भाइयों ने उनकी सहायता की ।\n\n8 अब जोरामाइयों के लोग अम्मोन के उन लोगों से क्रोधित थे जो जेरशान में रह रहे थे, और जोरामाइयों का मुख्य शासक जो कि बहुत ही दुष्ट व्यक्ति था, उसने अम्मोन के लोगों को यह बताते हुए संदेश भेजा कि वे उन सारे लोगों को प्रदेश से बाहर निकाल दें जो अपने प्रदेश से उनके पास आए हैं ।\n\n9 और उसने उनके विरूद्ध कई धमकियों की घोषणा की । और अब अम्मोन के लोग उनकी बातों से नहीं डरते थे; इसलिए उन्होंने उन्हें बाहर नहीं निकाला बल्कि उन्होंने जोरामाइयों के उन सारे गरीबों को अपने पास रखा जो उनके पास आए थे; और उन्होंने उनकी देखभाल की, और उन्हें वस्त्र दिए, और अपनी विरासत की जमीनें दीं; और उन्होंने उनकी जरुरतों के मुताबिक उनकी सहायता की ।\n\n10 अब इस बात के कारण अम्मोन के लोगों के विरूद्ध जोरामाई क्रोध से भड़क उठे, और वे लमनाइयों के साथ मिल गए और उन्हें भी उनके विरूद्ध क्रोध में भड़काने लगे ।\n\n11 और इस प्रकार जोरामाइयों और लमनाइयों ने अम्मोन के लोगों के विरूद्ध, और नफाइयों के विरूद्ध भी युद्ध की तैयारी आरंभ कर दी ।\n\n12 और इस प्रकार नफी के लोगों पर न्यायियों के शासन का सत्रहवां वर्ष समाप्त हुआ ।\n\n13 और अम्मोन के लोग जेरशान प्रदेश से चले गए, और मेलेक प्रदेश पहुंचे, और नफाइयों की सेनाओं को जेरशान प्रदेश में रहने के लिए जगह दी, ताकि वे लमनाइयों और जोरामाइयों की सेनाओं के साथ लड़ सकें; और इस प्रकार लमनाइयों और नफाइयों के बीच युद्ध आरंभ हुआ; और इसके पश्चात उनके युद्धों का विवरण दिया जाएगा ।\n\n14 और कई जोरामाइयों को पश्चाताप करवाने में परमेश्वर के हाथों का औजार बनने के पश्चात, अलमा, और अम्मोन, और उनके भाई, और अलमा के दो बेटे जराहेमला प्रदेश वापस लौट आए; और जितने लोगों ने पश्चाताप किया था उन्हें प्रदेश से बाहर निकाल दिया गया; परन्तु जेरशान प्रदेश में उनकी अपनी विरासत में मिली हुई जमीनें थीं, और स्वयं को और अपनी पत्नियों और बच्चों और अपने प्रदेश को बचाने के लिए उन्होंने शस्त्र उठा लिया ।\n\n15 अब अलमा, अपने लोगों की दुष्टता के कारण दुखी होते हुए, हां, उनके बीच के युद्धों और रक्तपात और मतभेदों के कारण; और हर नगर में लोगों के बीच वचन की घोषणा करते हुए या वचन की घोषणा करवाते हुए; और यह देखते हुए कि लोगों के हृदय कठोर होने लगे थे, और वचन की कड़ाई के कारण कई लोग नाराज होने लगे हैं, तो उसका हदय अत्याधिक दुखी हुआ ।\n\n16 इसलिए, उसने ऐसा किया कि उसके बेटे एकत्रित हों, ताकि धार्मिकता के कार्यों से संबंधित वह हर किसी को अलग से काम दे सके । और हमारे पास उन आज्ञाओं का विवरण है जिसे उनसे उन्हें अपने स्वयं के अभिलेखानुसार दिया था ।\n\n", "alma 36": "अलमा की आज्ञाएं उसके बेटे हिलामन के लिए ।\n\n36 से 37 अध्यायों सहित ।\n\n[center][font_size=26]अध्याय 36[/font_size][/center]\n\n[i]एक स्वर्गदूत को देखने के पश्चात अलमा हिलामन को अपने परिवर्तन की गवाही देता है—उसने श्रापित आत्मा की पीड़ा को सहा था; उसने यीशु के नाम को पुकारा था, और फिर परमेश्वर में जन्म लिया था—मधुर आनंद उसकी आत्मा में भर गया था—उसने परमेश्वर की स्तुति में स्वर्गदूतों के जमावड़े को देखा था—जैसा उसने अनुभव किया था और देखा था वैसे ही कई परिवर्तितों ने अनुभव किया और देखा था । लगभग 74 ई.पू.[/i]\n\n1 मेरे बेटे, मेरी बातों पर कान लगाओ; क्योंकि मैं तुम्हें वचन देता हूं कि जितना तुम परमेश्वर की आज्ञाओं का पालन करोगे उतना ही तुम प्रदेश में उन्नति करोगे ।\n\n2 मैं चाहूंगा कि अपने पूर्वजों की दासता को याद करते हुए, तुम वैसा ही करो जैसा मैंने किया था; क्योंकि वे दासता में थे, और इब्राहीम के परमेश्वर, और इसहाक के परमेश्वर, और याकूब के परमेश्वर की बजाय उन्हें और कोई नहीं बचा सकता था; और निश्चित रूप से उसने उन्हें उनके कष्टों से उबारा था ।\n\n3 और अब, हे मेरे बेटे हिलामन, देखो, तुम अपनी युवावस्था में हो, और इसलिए, मैं तुमसे विनती करता हूं कि तुम मेरी बातों को सुनो और मुझसे सीखो; क्योंकि मैं जानता हूं कि जो कोई भी परमेश्वर में अपना विश्वास दिखाएगा, तो वह उनकी सहायता उनकी परेशानियों, और अनके दुखों, और उनके कष्टों में करेगा, और अंतिम दिन में वे उत्कर्षित किये जाएंगे ।\n\n4 और मैं नहीं चाहूंगा कि तुम सोचो कि मैं अपने बारे में जानता हूं—लौकिक बातों को नहीं परन्तु आत्मिक बातों को, सांसारिक बातों को नहीं परन्तु परमेश्वर की बातों को ।\n\n5 अब, देखो, मैं तुमसे कहता हूं, यदि मैंने परमेश्वर में जन्म नहीं लिया होता तो मैं इन बातों को नहीं जान सकता था; परन्तु परमेश्वर ने मुझे इन बातों का ज्ञात मेरी किसी भी योग्यता के कारण नहीं बल्कि अपने पवित्र स्वर्गदूत के द्वारा कराया है ।\n\n6 क्योंकि परमेश्वर के गिरजे को नष्ट करने के उद्देश्य से मैं मुसायाह के बेटों के साथ गया था; परन्तु देखो, मार्ग में हमें रोकने के लिए परमेश्वर ने अपने पवित्र स्वर्गदूत को भेजा ।\n\n7 और देखो, उसने हमसे गर्जन की आवाज में बात की, और हमारे पैरों तले की पूरी पृथ्वी थरथराने लगी; और हम सब धरती पर गिर गए क्योंकि हम पर प्रभु का डर आ गया था ।\n\n8 परन्तु देखो, आवाज ने मुझसे कहा; उठो । और मैं उठा और खड़ा हो गया, और स्वर्गदूत को देखा ।\n\n9 और उसने मुझसे कहा: यदि तुम परमेश्वर के गिरजे को नष्ट करना चाहोगे तो तुम स्वयं नष्ट हो जाओगे ।\n\n10 और ऐसा हुआ कि मैं जमीन पर गिर गया; और तीन दिनों और तीन रातों तक मैं अपना मुंह न खोल सका, न ही मैं अपने किसी अंग का उपयोग कर सका ।\n\n11 और स्वर्गदूत ने मुझसे और भी बातें की, जिसे मेरे भाइयों ने सुना, परन्तु मैंने नहीं सुना; क्योंकि जब मैंने इन बातों को सुना—यदि तुम परमेश्वर के गिरजे को नष्ट करना चाहोगे तो तुम स्वयं नष्ट हो जाओगे—मैं डर और आश्चर्य से दंग रह गया था कि कहीं ऐसा न हो कि मैं नष्ट हो जाऊं, जिसके कारण मैं जमीन पर गिर पड़ा और कुछ भी न सुन सका ।\n\n12 परन्तु मैं अनंत यातना की पीड़ा में था, क्योंकि मेरी आत्मा बुरी तरह से झकझोर दी गई थी और मेरे सारे पापों से पीड़ित हुई थी ।\n\n13 हां, मैंने अपने सारे पापों और दुष्ट कर्मों को याद किया जिनके कारण मैंने नरक की पीड़ा को सहा था; हां, मैंने देखा कि मैं परमेश्वर के विरूद्ध खड़ा हुआ था, और यह कि मैंने उसकी पवित्र आज्ञाओं को नहीं माना था ।\n\n14 हां, और मैंने उसके कई बच्चों की हत्या की थी, या यों कहें कि मैंने उन्हें विनाश की तरफ ढकेल दिया था; हां, और इतने महान थे मेरे दुष्कर्म, कि परमेश्वर की उपस्थिति में रहने के विचार मात्र से ही अकथनीय भय के कारण मेरी आत्मा पीड़ित हुई थी ।\n\n15 ओह, मैंने सोचा, कि मुझे बाहर निकाल दिया जाएगा और दोनों शरीर और आत्मा में नष्ट हो जाऊंगा, ताकि अपने कर्मों का न्याय पाने के लिए, मुझे परमेश्वर की उपस्थिति में न लाया जा सके ।\n\n16 और अब, मैं तीन दिनों और तीन रातों तक पीड़ा में था, यहां तक कि एक श्रापित आत्मा की पीड़ा में था ।\n\n17 और ऐसा हुआ कि जब मैं इस प्रकार श्राप से पीड़ित हुआ था, जब मैं अपने कई पापों को याद कर झकझोरा गया था, देखो, मैंने याद किया था कि मेरे पिता ने संसार के पापों के प्रति प्रायश्चित के लिए परमेश्वर के पुत्र, किसी यीशु मसीह के आगमन से संबंधित भविष्यवाणी की थी ।\n\n18 अब, जब मेरे मन ने मेरे विचार पर कब्जा कर लिया, मैं अपने हृदय में रोया था; हे यीशु, परमेश्वर के पुत्र, मुझ पर दया करो, जो कि मैं कटुता में सताया जा रहा हूं, और मैं मृत्यु की अनंत जंजीरों में जकड़ा हुआ हूं ।\n\n19 और अब, देखो, जब मैंने इसे सोचा, मुझे मेरी पीड़ा याद नहीं रही; हां, अब मैं अपने पापों की याद से झकझोरा नहीं गया ।\n\n20 और ओह, मैंने कितना अदभुत आनंद और प्रकाश देखा; हां, जितनी अत्याधिक पीड़ा मेरी आत्मा में थी उतना ही आनंद मेरी आत्मा में भर गया ।\n\n21 हां, मेरे बेटे, मैं तुमसे कहता हूं, कि मेरी पीड़ा जितनी कोई भी चीज अत्यंत तीव्र और दुखद नहीं थी । हां, और मेरे बेटे, मैं फिर से कहता हूं कि दूसरी तरफ मेरी प्रसन्नता जितनी कोई भी चीज अत्यंत तीव्र और मधुर नहीं थी ।\n\n22 हां, मेरे विचार से मैंने अपने पिता लेही के समान परमेश्वर को उसके सिंहासन पर बैठे हुए देखा जो अनगिनत स्वर्गदूतों के जमावड़ों से घिरा हुआ था और वे गा रहे थे और अपने परमेश्वर की स्तुति कर रहे थे; हां, और मेरी आत्मा वहां जाने के लिए व्याकुल हो उठी ।\n\n23 परन्तु देखो, मेरे अंगों ने फिर से बल प्राप्त किया, और मैं अपने पैरों पर खड़ा हो गया, और लोगों पर प्रकट किया कि मैंने परमेश्वर में जन्म लिया है ।\n\n24 हां, और उस समय से लेकर अब तक, बिना रुके मैंने परिश्रम किया है, कि मैं लोगों को पश्चाताप के लिए बुला सकूं; ताकि मैं उन लोगों को उस अत्याधिक प्रसन्नता का स्वाद चखा सकूं जिसे मैंने चखा है; कि वे भी परमेश्वर में जन्म ले सकें, और पवित्र आत्मा से भर सकें ।\n\n25 हां, और अब देखो, हे मेरे बेटे, प्रभु मेरे परिश्रम के फल में मुझे अत्याधिक प्रसन्नता देता है;\n\n26 क्योंकि जो वचन मुझमें लगाया गया है उसके कारण, देखो, बहुत सारे लोगों ने परमेश्वर में जन्म लिया है, और स्वाद चखा है जैसा मैंने चखा है, और आमने-सामने देखा है जैसा मैंने देखा है; इसलिए वे उन बातों के बारे में जानते हैं जिसे मैंने बताया है, जिसे मैं भी जानता हूं; और जो ज्ञान मुझमें है वो परमेश्वर का है ।\n\n27 और मेरे हर प्रकार के कष्टों और दुखों में मुझे सहायता मिली है, हां, और हर प्रकार की परेशानियों में भी; हां, परमेश्वर ने मुझे बंदीगृह से, दासता से, और मृत्यु से बचाया है; हां, और उसमें मैं विश्वास करता हूं, और वह मुझे अब भी बचाएगा ।\n\n28 और मैं जानता हूं कि उसके साथ महिमा में रहने के लिए, वह अंतिम दिन में मुझे उठाएगा; हां, और मैं सदा ही उसकी स्तुति करता रहूंगा क्योंकि उसने हमारे पूर्वजों को मिस्र से निकाला है, और उसने मिस्रियों को लाल सागर में निगल लिया है; और वह उन्हें प्रतिज्ञा किये हुए प्रदेश में अपने बल के द्वारा ले गया था; हां, और समय-समय पर उसने उन्हें दासता और अधीनता से बचाया है ।\n\n29 हां, और उसने हमारे पूर्वजों को यरूशलेम के प्रदेश से भी बाहर निकाला है; और उसने अपनी अनंत शक्ति के द्वारा समय-समय पर उन्हें दासता और अधीनता से बचाया है, यहां तक की वर्तमान समय में भी; और मैंने उनकी दासता को सदैव स्मरण रखा है; हां, और तुम्हें भी उनकी दासता को स्मरण रखना चाहिए जैसा कि मैंने रखा है ।\n\n30 परन्तु देखो, मेरे बेटे, यह सब कुछ नहीं है; क्योंकि तुम्हें भी जानना चाहिए जैसा कि मैंने जाना है, कि जितना तुम परमेश्वर की आज्ञाओं का पालन करोगे उतना ही प्रदेश में उन्नति करोगे; और तुम्हें यह भी जानना चाहिए कि जितना तुम परमेश्वर की आज्ञाओं का पालन नहीं करोगे उतना ही तुम्हें उसकी उपस्थिति से अलग किया जाएगा । अब ऐसा उसके वचन के अनुसार है ।\n\n", "alma 37": "[center][font_size=26]अध्याय 37[/font_size][/center]\n\n[i]आत्माओं के उद्धार के लिए पीतल की पट्टियों और अन्य धर्मशास्त्रों को बचाया जाता है—येरेदाइयों को उनकी दुष्टता के कारण नष्ट किया जाता है—उनके गुप्त शपथ और अनुबंधों को लोगों से बचाकर रखना चाहिए—अपने सारे कार्यों में प्रभु से सलाह लें—जैसा कि लियाहोना ने नफाइयों का मार्गदर्शन किया था उसकी प्रकार मसीह अनंत जीवन के लिए लोगों का मार्गदर्शन करता है । लगभग 74 ई.पू.[/i]\n\n1 और अब, मेरे बेटे हिलामन, मैं तुम्हें आज्ञा देता हूं कि तुम उन अभिलेखों को ले लो जिसे मुझे सौंपा गया है;\n\n2 और मैं तुम्हें यह भी आज्ञा देता हूं कि तुम इन लोगों का अभिलेख रखो, नफी की पट्टियों पर जैसा कि मैंने रखा है, और इन सारी चीजों को मेरे समान ही पवित्र रखो जिसे मैंने रखा है; क्योंकि इन्हें किसी सही उद्देश्य के लिए रखा गया है ।\n\n3 और पीतल की ये पट्टियां जिन पर इन्हें अंकित किया गया है, जो कि पवित्र धर्मशास्त्रों का अभिलेख हैं, जो आरंभ से लेकर हमारे पूर्वजों की वंशावली है—\n\n4 देखो, इसकी भविष्यवाणी हमारे पूर्वजों द्वारा की गई है, कि उन्हें रखना चाहिए और एक पीढ़ी से दूसरी पीढ़ी को सौंपना चाहिए, और ये तब तक प्रभु के हाथों द्वारा बचाकर रखी जाएंगी जब कि यह हर राष्ट्र, जाति, भाषा, और लोगों में न पहुंच जाए, ताकि वे उसमें शामिल भेदों को जानेंगे ।\n\n5 और अब देखो, यदि इन्हें रखा जाता है तो इनकी चमक को बनाए रखना चाहिए; हां, और वे उनकी चमक को बनाए रखेंगे; हां, और वे पट्टियां भी पवित्र होंगी जिन पर इन्हें अंकित किया गया है ।\n\n6 अब तुम मान सकते हो कि यह मेरी मूर्खता है; परन्तु देखो मैं तुमसे कहता हूं, कि छोटी और साधारण बातों से ही बड़ी बातें होती हैं; और कभी-कभी छोटे माध्यम ज्ञानी को भ्रम में डाल देते हैं ।\n\n7 और प्रभु परमेश्वर अपने महान और अनंत उद्देश्यों की पूर्ति के लिए किसी न किसी माध्यम से काम करता है; और छोटे-छोटे माध्यमों से प्रभु ज्ञानी को भ्रम में डालता है और कई आत्माओं के लिए उद्धार लाता है ।\n\n8 और अब, परमेश्वर में यह ज्ञान अभी तक रहा है कि इन चीजों को बचाकर रखना चाहिए; क्योंकि देखो, इससे इन लोगों की बुद्धि बढ़ी है, हां, और कई लोगों ने इससे अपनी भूल को माना है, और अपनी आत्माओं के उद्धार के प्रति स्वयं में अपने परमेश्वर का ज्ञान बढ़ाया है ।\n\n9 हां, मैं तुमसे कहता हूं, इन पट्टियों पर लिखी हुईं ये बातें नहीं होतीं जो कि इन पट्टियों पर हैं तो अम्मोन और उसके भाई उन कई हजार लमनाइयों को उनके पूर्वजों की गलत परंपरा को नहीं मनवा पाते; हां, इन अभिलेखों और इन बातों के कारण ही उन्होंने पश्चाताप किया; जिससे उनमें उनके प्रभु परमेश्वर का ज्ञान बढ़ा, और उन्होंने अपने मुक्तिदाता यीशु मसीह में आनंद मनाया ।\n\n10 और कौन जानता है कि क्या उनमें से हजारों लोगों को, हां, और हमारे कई हजार उन हठी, नफाई भाइयों को, अपने मुक्तिदाता के ज्ञान में लाने का वे साधन बन पाएंगे, जो कि इस समय पाप और दुष्टता में अपने हृदयों को कठोर किये जा रहे हैं ?\n\n11 अब इन भेदों को अभी पूरी तरह से मुझ पर प्रकट नहीं किया गया है; इसलिए मैं धीरज रखूंगा ।\n\n12 और मेरा इतना कहना ही पर्याप्त हो सकता है कि इन्हें एक सही उद्देश्य के लिए बचाकर रखा गया है, जो उद्देश्य परमेश्वर जानता है; क्योंकि वह अपने सभी कार्यों पर ज्ञान में सलाह देता है, और उसके मार्ग सीधे हैं और उसका मार्ग एक अनंत चक्र है ।\n\n13 ओह याद रखो, मेरे बेटे हिलामन याद रखो, कि परमेश्वर की आज्ञाएं कितनी कड़ी हैं । और उसने कहा है: यदि तुम मेरी आज्ञाओं का पालन करोगे तो तुम प्रदेश में उन्नति करोगे—परन्तु यदि तुम उसकी आज्ञाओं का पालन नहीं करोगे तो तुम्हें उसकी उपस्थिति से अलग कर दिया जाएगा ।\n\n14 और अब मेरे बेटे याद रखो कि परमेश्वर ने तुम्हें इन चीजों को सौंपा है जो कि पावन हैं, जिसे उसने पावन रखा है, और वह स्वयं में सही उद्देश्य के लिए इन्हें रखेगा और बचाएगा, ताकि वह अपना सामर्थ्य भावी पीढ़ियों को दिखा सके ।\n\n15 और अब देखो, मैं भविष्यवाणी की आत्मा द्वारा तुमसे कहता हूं, कि यदि तुम परमेश्वर की आज्ञाओं का उल्लंघन करते हो, देखो, जो ये चीजें पावन हैं उन्हें परमेश्वर के सामर्थ्य द्वारा तुमसे ले लिया जाएगा, और तुम्हें शैतान को सौंप दिया जाएगा, ताकि वह तुम्हें हवा के सामने भूसे के समान छान सके ।\n\n16 परन्तु यदि तुम परमेश्वर की आज्ञाओं को मानते हो, और तुम इन पवित्र चीजों को वैसे ही करोगे जैसे कि प्रभु ने तुम्हें करने की आज्ञा दी है, (क्योंकि तुम्हें प्रभु से उन सारी चीजों को करने के लिए निवेदन करना चाहिए जिसे तुम्हें करना हो) देखो, धरती और नरक की कोई भी शक्ति तुमसे उन चीजों को नहीं छीन सकती है, क्योंकि अपनी सारी बातों को पूरा करने के लिए परमेश्वर सामर्थ्यवान है ।\n\n17 क्योंकि वह तुमसे की गई अपनी सारी प्रतिज्ञाओं को पूरा करेगा, क्योंकि उसने उन सारी प्रतिज्ञाओं को पूरा किया है जो उसने हमारे पूर्वजों से की थीं ।\n\n18 क्योंकि उसने उनसे प्रतिज्ञा की थी कि वह स्वयं में सही उद्देश्य के लिए इन्हें बचाएगा, ताकि वह अपना सामर्थ्य भावी पीढ़ियों को दिखा सके ।\n\n19 और अब देखो, एक उद्देश्य को उसने पूरा किया है, यहां तक कि कई हजार लमनाइयों को सच्चाई का ज्ञान कराया है; और उसने उनमें अपना सामर्थ्य दिखाया है, और वह उनमें अपना सार्मथ्य भावी पीढ़ियों को भी दिखाएगा; इसलिए उन्हें बचाया जाएगा ।\n\n20 इसलिए मेरे बेटे हिलामन, मैं तुम्हें आज्ञा देता हूं कि मेरी सारी बातों को पूरा करने में तुम निष्ठावान रहो, और जैसा कि लिखा गया है, परमेश्वर की आज्ञाओं को मानने में भी निष्ठावान रहो ।\n\n21 और अब, मैं उन चौबीस पट्टियों से संबंधित तुमसे बातें करूंगा, जिन्हें तुम रखोगे, कि भेद और अंधकार के कार्य, और उनके गुप्त कार्य, या उन लोगों के गुप्त कार्य जिन्हें खत्म कर दिया गया था, इन लोगों पर प्रकट किये जा सकें; हां, उनकी सारी हत्याएं और चोरी, और उनके लूट-मार, और उनकी सारी दुष्टताएं और घृणित कार्य, इन लोगों पर प्रकट किये जा सकें; हां, और यह कि तुम इन अनुवादकों को बचाकर रखोगे ।\n\n22 क्योंकि देखो, प्रभु ने देखा था कि उसके लोग अंधकार में कार्य करने लगे, हां, गुप्त हत्याएं और घृणित कार्य; इसलिए प्रभु ने कहा था, यदि वे पश्चाताप नहीं करते हैं तो उन्हें धरती से नष्ट कर देना चाहिए ।\n\n23 और प्रभु ने कहा था: मैं अपने सेवक गजेलम के लिए एक पत्थर बनाऊंगा जो अंधकार में भी प्रकाशित होगा, कि मैं उन लोगों को खोज सकूं जो मेरी सेवा करेंगे, ताकि मैं उन लोगों पर उनके भाइयों के कार्य को प्रकट कर सकूं, हां, उनके गुप्त कार्य, उनके अंधकार के कार्य, और उनकी दुष्टता और उनके घृणित कार्य को भी ।\n\n24 और अब, मेरे बेटे, इन अनुवादकों को तैयार किया गया है ताकि परमेश्वर का वचन पूरा हो सके, जिसे उसने यह कहते हुए बताया था:\n\n25 मैं उनके सारे गुप्त और घृणित कार्यों को अंधकार से प्रकाश में लाऊंगा; और यदि वे पश्चाताप नहीं करेंगे तो मैं उन्हें धरती से नष्ट कर दूंगा; और मैं हर एक राष्ट्र के लिए उनके गुप्त और घृणित कार्यों को प्रकाश में लाऊंगा जिनका इस समय से आगे प्रदेश पर अधिकार होगा ।\n\n26 और अब, मेरे बेटे, हम देखते हैं कि वे पश्चाताप नहीं करते हैं; इसलिए उनका विनाश हो जाता है, और अब तक परमेश्वर का वचन पूरा होता है; हां, उनके गुप्त घृणित कार्यों को अंधकार से सामने लाया जाता है और हमें ज्ञात कराया जाता है ।\n\n27 और अब, मेरे बेटे, मैं तुम्हें आज्ञा देता हूं कि तुम उनके सारे वचनों, और उनके अनुबंधों, और गुप्त घृणित कार्यों के प्रति उनकी मंजूरी को बनाए रखना; हां, उनके सारे चिन्हों और अचम्भों को इन लोगों से दूर रखो, ताकि वे उन्हें जान न सकें, नहीं तो ये लोग भी अंधकार में गिर जाएंगे और इन्हें भी नष्ट कर दिया जाएगा ।\n\n28 क्योंकि देखो, इस प्रदेश पर एक श्राप है, कि परमेश्वर के सामर्थ्य के अनुसार अंधकार का कार्य करनेवालों पर विनाश आएगा, जब उनके पापों का घड़ा भर चुका होगा; इसलिए मैं चाहता हूं कि इन लोगों का विनाश न हो ।\n\n29 इसलिए, तुम्हें इन लोगों से उनके वचनों और अनुबंधों की गुप्त योजनाओं को छिपाकर रखना है, और उन्हें केवल तुम उनकी दुष्टता और उनकी हत्याओं और उनके धृणित कार्यों की जानकारी दोगे; और तुम उन्हें इस प्रकार की दुष्टता और घृणित कार्य और हत्याओं से घृणा करना सिखाओगे; और तुम उन्हें यह भी सिखाओगे कि इन लोगों का विनाश उनकी दुष्टता और घृणित कार्य और उनकी हत्याओं के कारण हुआ था ।\n\n30 क्योंकि देखो, उन्होंने प्रभु के उन सभी भविष्यवक्ताओं की हत्या की थी जो उनके बीच उनके अधर्म से संबंधित घोषणा करने आए थे; और जिनकी हत्या उन्होंने की थी उनके लहू ने प्रभु अपने परमेश्वर को पुकारा था कि उन लोगों से प्रतिशोध लिया जाए जिन लोगों ने उनकी हत्या की है; और इस प्रकार अंधकार और गुप्त मेल-मिलाप के इन कार्य करनेवालों पर परमेश्वर का न्याय आया ।\n\n31 हां, और वह प्रदेश और गुप्त मेल-मिलाप के उन कार्य करनेवालों पर सदा के लिए श्राप आए, यहां तक कि विनाश भी यदि उनके पापों का घड़ा भरने से पहले वे पश्चाताप नहीं करते हैं ।\n\n32 और अब, मेरे बेटे, उन बातों को याद रखो जिसे मैंने तुम्हें बताया है; इन लोगों के प्रति उन गुप्त योजनाओं पर विश्वास मत करो, परन्तु उन्हें पाप और अधर्म के प्रति सदा ईर्ष्या करना सीखाओ ।\n\n33 उन्हें पश्चाताप करना, और प्रभु यीशु मसीह में विश्वास करना सीखाओ; उन्हें विनम्र होना और हृदय से विनम्र और दीन होना सीखाओ; उन्हें प्रभु यीशु मसीह पर उनके विश्वास के द्वारा शैतान के हर प्रलोभन का सामना करना सीखाओ ।\n\n34 उन्हें सीखाओ कि कभी भी वे अच्छे कार्यों से न थकें, परन्तु हृदय से नम्र और दीन रहें; क्योंकि इसी प्रकार के लोगों को उनकी आत्माओं में आराम मिलेगा ।\n\n35 ओह, मेरे बेटे, याद रखो, और अपनी युवावस्था में ज्ञान प्राप्त करो; हां, अपनी युवावस्था में परमेश्वर की आज्ञाओं का पालन करना सीखो ।\n\n36 हां, और अपनी सहायता के लिए परमेश्वर को पुकारो; हां, तुम्हारे सारे कार्य प्रभु के लिए हों, और जहां कहीं भी तुम जाओ इसे प्रभु में होने दो; हां, अपने सारे विचार को प्रभु के प्रति निर्देशित होने दो; हां, अपने हृदय का स्नेह सदा के लिए प्रभु पर लगाए रखो ।\n\n37 अपने सारे कार्यों में प्रभु से सलाह लो, और अच्छा करने के लिए वह तुम्हें निर्देश देगा; हां, जब तुम रात को सोते हो तो प्रभु में सोओ, ताकि सोते समय वह तुम्हारी रक्षा कर सके; और जब तुम सुबह उठते हो तो परमेश्वर को धन्यवाद देने के लिए तुम्हारा हृदय भरा होना चाहिए; और यदि तुम इन कार्यों को करते हो तो अंतिम दिन में तुम उत्कर्ष पाओगे ।\n\n38 और अब, मेरे बेटे, मेरे पास उस चीज से संबंधित कुछ कहने के लिए है जिसे हमारे पूर्वज गेंद या निर्देशक कहते थे—या जिसे हमारे पूर्वज लियाहोना कहते थे, जिसकी यदि व्याख्या की जाए तो एक दिशासूचक यंत्र है; और प्रभु ने उसे बनाया था ।\n\n39 और देखो, इतनी अनोखी कारीगरी कोई भी मनुष्य नहीं कर सकता है । और देखो, इसे हमारे पूर्वजों को उस मार्ग को दिखाने के लिए बनाया गया था जिस पर चलकर उन्हें निर्जन प्रदेश की यात्रा करनी थी ।\n\n40 और परमेश्वर में उनके विश्वास के अनुसार इस चीज ने उनके लिए काम किया; इसलिए, मानने के लिए उनके पास विश्वास था कि जिस ओर उन्हें जाना था उसी तरफ परमेश्वर उन कांटों को धुरी पर घुमाएगा, देखो, ऐसा ही हुआ था; इसलिए उनके प्रति यह चमत्कार हुआ था, और दिन-ब-दिन परमेश्वर के सामर्थ्य द्वारा और भी कई चमत्कार हुए ।\n\n41 फिर भी, क्योंकि वे चमत्कार छोटे साधन द्वारा किये गए थे तब भी वह उनके लिए महान कार्य दिखाता था । वे आलसी थे, और विश्वास और निष्ठा बढ़ाना भूल गए और फिर चमत्कार के वे कार्य बंद हो गए, और तब वे अपनी यात्रा में आगे नहीं बढ़ पाए;\n\n42 इसलिए, वे निर्जन प्रदेश में ही रुक गए, या सीधी यात्रा नहीं कर पाए, और अपने उल्लंघन के कारण भूख और प्यास से पीड़ित हुए ।\n\n43 और अब, मेरे बेटे, मैं चाहूंगा कि तुम समझो कि ये बातें प्रभाव छोड़े बिना नहीं रहतीं; क्योंकि हमारे पूर्वज इस दिशासूचक यंत्र पर ध्यान लगाने में आलसी थे (अब ये चीजें लौकिक थीं) वे समृद्ध नहीं हो पाए; ऐसा आत्मिक चीजों के साथ भी है ।\n\n44 क्योंकि देखो, जिस प्रकार इस दिशासूचक यंत्र पर ध्यान लगाना हमारे पूर्वजों के लिए आसान था जो कि उन्हें प्रतिज्ञा की हुई भूमि पर सीधे जाने का संकेत करता था उसी प्रकार मसीह के वचन पर ध्यान देना भी आसान है जो तुम्हें अनंत स्वर्गसुख की तरफ सीधा संकेत करता है ।\n\n45 और अब, मैं कहता हूं, क्या यह वैसी ही बात नहीं है ? क्योंकि प्रतिज्ञा की गई भूमि के मार्ग की तरफ संकेत दिखाने के द्वारा निश्चित तौर पर यह निर्देशक हमारे पूर्वजों को वहां ले आया था, उसी प्रकार यदि हम मसीह के वचन का अनुसरण मार्ग में करेंगे तो एक बेहतर प्रतिज्ञा की हुई भूमि की तरफ वह हमें दुख की इस घाटी से आगे ले जाएगा ।\n\n46 हे मेरे बेटे, राह की सरलता के कारण हमें आलसी नहीं होना है; क्योंकि ऐसा ही हमारे पूर्वजों के साथ था; क्योंकि ऐसा ही उनके लिए बनाया गया था, कि यदि वे देखते तो जीवित रहते; ऐसा ही हमारे साथ है । मार्ग तैयार है, और यदि हम देखेंगे तो हम सदा के लिए जीवित रह सकते हैं ।\n\n47 और अब, मेरे बेटे, देखो कि तुम इन पावन बातों का ध्यान रख सको, हां, ध्यान दो कि तुम परमेश्वर की तरफ देखो और जीओ । इन लोगों के पास जाओ और वचन का प्रचार करो, और शान्त रहो । मेरे बेटे, विदा हो ।\n\n", "alma 38": "अलमा के बेटे शिबलोन के लिए उसकी आज्ञाएं ।\n\nअध्याय 38 सहित ।\n\n[center][font_size=26]अध्याय 38[/font_size][/center]\n\n[i]धार्मिकता के कारण शिबलोन को सताया जाता है—उद्धार मसीह में है, जो कि जीवन और संसार की ज्योति है—अपनी सारी लालसाओं पर लगाम लगाओ । लगभग 74 ई.पू.[/i]\n\n1 मेरे बेटे, मेरी बातों को ध्यान से सुनो, क्योंकि मैं तुमसे कहता हूं, जैसा मैंने हिलामन से कहा था, कि जितना तुम परमेश्वर की आज्ञाओं का पालन करोगे उतना ही प्रदेश में समृद्ध होगे; और जितना तुम परमेश्वर की आज्ञाओं का पालन नहीं करोगे तो तुम्हें परमेश्वर की उपस्थिति से अलग कर दिया जाएगा ।\n\n2 और अब, मेरे बेटे, मैं विश्वास करता हूं कि तुम्हारी दृढ़ता और परमेश्वर में तुम्हारी विश्वसनीयता के कारण तुममें मैं बहुत आनंदित होऊंगा; क्योंकि जैसा तुमने अपनी युवावस्था में प्रभु परमेश्वर की तरफ देखना आरंभ किया है, वैसे ही मुझे आशा है कि तुम उसकी आज्ञाओं का पालन करोगे; क्योंकि आशीषित है वह जो अंत तक सहनशील है ।\n\n3 मेरे बेटे, मैं तुमसे कहता हूं, कि तुम्हारी विश्वसनीयता और तुम्हारी निष्ठा, और तुम्हारे धैर्य और जोरामाइयों के लोगों में तुम्हारे लंबे समय तक उत्पीड़न के कारण मैं तुममें पहले से ही महान आनंदित हो चुका हूं ।\n\n4 क्योंकि मैं जानता हूं कि तुम दासता में थे; हां, और मैं यह भी जानता हूं कि वचन के लिए तुम पर पथराव किया गया था और तुमने इन सारी चीजों को धैर्य से सहा क्योंकि प्रभु तुम्हारे साथ था; और अब तुम जानते हो कि प्रभु तुम्हें सदा बचाएगा ।\n\n5 और अब मेरे बेटे, शिबलोन, मैं चाहूंगा कि तुम याद रखो कि जितना तुम परमेश्वर में अपना विश्वास बनाए रखोगे उतना ही तुम्हें तुम्हारी परेशानियों, और तुम्हारे कष्टों, और तुम्हारे दुखों से बचाया जाएगा, और अंतिम दिन में तुम उत्कर्ष पाओगे ।\n\n6 अब, मेरे बेटे, मैं नहीं चाहूंगा कि तुम सोचो कि मैं इन चीजों को स्वयं ही जानता हूं, परन्तु यह प्रभु की आत्मा है जो मुझमें है जो मुझ पर इन बातों को प्रकट करती है; क्योंकि यदि मैंने परमेश्वर में जन्म नहीं लिया होता तो मुझ पर इन बातों को प्रकट नहीं किया जाता ।\n\n7 परन्तु देखो, प्रभु ने अपनी महान दया में मुझे बताने के लिए एक स्वर्गदूत भेजा कि उसके लोगों के बीच में विनाश के कार्य को मुझे रोकना चाहिए; हां, और मैंने स्वर्गदूत को आमने-सामने देखा है, और उसने मुझसे बात की, और उसकी आवाज गर्जन के समान थी, और उसने पूरी पृथ्वी को हिला दिया था ।\n\n8 और ऐसा हुआ कि तीन दिनों और तीन रातों तक मैं अत्याधिक पीड़ा और आत्मा की वेदना में था; और जब तक कि मैंने प्रभु यीशु मसीह को दया के लिए नहीं पुकारा तब तक मैंने अपने पापों के लिए क्षमा नहीं प्राप्त की । परन्तु देखो, मैंने उसे पुकारा और अपनी आत्मा में शांति प्राप्त की ।\n\n9 और अब, मेरे बेटे, मैंने तुम्हें यह बताया है कि तुम ज्ञान प्राप्त कर सको ताकि मुझ से सीखो कि मसीह के अलावा कोई और रास्ता या साधन नहीं है जिससे मनुष्य को बचाया जा सके । देखो, वह जीवन और संसार की ज्योति है । देखो, वह सच्चाई और धार्मिकता का वचन है ।\n\n10 और अब, जैसे कि तुमने वचन को सीखाना आरंभ कर दिया है इसलिए मैं चाहूंगा कि तुम्हें सीखाते रहना चाहिए; और मैं चाहूंगा कि तुम सारी बातों में निष्ठावान और संयमी बने रहो ।\n\n11 देखो कि कहीं तुम घमंड से न भर जाओ; हां, देखो कि कहीं तुम अपने ज्ञान में और न ही अपने अधिक बल पर अहंकारी हो जाओ ।\n\n12 साहस से काम लो, परन्तु आवश्यकता से अधिक नहीं; और यह भी देखो कि तुम अपनी उत्तेजनाओं पर काबू रख सको, कि तुम प्रेम से परिपूर्ण हो सको; देखो कि आलस को रोक सको ।\n\n13 जोरामाइयों के समान प्रार्थना मत करो, क्योंकि तुमने देखा है कि वो लोगों को सुनाने के लिए, और अपने ज्ञान की प्रशंसा पाने के लिए प्रार्थना करते हैं ।\n\n14 मत कहो, हे परमेश्वर, मैं तुम्हें धन्यवाद देता हूं कि हम अपने भाइयों से बेहतर हैं; परन्तु इसकी बजाय कहो: हे प्रभु, मेरी अयोग्यता को क्षमा करो, और दया में मेरे भाइयों को याद रखो—हां, हर समय परमेश्वर के समाने अपनी अयोग्यता को स्वीकार करो ।\n\n15 और प्रभु तुम्हारी आत्मा को आशीषित करे, और शांति से रहने के लिए अंतिम दिन में तुम्हें अपने राज्य में प्राप्त करे । अब जाओ, मेरे बेटे, और इन लोगों को वचन सिखाओ । शान्त रहो । मेरे बेटे, विदा हो ।\n\n", "alma 39": "अलमा की आज्ञाएं उसके बेटे कोरियन्टन के लिए ।\n\n39 से 42 अध्यायों सहित ।\n\n[center][font_size=26]अध्याय 39[/font_size][/center]\n\n[i]यौन पाप घृणित वस्तु है—कोरियन्टन के पाप जोरामाइयों को वचन प्राप्त करने से दूर रखते हैं—मसीह की मुक्ति उन विश्वासियों को बचाने में प्रभावी है जो आगे चलते हैं । लगभग 74 ई.पू.[/i]\n\n1 और अब, मेरे बेटे, मैंने जो तुम्हारे भाई से कहा है उसके अलावा मुझे तुमसे कुछ और कहना है; क्योंकि देखो, परमेश्वर की आज्ञाओं के पालन के प्रति क्या तुमने अपने भाई की दृढ़ता, उसकी विश्वसनीयता, और उसकी निष्ठा को नहीं देखा है ? देखो, क्या उसने तुम्हारे लिए एक अच्छा उदाहरण नहीं रखा है ?\n\n2 क्योंकि जोरामाई लोगों के बीच, तुमने मेरी बातों को उतने ध्यान से नहीं सुना है जितना तुम्हारे भाई ने सुना है । अब यही है जो मैं तुम्हारे विरूद्ध कहना चाहता हूं; तुम अपने बल और अपने ज्ञान में अहंकारी हो गए हो ।\n\n3 और मेरे बेटे, इतना ही नहीं । तुमने वो किया है जिससे मुझे बहुत दुख पहुंचा है; क्योंकि तुमने धार्मिकता का काम छोड़ दिया है, और तुम वेश्या इसाबेल के पीछे-पीछे लमनाइयों की सीमाओं के बीच सिरोन प्रदेश गए थे ।\n\n4 हां, उसने कई लोगों के मन को चुराया है; परन्तु मेरे बेटे, तुम्हारे लिए यह कोई बहाना नहीं हो सकता । तुम्हें धार्मिकता के उस काम में लगे रहना चाहिए था जिसे तुम्हें सौंपा गया है ।\n\n5 मेरे बेटे, क्या तुम नहीं जानते कि ये बातें प्रभु की नजर में घृणित हैं; हां, किसी मासूम का लहू बहाने या पवित्र आत्मा को अस्वीकार करने के अलावा यह सारे पापों से बड़ा पाप है ?\n\n6 क्योंकि देखो, पवित्र आत्मा को प्राप्त करने के पश्चात यदि तुम उसे अस्वीकार करते हो, और तुम जानते हो कि तुमने उसे अस्वीकार किया है, देखो, तब यह पाप क्षमा योग्य नहीं है; हां, और जो कोई भी परमेश्वर के प्रकाश और ज्ञान के विरूद्ध हत्या करता है, क्षमा प्राप्त करना उसके लिए आसान नहीं होता है; हां, मैं तुमसे कहता हूं, मेरे बेटे, कि क्षमा प्राप्त करना उसके लिए आसान नहीं होता है ।\n\n7 और अब, मेरे बेटे, मैं परमेश्वर से कामना करूंगा कि इतने बड़े अपराध के लिए तुम्हें दोषी न ठहराया जाता । यदि यह तुम्हारी भलाई के लिए नहीं होता तो तुम्हारी आत्मा को दुख देने के लिए मैं तुम्हारे पापों में भागीदार नहीं होता ।\n\n8 परन्तु देखो, तुम अपने अपराधों को परमेश्वर से छुपा नहीं सकते; और यदि तुम पश्चाताप नहीं करते हो तो वे अंतिम दिन में तुम्हारे विरूद्ध गवाही के रूप में खड़े होंगे ।\n\n9 अब मेरे बेटे, मैं चाहूंगा कि तुम्हें पश्चाताप करना चाहिए और अपने पापों को छोड़ देना चाहिए, और जो तुम्हारी आंखों को लालच दे उन वस्तुओं के पीछे मत भागो, परन्तु स्वयं को इन सब चीजों से दूर रखो; क्योंकि यदि तुम ऐसा नहीं करते हो तो तुम परमेश्वर के राज्य का उत्तराधिकारी नहीं हो सकते । ओह, याद रखो, और इसे ग्रहण करो, और स्वयं को इन सब चीजों से दूर रखो ।\n\n10 और मैं तुम्हें आज्ञा देता हूं कि अपने कार्यों में अपने बड़े भाइयों से सलाह-मशवरा किया करो; क्योंकि देखो, तुम अपनी युवावस्था में हो, और तुम्हें तुम्हारे भाइयों से सीखने की आवश्यकता है । और उनकी सलाह पर ध्यान दो ।\n\n11 किसी भी व्यर्थ या मूर्ख बातों में स्वयं को न पड़ने दो; फिर से उन दुष्ट वेश्याओं पर शैतान द्वारा अपने मन को न लगने दो । देखो, हे मेरे बेटे, जोरामाइयों पर तुम कितनी महान अधर्म लाए हो; क्योंकि जब उन्होंने तुम्हारे आचरण को देखा तब मेरी बातों पर विश्वास नहीं किया ।\n\n12 और अब प्रभु की आत्मा मुझसे कहती है: अपने बच्चों को भलाई करने की आज्ञा दो, नहीं तो वे कई लोगों के हृदय को विनाश की तरफ ले जाएंगे; इसलिए मेरे बेटे, परमेश्वर के डर में मैं तुम्हें आज्ञा देता हूं कि अपने अधर्मों से दूर रहो;\n\n13 कि तुम अपने मन, पराक्रम, और बल से प्रभु की तरफ हो जाओ; ताकि दुष्टता की तरफ और अधिक हृदयों को न ले जा सको; परन्तु इसकी बजाय उनका मन फिराओ, और अपनी गलतियों को स्वीकार करो और उन अपराधों को भी जिन्हें तुमने किया है ।\n\n14 धन-संपत्ति और संसार की व्यर्थ की चीजों के पीछे मत जाओ; क्योंकि देखो, तुम उन्हें अपने साथ लेकर नहीं जा सकते ।\n\n15 और अब, मेरे बेटे, मैं मसीह के आगमन से संबधित कुछ बातें बताना चाहूंगा । देखो, मैं तुमसे कहता हूं कि संसार के पापों को हरने के लिए वह निश्चित रूप से आएगा; हां, वह अपने लोगों को उद्धार का सुसमाचार सुनाने आएगा ।\n\n16 और अब, मेरे बेटे, यही वह कार्य था जिसके लिए तुम्हें बुलाया गया था, इन लोगों को इस सुसमाचार को सुनाने के लिए, उनके मन को तैयार करने के लिए; या इसकी बजाय उन पर उद्धार लाने के लिए, ताकि उसके आगमन पर वचन सुनाने के प्रति वे उनके बच्चों के मन को तैयार कर सकें ।\n\n17 और अब इस विषय पर मैं तुम्हारे मन को कुछ हलका करूंगा । देखो, तुम्हें आश्चर्य हो रहा होगा कि इन चीजों को इतनी जल्दी क्यों जानना चाहिए । देखो, मैं तुमसे कहता हूं, क्या इस समय के लोग परमेश्वर के लिए अनमोल नहीं हैं जितने कि उसके आगमन के समय के लोग होंगे ?\n\n18 क्या यह आवश्यक नहीं है कि मुक्ति की योजना की जानकारी इन लोगों को और उनके बच्चों को भी देनी चाहिए ?\n\n19 इन सुसमाचारों को हमें और हमारे बच्चों को सुनाने के लिए, या उसके आगमन के पश्चात सुनाने के लिए, क्या इस समय प्रभु के लिए अपना स्वर्गदूत भेजना आसान नहीं है ?\n\n", "alma 40": "[center][font_size=26]अध्याय 40[/font_size][/center]\n\n[i]मसीह सारे मनुष्यों पर पुनरुत्थान लाता है—अपने पुनरुत्थान के दिन की प्रतीक्षा में मरे हुए धर्मी लोग स्वर्गधाम जाते हैं और दुष्ट लोग बाहरी अंधकार में—पुनरुत्थान में सारी चीजें अपने उचित और पूर्ण ढांचे में पुन:स्थापित होंगी । लगभग 74 ई.पू.[/i]\n\n1 अब मेरे बेटे, मैं तुमसे इससे भी अधिक कुछ और कहना चाहता हूं; क्योंकि मैं समझता हूं कि मरे हुए लोगों के पुनरुत्थान के विषय पर तुम्हारा मन चिंतित है ।\n\n2 देखो, मैं तुमसे कहता हूं, कि कोई पुनरुत्थान नहीं है—या, दूसरे शब्दों में मैं कहूंगा कि नश्वर अमरत्व प्राप्त नहीं करता है, यह भ्रष्टता शुद्धता में परिवर्तित नहीं होती है—तब तक जब तक कि मसीह का आगमन नहीं होता है ।\n\n3 देखो, वह मरे हुए लोगों पर पुनरुत्थान लाता है । परन्तु देखो, मेरे बेटे, पुनरुत्थान अभी नहीं आया है । अब, यद्यपि कई भेद हैं जिसे छुपाकर रखा गया है और जिसे परमेश्वर के अलावा कोई भी नहीं जानता, पर मैं तुम्हें एक रहस्य की बात बताता हूं । परन्तु मैं तुम्हें एक चीज दिखाता हूं जिसे मैंने परमेश्वर से निष्ठापूर्वक प्रार्थना कर पूछताछ की है ताकि मैं जान सकूं—जो कि पुनरुत्थान से संबंधित है ।\n\n4 देखो, एक समय निर्धारित किया गया है जब सब मृत लोगों को जीवित किया जाएगा । अब, यह समय कब आएगा कोई नहीं जानता है; परन्तु निर्धारित किये हुए समय के बारे में परमेश्वर जानता है ।\n\n5 अब, इससे कोई फर्क नहीं पड़ता कि मनुष्य मृत लोगों में से एक बार, दो बार, या तीन बार जीवित किये जाएंगे; क्योंकि परमेश्वर इन सारी बातों को जानता है; और मेरे लिए इतना जानना पर्याप्त है कि ऐसा ही है—कि एक समय निर्धारित किया गया है जब सारे लोग मृत्यु से जी उठेंगे ।\n\n6 अब मृत्यु के समय और पुनरुत्थान के समय के बीच में दूरी होना आवश्यक है ।\n\n7 और अब मैं पूछताछ करूंगा कि मृत्यु के समय से लेकर निर्धारित किये गए पुनरुत्थान के समय तक लोगों की आत्माओं का क्या होता है ?\n\n8 अब इससे कोई फर्क नहीं पड़ता कि मनुष्यों के जीवित होने के लिए निर्धारित किया गया समय एक हो या उससे अधिक; क्योंकि सभी की मृत्यु एक समय पर नहीं होती है; सभी समय परमेश्वर के लिए एक समान है, और समय का नापतोल केवल मनुष्य के लिए ही है ।\n\n9 इसलिए, मनुष्यों के लिए एक समय निर्धारित किया गया है जब उन्हें मृत्यु से जीवित किया जाएगा; और मृत्यु के समय और पुनरुत्थान के समय के बीच में दूरी है । और अब, समय की इस दूरी से संबंधित, मनुष्य की आत्माओं का क्या होता है, यही वह बात है जिसके विषय में जानने के लिए मैंने प्रभु से निष्ठापूर्वक पूछताछ की है; और यही वह बात है जिसके बारे में मैं जानता हूं ।\n\n10 और जब समय आएगा जब सारे लोग जीवित हो उठेंगे, तब वे जानेंगे कि परमेश्वर सारे समय को जानता है जिसे मनुष्यों के लिए निर्धारित किया गया है ।\n\n11 अब, मृत्यु और पुनरुत्थान के बीच में आत्मा की दशा से संबंधित—देखो, इसकी जानकारी मुझे एक स्वर्गदूत द्वारा दी गई है, कि इस नश्वर शरीर से अलग होने के शीघ्र पश्चात, सारे मनुष्यों की आत्माएं चाहे वे अच्छी हों या बुरी, उस परमेश्वर के पास ले जायी जाती हैं जिसने उन्हें जीवन दिया था ।\n\n12 और फिर ऐसा होगा, कि धर्मी लोगों की आत्माओं को प्रसन्नता की दशा में रखा जाएगा, जिसे स्वर्गधाम कहते हैं, आराम की एक दशा, शांति की एक दशा, जहां वे अपनी सारी परेशानियों, सारी जिम्मेदारियों, और सारे दुखों से आराम करेंगे ।\n\n13 और फिर ऐसा होगा कि दुष्ट लोगों की आत्माएं, हां, जो कि बुरी हैं—क्योंकि देखो, उनमें प्रभु की आत्मा का कोई भी भाग नहीं है; क्योंकि देखो, उन्होंने अच्छाई की बजाय बुराई को चुना था; इसलिए शैतान की आत्मा ने उनमें प्रवेश किया, और उनके घर पर कब्जा कर लिया—और उन्हें बाहरी अंधकार में ढकेल दिया जाएगा; वहां रोना-धोना होगा, और दर्दनाक आवाजें आएंगी, और दांतों का किचकिचाना होगा, और ऐसा शैतान की इच्छा के अधीन होकर उनकी स्वयं के अधर्म के कारण होगा ।\n\n14 अब दुष्ट लोगों की आत्माओं की यही दशा है, हां, अंधकार में, और डरावनी दशा में, अपने ऊपर परमेश्वर के क्रोध के अग्निमय रोष की तरफ डर से देखते हुए; इस प्रकार उनके पुनरुत्थान के समय तक वे इसी दशा में रहेंगे और धर्मी लोग स्वर्गधाम में रहेंगे ।\n\n15 अब, कुछ लोग ऐसे हैं जिन्होंने समझ लिया है कि पुनरुत्थान के पहले, प्रसन्नता की यह दशा और आत्मा के विपदा की यह दशा पहला पुनरुत्थान था । हां, मैं मानता हूं कि जो बातें बताई गई हैं उसके अनुसार इसे पुनरुत्थान कहा जा सकता है, आत्मा या प्राण का वापस लाया जाना और प्रसन्नता या विपदा में जाना कहा जा सकता है ।\n\n16 और देखो, फिर से इसे बताया गया है कि पहला पुनरुत्थान है, मरे हुए लोगों से मसीह के पुनरुत्थान तक उन सभी का पुनरुत्थान जो जीवित रहे हैं, या जो जीवित हैं, या जो जीवित होंगे ।\n\n17 अब, हम नहीं मानते हैं कि यह पहला पुनरुत्थान है जिसके बारे में इस प्रकार बताया गया है, वो आत्माओं का पुनरुत्थान और प्रसन्नता या उनकी विपदाओं का भुगतान हो सकता है । तुम यह नहीं मान सकते कि यही इसका अर्थ है ।\n\n18 देखो, मैं तुमसे कहता हूं, नहीं; परन्तु इसका अर्थ है कि आदम के समय से लेकर मसीह के पुनरुत्थान तक सारे लोगों के शरीरों और आत्माओं का फिर से मिलना ।\n\n19 अब, मैं नहीं कहता कि जिन दुष्ट और धर्मी लोगों के विषय में बताया गया है उनके शरीर और आत्मा का मिलन एक साथ होगा या नहीं; मेरे लिए इतना ही कहना पर्याप्त होगा कि वे सब मिलेंगे; या अन्य शब्दों में, उन लोगों का पुनरुत्थान उनसे पहले होगा जो मसीह के पुनरुत्थान के पश्चात मरेंगे ।\n\n20 अब, मेरे बेटे, मैं यह नहीं कहता कि उनका पुनरुत्थान मसीह के पुनरुत्थान के साथ होगा; परन्तु देखो, मैं अपनी राय देता हूं, कि मसीह के पुनरुत्थान और उसके स्वार्गारोहण के समय धर्मी लोगों की आत्मा और शरीर का मिलन होगा ।\n\n21 परन्तु ऐसा उसके पुनरुत्थान के समय होगा या उसके पश्चात, मैं नहीं कह सकता; परन्तु मैं इतना कहता हूं कि मृत्यु और शरीर के जी उठने के बीच में समय है, और प्रसन्नता या दुख में आत्मा की दशा से लेकर परमेश्वर ने जो समय निर्धारित किया है, कि मरे हुए लोग जी उठेंगे, और आत्मा और शरीर दोनों का मिलन होगा, और परमेश्वर के सामने लाए जाएंगे, और अपने कर्मों के अनुसार न्याय पाएंगे ।\n\n22 हां, यह उन सारी चीजों को पुन:स्थापित करेगा जिसके विषय में भविष्यवक्ताओं ने बताया है ।\n\n23 आत्मा शरीर से मिलेगी, और शरीर आत्मा से; हां, और प्रत्येक अंग और जोड़ के साथ शरीर पहले जैसा हो जाएगा; हां, यहां तक सिर का एक बाल भी नष्ट नहीं होगा; परन्तु सारी चीजें उचित और पूर्ण ढांचे में पुन:स्थापित हो जाएंगी ।\n\n24 और अब, मेरे बेटे, यही वह पुन:स्थापना है जिसके विषय में भविष्यवक्ताओं ने बताया है—\n\n25 और फिर धर्मी लोग परमेश्वर के राज्य में जगमगाएंगे ।\n\n26 परन्तु देखो, दुष्ट लोगों पर डरावनी मृत्यु आती है; क्योंकि धार्मिकता की बातों के लिए वे मृतक के समान होते हैं; क्योंकि वे अशुद्ध हैं, और कोई भी अशुद्ध वस्तु परमेश्वर के राज्य का उत्तराधिकरी नहीं हो सकती है; परन्तु उन्हें निकाल दिया जाता है, और अपनी मेहनत या अपने कर्मों के फलस्वरूप वे भुगतान करते हैं जिनके कर्म बुरे होते हैं; और वे कड़वे प्याले का मल पीते हैं ।\n\n", "alma 41": "[center][font_size=26]अध्याय 41[/font_size][/center]\n\n[i]पुनरुत्थान में मनुष्य अंतहीन प्रसन्नता या अंतहीन दुख की स्थिति में हो जाता है—दुष्टता कभी भी प्रसन्न नहीं होती है—सांसारिक मनुष्य संसार में परमेश्वर के बिना रहते हैं—हर मनुष्य फिर से नश्वरता में विशिष्टताओं और गुणों को पुन: प्राप्त करता है । लगभग 74 ई.पू.[/i]\n\n1 और अब, मेरे बेटे, मेरे पास उस पुन:स्थापना के संबंध में तुमसे कहने के लिए कुछ है जिसके विषय में बताया गया है; क्योंकि देखो, कुछ लोगों ने धर्मशास्त्रों को बदल दिया है, और इसके कारण पथभ्रष्ट हो गए हैं । और मेरे विचार से इस बात से संबंधित मैं भी चिन्तित हूं । परन्तु देखो, मैं तुम्हें इसे समझाऊंगा ।\n\n2 मैं तुमसे कहता हूं, मेरे बेटे, कि परमेश्वर के न्याय के साथ-साथ पुन:स्थापना की योजना आवश्यक है; क्योंकि यह आवश्यक है कि सभी चीजों को उनके उचित क्रम में पुन:स्थापित किया जाए । देखो, मसीह के सामर्थ्य और पुनरुत्थान के अऩुसार यह आवश्यक और न्यायपूर्ण है, कि मनुष्य की आत्मा उसके शरीर से मिले, और यह कि शरीर का हर भाग पहले जैसा ही हो ।\n\n3 और परमेश्वर के न्याय के साथ-साथ यह आवश्यक है कि लोगों का न्याय उनके कर्मों के अनुसार होना चाहिए; और यदि उनके कार्य इस जीवन में अच्छे होते हैं, और उनके हृदय की इच्छाएं भली होती हैं तो अंतिम दिन पर उनकी पुन:स्थापना भी अच्छी ही होनी चाहिए ।\n\n4 और यदि उनके कार्य बुरे होते हैं तो उनकी पुन:स्थापना भी बुराई के लिए होगी । इसलिए, सारी चीजों को उनके उचित क्रम में पुन:स्थापित किया जाएगा, हर चीज को उसके स्वाभाविक ढांचें में—नश्वरता को अमरत्व में, भ्रष्टता को शुद्धता में—एक हाथ की तरफ परमेश्वर के राज्य में अंतहीन प्रसन्नता के उत्तराधिकार को, या दूसरे हाथ की तरफ शैतान के राज्य में अंतहीन दुख के उत्तराधिकार को पुन:स्थापित किया जाएगा ।\n\n5 वह जो अपनी प्रसन्नता की इच्छा के अनुसार प्रसन्नता में, या अपनी भलाई की इच्छा के अनुसार भलाई में पुन:स्थापित किया जाता है; और दूसरा जो अपनी बुराई की इच्छा के अनुसार बुराई में: क्योंकि उसने पूरा जीवन बुरा ही करने की इच्छा की है इसलिए जब अंधकार होगा तब उसे बुराई का ही पुरस्कार मिलेगा ।\n\n6 और इसलिए ऐसा ही दूसरी तरफ होगा । यदि उसने अपने पापों का पश्चाताप किया होगा, और अपने अंतिम दिन तक धार्मिकता की इच्छा की होगी, तो उसे भी धार्मिकता का पुरस्कार मिलेगा ।\n\n7 ये वे लोग हैं जो प्रभु में मुक्ति पाते हैं; हां, ये वे लोग हैं जिन्हें बाहर निकाला जाता है, जिन्हें उस अंतहीन अंधकार की रात से बचाया जाता है; और इस प्रकार वे या तो डटे रहते हैं या गिर जाते हैं; क्योंकि देखो, वे अपने स्वयं के न्यायी हैं, चाहे भलाई करना हो या बुराई ।\n\n8 अब, परमेश्वर के नियम अपरिवर्तनीय हैं; इसलिए, मार्ग तैयार किया गया है ताकि जो कोई भी उस पर चले उसे बचाया जा सके ।\n\n9 और अब देखो, मेरे बेटे, सिद्धान्त की उन बातों पर अपने परमेश्वर के विरूद्ध एक और अपराध करने की भूल मत करना, जैसा कि अब तक तुमने पाप करने का साहस किया है ।\n\n10 मत मानो, क्योंकि ऐसा पुन:स्थापना से संबंधित कहा गया है, कि तुम्हें वापस पाप से प्रसन्नता में लाया जाएगा । देखो, मैं तुमसे कहता हूं, दुष्टता कभी भी प्रसन्नता नहीं थी ।\n\n11 और अब, मेरे बेटे, वे सारे लोग जो स्वाभाविक दशा में हैं, या मैं कहूंगा कि एक शारीरिक अवस्था में हैं, वे कटुता में सताए जा रहे हैं और अनैतिकता की दासता में हैं; वे संसार में बिना परमेश्वर के हैं, और वे परमेश्वर के स्वभाव के विरूद्ध हो गए हैं; इसलिए, वे प्रसन्नता के स्वभाव के विरूद्ध हैं ।\n\n12 और अब देखो, क्या शब्द पुन:स्थापना का अर्थ है कि किसी भी स्वाभाविक अवस्था की चीज को लेकर उसे एक अस्वाभाविक अवस्था में रखना, या उसे उसके स्वाभाविक अवस्था के विपरित लाना ?\n\n13 हे मेरे बेटे, यह ऐसा नहीं है; परन्तु शब्द पुन:स्थापना का अर्थ है कि फिर से जो बुरा है उसके लिए बुराई लाना, या भौतिक शरीर के लिए शरीर लाना, या दुराचारी के लिए दुराचार लाना—जो अच्छा है उसके लिए अच्छाई लाना; जो धार्मिक है उसके लिए धार्मिकता लाना; जो न्यायी है उसके लिए न्याय लाना; जो दयालु है उसके लिए दया लाना ।\n\n14 इसलिए, मेरे बेटे, देखो कि तुम अपने भाइयों के लिए दयालु रहो; न्यायपूर्ण कार्य करो, नेकता से न्याय करो, और निरंतर अच्छाई करते रहो; और यदि तुम इन सारी बातों को मानते हो तो तुम्हें तुम्हारा पुरस्कार मिलेगा; हां, तुम पर फिर से दया की जाएगी; तुम पर फिर से न्याय किया जाएगा; तुम पर फिर से नेकता से न्याय किया जाएगा; और तुम्हें फिर से अच्छा पुरस्कार मिलेगा ।\n\n15 क्योंकि जो तुम करते हो वही फिर से तुम पर वापस आएगा, और पहले जैसा हो जाएगा; इसलिए, शब्द पुन:स्थापना पूरी तरह से पापी की निंदा करता है, और उसे बिल्कुल भी उचित नहीं ठहराता है ।\n\n", "alma 42": "[center][font_size=26]अध्याय 42[/font_size][/center]\n\n[i]नश्वरता एक परीक्षा का समय है जो लोगों को पश्चाताप करने और परमेश्वर की सेवा करने में समर्थ बनाता है—पतन के कारण मानवजाति पर लौकिक और आत्मिक मृत्यु आई—मुक्ति पश्चाताप के द्वारा आती है—परमेश्वर स्वयं संसार के पापों के लिए प्रायश्चित करता है—दया उनके लिए है जो पश्चाताप करते हैं—बाकी सारे लोग परमेश्वर के न्याय के पात्र हैं—प्रायश्चित के कारण दया आती है—केवल सच्चे पश्चातापी बचाए जाते हैं । लगभग 74 ई.पू.[/i]\n\n1 और अब, मेरे बेटे, मुझे ऐसा लगता है कि कुछ और है जो तुम्हें चिन्तित किये हुए है, जिसे तुम समझ नहीं सकते—जो कि पापियों की सजा के प्रति परमेश्वर के न्याय से संबंधित है; क्योंकि तुम यह मानने का प्रयास करते हो कि पापी को दुर्गति की दशा में लाना अन्याय है ।\n\n2 अब देखो, मेरे बेटे, मैं तुम्हें यह बात समझाऊंगा । क्योंकि देखो, जब प्रभु परमेश्वर ने हमारे पहले माता-पिता को अदन की वाटिका से जमीन जोतने के लिए भेजा था, वहां से वे ले जाए गए—हां, उसने पुरुष को निकाल दिया, और अदन की वाटिका के पूर्वी छोर पर जीवन के वृक्ष की रक्षा करने के लिए केरुबीम और जलती हुई तलवार रखी जो चारों तरफ घुमती थी ।\n\n3 अब, हम देखते हैं कि अच्छे और बुरे का ज्ञान प्राप्त करते हुए पुरुष परमेश्वर के समान बन गया था; और इससे पहले कि उसके हाथ जीवन के वृक्ष की तरफ बढ़ पाते, और वह उसे खाकर सदा के लिए जीवित रहता, प्रभु परमेश्वर ने केरुबीम और जलती हुई तलवार रख दी, ताकि वह उसका फल न खा सके ।\n\n4 और इस प्रकार हम देखते हैं कि पश्चाताप करने के लिए मनुष्य को एक समय दिया गया था, हां, परीक्षा का एक समय, पश्चाताप करने का और परमेश्वर की सेवा करने का एक समय ।\n\n5 क्योंकि देखो, यदि शीघ्र ही आदम ने अपना हाथ आगे बढ़ा लिया होता, और जीवन के वृक्ष का फल खा लिया होता, तो परमेश्वर के वचन के अनुसार, पश्चाताप न करते हुए वह सदा के लिए जीवित रहता; हां, और परमेश्वर का वचन भी निष्क्रिय हो जाता, और उद्धार की महान योजना कुंठित हो जाती ।\n\n6 परन्तु देखो, मनष्य की नियुक्ति मरने के लिए हुई थी—इसलिए, जैसे उन्हें जीवन के वृक्ष से अलग कर दिया गया था वैसे ही उन्हें पृथ्वी से अलग कर दिया जाना चाहिए—और मनुष्य सदा के लिए खो जाता, हां, वे पतित मनुष्य बन जाते ।\n\n7 और अब, इससे तुम देखते हो कि हमारे पहले माता-पिता को प्रभु की उपस्थिति से शारीरिक और आत्मिक तौर पर अलग कर दिया गया था; और इस प्रकार हम देखते हैं कि वे स्वयं अपनी इच्छा के अनुगामी बन गए थे ।\n\n8 अब देखो, यह आवश्यक नहीं था कि मनुष्य को इस शारीरिक मृत्यु से बचाया जा सके, क्योंकि यह प्रसन्नता की महान योजना को नष्ट कर सकता था ।\n\n9 इसलिए, जैसे कि आत्मा कभी भी नहीं मर सकती, और पतन सारी मानवजाति पर एक आत्मिक और शारीरिक मृत्यु लाता है, यही है जिससे उन्हें प्रभु की उपस्थिति से अलग कर दिया गया था, यह आवश्यक था कि मानवजाति को इस आत्मिक मृत्यु से बचाया जा सके ।\n\n10 इसलिए, जब वे स्वभाव द्वारा सांसारिक, कामुक, और क्रूर बन गए थे, यह परीक्षा का समय उनकी तैयारी का समय बन गया; यह तैयारी का प्रारंभिक समय बन गया था ।\n\n11 और अब याद रखो, मेरे बेटे, जब उनकी मृत्यु हुई तब यदि यह मुक्ति की योजना के लिए नहीं होता, (इसको अलग रखते हुए) तो प्रभु की उपस्थिति से अलग रहते हुए उनकी आत्माएं दुर्गति में होतीं ।\n\n12 और अब, ऐसा कोई भी साधन नहीं था जिससे मनुष्यों को इस पतित अवस्था से बचाया जा सके, जिसे मनुष्य अपने स्वयं की अवज्ञाकारिता के कारण अपने ऊपर लाया था ।\n\n13 इसलिए, न्याय के अनुसार, परीक्षा के इस समय में मनुष्य द्वारा बिना पश्चाताप किये मुक्ति की योजना को अमल में नहीं लाया जा सकता था, हां, तैयारी की इस प्रारंभिक अवस्था के बिना; क्योंकि यही इसकी शर्त थी, अन्यथा दया निष्प्रभाव हो जाती और न्याय का कार्य नष्ट हो जाता । अब न्याय का कार्य नष्ट नहीं हो सकता था; यदि ऐसा होता, परमेश्वर का अंत हो जाता ।\n\n14 और इस प्रकार हम देखते हैं कि सारी मानवजाति पतित हो गई थी, और वे न्याय के चंगुल में थे; हां, परमेश्वर के न्याय के, जिसके कारण उन्हें सदा के लिए परमेश्वर की उपस्थिति से अलग कर दिया गया था ।\n\n15 और अब, बिना प्रायश्चित के दया की योजना को अमल में नहीं लाया जा सकता था; इसलिए परमेश्वर ने स्वयं संसार के पापों के लिए प्रायश्चित किया, दया की योजना को लाने के लिए, न्याय की मांग को शान्त करने के लिए, ताकि परमेश्वर परिपूर्ण, न्यायी परमेश्वर हो सके, और दयावान परमेश्वर भी ।\n\n16 अब, बिना दण्ड के मनुष्य पश्चाताप नहीं कर सकता था, जो कि अनंत था जैसा कि आत्मा के जीवन को होना चाहिए था, प्रसन्नता की योजना के विरूद्ध जुड़ा हुआ, जो कि अनंत था जैसा कि आत्मा का जीवन अनंत था ।\n\n17 अब, बिना पाप किये मनुष्य पश्चाताप कैसे कर सकता था ? यदि नियम नहीं होता तो वह पाप कैसे करता ? यदि दण्ड नहीं होता तो नियम कैसे हो सकता था ?\n\n18 अब, दण्ड जुड़ा हुआ था, और एक न्यापूर्ण नियम बनाया गया, जो मनुष्य के अंत:करण पर पश्चाताप लाया ।\n\n19 अब, यदि कोई नियम नहीं होता—कि एक हत्यारे को मृत्युदण्ड दिया जाए—तो क्या उसे डर होता कि यदि वह हत्या करेगा तो उसे मृत्युदण्ड दिया जाएगा ?\n\n20 और यह भी, यदि पाप के विरूद्ध कोई नियम नहीं होता तो मनुष्य पाप करने से नहीं डरता ।\n\n21 और यदि कोई नियम नहीं होता, यदि मनुष्य पाप करता तो न्याय, या दया क्या कर सकती थी, क्योंकि इनका मनुष्य पर कोई दावा नहीं होता ?\n\n22 परन्तु एक नियम है, और उससे दण्ड जुड़ा हुआ है, और पश्चाताप दिया गया है; वह पश्चाताप जो दया का दावा करता है; या तो न्याय मनुष्य पर दावा करती है और नियम बनाती है, और नियम दण्ड देता है; यदि ऐसा नहीं है, न्याय के कार्य नष्ट किये जाएंगे, और परमेश्वर का अंत हो जाएगा ।\n\n23 परन्तु परमेश्वर का अंत नहीं होता, और पश्चातापी दया का दावा करता है, और प्रायश्चित के कारण दया की जाती है; और प्रायश्चित मरे हुए लोगों पर पुनरुत्थान लाता है; और मरे हुए लोगों का पुनरुत्थान फिर से मनुष्यों को परमेश्वर की उपस्थिति में ले आता है; और इस प्रकार नियम और न्याय के मुताबिक अपने कर्मों के अनुसार न्याय पाने के लिए, वे फिर से उसकी उपस्थिति में आ जाते हैं ।\n\n24 क्योंकि देखो, न्याय उसकी सारी मांगों के अनुसार काम करता है, और दया भी उस पर अपना अधिकार जताती है; और इस प्रकार, कोई और नहीं परन्तु सच्चे पश्चातापी बचाए जाते हैं ।\n\n25 क्या तुम्हारे विचार से दया न्याय को अपने वश में कर सकती है ? मैं तुमसे कहता हूं, नहीं; कणमात्र भी नहीं । यदि ऐसा होता तो परमेश्वर का अंत हो जाता ।\n\n26 और इस प्रकार परमेश्वर अपने महान और अनंत उद्देश्य को पूरा करता है, जिसे संसार की नींव के समय ही तैयार कर लिया गया था । और इस प्रकार मनुष्य पर उद्धार और मुक्ति आती है, और उन पर विनाश और दुख भी आता है ।\n\n27 इसलिए, हे मेरे बेटे, जो कोई भी आएगा वह स्वतंत्र रूप से जीवन का जल ग्रहण कर सकेगा; और जो कोई नहीं आएगा उसे आने के लिए बाध्य नहीं किया जाएगा; परन्तु अंतिम दिन में उसके कर्मों के अनुसार उसे न्याय मिलेगा ।\n\n28 यदि उसने बुरा करने की इच्छा की है, और अपने समय में पश्चाताप नहीं किया है, देखो, परमेश्वर की पुन:स्थापना के अनुसार उसके साथ बुरा ही होगा ।\n\n29 और अब, मेरे बेटे, मैं चाहता हूं कि तुम इन बातों से स्वयं को कष्ट न होने दो, और केवल अपने पाप से स्वयं को कष्ट होने दो, वह कष्ट जो तुम्हें पश्चाताप की तरफ ले जाएगा ।\n\n30 हे मेरे बेटे, मैं चाहता हूं कि तुम्हें अब और अधिक परमेश्वर के न्याय को अस्वीकार नहीं करना चाहिए । परमेश्वर के न्याय को अस्वीकार कर, अपने पापों के कारण थोड़ा सा भी बहाना बनाने का प्रयास मत करो; परन्तु परमेश्वर का न्याय, और उसकी दया होने दो, उसके लम्बे समय तक के उत्पीड़न से तुम्हारे अपने हृदय को झंझोड़ने दो; और उसे विनम्रता में तुम्हें झुकाने दो ।\n\n31 और अब, हे मेरे बेटे, इन लोगों को वचन सुनाने के लिए तुम्हें परमेश्वर ने चुना है । और अब, मेरे बेटे, अपने मार्ग जाओ, सच्चाई और गंभीरता से वचन की घोषणा करो, कि तुम लोगों से पश्चाताप करवा सको, ताकि दया की महान योजना उनपर अपना दावा कर सके । और मेरी बातों के अनुसार परमेश्वर तुम्हारे साथ ऐसा होने दे । आमीन ।\n\n", "alma 43": "[center][font_size=26]अध्याय 43[/font_size][/center]\n\n[i]अलमा और उसके बेटे वचन का प्रचार करते हैं—जोरामाई और अन्य नफाई विरोधी लमनाई बन जाते हैं—लमनाई युद्ध में नफाइयों के विरूद्ध खड़े हो जाते हैं—मोरोनी नफाइयों को बचाव करनेवाले हथियार देता है—प्रभु अलमा पर लमनाइयों की कूटनीति के प्रकट करता है—नफाई अपने घरों की, अपनी स्वतंत्रता, परिवारों, और धर्म की रक्षा करते हैं—मोरोनी और लेही की सेनाएं लमनाइयों को घेर लेती हैं । लगभग 74 ई.पू.[/i]\n\n1 और अब ऐसा हुआ कि अलमा के बेटे वचन सुनाने के लिए लोगों के बीच गए । और अलमा, स्वयं भी आराम नहीं कर सका, और वह भी आगे बढ़ गया ।\n\n2 अब हम उनके प्रचार से संबंधित कोई भी बात नहीं कहेंगे, सिवाय इसके कि भविष्यवाणी की आत्मा और प्रकटीकरण के अनुसार उन्होंने वचन और सच्चाई का प्रचार किया; और उन्होंने परमेश्वर की पवित्र रीति के अनुसार प्रचार किया जिसके द्वारा उन्हें चुना गया था ।\n\n3 और अब मैं न्यायियों के शासन के अठारहवें वर्ष में, नफाइयों और लमनाइयों के बीच युद्ध के विवरण पर वापस आता हूं ।\n\n4 क्योंकि देखो, ऐसा हुआ कि जोरामाई लमनाई बन गए थे; इसलिए, अठारहवें वर्ष के आरंभ में नफाई लोगों ने देखा कि लमनाई उनपर आक्रमण करने आ रहे थे; इसलिए उन्होंने युद्ध की तैयारी की; हां, उन्होंने जेरशान प्रदेश में अपनी सेनाओं को एकत्रित किया ।\n\n5 और ऐसा हुआ कि लमनाई अपने हजारों लोगों के साथ आए; और वे अंतीओनम नामक जगह पर आए, जो कि जोरामाइयों का प्रदेश था; और जीराहेमना नामक व्यक्ति उनका मार्गदर्शक था ।\n\n6 और अब, जैसा कि अमालेकियों लमनाइयों से अधिक दुष्ट और हत्यारे प्रवृत्ति के थे, इसलिए, जीराहेमना ने लमनाइयों के लिए मुख्य सेनापतियों को नियुक्त किया, और वे सभी अमालेकी और जोरामाई थे ।\n\n7 अब ऐसा उसने इसलिए किया कि नफाइयों के प्रति उनकी ईर्ष्या को कायम रख सके, ताकि उन्हें अपनी योजना के अनुसार पराधीन कर सके ।\n\n8 क्योंकि देखो, उसकी योजना थी कि वह नफाइयों के विरूद्ध लमनाइयों को भड़काए; ऐसा उसने इसलिए किया ताकि उनपर उसका शासन बना रहे, और यह भी कि नफाइयों को दासता में लाकर वह उन्हें पराधीन कर सके ।\n\n9 और नफाइयों की योजना अपने प्रदेशों को, अपने घरों को, और अपनी पत्नियों और बच्चों को सहारा देना था, ताकि वे उन्हें उनके शत्रुओं से बचा सकें; और यह भी कि वे अपने अधिकार और अपने सौभाग्य को बचा सकें, हां, और अपनी स्वतंत्रता को भी, ताकि वे अपनी इच्छानुसार परमेश्वर की उपासना कर सकें ।\n\n10 क्योंकि वे जानते थे कि यदि वे लमनाइयों के हाथों में पड़ जाते हैं तो जो कोई भी सच्चे और जीवित परमेश्वर की उपासना आत्मा और सच्चाई में करेगा, उसे लमनाई नष्ट कर देंगे ।\n\n11 हां, और वे लमनाइयों की अत्याधिक ईर्ष्या को भी जानते थे जो उनके उन भाइयों के प्रति थी जो अंती-नफी-लेही के लोग थे, जो अम्मोन के लोग कहलाए—और वे शस्त्र नहीं उठा सकते थे, हां, उन्होंने एक अनुबंध में प्रवेश किया था और वे उसे तोड़ नहीं सकते थे—इसलिए, यदि वे लमनाइयों के हाथों में पड़ जाते तो उनका विनाश हो जाता ।\n\n12 और नफाई नहीं चाहते थे कि वे नष्ट हो जाएं; इसलिए उन्होंने अपनी विरासत की भूमि उन्हें दे दी ।\n\n13 और नफाइयों की सेनाओं की सहायता के लिए अम्मोन के लोगों ने उनको अपने सामान का बड़ा हिस्सा दे दिया था; और इस प्रकार नफाई अकेले ही बाध्य हुए थे उन लमनाइयों का सामना करने के लिए जिसमें लमान और लमूएल, और इश्माएल के बेटे और वे सारे लोग शामिल थे जो नफाइयों से असहमत थे, जो कि अमालेकी और जोरामाई थे, और नूह के याजकों के वंशज थे ।\n\n14 और वे वंशज उतनी ही बड़ी संख्या में थे जितने कि नफाई थे; और इस प्रकार नफाई अपने भाइयों से युद्ध करने के लिए, और यहां तक कि लहू बहाने के लिए मजबूर थे ।\n\n15 और ऐसा हुआ कि जैसे ही लमनाइयों की सेना अंतीओनम की भूमि पर एकत्रित हुई, देखो, नफाइयों की सेना जेरशान प्रदेश में उनसे युद्ध करने के लिए तैयार थी ।\n\n16 अब, नफाइयों का मार्गदर्शक, या वह व्यक्ति जिसे नफाइयों का मुख्य सेनापति नियुक्त किया गया था—अब मुख्य सेनापति ने नफाइयों की पूरी सेना की कमान अपने हाथ में ले ली—और उसका नाम मोरोनी था;\n\n17 और मोरोनी ने कमान अपने हाथ में ले ली, और उनके युद्ध के प्रबंध को भी । और वह केवल पच्चीस वर्ष का था जब उसे नफाइयों की सेनाओं का मुख्य सेनापति नियुक्त किया गया था ।\n\n18 और ऐसा हुआ कि वह लमनाइयों से जेरशान की सीमाओं पर मिला, और उसेक लोग तलवारों, कटारों, और हर प्रकार के हथियारों से सुसज्जित थे ।\n\n19 और जब लमनाइयों की सेनाओं ने देखा कि नफी के लोग, या यह कि मोरोनी ने अपने लोगों को कवच पहना रखा है और हाथों में ढाल थमा रखी है, हां, और उनके सिरों पर रक्षा-कवच पहना रखा है, और उन्होंने मोटे-मोटे कपड़े भी पहन रखे थे—\n\n20 अब जीराहेमना की सेना इस प्रकार की किसी भी वस्तु से सुसज्जित नहीं थी; उनके पास केवल उनके तलवार, कटार, उनके तीर और कमान, उनके पत्थर और गुलेल ही थे; और केवल अपनी कमर के वस्त्र को छोड़कर उन्होंने और कुछ भी नहीं पहना था; हां, जोरामाइयों और अमालेकियों के अलावा सभी वस्त्रहीन थे ।\n\n21 परन्तु न तो उन्होंने कवच पहन रखा था और न ही ढाल पकड़ रखी थी—इसलिए, इसके बावजूद कि उनकी संख्या नफाइयों की संख्या से बहुत अधिक थी, वे नफाइयों के कवच के कारण अत्याधिक डरे हुए थे ।\n\n22 देखो, अब ऐसा हुआ कि वे जेरशान की सीमाओं पर नफाइयों के विरूद्ध लड़ने का साहस न कर सके; इसलिए वे अंतीओनम की भूमि से निकलकर निर्जन प्रदेश में चले गए, और जंगल में चारों तरफ घूमते रहे, और सिदोन नदी के सिरे से होते हुए आगे बढ़ गए, ताकि वे मण्टी के प्रदेश आकर वहां की भूमि पर कब्जा कर सकें; क्योंकि उन्होंने यह अनुमान नहीं लगाया था कि मोरोनी की सेना जान पाएगी कि वे कहां गए हैं ।\n\n23 परन्तु ऐसा हुआ कि जैसे ही वे निर्जन प्रदेश में चले गए मोरोनी ने उनकी छावनी पर नजर रखने के लिए भेदियों को भेजा; और अलमा की भविष्यवाणी को जानते हुए, मोरोनी ने कुछ लोगों को उसके पास भेजा, उससे यह चाहते हुए कि वह प्रभु से पूछताछ करे कि स्वयं को लमनाइयों से बचाने के लिए नफाइयों की सेना को कहां जाना चाहिए ।\n\n24 और ऐसा हुआ कि प्रभु का वचन अलमा को मिला, और अलमा ने मोरोनी के संदेशवाहकों को सूचना दी कि लमनाइयों की सेना निर्जन प्रदेश के चारों तरफ घूम रही है, ताकि वे मण्टी के प्रदेश आ सकें, और कमजोर लोगों पर हमला कर सकें । और संदेशवाहकों ने आकर मोरोनी को संदेश सुनाया ।\n\n25 अब मोरोनी, जेरशान प्रदेश में अपनी सेना के एक भाग को वहीं छोड़ते हुए, कि कहीं ऐसा न हो कि किसी भी तरह से लमनाइयों का एक भाग वहां आए और नगर पर अधिकार कर ले, अपनी सेना के बाकी लोगों को लिया और मण्टी के प्रदेश की तरफ चल पड़ा ।\n\n26 और उसने ऐसा किया कि प्रदेश के उस हिस्से के लोगों को लमनाइयों के विरूद्ध युद्ध करने के लिए एकत्रित किया ताकि वे अपनी भूमि और अपने प्रदेश, अपने अधिकार और अपनी स्वतंत्रता को बचा सकें; इसलिए वे सब लमनाइयों के आक्रमण के लिए तैयार हो गए ।\n\n27 और ऐसा हुआ कि मोरोनी ने अपनी सेना को गुप्त रुप से उस खाड़ी में छुपा दिया जो सिदोन नदी के किनारे से लगा हुआ था, जो कि निर्जन प्रदेश में सिदोन नदी के पश्चिम में था ।\n\n28 और मोरोनी ने चारों तरफ गुप्तचर छिपा दिए, ताकि जब लमनाइयों की छावनी आए तो वह जान सके ।\n\n29 और अब, जैसे कि मोरोनी लमनाइयों के उद्देश्य को जानता था, कि उनका उद्देश्य अपने भाइयों को नष्ट करना था, या उन्हें दासता में लाना था ताकि वे स्वयं के लिए पूरे प्रदेश में एक राज्य स्थापित कर सकें ।\n\n30 और वह यह भी जानता था कि नफाइयों की इच्छा केवल अपने प्रदेशों को, और अपनी स्वतंत्रता को, और अपने गिरजे को बचाना था, इसलिए उसने सोचा कि छल-कपट के द्वारा उन्हें बचाना कोई पाप नहीं है; इसलिए, उसने अपने गुप्तचरों से जान लिया कि लमनाई कौन से मार्ग पर यात्रा करनेवाले थे ।\n\n31 इसलिए, उसने अपनी सेना को विभाजित किया और उसके एक भाग को लेकर खाड़ी पर पहुंचा, और उन्हें पूर्व में, और पहाड़ी रिप्लाह के दक्षिण में छिपाकर रखा ।\n\n32 और बाकी बची हुई सेना को सिदोन नदी के पश्चिम में स्थित पश्चिमी खाड़ी में छिपाकर रखा, और ऐसा ही मण्टी प्रदेश की सीमाओं पर भी किया ।\n\n33 और इस प्रकार अपनी इच्छा के अनुसार अपनी सेना को स्थित कर, वह उनसे लड़ने के लिए तैयार था ।\n\n34 और ऐसा हुआ कि लमनाई पहाड़ी के उत्तर दिशा की ओर आए, जहां मोरोनी की सेना के कुछ लोग छुपे हुए थे ।\n\n35 और जैसे ही लमनाई पहाड़ी रिप्लाह से गुजरे, और खाड़ी पर आए, और सिदोन नदी पार करने लगे, तभी सेना जो पहाड़ी के दक्षिण में छुपी हुई थी, जिसका मार्गदर्शन एक लेही नामक व्यक्ति कर रहा था, और उसने अपनी सेना को लिया और नदी के तट पर लगभग पूर्व में लमनाइयों को चारों ओर से घेर लिया ।\n\n36 और ऐसा हुआ कि जब लमनाइयों ने देखा कि किनारे से निकलकर नफाई उनकी ओर आ रहे हैं तो वे घुम गए और लेही की सेना के साथ युद्ध करने लगे ।\n\n37 और दोनों तरफ से मौत का खेल आरंभ हुआ, परन्तु यह लमनाइयों के लिए अधिक भयावह था, क्योंकि तलवारों और कटारों द्वारा नफाइयों के भारी प्रहार से उनकी वस्त्रहीनता सामने आ गई, जिसके कारण लगभग हर प्रहार पर मृत्यु निश्चित थी ।\n\n38 जब कि दूसरी तरफ, कभी-कभी तलवार और रक्तपात के द्वारा नफाइयों के बीच से भी कोई मरता था, उनके शरीर के महत्वपूर्ण भाग ढंके होने के बावजूद भी, या उनके कवच, उनके हाथों की ढाल, और उनके सिरों पर बंधी हुई पट्टियों के कारण उनके शरीर के महत्वपूर्ण भाग लमनाइयों के प्रहार से बच जाते थे; और इस प्रकार नफाइयों ने लमनाइयों के बीच मौत का खेल जारी रखा ।\n\n39 और ऐसा हुआ कि अपने बीच अत्याधिक संहार को देखकर लमनाई डर गए, यहां तक कि वे सिदोन नदी की तरफ भागने लगे ।\n\n40 और लेही और उसके लोगों ने उनका पीछा किया; और लेही ने उन्हें सिदोन नदी के जल में खदेड़ दिया, और उन्होंने सिदोन नदी को पार किया । और लेही ने सिदोन नदी के तट पर अपनी सेना को रोक लिया जिससे वे नदी को पार करके वापस न आ सकें ।\n\n41 और ऐसा हुआ कि मोरोनी और उसकी सेना लमनाइयों से सिदोन नदी के दूसरी तरफ खाड़ी में टकराई, और उन पर आक्रमण कर दिया और उनका संहार करने लगे ।\n\n42 और उनके सामने से लमनाई मण्टी प्रदेश की तरफ भागने लगे; और वे फिर से मोरोनी की सेनाओं से टकरा गए ।\n\n43 अब इस बार लमनाइयों ने भीषण युद्ध किया; हां, इतने अधिक महान बल और साहस के साथ लमनाई पहले कभी भी नहीं लड़े थे, नहीं, यहां तक कि आरंभ से लेकर अब तक ।\n\n44 और वे जोरामाइयों और अमालेकियों द्वारा प्रेरित थे, जो उनके मुख्य सेनापति और मार्गदर्शक थे, और जीराहेमना द्वारा जो कि उनका मुख्य कप्तान, या उनका मुख्य मार्गदर्शक और सेनापति था; हां, उन्होंने दैत्य के समान युद्ध किया, और उनके हाथों से कई नफाई मारे गए, हां, क्योंकि उन्होंने सिर की पट्टियों को दो टुकड़ों मे काट दिया, और उन्होंने उनके कवच को छेद दिया, और उन्होंने उनके कई हाथों को काट दिया; और इस प्रकार लमनाइयों ने अपने भयानक क्रोध में मार-काट की ।\n\n45 फिर भी, नफाई एक अच्छे कार्य द्वारा प्रेरित थे, क्योंकि न तो वे राष्ट्र के लिए और न ही ताकत के लिए लड़ रहे थे परन्तु वे अपने घरों, अपनी स्वतंत्रता, अपनी पत्नियों और अपने बच्चों, और अपनी हर चीज के लिए लड़ रहे थे, हां, उपासना की अपनी रीति और अपने गिरजे के लिए लड़ रहे थे ।\n\n46 और वे ऐसा इसलिए कर रहे थे क्योंकि उन्होंने इसे परमेश्वर के प्रति अपना कर्तव्य समझा था; क्योंकि प्रभु ने उनसे कहा था, और उनके पूर्वजों से भी, कि जब तक तुम पहली और दूसरी भूल के दोषी नहीं रहोगे, तब तक तुम अपने शत्रुओं के हाथों से नहीं मारे जाओगे ।\n\n47 और फिर से, प्रभु ने कहा है कि: यदि लहू भी बहाना पड़े तो अपने परिवारों की रक्षा करो । इसलिए इस कारण से स्वयं की, अपने परिवारों, और अपनी भूमि, अपने देश, और अपने अधिकार, और धर्म की रक्षा के लिए नफाई लमनाइयों से युद्ध कर रहे थे ।\n\n48 और ऐसा हुआ कि जब मोरोनी के लोगों ने लमनाइयों की प्रचंडता और क्रोध को देखा, तो वे लगभग पीछे हटने लगे और भागने लगे । और उनके इरादे को भांपते हुए, इन विचारों से मोरोनी ने उन्हें भेजा और उनके हृदयों को प्रेरित किया—हां, उनके प्रदेशों, उनकी स्वतंत्रता, हां, दासता से उनकी आजादी के विचारों से ।\n\n49 और ऐसा हुआ कि उन्होंने लमनाइयों पर फिर से आक्रमण कर दिया, और उन्होंने अपने प्रभु परमेश्वर से एक आवाज में याचना की, अपनी स्वतंत्रता और दासता से अपनी आजादी के लिए ।\n\n50 और बलपूर्वक वे लमनाइयों के सामने डट गए; और उस एक क्षण में उन्होंने प्रभु से अपनी स्वतंत्रता की याचना की, तब लमनाई उनके सामने से भागने लगे; और यहां तक कि वे सिदोन नदी के जल में भागने लगे ।\n\n51 अब, लमनाई अधिक संख्या में थे, हां, नफाइयों से दुगुनी संख्या में; फिर भी, उन्हें इतना दूर खदेड़ दिया गया कि वे सिदोन नदी के तट पर खाड़ी में एकत्रित हुए ।\n\n52 इसलिए मोरोनी की सेना ने उन्हें चारों ओर से घेर लिया, हां, यहां तक कि नदी के दोनों तरफ से, क्योंकि देखो, पूर्व की ओर लेही के लोग थे ।\n\n53 इसलिए जब जीराहेमना ने सिदोन नदी के पूर्व में लेही के लोगों को, और सिदोन नदी के पश्चिम में मोरोनी की सेना को देखा कि नफाइयों ने उन्हें चारों ओर से घेर लिया है, तो वे डर से दंग रह गए ।\n\n54 अब मोरोनी ने जब उनका आतंक देखा, तो अपने लोगों को आज्ञा दी कि उन्हें रक्तपात रोक देना चाहिए ।\n\n", "alma 44": "[center][font_size=26]अध्याय 44[/font_size][/center]\n\n[i]मोरोनी लमनाइयों को आज्ञा देता है कि या तो वे शांति स्थापित करने का प्रण लें या नष्ट हो जाएं—जीराहेमना प्रस्ताव को अस्वीकार करता है, और युद्ध फिर से आरंभ होता है—मोरोनी की सेनाएं लमनाइयों को पराजित करती हैं । लगभग 74–73 ई.पू.[/i]\n\n1 और ऐसा हुआ कि वे रुक गए और उनसे कुछ दूरी बना ली । और मोरोनी ने जीराहेमना से कहा: देखो, जीराहेमना, हम लहू बहानेवाले नहीं बनना चाहते हैं । तुम जानते हो कि तुम हमारे हाथों में हो, फिर भी हम तुम्हारा वध नहीं करना चाहते हैं ।\n\n2 देखो, हम यहां न तो तुम्हारे विरूद्ध लड़ाई लड़ने आए हैं कि हम सत्ता के लिए तुम्हारा लहू बहाएं; न ही हम किसी को दासता में रखना चाहते हैं । परन्तु यही वह कारण है जिसके लिए तुम हमसे लड़ने आए हो; हां, हमारे धर्म के कारण तुम हमसे क्रोधित हो ।\n\n3 परन्तु अब, तुमने देखा कि प्रभु हमारे साथ है; और तुमने यह भी देखा कि उसने तुम्हें हमारे हाथों में सौंप दिया है । और अब मैं चाहूंगा कि तुम समझो कि ऐसा हमारे साथ हमारे धर्म और मसीह में हमारे विश्वास के कारण हुआ है । और अब तुमने देखा कि तुम हमारे इस विश्वास को नष्ट नहीं कर सकते ।\n\n4 अब तुमने देखा कि यह परमेश्वर का सच्चा विश्वास है, तुम देखोगे कि परमेश्वर हमारी तब तक सहायता करेगा, और हमें बचाकर रखेगा जब तक कि हम उसमें, अपने विश्वास में, और अपने धर्म में विश्वासी रहते हैं; और यदि हम पाप में नहीं पड़ते हैं और अपने विश्वास को नहीं नकारते हैं तो प्रभु हमें कभी नष्ट नहीं होने देगा ।\n\n5 और अब, जीराहेमना, मैं तुम्हें उस सर्वशक्तिमान परमेश्वर के नाम में आज्ञा देता हूं, जिसने हमारे हाथों को मजबूत किया है ताकि हम अपने विश्वास, अपने धर्म, और उपासना की अपनी रीतियों, और अपने गिरजे, और उस पावन समर्थन के द्वारा तुम पर विजय प्राप्त कर सकें जिसके लिए हम अपनी पत्नियों और अपने बच्चों, और उस स्वतंत्रता के आभारी हैं जो हमें हमारी भूमि और हमारे प्रदेश से बांधे रखती है; हां, और परमेश्वर के उस पवित्र वचन के पोषण द्वारा भी जिसके प्रति हम अपनी प्रसन्नता के लिए आभारी हैं; और उन सबके द्वारा भी हमने तुम पर विजय प्राप्त किया है जो हमारे लिए अत्याधिक प्रिय हैं—\n\n6 हां, और यही सब कुछ नहीं है; मैं जीवन के प्रति तुम्हारी उन सारी इच्छाओं से तुम्हें आज्ञा देता हूं, कि तुम युद्ध के अपने हथियार हमें सौंप दो, और हम तुम्हें नहीं मारेंगे, परन्तु हम तुम्हें जीवनदान देंगे यदि तुम अपने रास्ते चले जाओगे और फिर से युद्ध के लिए लौटकर वापस नहीं आओगे ।\n\n7 और अब, यदि तुम ऐसा नहीं करोगे, देखो, तुम हमारे हाथों में हो, और मैं अपने लोगों को आज्ञा दूंगा कि वे तुम पर टूट पड़ें और तुम पर घातक प्रहार करें, ताकि तुम सदा के लिए खत्म हो जाओ; और फिर हम देखेंगे कि इन लोगों पर किसका अधिकार होगा; हां, हम देखेंगे कि दासता में किसे लाया जाएगा ।\n\n8 और अब ऐसा हुआ कि जब जीराहेमना ने इन बातों को सुना वह आगे आया और अपनी तलवार और कटार को सौंप दिया, और अपनी कमान को मोरोनी के हाथों में दे दिया, और उससे कहा: देखो, ये युद्ध के हथियार हैं; हम इन्हें तुम्हें सौंपेंगे, परन्तु हम तुम्हें कोई भी वचन नहीं देंगे जिसे हम जानते हैं कि हम और हमारे बच्चे तोड़ देंगे; परन्तु हम अपने अस्त्र-शस्त्र लेकर निर्जन प्रदेश में जाना चाहते हैं; अन्यथा हम अपनी तलवार अपने पास रखेंगे, और या तो हम नष्ट होंगे या विजयी होंगे ।\n\n9 देखो, हम तुम्हारे धर्म के नहीं हैं; हम विश्वास नहीं करते हैं कि परमेश्वर ने हमें तुम्हारे हाथों में सौंप दिया है; परन्तु हम विश्वास करते हैं कि तुम्हारी धूर्तता ने तुम्हें हमारी तलवारों से वचा लिया है । देखो, तुम्हारे कवच और तुम्हारे हाथों की ढाल ने तुम्हें बचा लिया है ।\n\n10 और अब जब जीराहेमना ने इन बातों को बोलना बन्द किया, मोरोनी ने तलवार और उन अस्त्र-शस्त्रों को यह कहते हुए वापस कर दिया जिसे उसने जीराहेमना से लिया था: देखो, हम अपनी लड़ाई समाप्त करते हैं ।\n\n11 अब मैं उन बातों को फिर से नहीं कह सकता जिसे मैंने कहा है, इसलिए जैसे प्रभु निश्चित रूप से जीवित है, वैसे ही तुम यहां से यह शपथ लिए बिना नहीं जा सकते कि तुम फिर से हमारे विरूद्ध लड़ाई लड़ने नहीं आओगे । अब जब कि तुम हमारे हाथों में हो, या तो हम तुम्हारा लहू धरती पर बहा देंगे या फिर तुम्हें मेरी शर्तों को मानना होगा ।\n\n12 और अब मोरोनी ने इन बातों को कह लिया, जीराहेमना ने अपनी तलवार को पकड़े रखा, और वह मोरोनी से क्रोधित हुआ, और वह आगे की तरफ ऐसे दौड़ा जैसे कि मोरोनी को मारना चाहता हो; परन्तु जैसे ही उसने अपनी तलवार निकाली, देखो, मोरोनी के एक सैनिक ने उसे जमीन पर गिरा दिया, और उसकी मूठ टूट गई; और उसने जीराहेमना पर भी प्रहार किया जिससे उसके सिर के बाल त्वचा सहित जमीन पर गिर पड़े । और जीराहेमना वहां से भागकर अपने सैनिकों के बीच चला गया ।\n\n13 और ऐसा हुआ कि जो सैनिक खड़ा था, जिसने जीराहेमना के सिर के बाल उसकी त्वचा सहित जमीन पर गिरा दी थी, बालोंसहित त्वचा को जमीन से उठाया, और तलवार की नोक पर उसे रखा, और उन लोगों को उसे दिखाता हुआ ऊंची आवाज में बोला:\n\n14 जैसे कि यह त्वचा जमीन पर गिरी हुई है, जो कि तुम्हारे सेनापति के सिर की त्वचा है, इसी प्रकार तुम भी जमीन पर गिरोगे यदि युद्ध के अपने अस्त्र-शस्त्रों को नहीं सौंपोगे और शांति स्थापित करने की प्रतिज्ञा करते हुए यहां से नहीं जाओगे ।\n\n15 अब उनकी संख्या बहुत थी जब उन्होंने इन बातों को सुना और तलवार की नोक पर रखी हुई त्वचा को देखा, जो कि डर से दंग रह गए थे; और कई आगे आए और मोरोनी के पैरों में युद्ध के अस्त्र-शस्त्रों को डाल दिया, और शांति स्थापित करने की प्रतिज्ञा की । और जितने लोगों ने प्रतिज्ञा की उन्हें निर्जन प्रदेश में जाने दिया गया ।\n\n16 अब ऐसा हुआ कि जीराहेमना अत्याधिक क्रोध में था, और क्रोध में उसने अपने बाकी बचे सैनिकों को नफाइयों के विरूद्ध भारी युद्ध के लिए भड़काया ।\n\n17 और अब लमनाइयों के जिद्ध के कारण मोरोनी क्रोधित हुआ; इसलिए उसने अपने लोगों को आज्ञा दी कि वे उन पर टूट पड़ें और उन्हें मार डालें । और ऐसा हुआ कि उन्होंने उन्हें मारना शुरू किया; हां, और लमनाइयों ने अपनी तलवारों और अपनी पूरी शक्ति से युद्ध किया ।\n\n18 परन्तु देखो, उनकी वस्त्रहीन त्वचा और उनके नंगे सिर नफाइयों की तेज तलवारों के सामने खुले हुए थे; हां, देखो उन्हें छेदा और काटा गया, हां, और नफाइयों की तलवारों के सामने वे तेजी से गिरते चले गए; और जैसा कि मोरोनी के सैनिक ने भविष्यवाणी की थी वैसे ही वे गिराए जाने लगे ।\n\n19 अब जीराहेमना ने जब देखा कि वे सब लगभग नष्ट होनेवाले हैं, मोरोनी के सामने जोर-जोर से याचना करने लगा, यह कहते हुए कि वह और उसके लोग प्रतिज्ञा करेंगे यदि वे बाकी बचे हुए लोगों को जीवनदान देते हैं, कि वे उनके विरूद्ध युद्ध करने के लिए कभी भी वापस नहीं आएंगे ।\n\n20 और ऐसा हुआ कि मोरोनी ने मौत के खेल को फिर से लोगों के बीच बन्द करवा दिया । और उसने लमनाइयों से युद्ध के अस्त्र-शस्त्रों को ले लिया; और जब उन्होंने उसके साथ शांति स्थापित करने की प्रतिज्ञा की तब उन्हें निर्जन प्रदेश में जाने दिया गया ।\n\n21 अब अत्याधिक संख्या होने के कारण उनके मरे हुए लोगों को गिनती नहीं की जा सकती थी; हां, दोनों नफाइयों और लमनाइयों के मरे हुए लोगों की संख्या अत्याधिक थी ।\n\n22 और ऐसा हुआ कि उन्होंने अपने मरे हुए लोगों को सिदोन के जल में फेंक दिया, और वे आगे बह गए होंगे और समुद्र की गहराई में दफन हुए होंगे ।\n\n23 और नफाइयों, या मोरोनी की सेनाएं वापस अपने घर और अपनी भूमि पर लौट आईं ।\n\n24 और इस प्रकार नफी के लोगों पर न्यायियों के शासन का अठ्ठारहवां वर्ष समाप्त हुआ । और इस प्रकार अलमा का अभिलेख समाप्त हुआ, जो कि नफी की पट्टियों पर लिखा हुआ था ।\n\n", "alma 45": "हिलामन के समय में नफी के लोगों का, और उनके युद्धों और लड़ाइयों का विवरण, हिलामन के अभिलेखानुसार जिसे उसने अपने समय में रखा था ।\n\n45 से 62 अध्यायों सहित ।\n\n[center][font_size=26]अध्याय 45[/font_size][/center]\n\n[i]हिलामन अलमा के शब्दों पर विश्वास करता है—अलमा नफाइयों के विनाश की भविष्यवाणी करता है—वह प्रदेश को आशीष और श्राप देता है—मूसा के समान, अलमा भी आत्मा द्वारा उठाया गया होगा—गिरजे में लड़ाइयां बढ़ती जाती हैं । लगभग 73 ई.पू.[/i]\n\n1 देखो, अब ऐसा हुआ कि नफी के लोग अत्याधिक प्रसन्न थे, क्योंकि प्रभु ने फिर से उन्हें उनके शत्रुओं के हाथों से बचाया था; इसलिए उन्होंने अपने प्रभु परमेश्वर को धन्यवाद दिया; हां, उन्होंने बहुत उपवास और प्रार्थना किया, और उन्होंने अत्याधिक प्रसन्नता के साथ परमेश्वर की उपासना की ।\n\n2 और नफी के लोगों पर न्यायियों के शासन के उन्नीसवें वर्ष में ऐसा हुआ कि अलमा अपने बेटे हिलामन के पास आया और उससे कहा: क्या तुम उन बातों पर विश्वास करते हो जिसे मैंने तुम्हें उन अभिलेखों से संबंधित बताया है जिन्हें रखा गया है ?\n\n3 और हिलामन ने उससे कहा: हां, मैं विश्वास करता हूं ।\n\n4 और अलमा ने फिर से कहा: क्या तुम उस यीशु मसीह में विश्वास करते हो जो आएगा ?\n\n5 और उसने कहा: हां, मैं उन सारी बातों पर विश्वास करता हूं जिसे तुमने बताया है ।\n\n6 और अलमा ने फिर से उससे कहा: क्या तुम मेरी आज्ञाओं का पालन करोगे ?\n\n7 और उसने कहा: हां, मैं तुम्हारी आज्ञाओं का पालन पूरे हृदय से करूंगा ।\n\n8 फिर अलमा ने उससे कहा: तुम आशीषित हो; और प्रभु तुम्हें इस भूमि पर समृद्ध बनाएगा ।\n\n9 परन्तु देखो, मुझे तुम्हारे लिए कुछ भविष्यवाणी करना है; परन्तु मैं जो भविष्यवाणी तुम्हारे लिए करनेवाला हूं उसकी जानकारी तुम दूसरों को नहीं दोगे; हां, मैं जो भविष्यवाणी तुम्हारे लिए करनेवाला हूं उसकी जानकारी तुम दूसरों को तब तक नहीं दोगे जब तक कि वह पूरी नहीं होती; इसलिए उन बातों को लिख लो जो मैं कहूंगा ।\n\n10 और ये वे शब्द हैं: देखो, ये लोग जो नफाई हैं, प्रकटीकरण की जो आत्मा मुझमें है उसके अनुसार, यीशु मसीह द्वारा स्वयं को इन पर प्रकट करने के चार सौ वर्ष पश्चात, ये अविश्वासी हो जाएंगे ।\n\n11 हां, फिर वे युद्ध और महामारियां देखेंगे, हां, आकाल और रक्तपात देखेंगे, तब तक जब तक कि नफी के लोग दुर्लभ नहीं हो जाते—\n\n12 हां, और ऐसा इनके अविश्वासी होने और स्वयं को अन्धकार के कार्य, और कामुक, और हर प्रकार की दुष्टता में गिराने के कारण होगा; हां, मैं तुमसे कहता हूं, ऐसा इतने महान प्रकाश और ज्ञान के विरूद्ध उनके पाप के कारण होगा, हां, मैं तुमसे कहता हूं कि इस महान दुष्टता के आने से पहले चौथी पीढ़ी भी पूरी तरह से नष्ट नहीं होगी ।\n\n13 और जब वह महान दिन आएगा, देखो, समय बड़ी शीघ्रता से आएगा जब वे लोग जो अभी जीवित हैं, या उन लोगों के वंश जीवित होंगे जो इस समय नफी के लोग कहलाते हैं, तब उनकी गिनती नफी के लोगों में नहीं की जाएगी ।\n\n14 परन्तु जो लोग बच जाएंगे, और उस बड़े और भयानक दिन नष्ट नहीं होंगे, उनकी गिनती लमनाइयों के बीच होगी, और वे उनके समान बन जाएंगे, सारे लोग, केवल कुछ उन लोगों को छोड़कर जो प्रभु के शिष्य कहलाएंगे; और उनका लमनाई तब तक पीछा करेंगे जब तक कि वे दुर्लभ नहीं हो जाते । और अब, दुष्टता के कारण यह भविष्यवाणी पूरी होगी ।\n\n15 और ऐसा हुआ कि जब अलमा ने इन बातों को हिलामन को बता दिया उसके पश्चात, उसने उसे आशीष दिया, और अपने अन्य बेटों को भी; और उसने धरती को भी धार्मिकता के लिए आशीषित किया ।\n\n16 और उसने कहा: इस प्रकार प्रभु परमेश्वर कहता है—धरती श्रापित हो, हां, यह धरती, जब लोगों के पापों का घड़ा भर जाएगा और वे दुष्कर्म करेंगे तब हर राष्ट्र, जाति, भाषा, और लोगों का विनाश होगा; और जैसा मैंने कहा है वैसा ही होगा; क्योंकि धरती पर यही परमेश्वर का श्राप और आशीष है, क्योंकि प्रभु पाप के लिए थोड़ी सी भी छूट नहीं दे सकता है ।\n\n17 और अब, जब अलमा ने इन बातों को कह लिया तब उसने गिरजे को आशीष दी, हां, उन सारे लोगों को जो इस समय से अपने विश्वास में दृढ़ रहेंगे ।\n\n18 और जब अलमा ने ऐसा कर लिया तब वह जराहेमला प्रदेश से बाहर चला गया, जैसे कि उसे मेलेक प्रदेश जाना था । और ऐसा हुआ कि उसके बारे में अधिक सुनाई नहीं दिया; उसकी मृत्यु या उसकी दफन-क्रिया के बारे में हम नहीं जानते हैं ।\n\n19 देखो, हम यह जानते हैं कि वह एक धर्मी पुरुष था; और उसके कथन गिरजे में फैल गए कि अलमा आत्मा द्वारा उठा लिया गया होगा, या मूसा के समान प्रभु के हाथों से दफनाया गया होगा । परन्तु देखो, धर्मशास्त्र कहते हैं कि प्रभु मूसा को अपने साथ ले गया; और हमारा मानना है कि उसने अलमा को भी आत्मा में अपने पास बुला लिया है; इसलिए, यही कारण है कि हम उसकी मृत्यु और दफन-क्रिया के बारे में कुछ भी नहीं जानते हैं ।\n\n20 और अब ऐसा हुआ कि नफी के लोगों पर न्यायियों के शासन के उन्नीसवें वर्ष के आरंभ में, वचन का प्रचार करने के लिए हिलामन लोगों के बीच गया ।\n\n21 क्योंकि देखो, लमनाइयों के साथ उनके युद्धों और कई छोटे-मोटे वाद-विवादों और लोगों के बीच में रहे उपद्रव के कारण, यह आवश्यक हो गया कि उनके बीच में परमेश्वर का वचन लाया जाए, हां, और पूरे गिरजे में एक नियम बनाया जाए ।\n\n22 इसलिए, हिलामन और उसके भाई फिर से पूरे प्रदेश में गिरजे की स्थापना के लिए गए, हां, पूरे प्रदेश के हर नगर में जिस पर नफी के लोगों का अधिकार था । और ऐसा हुआ कि उन्होंने पूरे प्रदेश में स्थापित, सभी गिरजों में याजकों और शिक्षकों की नियुक्ति की ।\n\n23 और ऐसा हुआ कि जब हिलामन और उसके भाइयों ने गिरजों में याजकों और शिक्षकों की नियुक्ति कर ली तो इसके पश्चात उनके बीच वाद-विवाद होने लगे, और वे हिलामन और उसके भाइयों की बातों पर ध्यान नहीं देते थे;\n\n24 परन्तु अपनी अत्याधिक धन-संपत्तियों के कारण, अपने हृदयों में फूलते हुए वे घमंडी होने लगे; इसलिए वे अपनी नजर में धनवान होते गए, और परमेश्वर के सामने सीधे मार्ग पर चलने के लिए उनकी बातों पर ध्यान नहीं देते थे ।\n\n", "alma 46": "[center][font_size=26]अध्याय 46[/font_size][/center]\n\n[i]अमालिकिया राजा बनने के लिए षडयंत्र करता है—मोरोनी स्वतंत्रता का झण्डा बनवाता है—वह अपने धर्म को बचाने के लिए लोगों से प्रदर्शन करवाता है—सच्चे विश्वासी ईसाई कहलाते हैं—यूसुफ के बचे हुए वंशों को बचाया जाता है—अमालिकिया और वाद-विवाद करनेवाले नफी के प्रदेश भाग जाते हैं—जो स्वतंत्रता का समर्थन नहीं करते हैं उन्हें मृत्यु दी जाती है । लगभग 73–72 ई.पू.[/i]\n\n1 और ऐसा हुआ कि जितने लोगों ने हिलामन और उसके भाइयों की बातों को नहीं सुना वे अपने भाइयों के विरूद्ध एकत्रित होने लगे ।\n\n2 और अब देखो, वे अत्याधिक क्रोध में थे, इतना अधिक कि वे उन्हें मार देना चाहते थे ।\n\n3 अब जो लोग अपने भाइयों के विरूद्ध क्रोध में थे उनका मार्गदर्शक एक हट्टा-कट्टा और मजबूत व्यक्ति था; और उसका नाम अमालिकिया था ।\n\n4 और अमालिकिया राजा बनना चाहता था; और जो लोग क्रोध में थे वे भी चाहते थे कि वह उनका राजा बने; और उनमें अधिकतर वे लोग थे जो प्रदेश के छोटे न्यायी थे, और वे शक्तिशाली बनना चाहते थे ।\n\n5 और वे अमालिकिया के बहकावे में पड़ गए, कि यदि वे उसका समर्थन करेंगे और उसे अपना राजा बनाएंगे तो वह उन्हें लोगों का शासक बनाएगा ।\n\n6 इस प्रकार हिलामन और उसके भाइयों के प्रचार के बावजूद वे अमालिकिया द्वारा वाद-विवाद में पड़ गए, हां, गिरजे के प्रति उनकी महान चिंता के बावजूद, क्योंकि वे गिरजे के उच्च याजक थे ।\n\n7 और गिरजे में कई लोग थे जो अमालिकिया की बहकानेवाली बातों में पड़ गए, इसलिए उन्होंने गिरजे में भी वाद-विवाद किया; और इस प्रकार नफाइयों द्वारा लमनाइयों पर महान विजय प्राप्त करने के बावजूद, और प्रभु के हाथों द्वारा उनकी समर्पणता के कारण भी, नफी के लोगों के मामले अत्याधिक झोखिमभरे और खतरनाक होते गए ।\n\n8 इस प्रकार हम देखते हैं कि कितनी शीघ्रता से मानव संतान अपने प्रभु परमेश्वर को भूल जाते हैं, हां, कितनी शीघ्रता से दुष्कर्म करने के लिए, और शैतान के बहकावे में आने के लिए ।\n\n9 हां, और हम यह भी देखते हैं कि किसी दुष्ट व्यक्ति की महान दुष्टता मानव संतान के बीच पाप करवा सकती है ।\n\n10 हां, हम देखते हैं कि कई बहकानेवाली बातें करनेवाला, और धूर्त प्रवृत्ति का मनुष्य होने के कारण उसने कई लोगों को दुष्टता में डाल दिया था; हां, और वह गिरजे को नष्ट करना चाहता था, और स्वतंत्रता के उस आधार को नष्ट करना चाहता था जिसे परमेश्वर ने उन्हें दिया था, या उस आशीष को नष्ट करना चाहता था जिसे परमेश्वर ने प्रदेश में धार्मिकता के लिए दिया था ।\n\n11 और अब ऐसा हुआ कि जब मोरोनी जो कि नफाइयों की सेना का मुख्य सेनापति था, ने इन बाद-विवादों को सुना तो वह अमालिकिया से क्रोधित हुआ ।\n\n12 और ऐसा हुआ कि उसने अपना वस्त्र फाड़ डाला; और उसका एक टुकड़ा लिया और उस पर लिखा—हमारे परमेश्वर, हमारे धर्म, हमारी स्वतंत्रता, और हमारी शांति, हमारी पत्नियों, और हमारे बच्चों की याद में—और उसने स्तम्भ के छोर पर उसे बांध दिया ।\n\n13 और उसने अपने सिर की पट्टी, और अपने कवच, और अपना ढालों पर, और अपनी कमर पर लिपटी हुई कवच पर इसे बांध दिया; और उस स्तम्भ को अपने साथ लिया जिसकी छोर पर उसका फटा हुआ वस्त्र बंधा था, (और उसे उसने स्वाधीनता का झण्डा कहा) और वह जमीन पर झुका, और उसने अपने परमेश्वर से अपने भाइयों की स्वतंत्रता के प्रति आशीष के लिए गंभीरतापूर्वक प्रार्थना की, तब तक के लिए जब तक कि ईसाइयों का एक समूह प्रदेश पर अधिकार करने के लिए बचा रहे—\n\n14 क्योंकि जो लोग गिरजे के सदस्य नहीं थे वे इसी प्रकार मसीह के उन सच्चे विश्वासियों को बुलाते थे जो परमेश्वर के गिरजे के सदस्य थे ।\n\n15 और वे लोग विश्वासी थे जो गिरजे के सदस्य थे; हां, वे लोग जो मसीह में सच्चे विश्वासी थे उन्होंने स्वेच्छा से अपने ऊपर मसीह के नाम को ग्रहण किया था, या आनेवाले मसीह में अपने विश्वास के कारण वे ईसाई कहलाए ।\n\n16 और इसलिए, इस समय पर, ईसाइयों के कल्याण और प्रदेश की स्वतंत्रता के प्रति कृपापात्र होने के लिए मोरोनी ने प्रार्थना की ।\n\n17 और ऐसा हुआ कि जब उसने परमेश्वर के प्रति अपनी आत्मा उंडेल दी, प्रदेश के दक्षिण में स्थित सारी भूमि को उसने उजाड़ प्रदेश कहा, हां, और जो ठीक-ठाक थी, उत्तर और दक्षिण की सारी भूमि को—एक चुनी हुई भूमि, और स्वाधीनता का प्रदेश कहा ।\n\n18 और उसने कहा: निश्चित तौर पर परमेश्वर नहीं चाहेगा कि मसीह का नाम ग्रहण करने के कारण हम लोग जो तिरस्कृत होते हैं, कुचले जाएं और विनाश हो, तब तक जब तक कि हम स्वयं इसे अपने ऊपर अपने पाप के द्वारा नहीं लाते हैं ।\n\n19 और जब मोरोनी ने इन बातों को कह लिया, हवा में अपने फटे हुए कपड़े को लहराते हुए, वह लोगों के बीच गया, ताकि जो उसने उस फटे हुए कपड़े पर लिखा था उसे सारे देख सकें, और जोर-जोर से यह कहा:\n\n20 देखो, जो भी प्रदेश में इस झण्डे को बनाए रखेगा, वह प्रभु में बल प्राप्त कर आगे बढ़ेगा, और एक अनुबंध में प्रवेश करेगा कि वह अपने अधिकारों, और अपने धर्म को बचाकर रखेगा, ताकि प्रभु परमेश्वर उसे आशीष दे सके ।\n\n21 और ऐसा हुआ कि जब मोरोनी ने इन बातों की घोषणा कर ली, देखो, लोग अपनी कमर पर बंधे हुए अपने कवच के साथ भागते हुए आए, अपने वस्त्रों को चिन्ह या एक अनुबंध के रूप में फाड़ते हुए कि वे अपने प्रभु परमेश्वर को नहीं भूलेंगे; या दूसरे शब्दों में, यदि वे परमेश्वर की आज्ञाओं का उल्लंघन करते हैं, या पाप में पड़ जाते हैं, और मसीह के नाम को ग्रहण करने में लज्जा महसूस करते हैं तो प्रभु उन्हें वैसे ही चीर डालेगा जैसे कि उन्होंने अपने वस्त्रों को फाड़ा था ।\n\n22 अब यही वह अनुबंध था जिसे उन्होंने बनाया था, और उन्होंने यह कहते हुए मोरोनी के पैरों में अपने वस्त्र डाल दिए थे: हम अपने परमेश्वर के साथ अनुबंध करते हैं, कि हम भी उत्तरी प्रदेश में रह रहे अपने भाइयों के समान नष्ट हो जाएंगे यदि हम पाप में पड़ेंगे; हां, यदि हम पाप में पड़ेंगे तो वह हमें हमारे शत्रुओं के पैरों में डाल सकता है, वैसे ही जैसे कि हमने अपने वस्त्रों को कुचले जाने के लिए तुम्हारे पैरों के नीचे डाल दिया है ।\n\n23 मोरोनी ने उनसे कहा: देखो, हम याकूब के बचे हुए वंश हैं; हां, हम उस यूसुफ के बचे हुए वंश हैं जिसके लबादे को उसके भाइयों ने कई टुकड़ों में फाड़ डाला था; हां, और अब देखो, परमेश्वर की आज्ञाओं को मानना याद रखो, या हमारे वस्त्र हमारे भाइयों द्वारा फाड़े जाएंगे, और हमें बंदीगृह में डाल दिया जाएगा, या बेच दिया जाएगा, या हमारा वध कर दिया जाएगा ।\n\n24 हां, यूसुफ के बचे हुए लोग होने के नाते, चलो हम अपनी स्वाधीनता की रक्षा करें; हां, मृत्यु से पहले के याकूब के शब्दों को चलो याद रखें, क्योंकि देखो, उसने देखा था कि यूसुफ के लबादे के एक शेष टुकड़े को संभालकर रखा गया था और वह नष्ट नहीं हुआ था । और उसने कहा—जैसे मेरे बेटे के वस्त्र के इस शेष टुकड़े को संभालकर रखा गया है, वैसे ही मेरे बेटे के बचे हुए वंश को भी परमेश्वर के हाथों द्वारा बचाकर रखा गया है, और वह उसे अपने पास ले लेगा, जब कि यूसुफ के बचे वंश उसके वस्त्र के शेष टुकड़े के समान नष्ट हो जाएंगे ।\n\n25 अब देखो, इससे मेरी आत्मा दुखी होती है; फिर भी, मेरी आत्मा उसके उस वंश के कारण अपने बेटे में आनंदित होती है जिसे परमेश्वर के पास ले जाया जाएगा ।\n\n26 अब देखो, यह याकूब की भाषा थी ।\n\n27 और अब यह कौन जाने कि यूसुफ के बचे हुए वंश, जो उसके वस्त्र के समान ही नष्ट हो जाएंगे, वे वही लोग हैं जिन्होंने हमसे मतभेद किया था ? हां, ऐसा ही हमारे साथ भी होगा यदि हम मसीह के विश्वास में दृढ़ नहीं होंगे ।\n\n28 और अब ऐसा हुआ कि जब मोरोनी ने इन बातों को कह लिया तब वह चला गया, और प्रदेश के उन सारे हिस्सों में लोगों को भेजा जहां मतभेद हो रहे थे, और जो लोग अपनी स्वाधीनता को बनाए रखना चाहते थे, उन सारे लोगों को अमालिकिया और उन लोगों के विरूद्ध एकत्रित किया जिन्होंने मतभेद किया था, और जो अमालिकियाओं कहलाते थे ।\n\n29 और ऐसा हुआ कि जब अमालिकियाओं ने देखा कि मोरोनी के लोगों की संख्या अमलिसियों से अधिक थी—और उसने यह भी देखा कि उसके लोग जिस कार्य के लिए आए थे उसमें वे संदिग्ध थे—इसलिए, पराजित होने के डर से, उसने उन लोगों को अपने साथ लिया जो जाना चाहते थे और नफी के प्रदेश चला गया ।\n\n30 अब मोरोनी ने सोचा कि लमनाइयों का और अधिक शक्तिशाली होना हितकर नहीं होगा; इसलिए उसने सोचा कि अमलिसियों के लोगों को उनसे मिलने न दिया जाए, या उन्हें बंदी बनाकर लाए और अमालिकिया को मृत्युदण्ड दे; हां, क्योंकि वह जानता था कि वह लमनाइयों को उनके विरूद्ध भड़का सकता था, और इनके विरूद्ध उनसे युद्ध करवा सकता था; और वो यह भी जानता था कि अमालिकिया ऐसा अपने उद्देश्य में कामयाब होने के लिए कर सकता था ।\n\n31 इसलिए मोरोनी ने सोचा कि अपनी उस सेना को लेना उचित होगा जो एकत्रित हुई थी, और जिन्होंने अस्त्र-शस्त्र पहन रखा था, और जिन्होंने शांति स्थापित करने के अनुबंध में प्रवेश किया था—और ऐसा हुआ कि उसने अपनी सेना ली और निर्जन प्रदेश में अमालिकिया के रास्ते को रोकने के लिए अपने शिविरों से निकलकर जंगल की ओर गए ।\n\n32 और ऐसा हुआ कि उसने अपनी इच्छा के अनुसार किया, और निर्जन प्रदेश की ओर प्रस्थान किया, और अमालिकिया की सेना को रोक लिया ।\n\n33 और ऐसा हुआ कि अमालिकिया अपने कुछ लोगों के साथ भाग गया, और बाकी लोगों को मोरोनी ने बंदी बना लिया और उन्हें वापस जराहेमला प्रदेश ले गया ।\n\n34 अब, मोरोनी वह व्यक्ति था जो मुख्य न्यायियों द्वारा, लोगों के लिए नियुक्त किया गया था, इसलिए नफाइयों की सेना को स्थापित करने के लिए और उनके उपयोग के लिए, उन पर अपनी इच्छानुसार वह अधिकार रखता था ।\n\n35 और ऐसा हुआ कि अमालिकियाओं में से जिस किसी ने भी स्वतंत्रता के समर्थन के प्रति अनुबंध में प्रवेश नहीं किया, जिससे कि एक स्वतंत्र शासन को बनाकर रखा जा सके, तो उसे मृत्युदण्ड दिया गया; और कुछ ही लोग थे जिन्होंने स्वतंत्रता के अनुबंध को अस्वीकार किया था ।\n\n36 और ऐसा भी हुआ कि पूरे प्रदेश में जितने भी मिनार नफाइयों के अधिकार में थे, उन सब पर उसने स्वाधीनता के झण्डे को फहराया; और इस प्रकार मोरोनी ने नफाइयों के बीच स्वाधीनता के स्तर को उत्पन्न किया ।\n\n37 और देश में फिर से शांति स्थापित होने लगी; और इस प्रकार न्यायियों के शासन के उन्नीसवें वर्ष के लगभग अंत तक उन्होंने प्रदेश में शांति बनाए रखा ।\n\n38 और हिलामन और उच्च याजकों ने भी गिरजे में नियमों को बनाए रखा; हां, यहां तक कि चार वर्ष के अंतराल पर भी गिरजे में बहुत शांति और प्रसन्न्ता थी ।\n\n39 और ऐसा हुआ कि कई लोगों की इस दृढ़ विश्वास में मृत्यु हो गई कि उनकी आत्माएं प्रभु यीशु मसीह द्वारा मुक्त होंगी; इस प्रकार आनन्द मनाते हुए वे संसार से विदा हो गए ।\n\n40 और कुछ लोग थे जिनकी मृत्यु ज्वर से हो गई जो कि वर्ष के कुछ मौसम में प्रदेश में बहुत होता था—परन्तु उन उत्तम पौधों और जड़ी-बुटियों के कारण बहुत कम लोग ज्वर से मरे जिसे परमेश्वर ने बीमारियों को जड़ से खत्म करने के लिए बनाया था, जो मौसम की प्रकृति के अनुसार लोगों पर असर करते थे—\n\n41 परन्तु कई लोग वृद्ध होकर मरे; और जो लोग मसीह में विश्वास करते हुए मरे वे उसमें आनंदित हैं, जैसे कि हमें होना चाहिए ।\n\n", "alma 47": "[center][font_size=26]अध्याय 47[/font_size][/center]\n\n[i]अमालिकिया लमनाइयों का राजा बनने के लिए छल-कपट, हत्या, और षडयंत्र करता है—नफाई मतभेदी लमनाइयों से अधिक दुष्ट और क्रूर होते हैं । लगभग 72 ई.पू.[/i]\n\n1 अब हम अमालिकिया और उन लोगों के अपने अभिलेख पर वापस आएंगे जो उसके साथ निर्जन प्रदेश में भाग गए थे; क्योंकि, देखो, जो लोग उसके साथ जाना चाहते थे उन्हें उसने अपने साथ लिया, और लमनाइयों के बीच नफी के प्रदेश चला गया, और लमनाइयों को नफी के लोगों के विरूद्ध क्रोध में इतना अधिक भड़काया कि लमनाइयों के राजा ने पूरे प्रदेश में, अपने लोगों के बीच एक घोषणा करवाई, कि नफाइयों के विरूद्ध युद्ध करने के लिए उन्हें फिर से एकत्रित होना पड़ेगा ।\n\n2 और ऐसा हुआ कि जब उन लोगों के बीच घोषणा कर दी गई तब वे अत्याधिक डर गए; हां, वे राजा को नाराज करने से डर गए, और वे अपना प्राण खोने और इस बात से भी डर गए कि उन्हें नफाइयों के विरूद्ध युद्ध करना होगा । और ऐसा हुआ कि उन्होंने, या उनमें से अधिकतर लोगों ने राजा की आज्ञाओं का पालन नहीं किया ।\n\n3 और अब ऐसा हुआ कि राजा उनकी अवज्ञाकारिता के कारण क्रोधित हुआ; इसलिए उसने अमालिकिया के हाथ में उस सेना की कमान थमा दी जिन्होंने उसकी आज्ञाओं को माना था, और उसे आज्ञा दी कि वह जाकर उन्हें सशस्त्र होने के लिए विवश करे ।\n\n4 अब देखो, अमालिकिया यही तो चाहता था; क्योंकि बुरे कार्य करनेवाला वह एक धूर्त व्यक्ति था इसलिए उसने अपने मन में लमनाइयों के राजा को राजगद्दी से हटाने की योजना बना ली ।\n\n5 और अब उसके हाथ में उन लमनाइयों की कमान थी जो राजा के पक्ष में थे; और वह उन लोगों को अपने पक्ष में करना चाहता था जो आज्ञाकारी नहीं थे; इसलिए वह उस स्थान पर गया जो ओनिदा कहलाता था, क्योंकि वहीं सारे लमनाई भागकर गए थे; और क्योंकि उन्होंने सेना को आते हुए देख लिया था, और यह समझ लिया कि वे उन्हें नष्ट करने आ रहे हैं, इसलिए वे अस्त्र-शस्त्र के स्थान ओनिदा चले गए ।\n\n6 और उन्होंने अपने लिए एक राजा और एक मार्गदर्शक नियुक्त किया, अपने मन में एक संकल्प निर्धारित करते हुए कि वे नफाइयों के विरूद्ध युद्ध का पात्र नहीं बनेंगे ।\n\n7 और ऐसा हुआ कि युद्ध की तैयारी के लिए, वे सब अंतीपास नामक पहाड़ी की चोटी पर एकत्रित हुए ।\n\n8 अब अमालिकिया की मंशा यह नहीं थी कि राजा की आज्ञानुसार उनसे युद्ध करवाया जाए; परन्तु देखो, वह लमनाई सेनाओं को अपने पक्ष में करना चाहता था, ताकि वह स्वयं उनका मार्गदर्शक बन सके और राजा को राजगद्दी से हटाकर राज्य को अपने अधिकार में ले सके ।\n\n9 और देखो, ऐसा हुआ कि उसने अपनी सेना से अंतीपास पहाड़ी के निकट स्थित खाड़ी में उनके शिविर लगवाए ।\n\n10 और ऐसा हुआ कि रात में उसने अंतीपास पहाड़ी पर एक भेदी राजदूत को भेजा, यह चाहते हुए कि जो लोग पहाड़ी पर थे उनका सेनापति जिसका नाम लेहोण्टी था, वह पहाड़ी के नीचे आ सके, क्योंकि वह उससे बात करना चाहता था ।\n\n11 और ऐसा हुआ कि जब लेहोण्टी ने संदेश प्राप्त किया तब वह पहाड़ी के नीचे जाने का साहस नहीं कर पाया । और ऐसा हुआ कि अमालिकिया ने फिर से दूसरी बार संदेश भेजा यह चाहते हुए कि वह नीचे आए । और ऐसा हुआ कि लेहोण्टी नहीं आया; और उसने फिर से तीसरी बार संदेश भेजा ।\n\n12 और ऐसा हुआ कि जब अमालिकिया ने पाया कि वह लेहोण्टी को पहाड़ी से नीचे नहीं बुला सकता तो वह पहाड़ी पर लेहोण्टी के शिविर के पास गया; और उसने लेहोण्टी के पास फिर से चौथी बार संदेश भेजा, यह चाहते हुए कि वह नीचे आए, और यह कि वह अपने अंगरक्षकों को अपने साथ ले आए ।\n\n13 और ऐसा हुआ कि जब लेहोण्टी नीचे अमालिकिया के पास अपने अंगरक्षकों के साथ आया, तो अमालिकिया चाहता था कि वह रात के समय में अपनी सेना के साथ नीचे आए, और शिविर में रह रहे उन लोगों को चारों ओर से घेर ले जिनकी कमान राजा ने उसके हाथ में दी थी, और यह कि यदि वह उसे (अमालिकिया को) पूरी सेना का दूसरा बड़ा सेनापति बनाएगा तो वह उन्हें लेहोण्टी को सौंप देगा ।\n\n14 और ऐसा हुआ कि लेहोण्टी अपने लोगों के साथ नीचे आया और अमालिकिया के लोगों को चारों ओर से घेर लिया, ताकि दिन की सुबुह जब वे जागें तो अपने आपको लेहोण्टी की सेनाओं से घिरा हुआ पाएं ।\n\n15 और ऐसा हुआ कि जब उन्होंने देखा कि वे घिर चुके हैं, उन्होंने अमालिकिया से याचना की कि वह उन्हें उनके भाइयों के सुपुर्द कर दे जिससे कि वे नष्ट न हो सकें । अब यही वह बात थी जिसे अमालिकिया सुनना चाहता था ।\n\n16 और ऐसा हुआ कि राजा की आज्ञा के विरूद्ध उसने अपने लोगों को सौंप दिया । अब यही अमालिकिया चाहता था, ताकि राजा को राजगद्दी से हटाने की अपनी योजना को साकार कर सके ।\n\n17 अब लमनाइयों के बीच यह प्रथा थी कि यदि उनका मुख्य सेनापति मारा जाता, तो दूसरे बड़े सेनापति को उनका सेनापति बनाया जाता ।\n\n18 और ऐसा हुआ कि अमालिकिया ने अपने सेवकों में से एक सेवक द्वारा घात से लेहोण्टी को विष दिलवाया, कि वह मर गया ।\n\n19 अब, जब लेहोण्टी मर गया, लमनाइयों ने अमालिकिया को अपना मार्गदर्शक और मुख्य सेनापति नियुक्त किया ।\n\n20 और ऐसा हुआ कि अमालिकिया अपनी सेना के साथ नफी के प्रदेश, नफी के नगर गया जो कि मुख्य नगर था (क्योंकि उसकी इच्छा पूरी हुई थी) ।\n\n21 और राजा अपने अंगरक्षकों के साथ उससे मिलने बाहर आया, क्योंकि उसने समझा कि अमालिकिया ने उसकी आज्ञा का पालन किया है, और यह कि अमालिकिया ने इतनी बड़ी सेना को नफाइयों के विरूद्ध युद्ध करने के लिए एकत्रित किया है ।\n\n22 परन्तु देखो, जैसे ही राजा उससे मिलने बाहर आया अमालिकिया ने अपने सेवकों को राजा से मिलने के लिए आगे भेजा । और वे गए और राजा के सामने नतमस्तक हुए, जैसे कि उसकी महानता के कारण उसे सम्मान दे रहे हों ।\n\n23 और ऐसा हुआ कि राजा ने उन्हें उठाने के लिए अपने हाथ आगे किये, जैसा कि शांति के चिन्ह के रूप में, लमनाइयों की प्रथा थी, वह प्रथा जिसे उन्होंने नफाइयों से ली थी ।\n\n24 और ऐसा हुआ कि जब उसने पहले सैनिक को जमीन से उठाया, देखो उसने राजा के दिल में छुरा भोंक दिया; और वह जमीन पर गिर पड़ा ।\n\n25 अब राजा के सेवक भाग गए; और अमालिकिया के सेवक जोर-जोर से चिल्लाने लगे, यह कहते हुए:\n\n26 देखो, राजा के सेवकों ने उसके दिल में छुरा भोंक दिया है, और वह गिर पड़ा है और वे भाग गए हैं; देखो, आओ और देखो ।\n\n27 और ऐसा हुआ कि अमालिकिया ने आज्ञा दी कि उसकी सेना आगे जाए और देखे कि राजा के साथ क्या हुआ है; और जब वे उस स्थान पर पहुंचे, और राजा को अपने ही लहू में लथपथ पाया, अमालिकिया ने क्रोधित होने का दिखावा किया, और कहा: जिसने से भी राजा से प्रेम किया है, वह आगे जाए, और उसके सेवकों का पीछा कर उन्हें मार डाले ।\n\n28 और ऐसा हुआ कि जिन्होंने राजा से प्रेम किया था, जब उन्होंने इन बातों को सुना तो आगे आए और राजा के सेवकों का पीछा किया ।\n\n29 अब जब राजा के सेवकों ने देखा कि एक सेना उनका पीछा कर रही है, तो वे फिर से डर गए, और निर्जन प्रदेश में भाग गए, और जराहेमला के प्रदेश पहुंचे और अम्मोन के लोगों से मिल गए ।\n\n30 और जो सेना उनका पीछा कर रही थी, व्यर्थ में उनका पीछा करते हुए वापस लौट गई; और इस प्रकार अमालिकिया ने अपने छल-कपट के द्वारा लोगों के हृदयों को जीत लिया ।\n\n31 और ऐसा हुआ कि अगले दिन वह अपनी सेना के साथ नफी के नगर पहुंचा, और नगर को अपने कब्जे में कर लिया ।\n\n32 और ऐसा हुआ कि जब रानी ने सुना कि राजा का वध कर दिया गया है—क्योंकि अमालिकिया ने रानी को सूचना देने के लिए एक राजदूत भेजा कि राजा का वध उसी के सेवकों के द्वारा हुआ है, कि उसने अपनी सेना के साथ उनका पीछा किया था, परन्तु वह व्यर्थ था, और उन्होंने अपने आपको बचा लिया—\n\n33 इसलिए, जब रानी ने इस संदेश को सुना तो अपनी इच्छा व्यक्त करते हुए यह संदेश भेजा कि वह नगर के लोगों की जान न ले; और वह यह भी चाहती थी कि वह उससे आकर मिले; और वह यह भी चाहती थी कि राजा की मृत्यु के संबंध में गवाही देने के लिए वह अपने साथ साक्षियां भी ले आए ।\n\n34 और ऐसा हुआ कि अमालिकिया ने उसी सेवक को साथ लिया जिसने राजा को मारा था, और उन लोगों को भी जो उसके साथ थे, और रानी के पास उस स्थान पर गया जहां वह बैठी हुई थी; और उन सब ने गवाही दी कि राजा अपने ही सेवकों के द्वारा मारा गया था; और उन्होंने यह भी कहा: वे भाग गए हैं; क्या यह बात उनके विरूद्ध गवाही नहीं है ? और इस प्रकार राजा की मृत्यु के संबंध में उन्होंने रानी को संतुष्ट कर दिया ।\n\n35 और ऐसा हुआ कि अमालिकिया ने रानी का अनुग्रह प्राप्त किया, और उसे अपनी पत्नी बना लिया; और इस प्रकार छल-कपट के द्वारा, और अपने धूर्त सेवकों की सहायता से उसने राज्य पर कब्जा कर लिया; हां, पूरे प्रदेश में उन लमनाइयों के सभी लोगों के बीच जो लमनाइयों, लमूएलियों और इश्माएलियों के वंश के लोग थे, और नफी के शासन से लेकर वर्तमान समय में सारे जो नफाइयों से मतभेद करनेवाले थे, उन सभी में उसे राजा के रूप में स्वीकार कर लिया गया ।\n\n36 अब इन मतभेदियों को वही शिक्षाएं प्राप्त हुई थीं और नफाइयों की वही जानकारी थी, हां, प्रभु के ज्ञान में वही शिक्षाएं प्राप्त थीं, फिर भी, बताने में यह अजीब लगता है कि बहुत दिन नहीं हुए थे कि उनसे मतभेद के बाद वे बहुत कठोर हो गए और पश्चाताप नहीं करते थे, और लमनाइयों से अधिक जंगली, दुष्ट और क्रूर हो गए थे—लमनाइयों की परंपरओं के समान मद्यपान करते थे; आलस्य करते थे, और हां, अपने प्रभु परमेश्वर को पूरी तरह से भूलते हुए हर प्रकार की कामुकता में पड़े रहते थे ।\n\n", "alma 48": "[center][font_size=26]अध्याय 48[/font_size][/center]\n\n[i]अमालिकिया लमनाइयों को नफाइयों के विरूद्ध उकसाता है—ईसाइयों के ध्येय को बचाने के लिए मोरोनी अपने लोगों को तैयार करता है—वह आजादी और स्वतंत्रता में आनंदित होता है और परमेश्वर का एक शक्तिशाली व्यक्ति बन जाता है । लगभग 72 ई.पू.[/i]\n\n1 और ऐसा हुआ कि जैसे ही अमालिकिया ने राज्य पर कब्जा किया वैसे ही वह लमनाइयों के हृदयों को नफी के लोगों के विरूद्ध उकसाने लगा; हां, नफाइयों के खिलाफ, लमनाइयों के मिनारों पर से उनसे बात करने के लिए उसने लोगों को नियुक्त किया ।\n\n2 और इस प्रकार उसने नफाइयों के विरूद्ध उनके हृदयों को उकसाया, इतना अधिक कि न्यायियों के शासन के उन्नीसवें वर्ष के अंत तक उसने अपनी योजना को साकार कर लिया था, हां, लमनाइयों का राजा बन गया था, वह पूरे प्रदेश पर भी शासन करना चाहता था, हां, और उस प्रदेश में रह रहे पूरे नफाइयों और लमनाइयों पर भी ।\n\n3 इसलिए उसने अपनी योजना को साकार कर लिया था, क्योंकि उसने लमनाइयों के हृदयों को कठोर कर लिया था और उनकी बुद्धि भ्रष्ट कर दी थी, और उन्हें क्रोध के लिए इतना अधिक भड़काया कि नफाइयों के विरूद्ध युद्ध पर जाने के लिए उसने कई फौजों को एकत्रित कर लिया ।\n\n4 नफाइयों पर शासन करने और उन्हें दासता में लाने के लिए, अपने लोगों की बड़ी संख्या के कारण उसका संकल्प दृढ़ था ।\n\n5 और इस प्रकार उसने जोरामाइयों में से मुख्य सेनापति नियुक्त किये क्योंकि वे सबसे अधिक नफाइयों के बल से, उनके आश्रय वाले स्थानों, और उनके नगरों के कमजोर हिस्सों से परिचित थे; इसलिए उसने उन्हें अपनी सेना के मुख्य कप्तान बनाए ।\n\n6 और ऐसा हुआ कि उन्होंने अपने शिविर समेटे, और आगे की तरफ निर्जन प्रदेश में जराहेमला के प्रदेश की तरफ गए ।\n\n7 अब ऐसा हुआ कि जब अमालिकिया छल-कपट और धोखे से शक्ति प्राप्त कर रहा था, तो दूसरी तरफ, मोरोनी लोगों के मन को अपने प्रभु परमेश्वर में विश्वासी रहने के लिए तैयार कर रहा था ।\n\n8 हां, वह नफाइयों की सेना को शक्तिशाली बना रहा था, और अपनी सेनाओं को चारों ओर से ढकने के लिए, मिट्टी और रेत से छोट-छोटे किलों, या आश्रय के स्थानों का निर्माण कर रहा था, और उन्हें घेरने, उनके नगरों और सीमाओं को चारों ओर से घेरन के लिए पत्थरों की दीवारें भी बना रहा था; हां, पूरे प्रदेश को घेरने के लिए ।\n\n9 और उसने अपने कमजोर मोर्चे के स्थानों पर बड़ी संख्या में अपने लोगों को नियुक्त किया; और इस प्रकार उसने उस प्रदेश की किलाबंदी की और उसे मजबूत बनाया जिस पर नफाइयों का अधिकार था ।\n\n10 और इस प्रकार वह अपनी स्वतंत्रता, अपने प्रदेश, अपनी पत्नियों और अपने बच्चों, और उनकी शांति को बचाने की तैयारी कर रहा था, और यह कि वे अपने प्रभु परमेश्वर में जी सकें, और वे उस ध्येय को बनाकर रख सकें जिसे उनके शत्रु ईसाई होने का कारण मानते थे ।\n\n11 और मोरोनी एक मजबूत और शक्तिशाली व्यक्ति था; वह एक संपूर्ण बुद्धिवाला व्यक्ति था; हां, वह व्यक्ति जो रक्तपात से खुश नहीं होता था; वह व्यक्ति जिसकी आत्मा स्वतंत्रता और अपने देश की स्वतंत्रता में, और दासता और गुलामी से अपने भाइयों की मुक्ति में खुश होती थी ।\n\n12 हां, वह व्यक्ति जिसका हृदय उसके लोगों के प्रति सौभाग्य और प्राप्त आशीषों के लिए परमेश्वर को धन्यवाद देते समय घमंड से फूल जाता था; वह व्यक्ति जिसने अपने लोगों के कल्याण और सुरक्षा के लिए बहुत परिश्रम किया ।\n\n13 हां, वह मसीह में दृढ़ विश्वासी था, और उसने शपथ ली थी कि यदि अपने लहू को बहाना पड़े तब भी वह अपने लोगों, अपने अधिकार, और अपने प्रदेश, और अपने धर्म की रक्षा करेगा ।\n\n14 अब नफाइयों को उनके शत्रुओं के विरूद्ध लड़ना सिखाया गया, यहां तक कि यदि आवश्यक हो तो अपनी जान देना भी; हां, और उन्हें यह भी सिखाया गया कि कभी भी अपराध नहीं करना है, हां, और सिवाय अपने जीवन की रक्षा के प्रति, शत्रु के अलावा किसी और के खिलाफ तलवार नहीं निकालनी है ।\n\n15 और यह उनका विश्वास था, कि ऐसा करने से प्रदेश में परमेश्वर उन्हें समृद्ध बनाएगा, या दूसरे शब्दों में, यदि वे परमेश्वर की आज्ञाओं को मानने में विश्वासी रहे तो वह प्रदेश में उन्हें समृद्ध बनाएगा; हां, अपने खतरों के अऩुसार उन्हें भागने या युद्ध की तैयारी की चोतावनी देगा ।\n\n16 और यह भी कि परमेश्वर उन्हें ज्ञात कराएगा कि अपने शत्रुओं से बचने के लिए उन्हें किस तरफ जाना चाहिए, और ऐसा करने से प्रभु उन्हें बचाएगा; और यह मोरोनी का विश्वास था, और उसका हृदय उसमें गौरान्वित हुआ; रक्तपात में नहीं बल्कि भलाई करने में, अपने लोगों को बचाने में, हां, परमेश्वर की आज्ञाओं को मानने में, हां, और अनैतिकता का सामना करने में ।\n\n17 हां, मैं तुम से सच कहता हूं, यदि सारे मनुष्य मोरोनी के समान रहे होते, और थे, और कभी भी होंगे, तो देखो, नरक की शक्तियां सदा के लिए नष्ट हो जातीं; हां, शैतान मानव संतान के हृदयों को कभी भी अपने वश में नहीं कर पाता ।\n\n18 देखो, वह व्यक्ति मुसायाह के बेटे अम्मोन के समान था, हां, मुसायाह के अन्य बेटों के समान भी, हां, और अलमा और उसके बेटों के समान भी, क्योंकि वे सब परमेश्वर के लोग थे ।\n\n19 अब देखो, हिलामन और उसके भाई लोगों की सेवा करने में मोरोनी से कम नहीं थे; क्योंकि उन्होंने परमेश्वर के वचन का प्रचार किया था, और उन सारे लोगों से पश्चाताप करवाकर उनका बपतिस्मा किया था जिन्होंने उनकी बातों को सुना था ।\n\n20 और इस प्रकार वे आगे चले गए, और उनकी बातों के कारण लोगों ने अपने आपको विनम्र किया, इतना अधिक कि वे प्रभु के कृपापात्र बन गए, और इस प्रकार वे आपस में युद्ध और मतभेदों से दूर रहते थे, हां, चार वर्षों के अंतराल के बाद भी ।\n\n21 परन्तु, जैसा मैंने कहा है, उन्नीसवें वर्ष के अंत में, हां, आपस में शांति होने के बावजूद, न चाहते हुए भी उन्हें अपने भाइयों, लमनाइयों के साथ वाद-विवाद करने पर विवश होना पड़ा ।\n\n22 हां, यह स्पष्ट था कि उनके नहीं चाहने के बावजूद भी, कई वर्षों तक लमनाइयों के साथ उनका युद्ध समाप्त नहीं हुआ ।\n\n23 अब, लमनाइयों के विरूद्ध अस्त्र-शस्त्र धारण करने से वे दुखी थे, क्योंकि रक्तपात से वे खुश नहीं थे; हां, और इतना ही नहीं—वे इस बात से भी दुखी थे कि वे अपने उन भाइयों को इस संसार से अनंत संसार में भेजने का साधन बने जो कि परमेश्वर से मिलने के लिए अभी तैयार नहीं थे ।\n\n24 फिर भी, वे अपनी जान नहीं दे सकते थे, नहीं तो उनकी पत्नियों और उनके बच्चों का उन लोगों द्वारा निष्ठुरतापूर्वक पशु के समान नरसंहार हो जाता जो कभी उनके भाई थे, हां, और जिन्होंने उनके गिरजे में वाद-विवाद किया था, और उन्हें छोड़ दिया था और उन्हें नष्ट करने के लिए जो लमनाइयों के साथ मिल गए थे ।\n\n25 हां, वे सह नहीं सकते थे कि जब तक उनमें से कोई भी व्यक्ति जीवित हो जो कि परमेश्वर की आज्ञाओं का पालन करता हो तो उनके भाई नफाइयों का लहू बहाकर आनंदित हों, क्योंकि प्रभु की प्रतिज्ञा थी कि यदि वे उसकी आज्ञाओं का पालन करेंगे तो वे प्रदेश में समृद्ध होंगे ।\n\n", "alma 49": "[center][font_size=26]अध्याय 49[/font_size][/center]\n\n[i]आक्रमणकारी लमनाई अम्मोनिहा और नूह के मजबूत नगरों पर कब्जा करने में असमर्थ होते हैं—अमालिकिया परमेश्वर को कोसता है और मोरोनी के लहू को पीने की शपथ लेता है—हिलामन और उसके भाई गिरजे को मजबूत करना जारी रखते हैं । लगभग 72 ई.पू.[/i]\n\n1 और ऐसा हुआ कि उन्नीसवें वर्ष के ग्यारहवें महीने में, महीने के दसवें दिन पर, लमनाइयों की सेना अम्मोनिहा प्रदेश की तरफ आती हुई दिखाई दी ।\n\n2 और देखो, नगर को फिर से बनाया गया था, और मोरोनी ने नगर की सीमाओं पर एक सेना तैनात की थी, और उन्होंने लमनाइयों के बाणों और पत्थरों से स्वयं को बचाने के लिए चारों तरफ मिट्टी की एक दीवार सी बना रखी थी; क्योंकि देखो, उन्होंने पत्थरों और बाणों से युद्ध किया था ।\n\n3 देखो, मैंने कहा कि अम्मोनिहा के नगर को फिर से बनाया गया था । मैं तुमसे कहता हूं, हां, उसे हिस्से में फिर से बनाया गया था; और लोगों की दुष्टता के कारण लमनाइयों ने उसे एक बार नष्ट कर दिया था, उन्हें लगा कि उनके लिए इसे नष्ट करना फिर से आसान होगा ।\n\n4 परन्तु देखो, उनकी निराशा कितनी अत्याधिक थी; क्योंकि देखो, नफाइयों ने अपने चारों तरफ खोदकर एक मेढ़ बनाया था, जो कि इतना ऊंचा था कि लमनाई न तो उन पर पत्थर फेंक सकते थे और न ही बाण चला सकते थे ताकि उन्हें चोट पहुंच सके, और न ही द्वार के अलावा कहीं और से उनके पास पहुंच सकते थे ।\n\n5 अब इस समय पर सुरक्षा के स्थानों को बनाने में नफाइयों की बुद्धि के कारण, लमनाइयों के मुख्य सेनापति बहुत ही अचम्भीत हुए ।\n\n6 अब लमनाइयों के मार्गदर्शकों ने माना था, क्योंकि उनकी संख्या बहुत थी, हां, उन्होंने माना था कि पहले के समान इस बार भी उन्हें ही सफलता मिलेगी; हां, और उन्होंने अपने आपको ढालों, और कवच से तैयार किया था; और उन्होंने अपने आपको चाम वस्त्रों से, हां, बहुत ही मोटे चाम वस्त्रों से अपनी वस्त्रहीनता को ढककर तैयार किया था ।\n\n7 और इस प्रकार तैयारी कर उन्होंने माना था कि आसानी से वे जीत जाएंगे और अपने भाइयों को दासता के बोझ तले दबा देंगे, या अपनी इच्छानुसार उन्हें मार देंगे या उनका नरसंहार करेंगे ।\n\n8 परन्तु देखो, उन्हें अत्याधिक आश्चर्य हुआ था, उन्होंने स्वयं को उस तरीके से तैयार किया था जिसकी जानकारी लेही के बच्चों को कभी नहीं थी । अब लमनाइयों से युद्ध करने के लिए उन्होंने मोरोनी के निर्देशानुसार तैयारी की थी ।\n\n9 और ऐसा हुआ कि युद्ध की उनकी इस प्रकार की तैयारी से लमनाइयों, और अमालिकियाओं को बहुत आश्चर्य हुआ ।\n\n10 अब, यदि राजा अमालिकिया अपनी सेना का प्रधान बनकर नफी प्रदेश में आता, तो संभंवत: वह लमनाइयों से अम्मोनिहा नगर के नफाइयों पर आक्रमण करवाता; क्योंकि देखो, वह अपने लोगों की जान की परवाह नहीं करता ।\n\n11 परन्तु देखो, अमालिकिया युद्ध करने नहीं आया । और देखो, उसके मुख्य सेनापतियों ने अम्मोनिहा नगर के नफाइयों पर आक्रमण करने का साहस नहीं किया, क्योंकि मोरोनी ने नफाइयों के बीच कामकाज के प्रबंधन में बदलाव किया था, इतना अधिक कि लमनाई अपने शरण स्थानों से निराश हो गए और उन पर आक्रमण नहीं कर पाए ।\n\n12 इसलिए वे निर्जन प्रदेश में भाग गए, और अपने शिविर लिए और नूह के प्रदेश की तरफ चले गए, यह मानते हुए कि यह अगला वह स्थान होगा जहां से वे नफाइयों पर आक्रमण करने आएंगे ।\n\n13 क्योंकि वे नहीं जानते थे कि मोरोनी ने मजबूत किया था, या प्रदेश के आसपास हर नगर में सुरक्षा के किलों का निर्माण किया था; इसलिए, वे दृढ़ निश्चय के साथ नूह के प्रदेश की तरफ चल पड़े; हां, उनके मुख्य सेनापति आगे आए और उन्होंने शपथ ली कि वे उस नगर के लोगों को नष्ट कर देंगे ।\n\n14 परन्तु देखो, उन्हें आश्चर्य हुआ, नूह का नगर जो कि अब तक एक कमजोर स्थान रहा था, अब, मोरोनी के कारण मजबूत बन गया था, हां, अम्मोनिहा के नगर से भी बहुत मजबूत बन गया था ।\n\n15 और अब, देखो, यह मोरोनी की बुद्धि थी; क्योंकि उसने सोचा था कि वे अम्मोनिहा नगर से डर जाएंगे; और जैसा कि नूह का नगर अब तक प्रदेश का बहुत कमजोर हिस्सा माना जाता था, इसलिए वे युद्ध करने वहां आएंगे; और इस प्रकार उसकी इच्छा के अनुसार ऐसा हुआ था ।\n\n16 और देखो, मोरोनी ने लेही को उस नगर के लोगों का मुख्य सेनापति नियुक्त किया था; और यह वह लेही था जिसने सिदोन नदी के पूर्व में स्थित खाड़ी में लमनाइयों से युद्ध किया था ।\n\n17 और अब देखो ऐसा हुआ कि जब लमनाइयों को पता चला कि उस नगर की कमान लेही के हाथों में है तो वे फिर से निराश हो गए, क्योंकि वे लेही से अत्याधिक डरते थे; फिर भी उनके मुख्य सेनापतियों ने नगर पर आक्रमण करने की शपथ ली; इसलिए, वे अपनी सेना लेकर आए ।\n\n18 अब देखो, द्वार के अलावा लमनाई सुरक्षा के उनके किलों में किसी और मार्ग से प्रवेश नहीं कर सकते थे, क्योंकि द्वार के अलावा हर तरफ ऊंची दीवारें बनाई थीं, और गहरे नाले खोदे गए थे ।\n\n19 और इस प्रकार उन पर पत्थर फेंकने और बाण चलाने के द्वारा, नफाई सब कुछ नष्ट करने के लिए तैयार थे यदि वे किसी भी प्रकार से किले के भीतर प्रवेश करने का प्रयास करते ।\n\n20 इस प्रकार वे तैयार थे, हां, अपनी तलवारों और गुलेल के साथ हट्टे-कट्टे शरीर वाले लोगउन सारे लोगों को खत्म करने के लिए तैयार थे जो द्वार से सुरक्षा के उनके स्थानों पर आने का प्रयास करते; और इस प्रकार लमनाइयों से स्वयं को बचाने के लिए वे तैयार थे ।\n\n21 और ऐसा हुआ कि लमनाइयों के सेनापति अपनी सेनाओं को लेकर द्वार के सामने आए, और सुरक्षा के उनके स्थानों में प्रवेश करने के लिए नफाइयों से युद्ध करने लगे; परन्तु देखो, बार-बार उन्हें पीछे ढकेल दिया गया और बड़ी तादात में उन्हें मार डाला गया ।\n\n22 अब जब उन्होंने पाया कि द्वार से होकर वे नफाइयों पर विजय प्राप्त नहीं कर सकते, तब वे उनकी मिट्टी की दीवारों को खोदकर रास्ता बनाने लगे ताकि वे अपने शत्रुओं तक पहुंच सकें, ताकि उन्हें भी लड़ने का बराबर मौका मिल सके; परन्तु देखो, इन प्रयासों में भी उनपर पत्थर और बाण फेंककर उन्हें पीछे ढकेल दिया गया; और खुदे हुए नाले मिट्टी से भरने की बजाय उनके मरे हुए और घायल शरीरों से भर गए ।\n\n23 इस प्रकार नफाइयों का शत्रुओं पर पूरा कब्जा था; और इस प्रकार लमनाई नफाइयों को तब तक नष्ट करने का प्रयास करते रहे जब तक कि उनके मुख्य सेनापति मारे नहीं गए; हां, और हजारों से भी अधिक संख्या में लमनाई मारे गए; जब कि दूसरी तरफ, नफाइयों में से एक भी व्यक्ति नहीं मारा गया था ।\n\n24 लगभग पचास लोग थे जो घायल हुए थे, जो कि द्वार के भीतर प्रवेश करते समय लमनाइयों के बाणों के सामने आ गए थे, परन्तु उन्होंने अपनी ढाल ले रखी थी, और अपना कवच पहन रखा था, और अपने सिर की पट्टियों को पहन रखा था, इतने ढंके हुए थे कि उनके पैरों पर ही चोट लगी थी जिनमें से कई गंभीर रूप से घायल थे ।\n\n25 और ऐसा हुआ कि जब लमनाइयों ने देखा कि उनके मुख्य सेनापति मारे जा चुके हैं तो वे निर्जन प्रदेश की ओर भाग गए । और ऐसा हुआ कि अपनी महान हानि से संबंधित सूचना देने के लिए वे अपने उस राजा, अमालिकिया के पास नफी के प्रदेश वापस आए जो कि जन्म से एक नफाई था ।\n\n26 और ऐसा हुआ कि वह अपने लोगों से बहुत क्रोधित था, क्योंकि वह नफाइयों को अपने कब्जे में लेने की अपनी इच्छा पूरी नहीं कर सका था; वह उन्हें दासता के बोझ तले नहीं दबा सका था ।\n\n27 हां, वह अत्याधिक क्रोध में था, और उसने परमेश्वर और मोरोनी को कोसा, एक शपथ लेते हुए कि वह उसका लहू पीएगा; और ऐसा इसलिए था क्योंकि मोरोनी ने अपने लोगों की सुरक्षा की तैयारी में परमेश्वर की आज्ञाओं को माना था ।\n\n28 और ऐसा हुआ कि दूसरी तरफ, नफी के लोगों ने अपने प्रभु परमेश्वर को, उनके शत्रुओं के हाथों से बचाने में उसके असाधारण सामर्थ्य के कारण उसे धन्यवाद दिया ।\n\n29 और इस प्रकार नफी के लोगों पर न्यायियों के शासन का उन्नीसवां वर्ष समाप्त हुआ ।\n\n30 हां, और उनके बीच में निरंतर शांति बनी रही, और गिरजे में बहुत समृद्ध हुए क्योंकि उन्होंने परमेश्वर के वचन को ध्यानपूर्वक सुना था, जो कि हिलामन, और शिबलोन, और कोरियण्टन, और अम्मोन और उसके भाइयों द्वारा उन्हें सुनाया गया था, हां, और उनके द्वारा जो परमेश्वर की पवित्र रीति के अनुसार नियुक्त किये गए थे, पश्चाताप कर बपतिस्मा लिया था, और लोगों के बीच प्रचार के लिए भेजे गए थे ।\n\n", "alma 50": "[center][font_size=26]अध्याय 50[/font_size][/center]\n\n[i]मोरोनी नफाइयों के प्रदेश को मजबूत करता है—उन्होंने कई नये नगरों का निर्माण किया—नफाइयों द्वारा दुष्टता और घृणित कार्यों के दिनों में उनपर युद्ध और विनाश आए—मोरियण्टन और उसके मतभेदी टियंकम द्वारा पराजित हुए—नफीहा की मृत्यु होती है, और उसका बेटा फिरौन न्याय की गद्दी पर बैठता है । लगभग 72–67 ई.पू.[/i]\n\n1 और ऐसा हुआ कि मोरोनी ने युद्ध की, या लमनाइयों के विरूद्ध अपने लोगों को बचाने की तैयारी को नहीं रोका; क्योंकि वह चाहता था कि उसकी सेना न्यायियों के शासन के बीसवें वर्ष के आरंभ में शुरू करे, कि वे पूरे प्रदेश के सभी नगरों के चारों तरफ खोदकर मिट्टी की ऊंची-ऊंची दीवारें खड़ी करें जिस पर नफाइयों का अधिकार था ।\n\n2 और वह चाहता था कि मिट्टी के इन मेढ़ों के ऊपरी भाग पर लकड़ी लगा होना चाहिए, हां, नगरों के चारों तरफ लकड़ियों को एक व्यक्ति की ऊंचाई जितना होना चाहिए ।\n\n3 और वह चाहता था कि चारों तरफ जिन लकड़ियों को लगाया जाए उनपर खूंटियों का एक ढांचा बिठाया जाए; और वे मजबूत और ऊंची हों ।\n\n4 और उसने मीनारें बनवाईं जिनपर से इन खुंटियों को देखा जा सकता था, और उसने उन मीनारों पर सुरक्षा के स्थानों का निर्माण करवाया, ताकि लमनाइयों के पत्थर और बाण उन्हें नुकसान न पहुंचा सकें ।\n\n5 और उन्होंने ऐसा तैयारी की थी कि वे अपनी इच्छानुसार और अपने बल के अनुसार वहां ऊपर से पत्थर बरसा सकें, और उसका वध कर दें जो भी नगर की चार दीवारी के नजदीक आने का प्रयास करे ।\n\n6 इस प्रकार मोरोनी ने लगभग प्रदेश के हर नगर के चारों तरफ, अपने शत्रुओं के विरूद्ध एक किले का निर्माण किया ।\n\n7 और ऐसा हुआ कि मोरोनी ने अपनी सेना को पूर्वी जंगल की तरफ भेज दिया; हां, और वे गए और उन सभी लमनाइयों को खदेड़ दिया जो उनके अपने प्रदेशों के पूर्वी निर्जन प्रदेश में रह रहे थे, जो कि जराहेमला प्रदेश के दक्षिण में स्थित था ।\n\n8 और नफी का प्रदेश पूर्वी समुद्रतट से होकर पश्चिमी तट तक सीधा जाता था ।\n\n9 और ऐसा हुआ कि जब मोरोनी ने पूर्वी निर्जन प्रदेश से जो कि उनके स्वयं के अधिकार क्षेत्र के उत्तर में स्थित था, सारे लमनाइयों को खदेड़ दिया तो उसने जराहेमला और उसके आसपास के निवासियों को पूर्वी निर्जन प्रदेश में, उस धरती पर अधिकार करने के लिए भेजा, और यहां तक कि समुद्रतट की सीमाओं पर भी ।\n\n10 और उसने दक्षिण में, उनकी भूमि की सीमाओं पर भी सेना को नियुक्त किया, और उनसे किलों का निर्माण करने के लिए कहा ताकि वे अपनी सेना और अपने लोगों को उनके शत्रुओं के हाथों से बचा सकें ।\n\n11 और इस प्रकार उसने पूर्वी निर्जन प्रदेश में स्थित लमनाइयों के सारे किलों को नष्ट कर दिया, हां, और पश्चिम में स्थित किलों को भी, नफाइयों और लमनाइयों के बीच, जराहेमला प्रदेश और नफी प्रदेश के बीच किलाबंदी करते हुए, पूर्वी समुद्रतट से लेकर वहां तक जहां तक सिदोन नदी का सिरा था—नफाइयों ने सारे प्रदेश के उत्तरी भाग पर अधिकार किया, हां, अपनी इच्छानुसार उस प्रदेश पर अधिकार किया जो कि संपन्न प्रदेश के उत्तर में स्थित था ।\n\n12 इस प्रकार मोरोनी ने अपनी सैनिक शक्ति से, जो कि उसके कार्य द्वारा सुरक्षा के आश्वासन के कारण निरंतर बढ़ रही थी, अपने अधिकार क्षेत्र से लमनाइयों की बल और शक्ति को नष्ट कर देने का प्रयास किया, ताकि उन लोगों का उनके अधिकार क्षेत्र पर कोई कब्जा न हो सके ।\n\n13 और ऐसा हुआ कि नफाइयों ने नगर की नींव रखना आरंभ किया, और उन्होंने नगर का नाम मोरोनी रखा; और वह समुद्रीतट के पूर्व में था; और लमनाइयों के अधिकार क्षेत्र से जुड़े हुए दक्षिणी हिस्से में था ।\n\n14 और उन्होंने नगर मोरोनी और नगर हारून के बीच में, हारून और मोरोनी की सीमाओं को जोड़ते हुए एक नगर की नींव रखना आरंभ किया; और नगर, या प्रदेश का नाम नफीहा रखा गया ।\n\n15 और उन्होंने उसी वर्ष उत्तर में कई नगरों का निर्माण आरंभ किया, विशेषकर एक नगर का निर्माण किया जिसका नाम उन्होंने लेही रखा, जो कि समुद्रतट की सीमाओं पर उत्तर दिशा में था ।\n\n16 और इस प्रकार बीसवां वर्ष समाप्त हुआ ।\n\n17 और नफी के लोगों पर न्यायियों के शासन के इक्कीसवें वर्ष के आरंभ में, समृद्ध बनानेवाली इन परिस्थितियों में नफी के लोग रह रहे थे ।\n\n18 और वे अत्याधिक समृद्ध हुए, और वे अत्याधिक धनी हुए, हां, और वे फले-फूले और प्रदेश में दृढ़ बने रहे ।\n\n19 और इस प्रकार हम देखते हैं कि मानव संतान के प्रति अपनी सारी बातों को पूरा करने में, प्रभु का आचरण कितना कृपापूर्ण और न्यायपूर्ण है; हां, वर्तमान में भी हम देखते हैं कि उसके वे सारे वचन सत्य सिद्ध होते जा रहे हैं जिसे उसने लेही से इस प्रकार कहा था:\n\n20 तुम और तुम्हारे बच्चे आशीषित हों; और वे धन्य होंगे, जब तक वे मेरी आज्ञाओं का पालन करेंगे वे प्रदेश में संपन्न होंगे । परन्तु याद रखो, जब वे मेरी आज्ञाओं का पालन नहीं करेंगे उन्हें प्रभु की उपस्थिति से अलग कर दिया जाएगा ।\n\n21 और हम देखते हैं कि इन प्रतिज्ञाओं को नफी के लोगों पर पूरा किया गया; क्योंकि यह तो उनके झगड़े और मतभेद थे, हां, उनकी हत्याएं और उनके लूटमार, उनके व्यभिचार, उनकी वेश्यावृति, और उनके घृणित कार्य थे जो उनके बीच में उत्पन्न हो गए थे, जिसके कारण उनपर युद्ध और विनाश आया ।\n\n22 और जो लोग प्रभु की आज्ञाओं को मानने में विश्वासी थे उन्हें हर समय बचाया गया, जब कि उनके हजारों दुष्ट भाइयों को दासता के हवाले कर दिया गया, या उन्हें तलवार से मार दिया गया, या अविश्वास में पड़ने, और लमनाइयों के साथ मिल जाने के कारण उनकी संख्या कम हो गई ।\n\n23 परन्तु देखो मोरोनी के समय के अलावा, नफी के समय के लेकर अब तक इतना मंगलमय समय कभी नहीं था, हां, यहां तक कि न्यायियों के शासन के इक्कीसवें वर्ष में भी ।\n\n24 और ऐसा हुआ कि न्यायियों के शासन का बाइसवां वर्ष भी शांति से समाप्त हुआ; हां, और तेइसवां वर्ष भी ।\n\n25 और ऐसा हुआ कि न्यायियों के शासन के चौबीसवें वर्ष के आरंभ में, नफी के लोगों में शांति बनी रहती यदि उन लोगों में लेही प्रदेश और मोरियण्टन प्रदेश को लेकर मतभेद नहीं होता, जो कि लेही की सीमाओं से जुड़े हुए थे; दोनों प्रदेश समुद्रतट की सीमाओं पर थे ।\n\n26 क्योंकि देखो, जिन लोगों का मोरियण्टन प्रदेश पर अधिकार था वे लेही के कुछ हिस्से की मांग कर रहे थे; इसलिए उनके बीच में इतना प्रचंड मतभेद होने लगा कि मोरियण्टन के लोगों ने अपने भाइयों के विरूद्ध अस्त्र-शस्त्र उठा लिया, और वे उन्हें तलवार से मार देना चाहते थे ।\n\n27 परन्तु देखो, जिन लोगों का लेही प्रदेश पर अधिकार था वे भागकर मोरोनी के शिविर में चले गए, और उससे सहायता की याचना की; क्योंकि देखो वे गलत लोगों में शामिल नहीं थे ।\n\n28 और ऐसा हुआ कि जब मोरियण्टन के लोग, जिनका मार्गदर्शन एक मोरियण्टन नामक व्यक्ति कर रहा था उसे पता चला कि लेही के लोग भागकर मोरोनी के शिविर में चले गए हैं तो वे अत्याधिक डर गए कि कहीं ऐसा न हो कि मोरोनी उनपर आक्रमण कर दे और उन्हें नष्ट कर दे ।\n\n29 इसलिए, मोरियण्टन ने उनके मन में बात डाली कि उन्हें भागकर प्रदेश के उस उत्तरी दिशा में चले जाना चाहिए जो कि बहुत ही अधिक मात्रा में पानी से ढंका हुआ था, और उत्तरी प्रदेश पर कब्जा कर लेना चाहिए ।\n\n30 और देखो, उन लोगों ने इस योजना को कारगर किया, (जो विलाप करने का एक भारी कारण हो सकता था) परन्तु देखो, मोरियण्टन एक उत्तेजित व्यक्ति था, इसलिए वह अपनी एक सेविका पर क्रोधित हो उठा, और उसे बहुत मारा ।\n\n31 और ऐसा हुआ कि वह भाग गई, और मोरोनी के शिविर में आ गई, और मोरोनी को इस मामले से संबंधित सारी बातें बताईं, और उत्तरी प्रदेश में भागरकर आने के अपने उद्देश्य को भी बताया ।\n\n32 अब देखो, जो लोग संपन्न प्रदेश में थे, या ये कहें कि मोरोनी के प्रदेश में थे, डर गए कि वे मोरियण्टन की बात मानेंगे और उसके लोगों से मिल जाएंगे, और इस प्रकार वह प्रदेश के उस हिस्से पर कब्जा कर लेगा जो नफी के लोगों में गंभीर परिणामों को उत्पन्न करेगा, हां, वह परिणाम जो उनकी स्वतंत्रता को नष्ट कर देगा ।\n\n33 इसलिए मोरोनी ने, उत्तरी प्रदेश में लड़ रहे मोरियण्टन के लोगों को रोकने के लिए अपने शिविर के साथ एक सेना भेजी ।\n\n34 और ऐसा हुआ कि वे उन्हें तब तक नहीं रोक सके जब तक कि वे उजाड़ प्रदेश की सीमाओं पर नहीं आ गए; और वहां पर एक संकरे मार्ग से होकर जाते हुए उन्होंने उन्हें रोका जो समुद्रतट से होकर उत्तरी दिशा की तरफ जाता था, हां, जिसके पश्चिम और पूर्व में समुद्रतट था ।\n\n35 और ऐसा हुआ कि जो सेना मोरोनी द्वारा भेजी गई थी, जिसका मार्गदर्शक एक टियंकम नामक व्यक्ति था, मोरियण्टन के लोगों से मिला; और मोरियण्टन के लोग इतने जिद्दी थे (उसकी दुष्टता और उसकी बहकाने वाली बातों से प्रेरित थे) कि उनमें युद्ध आरंभ हो गया, जिसमें टियंकम ने मोरियण्टन को मार डाला और उसकी सेना को पराजित कर दिया, और उन्हें बंदी बना लिया, और मोरोनी के शिविर में वापस चला गया । और इस प्रकार नफी के लोगों पर न्यायियों के शासन का चौबीसवां वर्ष समाप्त हुआ ।\n\n36 और इस प्रकार मोरियण्टन के लोगों को वापस लाया गया । और शांति के उनके अनुबंध बनाने के कारण उन्हें फिर से मोरियण्टन प्रदेश भेज दिया गया, और उनमें और लेही के लोगों में मेल-जोल हुआ; और उन्हें भी उनके प्रदेश भेज दिया गया ।\n\n37 और ऐसा हुआ कि उसी वर्ष नफी के लोगों में फिर से शांति स्थापित हुई, कि दूसरे बड़े मुख्य न्यायी नफीहा की मृत्यु हो गई, जिसने परमेश्वर के सामने उचित ढंग से अपने न्याय-आसन को संभाला था ।\n\n38 फिर भी, उसने उन अभिलेखों और वस्तुओं को अपने अधिकार में लेने से मना कर दिया था जिसे अलमा और उसके पूर्वज अत्याधिक पावन मानते थे; इसलिए अलमा ने उन्हें अपने बेटे हिलामन को प्रदान कर दिया था ।\n\n39 देखो, ऐसा हुआ कि नफीहा के बेटे को उसके पिता के स्थान पर न्याय-आसन पर नियुक्त किया गया; हां, उसे लोगों का मुख्य न्यायी और राज्यपाल नियुक्त किया गया, शपथ लेते हुए और पावन विधि के साथ कि वह धार्मिकता से न्याय करेगा, और लोगों में शांति और स्वतंत्रता बनाए रखेगा, और उन्हें अपने प्रभु परमेश्वर की आराधना के प्रति उन्हें पावन विशेषाधिकार देगा, हां, अपने सारे समय में परमेश्वर के ध्येय को समर्थन देगा और बनाए रखेगा, और दुष्ट लोगों का उनके अपराध के अनुसार न्याय करेगा ।\n\n40 अब देखो, उसका नाम फिरौन था । और फिरौन ने पिता की राजगद्दी संभाल ली, और नफी के लोगों पर, चौबीसवें वर्ष के अंत में अपना शासन आरंभ किया ।\n\n", "alma 51": "[center][font_size=26]अध्याय 51[/font_size][/center]\n\n[i]राजा के लोग नियम बदलकर एक राजा नियुक्त करना चाहते थे—पहोरन और स्वतंत्र लोगों को अन्य लोगों का समर्थन मिलता है—मोरोनी राजा के लोगों को विवश करता है कि या तो वे अपने देश की रक्षा करें या मृत्युदंड प्राप्त करें—अमालिकिया और लमनाई कई किलाबंद नगरों को अपने अधीन करते हैं—टियंकम लमनाइयों के आक्रमण का सामना करता है और अमालिकिया को उसके तंबू में मार डालता है । लगभग 67–66 ई.पू.[/i]\n\n1 और ऐसा हुआ कि नफी के लोगों पर न्यायियों के शासन के पच्चीसवें वर्ष के आरंभ में; जमीन से संबंधित मामलों में उन्होंने लेही के लोगों और मोरियण्टन के लोगों के बीच शांति बनाई रखी, और पच्चीसवां वर्ष शांति में आरंभ हुआ ।\n\n2 फिर भी, प्रदेश में उन्होंने पूरी तरह से शांति नहीं बनाई, क्योंकि मुख्य न्यायी पहोरन को लेकर लोगों में मतभेद होने लगा; क्योंकि देखो, कुछ लोग थे जो चाहते थे कि नियम की कुछ विशिष्ट बातों में सुधार होना चाहिए ।\n\n3 परन्तु देखो, न तो पहोरन ने नियम में कोई बदलाव किया और न ही बदलाव होने दिया; इसलिए, उसने उन लोगों की याचिकाओं को खारिज कर दिया जिन्होंने अपनी आवाज उस तक पहुंचाई थी ।\n\n4 इसलिए, जो लोग चाहते थे कि नियम में बदलाव होना चाहिए वे उससे क्रोधित हो गए, और यह भी चाहते थे कि अब उसे प्रदेश का मुख्य न्यायी नहीं रहना चाहिए; इसलिए मामले से संबंधित एक प्रचंड मतभेद आरंभ हुआ, परन्तु रक्तपात तक बात नहीं पहुंची ।\n\n5 और ऐसा हुआ कि जो लोग चाहते थे कि पहोरन को न्याय-आसन से हटा देना चाहिए वे लोग राजा के लोग कहलाए, क्योंकि वे चाहते थे कि नियम में इस प्रकार बदलाव होना चाहिए कि स्वतंत्र सरकार को हटा दिया जाए और प्रदेश पर एक राजा नियुक्त किया जाए ।\n\n6 और जो लोग चाहते थे कि प्रदेश में पहोरन को उनका मुख्य न्यायी होना चाहिए उन्होंने अपना नाम स्वतंत्र लोग रख लिया; और इस प्रकार उनमें विभाजन हो गया, क्योंकि स्वतंत्र लोगों ने शपथ ली या एक स्वतंत्र सरकार द्वारा अपने अधिकारों को बनाए रखने और अपने धर्म के विशेष लाभ को बनाए रखने के प्रति अनुबंध बनाया ।\n\n7 और ऐसा हुआ कि उनके मतभेद का यह मामला लोगों के मतों द्वारा निपट गया । और ऐसा हुआ कि लोगों का मत स्वतंत्र लोगों के पक्ष में था, और पहोरन न्याय-आसन पर बैठा रहा, जिसके कारण पहोरन के भाई और स्वाधीनता के कई लोग आनंदित हो उठे, जिन्होंने राजा के लोगों को भी शांत कर दिया था, कि वे विरोध करने का साहस न कर सके और स्वतंत्रता को बनाए रखने पर मजबूर हुए ।\n\n8 अब वे लोग जो राजाओं के शासन के पक्ष में थे वे ऊंची जाति के थे, और वे राजा बनना चाहते थे; और उन्हें उन लोगों का समर्थन प्राप्त था जो लोगों पर सत्ता और अधिकार चाहते थे ।\n\n9 परन्तु देखो, नफी के लोगों में इस प्रकार के मतभेदों का यह एक नाजूक दौर था; क्योंकि देखो, अमालिकिया ने फिर से नफी के लोगों के विरूद्ध लमनाइयों के लोगों को भड़काना शुरू किया, और उसने प्रदेश के सारे हिस्सों से सैनिकों को एक साथ एकत्रित करना, उन्हें अस्त्र-शस्त्र से सुसज्जित करना, और निष्ठापूर्वक युद्ध की तैयारी करना आरंभ किया; क्योंकि उसने मोरोनी का लहू पीने की शपथ ली थी ।\n\n10 परन्तु देखो, हम देखेंगे कि उसके द्वारा ली गई प्रतिज्ञा अविवेकपूर्ण थी; फिर भी, उसने नफाइयों के विरूद्ध युद्ध के लिए स्वयं को और अपनी सेना को तैयार किया ।\n\n11 अब नफाइयों के हाथों से कई हजार लोगों के मारे जाने के कारण, उसकी सेना पहले जितनी बड़ी नहीं रही; परन्तु उनकी महान हानि के बावजूद, अमालिकिया ने बहुत ही अच्छे ढंग से एक बड़ी सेना को एकत्रित कर लिया, इतनी बड़ी कि उसे जराहेमला प्रदेश आने में कोई डर नहीं था ।\n\n12 हां, यहां तक कि अमालिकिया, लमनाइयों का सेनापति बनकर स्वयं आया । और ऐसा न्यायियों के शासन के पच्चीसवें वर्ष में हुआ था; और यह वही समय था जब उन्होंने मुख्य न्यायी पहोरन से संबंधित मतभेद के अपने मामले को निपटाना आरंभ किया ।\n\n13 और ऐसा हुआ कि जो लोग राजा के लोग कहलाते थे उन्होंने सुना कि लमनाई उनके विरूद्ध युद्ध करने आ रहे हैं तो वे मन ही मन खुश हुए; और उन्होंने शस्त्र उठाने से मना कर दिया, क्योंकि वे मुख्य न्यायी से अत्याधिक क्रोधित थे, और स्वतंत्रता के लोगों से भी, कि उन्होंने अपने देश को बचाने के लिए शस्त्र नहीं उठाया ।\n\n14 और ऐसा हुआ कि जब मोरोनी ने इसे देखा, और यह भी देखा कि लमनाई प्रदेश की सीमा में आ रहे हैं तो वह उन लोगों की जिद्द के कारण अत्याधिक क्रोधित हुआ जिनको बचाने के लिए उसने निष्ठापूर्वक मेहनत की थी; हां, वह अत्याधिक क्रोधित हुआ; उसकी आत्मा उनके विरूद्ध क्रोध से भर गई ।\n\n15 और ऐसा हुआ कि उसने प्रदेश के राज्यपाल को लोगों की मत के साथ एक अर्जी भेजी, यह चाहते हुए कि वह उसे पढ़े, और उसे (मोरोनी को) अधिकार दे कि वह उन वाद-विवाद करनेवालों को अपने देश की रक्षा के लिए बाध्य कर सके या उन्हें मृत्युदंड दे सके ।\n\n16 क्योंकि लोगों में इस प्रकार के मतभेद और वाद-विवाद को समाप्त करना ही उसका प्रथम कर्तव्य था; क्योंकि देखो, अब तक उनके विनाश का यही कारण रहा था । और ऐसा हुआ कि लोगों की मत के अनुसार उसे अनुमति मिल गई ।\n\n17 और ऐसा हुआ कि मोरोनी ने आज्ञा दी कि उसकी सेना जाए और उन राजा के लोगों के अहंकार और उच्च जाति का होने के उनके घमंड को मिट्टी में मिला दे, या वे अस्त्र-शस्त्र उठाकर स्वतंत्रता की रक्षा करे ।\n\n18 और ऐसा हुआ कि सेना ने उसके विरूद्ध कूच किया; और उन्होंने उनके अहंकार और उच्च जाति का होने के उनके घमंड को नीचे कर दिया, इतना अधिक कि जब उन्होंने मोरोनी के लोगों के विरूद्ध युद्ध का हथियार उठाया तो उन्हें मारा-काटा गया और उन्हें मिट्टी में मिला दिया गया ।\n\n19 और ऐसा हुआ कि वाद-विवाद करनेवाले चार हजार लोग थे जिन्हें तलवार से काट दिया गया; और उनके मार्गदर्शक जो नहीं मारे गए थे उन्हें ले जाकर बंदीगृह में डाल दिया गया, क्योंकि उनकी सुनवाई करने के लिए समय नहीं था ।\n\n20 और उन बचे हुए मतभेदियों को तलवार से काटकर जमीन पर गिराये जाने की बजाय, स्वाधीनता के झंडे के सामने गिराया गया, और उन्हें बाध्य किया गया कि वे स्वाधीनता के झंडे को अपनी मीनारों पर, और अपने नगरों में फहरायें, और अपने देश की रक्षा के लिए हथियार उठाएं ।\n\n21 और इस प्रकार मोरोनी ने उन राजा के लोगों का अंत किया, ताकि फिर कोई भी व्यक्ति राजा-विरोधी के नाम से न जाना जाए; और इस प्रकार उसने उन लोगों के जिद्द और अहंकार का अंत किया जो स्वयं को ऊंची जाति के रूप में घोषित करते थे; परन्तु उन्हें उनके भाइयों के समान विनम्र बनाया गया, और उन्होंने दासता से अपनी स्वतंत्रता के लिए वीरतापूर्वक लड़ाई की ।\n\n22 देखो, ऐसा हुआ कि जब मोरोनी अपने स्वयं के लोगों के बीच युद्ध और मतभेद खत्म कर रहा था, और उन्हें शांत और सभ्य बना रहा था, और लमनाइयों के विरूद्ध युद्ध के प्रति नियम बना रहा था, देखो, लमनाई मोरोनी के प्रदेश में घुस आए, जो कि समुद्रतट की सीमाओं पर था ।\n\n23 और ऐसा हुआ कि मोरोनी के नगर में नफाई पर्याप्त रूप से मजबूत नहीं थे; इसलिए कई लोगों को मारते हुए, अमालिकिया ने उन्हें खदेड़ दिया । और ऐसा हुआ कि अमालिकिया ने नगर पर कब्जा कर लिया, हां, उनके सभी किलों पर कब्जा कर लिया ।\n\n24 और जो लोग मोरोनी के नगर से भाग गए वे नफीहा के नगर पहुंचे; और लेही के नगर के लोगों ने स्वयं को एकत्रित भी किया, और तैयारी की और युद्ध में लमनाइयों का सामना करने के लिए तैयार हुए ।\n\n25 परन्तु ऐसा हुआ कि नफीहा के नगर के खिलाफ युद्ध करने के लिए अमालिकिया ने लमनाइयों को नहीं जाने दिया, परन्तु उन्हें समुद्रतट के किनारे ही रखा, अपनी सुरक्षा को बनाए रखने के लिए हर नगर में अपने आदमियों को रखते हुए ।\n\n26 और इस प्रकार नफीहा के नगर, और लेही के नगर, और मोरियण्टन के नगर, और ओमनर के नगर, और गिद के नगर, और मूलक के नगर जैसे कई नगरों पर कब्जा करते हुए वह आगे ही बढ़ता गया, जिसमें से सभी समुद्रतट की पूर्व सीमाओं पर स्थित थे ।\n\n27 और इस प्रकार अमालिकिया की धूर्तता के द्वारा लमनाइयों ने अपनी अनगिनत फौज की सहायता से कई नगरों पर कब्जा कर लिया, जिनमें से सारे नगर मोरोनी की किलाबंदी के समान ही मजबूत किले थे; जिनको लमनाइयों ने किलों के रूप में उपयोग किया ।\n\n28 और ऐसा हुआ कि वे नफाइयों को अपने सामने से मारते और खदेड़ते हुए संपन्न प्रदेश की सीमाओं की तरफ कूच करते गए ।\n\n29 परन्तु ऐसा हुआ कि उनका सामना टियंकम से हुआ, जिसने मेरियण्टन का वध कर दिया और अपने युद्ध में अपने लोगों का नेतृत्व किया ।\n\n30 और ऐसा हुआ कि जब अमालिकिया अपनी असंख्य सेना के साथ आगे की ओर कूच कर रहा था ताकि वह संपन्न प्रदेश, और उत्तरी प्रदेश पर भी कब्जा कर सके तो उसने उसे भी रोक दिया ।\n\n31 परन्तु देखो टियंकम और उसके लोगों द्वारा पराजित होने के पश्चात वह निराश हो गया, क्योंकि वे महान योद्धा थे; क्योंकि टियंकम के सैनिक अपनी शक्ति और अपनी युद्ध कला में लमनाइयों से अधिक कुशल थे, इतने अधिक कि वे लमनाइयों पर भारी पड़े ।\n\n32 और ऐसा हुआ कि उन्होंने उन्हें इतना तंग किया कि अंधकार होने तक उन्होंने उन्हें मारा । और ऐसा हुआ कि टियंकम और उसके लोगों ने संपन्न प्रदेश की सीमाओं पर शिविर लगाया; और अमालिकिया ने समुद्रतट के किनारे स्थित सीमा पर अपना शिविर लगाया, और इस प्रकार उन्हें खदेड़ा गया ।\n\n33 और ऐसा हुआ कि जब रात हुई, तब टियंकम और उसका एक सेवक गुप्त रूप से रात को अमालिकिया के शिविर में गए; और देखो, अत्याधिक थकावट के कारण वे नींद में डूबे हुए थे, जो कि उन पर अत्याधिक परिश्रम और दिन की गर्मी के कारण था । उठाए\n\n34 और ऐसा हुआ कि टियंकम ने गुप्त रूप से राजा के शिविर में प्रवेश किया, और उसके दिल में भाला भोंक दिया; और उसने राजा को इतनी शीघ्रता से मार डाला कि वह अपने सेवकों को जगा नहीं पाया ।\n\n35 और वह फिर से गुप्त रूप से अपने शिविर में वापस लौट आया, और देखो, उसके लोग सो रहे थे, और उसने उन्हें जगाया और जो कुछ भी हुआ था उसने उन्हें बताया ।\n\n36 और उसने अपनी सेना को तैयार रहने के लिए कहा, कहीं ऐसा न हो कि लमनाई जाग जाएं और उन पर आक्रमण कर दें ।\n\n37 और इस प्रकार नफी के लोगों पर न्यायियों के शासन का पच्चीसवां वर्ष समाप्त हुआ; और इस प्रकार अमालिकिया के दिन समाप्त हुए ।\n\n", "alma 52": "[center][font_size=26]अध्याय 52[/font_size][/center]\n\n[i]लमनाइयों के राजा के रूप में अम्मोरोन अमालिकिया का उत्तराधिकारी होता है—लमनाइयों के विरूद्ध एक विजयी युद्ध में मोरोनी, टियंकम, और लेही नफाइयों का मार्गदर्शन करते हैं—मूलक नगर को फिर से अधिकार में ले लिया जाता है, और जोरामाई जेकब मारा जाता है । लगभग 66–64 ई.पू.[/i]\n\n1 और अब, ऐसा हुआ कि नफी के लोगों पर न्यायियों के शासन के छब्बीसवें वर्ष में, देखो, जब लमनाई पहले महीने की पहली सुबह को जागे, देखो, उन्होंने अमालिकिया को उसके शिविर में मरा हुआ पाया; और उन्होंने यह भी देखा कि टियंकम उस दिन उनसे युद्ध करने के लिए तैयार था ।\n\n2 और अब, जब लमनाइयों ने इसे देखा तो वे डर गए; और उन्होंने उत्तरी प्रदेश में कूच करने के अपने विचार को त्याग दिया, और अपनी पूरी सेना के साथ मूलक के नगर वापस चले गए, और अपने किलों में शरण ली ।\n\n3 और ऐसा हुआ कि अमालिकिया के भाई को लोगों का राजा नियुक्त किया गया; और उसका नाम अम्मोरोन था, जिसे उसके स्थान पर शासन के लिए नियुक्त किया गया था ।\n\n4 और ऐसा हुआ कि उसने अपने लोगों को आज्ञा दी कि उन्हें उन नगरों को अपने ही अधिकार में रखना चाहिए जिसे उन्होंने अपने लहू को बहाकर हासिल किया था; क्योंकि अत्याधिक लहू बहाकर ही उन्होंने किसी भी नगर को हासिल किया था ।\n\n5 और अब, टियंकम ने देखा कि लमनाई उन नगरों को अपने अधिकार में रखने के लिए दृढ़ थे जिसे उन्होंने हासिल किया था, और प्रदेश के उन भागों पर अपना अधिकार जताना चाहते थे जिसे उन्होंने हासिल किया था; और उनकी अत्याधिक संख्या को देखते हुए, टियंकम ने सोचा कि उनके किलों में जाकर उन पर आक्रमण करना उचित नहीं होगा ।\n\n6 परन्तु उसने अपने लोगों को चारों तरफ नियुक्त कर दिया, जैसे कि युद्ध की तैयारी कर रहे हों; हां, और चारों तरफ दीवार बनाने और आश्रय के स्थानों को बनाने के द्वारा वास्तव में वह उनके विरूद्ध अपने बचाव की तैयारी कर रहा था ।\n\n7 और ऐसा हुआ कि इस प्रकार उसने युद्ध की तैयारी तब तक जारी रखी जब तक कि उसकी सेना को मजबूत करने के लिए मोरोनी ने बड़ी संख्या में लोगों को नहीं भेजा ।\n\n8 और मोरोनी ने उसके लिए यह आज्ञा भेजी कि जो लोग उसके हाथ लग गए हैं उन्हें वह बंदी बनाकर रखे; क्योंकि लमनाइयों ने कई लोगों को बंदी बनाया था, कि उसे लमनाइयों के सारे बंदियों को उन लोगों के बदले फिरौती के रूप में बचाकर रखना चाहिए जिन्हें लमनाइयों ने बंदी बनाकर रखा था ।\n\n9 और उसने उसे यह भी आदेश दिया कि उसे संपन्न प्रदेश की किलाबंदी करनी चाहिए, और उस संकरे मार्ग पर और सुरक्षा बढ़ानी चाहिए जो उत्तरी दिशा के प्रदेश की ओर जाता हो, कहीं ऐसा न हो कि लमनाई उस स्थान तक पहुंच जाएं और उन्हें हर प्रकार से सताने का अधिकार मिल जाए ।\n\n10 और उससे अपेक्षा करते हुए मोरोनी ने उसे यह भी संदेश भेजा कि प्रदेश की उस चौथाई धरती को अपने अधिकार में लेने के लिए वह विश्वासी रहेगा, और यह कि जितना उसके बस में हो उतना उस धरती पर वह लमनाइयों को दंड देने का हर अवसर खोजे, कि शायद उसे उनके हाथों से छीने गए उन नगरों को फिर से अपने अधिकार में लेने के लिए उसे दांव-पेच करना पड़े; और यह कि वह उसके आस-पास के नगरों की भी किलाबंदी करे और उन्हें मजबूत करे, जिन पर लमनाई कब्जा नहीं कर सके ।\n\n11 और उसने उससे यह भी कहा, मैं तुम्हारे पास आता, परन्तु देखो, समुद्रीतट से लगे प्रदेश की सीमाओं पर लमनाई स्थित हैं; और देखो, मैं उनका सामना करने जा रहा हूं, इसलिए मैं तुम्हारे पास नहीं आ सकता ।\n\n12 अब, राजा (अम्मोरोन) जराहेमला प्रदेश से चला गया, और रानी को अपने भाई की मृत्यु की सूचना दी, और बड़ी संख्या में लोगों को एकत्रित किया, और पश्चिमी समुद्रतट की सीमाओं पर स्थित नफाइयों के विरूद्ध कूच किया ।\n\n13 और इस प्रकार वह नफाइयों को तंग करने का प्रयास करता रहा, और प्रदेश की उस धरती पर उसने अपनी सेना भेजी, जब कि उसने जिन लोगों को अपने साथ नहीं लिया था उन्हें आज्ञा दी कि वे उन नगरों पर अधिकार बनाए रखें जिन पर उन्होंने कब्जा किया था, कि उन्हें भी पूर्वी समुद्रतट की सीमाओं पर नफाइयों को परेशान करना चाहिए ।\n\n14 और इस प्रकार नफी के लोगों पर न्यायियों के शासन के छब्बीसवें वर्ष के अंत में नफाई उन खतरनाक परिस्थितियों में रह रहे थे ।\n\n15 परन्तु देखो, ऐसा हुआ कि न्यायियों के शासन के सत्ताइसवें वर्ष में, मोरोनी की आज्ञा द्वारा—जिसने प्रदेश की दक्षिणी और पश्चिमी सीमाओं की सुरक्षा के लिए सेना नियुक्त किया था वह संपन्न प्रदेश की तरफ कूच कर गया, ताकि उन हारे हुए नगरों पर फिर से अधिकार करने के लिए वह अपने लोगों के साथ टियंकम की सहायता कर सके ।\n\n16 और ऐसा हुआ कि टियंकम को आज्ञा मिली कि वह मूलक के नगर पर आक्रमण करे, और यदि संभव हो तो उन्हें फिर से कब्जे में ले ले ।\n\n17 और ऐसा हुआ कि टियंकम ने मूलक के नगर पर आक्रमण करने की तैयारी की, और लमनाइयों पर हमला करने के लिए अपनी सेना के साथ आगे की ओर कूच किया; परन्तु उसने देखा कि जब तक वे किले में हैं उन पर विजय प्राप्त करना असंभव था; इसलिए उसने अपना विचार त्याग दिया और मोरोनी के आने की प्रतीक्षा में फिर से संपन्न प्रदेश की तरफ वापस लौट गया, ताकि वह अपनी सेना को मजबूत कर सके ।\n\n18 और ऐसा हुआ कि नफी के लोगों पर न्यायियों के शासन के सत्ताइसवें वर्ष के लगभग अंत में, मोरोनी संपन्न प्रदेश में अपनी सेना के साथ पहुंचा ।\n\n19 और अठ्ठाइसवें वर्ष के आरंभ में, मोरोनी और टियंकम और कई मुख्य सेनापतियों ने युद्ध पर विचार सभा रखी—उन्हें ऐसा क्या करना चाहिए जिससे लमनाई उनके विरूद्ध युद्ध करने आएं; या यह कि किसी भी तरीके से उन्हें बहला-फुसलाकर उनके किलों से उन्हें बाहर लाया जाए, ताकि वे उनका फायदा उठा सकें और फिर से मूलक के नगर पर अधिकार कर सकें ।\n\n20 और ऐसा हुआ कि उन्होंने लमनाइयों की सेना के पास राजदूत भेजे, उनके सेनापति के पास जिसका नाम याकूब था, जिसने मूलक के नगर को सुरक्षित रखा था, और वे उससे चाहते थे कि वह उनसे मिलने के लिए अपनी सेना के साथ दो नगरों के बीच स्थित मैदानों पर आएं । परन्तु देखो, याकूब, जो कि जोरामाई था, उनसे मिलने के लिए अपनी सेना के साथ उन मैदानों पर नहीं आया ।\n\n21 और ऐसा हुआ कि समतल भूमि पर मिलने की आशा अब मोरोनी को नहीं थी, इसलिए, उसने एक योजना बनाई जिससे झांसा देकर वह लमनाइयों को उनके किलों से बाहर ला सके ।\n\n22 इसलिए उसने टियंकम को कुछ लोगों के साथ समुद्रतट के नजदीक जाने की आज्ञा दी; और रात को मोरोनी अपनी सेना के साथ मूलक नगर के पश्चिम में निर्जन प्रदेश की ओर कूच कर गया; और इस प्रकार, अगले दिन जब लमनाइयों के अंगरक्षकों को टियंकम के बारे में पता चला तो वे भागकर गए और अपने सेनापति याकूब को बताया ।\n\n23 और ऐसा हुआ कि लमनाइयों की सेना टियंकम पर आक्रमण करने के लिए आगे आई, उनकी संख्या को ध्यान में रखते हुए, टियंकम पर विजय प्राप्त करने के इरादे से क्योंकि उसके लोगों की संख्या कम थी । और जैसे ही टियंकम ने लमनाइयों की सेना को अपने सामने आते देखा तो वह उत्तर दिशा में समुद्रतट की तरफ पीछे हटने लगा ।\n\n24 और ऐसा हुआ कि जब लमनाइयों ने देखा कि वह भागने लगा, तो उनमें साहस आया और उन्होंने जोश से उनका पीछा किया । और जब इस प्रकार टियंकम उन लमनाइयों को अपने पीछे भगा रहा था जो व्यर्थ में उनका पीछा कर रहे थे, देखो, मोरोनी ने अपनी सेना को आज्ञा दी कि वे नगर में घुस जाएं और उसे अपने अधिकार में ले लें ।\n\n25 और उन्होंने वैसा ही किया, और उन सबको ढेर कर दिया जो नगर की सुरक्षा के लिए तैनात थे, हां, उन सबको जिन्होंने युद्ध के अपने हथियारों को नीचे नहीं रखा ।\n\n26 और इस प्रकार मोरोनी ने अपनी सेना के एक हिस्से के साथ मूलक नगर पर अधिकार कर लिया, जब कि वह अपने बाकी बचे हुए लोगों को साथ लेकर लमनाइयों का सामना करने गया जब वे टियंकम का पीछा करने के बाद वापस आएंगे ।\n\n27 और ऐसा हुआ कि लमनाइयों ने टियंकम का पीछा तब तक किया जब तक कि वे संपन्न प्रदेश के नजदीक न पहुंच गए, और तब उनका सामना लेही और उसकी छोटी सी सेना के साथ हुआ, जो संपन्न प्रदेश की सुरक्षा के लिए तैनात थी ।\n\n28 और अब देखो, जब लमनाइयों के मुख्य सेनापतियों ने देखा कि लेही अपनी सेना के साथ उन पर आक्रमण करने आ रहा है तो वे अत्याधिक उलझन में भाग गए, कहीं ऐसा न हो कि मूलक नगर में प्रवेश करने से पहले ही लेही उन्हें पकड़ ले; क्योंकि अधिक दौड़ने-भागने के कारण वे थक गए थे, परन्तु लेही के लोग थके हुए नहीं थे ।\n\n29 अब लमनाइयों को नहीं पता था कि मोरोनी अपनी सेना के साथ उनके पीछे ही था; और उन्हें केवल लेही और उसके लोगों का डर था ।\n\n30 अब लेही उनके पास तब तक नहीं जाना चाहता था जब तक कि उनका सामना मोरोनी और उसकी सेना से नहीं हो जाता ।\n\n31 और ऐसा हुआ कि लमनाई वापस जाते इससे पहले ही नफाइयों ने उन्हें चारों तरफ से घेर लिया, एक तरफ से मोरोनी के लोगों ने, और दूसरी तरफ से लेही के लोगों ने, जिनमें से कोई भी थका हुआ नहीं था और हर कोई जोश से भरा हुआ था; परन्तु अधिक दौड़ने-भागने के कारण लमनाई थके हुए थे ।\n\n32 और मोरोनी ने अपने लोगों को आज्ञा दी कि वे उन्हें तब तक मारते रहें जब कि वे अपने युद्ध के हथियारों को उन्हें सौंप न दें ।\n\n33 और ऐसा हुआ कि याकूब जो उनका सेनापति, और एक जोरामाई भी था, एक अजेय प्रवृति लाते हुए, मोरोनी के विरूद्ध अत्याधिक क्रोध में उसने लमनाइयों को युद्ध करने के लिए प्रेरित किया ।\n\n34 मोरोनी जो कि अपने मार्ग पर था, इसलिए याकूब उन्हें मार देना चाहता था और मूलक के नगर जानेवाले उसके मार्ग को काटकर रोक देना चाहता था । परन्तु देखो, मोरोनी और उसके लोग अधिक शक्तिशाली थे; इसलिए उन्होंने लमनाइयों को ऐसा करने का कोई भी तरीका नहीं अपनाने दिया ।\n\n35 और ऐसा हुआ कि अत्याधिक क्रोध में उन्होंने दोनों हाथों से लड़ाई की; और दोनों तरफ से कई लोग मारे गए; हां, और मोरोनी घायल हुआ और याकूब मारा गया ।\n\n36 और लेही ने अपने शक्तिशाली लोगों के साथ तीव्र गति से उन पर पीछे से आक्रमण किया, कि पिछले हिस्से में लड़ रहे लमनाइयों ने युद्ध के अपने हथियारों को सौंप दिया, अत्याधिक उलझन में पड़ते हुए, और नहीं जानते थे कि उन्हें किस तरफ जाना है या कहां से प्रहार करना है ।\n\n37 अब उनकी उलझन को देखते हुए, मोरोनी ने उनसे कहा: यदि तुम युद्ध के अपने हथियारों को सौंप दोगे, तो देखो हम तुम्हारा लहू बहाना बंद कर देंगे ।\n\n38 और ऐसा हुआ कि जब लमनाइयों ने इन बातों को सुना तो उनके बचे हुए सभी मुख्य सेनापति आगे आए और युद्ध के अपने हथियारों को मोरोनी के पैरों में डाल दिया, और उन्होंने अपने लोगों को भी ऐसा ही करने की आज्ञा दी ।\n\n39 परन्तु देखो, उनमें से कई थे जिन्होंने ऐसा नहीं किया; और जिन्होंने अपनी तलवारों को नहीं सौंपा उन्हें पकड़कर बांध दिया गया, और उनसे उनके हथियार छीन लिए गए, और उन्हें विवश किया गया कि वे अपने भाइयों के साथ संपन्न प्रदेश की ओर आगे बढ़ें ।\n\n40 और अब मारे गए लोगों की संख्या से बंदी बनाए गए लोगों की संख्या अधिक थी, हां, दोनों तरफ के मारे गए लोगों से उनकी संख्या अधिक थी ।\n\n", "alma 53": "[center][font_size=26]अध्याय 53[/font_size][/center]\n\n[i]संपन्न प्रदेश की किलाबंदी करने में नफाई बंदियों का उपयोग किया गया—नफाइयों के बीच मतभेद के कारण लमनाई जीत की तरफ बढ़ते हैं—हिलामन अम्मोन के लोगों के दो हजार किशोर बेटों की कमान अपने हाथ में लेता है । लगभग 64–63 ई.पू.[/i]\n\n1 और ऐसा हुआ कि उन्होंने लमनाई बंदियों पर रक्षक नियुक्त कर दिए, और उन्हें बाध्य किया कि वे जाकर अपने मृतकों को दफनाएं, हां, और नफाइयों के उन मृतकों को भी जिन्हें मार दिया गया था; जब वे लोग इस काम को कर रहे होंगे तब उन पर निगरानी के लिए मोरोनी ने रक्षकों को नियुक्त किया ।\n\n2 और मोरोनी लेही के साथ मूलक के नगर चला गया, और नगर पर अधिकार कर लिया और उसे लेही को सौंप दिया । अब देखो, लेही वही व्यक्ति था जो ज्यादातर युद्ध में मोरोनी के साथ था; और वह व्यक्ति मोरोनी के समान था, और उन्होंने एक दूसरे की सुरक्षा में आनन्द मनाया; हां, वे एक दूसरे के प्रिय थे, और नफी के सारे लोगों के भी प्रिय थे ।\n\n3 और ऐसा हुआ कि लमनाइयों द्वारा अपने मृतकों और नफाइयों के मृतकों को भी दफनाने के पश्चात, उन्हें वापस संपन्न प्रदेश ले जाया गया; और मोरोनी की आज्ञानुसार टियंकम ने प्रदेश, या संपन्न प्रदेश के चारों ओर उनसे खाई की खुदाई का काम करवाना आरंभ किया ।\n\n4 और उसने उनसे उस खाई के भीतर किनारे पर सुरक्षा के लिए लकड़ी की ऊंची दीवार बनवाई और उनसे खाई से मिट्टी निकलवाकर लकड़ी की दीवार के सामने फिंकवाया; और इस प्रकार उन्होंने लमनाइयों से तब तक काम करवाया जब तक कि उन्होंने संपन्न प्रदेश के चारों तरफ एक ऊंची, लकड़ी और मिट्टी से एक मजबूत दीवार न खड़ी कर दी ।\n\n5 और इसके पश्चात यह नगर एक मजबूत किला बना रहा; और इस नगर में उन्होंने लमनाई बंदियों पर नजर रखी; हां, यहां तक कि उस दीवार के भीतर रह रहे बंदियों पर भी जिसे उन्होंने उन्ही के हाथों द्वारा बनवाया था । अब मोरोनी ने लमनाइयों को काम करने के लिए विवश किया, क्योंकि काम करते समय उन पर नजर रखना आसान था; और वह चाहता था कि उसके साथ उसकी पूरी सेना हो जब वह लमनाइयों पर आक्रमण करे ।\n\n6 और ऐसा हुआ कि इस प्रकार मोरोनी ने लमनाइयों की महान सेनाओं में से एक पर विजय प्राप्त कर ली, और मूलक के नगर पर अधिकार कर लिया, जो नफी के प्रदेश में लमनाइयों का एक मजबूत गढ़ था; और इस प्रकार उसने अपने बंदियों को रखने के लिए भी एक किले का निर्माण किया ।\n\n7 और ऐसा हुआ कि उस वर्ष उसने लमनाइयों से युद्ध करने का और कोई प्रयास नहीं किया, परन्तु उसने युद्ध की तैयारी में अपने लोगों को लगाया, हां, और लमनाइयों से अपने किलों की सुरक्षा में, हां, और अपनी स्त्रियों और अपने बच्चों को आकाल और कष्टों से बचाने में और अपनी सेना के लिए भोजन उपलब्ध कराने में अपने लोगों का उपयोग किया ।\n\n8 और ऐसा हुआ कि पश्चिमी समुद्रतट के दक्षिण में, मोरोनी की अनुपस्थिति में नफाइयों के बीच कुछ षडयंत्र होने से उनमें मतभेद हो गया, जिसके कारण लमनाइयों की सेना ने नफाइयों का फायदा उठाया, हां, इतना अधिक कि उन्होंने प्रदेश के उस हिस्से के कई नगरों को अपने कब्जे में ले लिया ।\n\n9 और इस प्रकार उनके बीच अधर्म के कारण, हां, उनके बीच हो रहे मतभेद और षडयंत्रों के कारण वे खतरनाक परिस्थितियों में पड़ गए ।\n\n10 और अब देखो, मैं अम्मोन के लोगों के संबंध में कुछ कहना चाहता हूं, जो कि प्रारंभ में लमनाई थे; परन्तु अम्मोन और उसके भाइयों द्वारा, या परमेश्वर के सामर्थ्य और वचन द्वारा, वे प्रभु में परिवर्तित हुए थे; और उन्हें जराहेमला के प्रदेश लाया गया था, और तभी से उन्हें नफाइयों द्वारा सुरक्षा प्राप्त थी ।\n\n11 और वे अपनी शपथ के कारण अपने भाइयों के विरूद्ध हथियार नहीं उठाते थे; क्योंकि उन्होंने शपथ ली थी कि वे कभी भी और रक्तपात नहीं करेंगे; और अपनी शपथ के अनुसार वे नष्ट हो गए होते; हां, यदि उन पर अम्मोन और उसके भाइयों का अत्याधिक प्रेम न होता तो वे अपने भाइयों के हाथों में पड़ चुके होते ।\n\n12 और इसलिए उन्हें जराहेमला के प्रदेश लाया गया था; और तभी से उन्हें नफाइयों द्वारा सुरक्षा प्राप्त थी ।\n\n13 परन्तु ऐसा हुआ कि जब उन्होंने खतरा देखा, और उन परेशानियों और कष्टों को देखा जिसे नफाई उनके लिए सहते थे, तो वे करुणा से भर गए और अपने देश की रक्षा के लिए वे हथियार उठाना चाहते थे ।\n\n14 परन्तु देखो, जैसे ही वे युद्ध के अपने हथियार उठाना चाहते थे, हिलामन और उसके भाइयों के अनुनय के कारण वे विवश हो गए, क्योंकि वे अपनी ली हुई शपथ को तोड़नेवाले थे ।\n\n15 और हिलामन डर गया कि ऐसा करने से वे अपनी आत्मा खो देंगे; इसलिए जिन लोगों ने इस अनुबंध में प्रवेश किया था, इस समय की अपनी खतरनाक परिस्थितियों में भी, वे अपने भाइयों को कष्ट में देखने पर विवश हुए थे ।\n\n16 परन्तु देखो, ऐसा हुआ कि उनके कई बेटे थे, जिन्होंने अनुबंध में प्रवेश नहीं किया था कि वे अपने शत्रुओं के विरूद्ध आत्मरक्षा में युद्ध के हथियार नहीं उठाएंगे; इसलिए इस समय पर उन्होंने स्वयं को एकत्रित किया, और जितना हो सकता था उतने लोगों ने हथियार उठाया, और उन्होंने स्वयं को नफाई कहा ।\n\n17 और उन्होंने नफाइयों की स्वतंत्रता के लिए लड़ने का अनुबंध बनाया, हां, अपने प्राणों की आहुति देकर अपने प्रदेश की रक्षा के लिए; हां, यहां तक कि उन्होंने अनुबंध बनाया कि वे कभी भी अपनी स्वतंत्रता नहीं खोएंगे, परन्तु नफाइयों की रक्षा के लिए और स्वयं को दासता से बाहर निकालने के लिए वे हर हाल में लड़ेंगे ।\n\n18 अब देखो, ये दो हजार युवा लोग थे, जिन्होंने इस अनुबंध में प्रवेश किया था और अपने देश की रक्षा के लिए युद्ध के अपने हथियार उठाए थे ।\n\n19 और अब देखो, इनके कारण अब तक नफाइयों को कभी भी नुकसान नहीं हुआ था, अब इस समय पर वे भारी सहायक सिद्ध हुए; क्योंकि उन्होंने युद्ध के अपने हथियार उठाए, और वे चाहते थे कि हिलामन उनका मार्गदर्शक बने ।\n\n20 और वे सभी किशोर युवक थे, और धैर्य में, और बल और गतिविध में भी वे अत्याधिक साहसी थी; परन्तु देखो, यह सब कुछ नहीं था—ये वे लोग थे जो हर समय पर, किसी भी प्रकार के सौंपे गए कार्य में सच्चे रहते थे ।\n\n21 हां, वे सच्चे और सचेत लोग थे, क्योंकि उन्हें परमेश्वर की आज्ञाओं को मानना और उसके सामने सीधे मार्ग पर चलना सीखाया गया था ।\n\n22 और अब ऐसा हुआ कि पश्चिमी समुद्रतट से लगे दक्षिणी प्रदेश की सीमाओं पर रह रहे लोगों की सहायता के लिए, हिलामन अपने दो हजार किशोर सिपाहियों के आगे-आगे चला ।\n\n23 और इस प्रकार नफी के लोगों पर न्यायियों के शासन का अठ्ठाइसवां वर्ष समाप्त हुआ ।\n\n", "alma 54": "[center][font_size=26]अध्याय 54[/font_size][/center]\n\n[i]अम्मोरोन और मोरोनी बंदियों की अदला-बदली पर समझौता वार्ता करते हैं—मोरोनी मांग करता है कि लमनाइयों को आक्रमण करना और हिंसक प्रहार करना बंद कर देना चाहिए—अम्मोरोन मांग करता है कि नफाइयों को हथियार नीचे रख देना चाहिए और लमनाइयों के अधीन हो जाना चाहिए । लगभग 63 ई.पू.[/i]\n\n1 और अब ऐसा हुआ कि न्यायियों के उनतीसवें वर्ष के आरंभ में, अम्मोरोन ने मोरोनी को संदेश भेजा कि वह बंदियों की अदला-बदली करेगा ।\n\n2 और ऐसा हुआ कि इस निवेदन पर मोरोनी अत्याधिक आनंदित हुआ, क्योंकि वह चाहता था कि जिन सामग्रियों को वह लमनाई बंदियों को प्रदान कराता है उसे वह अपने लोगों को दे; और वह अपने उन लोगों से अपनी सेना को भी मजबूत करना चाहता था ।\n\n3 अब लमनाइयों ने कई स्त्रियों और बच्चों को बंदी बनाया था, और मोरोनी के सारे बंदियों में एक भी स्त्री और बच्चा नहीं था, या उन लोगों में जिन्हें मोरोनी ने बंदी बनाया था; इसलिए मोरोनी ने दांव-पेच किया जिससे जितना संभव हो सके उतना लमनाइयों से नफाई बंदियों को वापस ले सके ।\n\n4 इसलिए उसने एक पत्र लिखा, और अम्मोरोन के उसी सेवक द्वारा उसे भिजवाया जो मोरोनी के लिए पत्र लाया था । अब ये वे शब्द हैं जिसे उसने अम्मोरोन को लिखा:\n\n5 देखो, अम्मोरोन, मैंने इस युद्ध से संबंधित तुम्हें कुछ लिखा था जिसे तुमने मेरे लोगों के विरूद्ध शुरू किया है, या इसकी बजाय ये कहें कि जिसे तुम्हारे भाई ने उनके विरूद्ध शुरू किया था, और जिसे तुम उसकी मृत्यु के पश्चात भी जारी रखना चाहते हो ।\n\n6 देखो, मैं तुम्हें परमेश्वर के न्याय, और उसके ईश्वरीय क्रोध की तलवार के संबंध में कुछ बताना चाहता हूं, कि यदि तुम पश्चाताप नहीं करते हो और अपनी सेना को हमारे प्रदेश से, या अपने कब्जे में लिए हुए उस प्रदेश से जो कि नफी का प्रदेश है, वहां से नहीं बुलाते हो तो वह तुम्हारे सिर पर लटक रही है ।\n\n7 हां, मैं तुम्हें ये बातें बताऊंगा यदि तुम उन्हें सुनने में सक्षम हो; हां, मैं तुम्हें उस भयावह नरक के बारे में बताऊंगा जो तुम्हारे और तुम्हारे भाई के समान हत्यारे लोगों का आसरा है, इससे बचने के लिए केवल तुम्हें पश्चाताप करना होगा और अपने हत्यावाले इरादे को छोड़ना होगा, और अपनी सेनाओं के साथ अपने प्रदेशों में लौटना होगा ।\n\n8 परन्तु जैसा कि तुमने इन बातों को एक बार नकारा है, और प्रभु के लोगों के विरूद्ध लड़ाई लड़ी है, तो मैं तुमसे आशा करता हूं कि तुम ऐसा फिर से कर सकते हो ।\n\n9 और अब देखो, हम तुम्हारा सामना करने के लिए तैयार हैं; हां, यदि तुम अपने इरादे नहीं त्यागते हो तो देखो, तुम उस परमेश्वर के क्रोध द्वारा मिट्टी में मिला दिए जाओगे जिसे तुमने ग्रहण करने से अस्वीकार किया था, यहां तक कि तुम्हारा विनाश भी हो सकता है ।\n\n10 परन्तु, जैसे कि प्रभु जीवित है, हमारी सेना तुम पर आक्रमण करेगी यदि तुम पीछे नहीं हटते हो, और शीघ्र ही तुम्हारा सामना मृत्यु से होगा, क्योंकि हम अपने नगर और अपने प्रदेश को अपने अधिकार में रखेंगे; हां, और हम अपने धर्म और परमेश्वर के काम को बनाए रखेंगे ।\n\n11 परन्तु देखो, मुझे ऐसा लग रहा है कि इन बातों के संबंध में मैं तुमसे व्यर्थ ही बात कर रहा हूं; या मुझे ऐसा लग रहा है कि तुम नरक की संतान हो; इसलिए मैं यह कहने के द्वारा अपना पत्र समाप्त करूंगा कि मैं बंदियों की अदला-बदली नहीं करूंगा, मैं ऐसा केवल इस शर्त पर करूंगा कि तुम अपने एक बंदी के बदले में एक मनुष्य और उसकी पत्नी और उसके बच्चे को वापस करोगे; यदि तुम इस बात को मानोगे तो मैं अदला-बदली करूंगा ।\n\n12 और देखो, यदि तुम ऐसा नहीं करते हो, मैं अपनी सेना के साथ तुम पर आक्रमण करूंगा; हां, यहां तक कि मैं अपनी स्त्रियों और बच्चों को भी अस्त्र-शस्त्र दूंगा, और तुम पर आक्रमण करूंगा, और मैं तुम्हारा पीछा तुम्हारे प्रदेश तक करूंगा जो कि हमारी विरासत की धरती है; हां, और लहू के बदले लहू बहाया जाएगा, हां, प्राण के बदले प्राण; और मैं तुम्हारे साथ तब तक लडूंगा जब तक कि धरती से तुम्हारा नामोनिशान समाप्त नहीं हो जाता ।\n\n13 देखो, मैं क्रोध में हूं, और मेरे लोग भी; तुमने हमें मारने का प्रयास किया है, और हमने केवल अपने आपको बचाया है । परन्तु देखो, यदि तुम हमें नष्ट करने का और प्रयास करोगे तो हम भी तुम्हें नष्ट करने का प्रयास करेंगे; हां, और हम हमारे प्रदेश को, अपने विरासत की धरती को प्राप्त करने का प्रयास करेंगे ।\n\n14 अब मैं अपना पत्र समाप्त करता हूं । मैं मोरोनी हूं; मैं नफाई लोगों का मार्गदर्शक हूं ।\n\n15 ऐसा हुआ कि अम्मोरोन ने जब इस पत्र को प्राप्त किया, तो क्रोधित हुआ; और उसने मोरोनी को एक दूसरा पत्र लिखा, और ये वे शब्द हैं जिसे उसने लिखा:\n\n16 मैं लमनाइयों का राजा, अम्मोरोन हूं; मैं उस अमालिकिया का भाई हूं जिसकी तुमने हत्या की है । देखो, मैं उसके लहू का प्रतिशोध लूंगा, हां, और मैं अपनी सेना के साथ तुम पर आक्रमण करूंगा, क्योंकि मैं तुम्हारी धमकियों से नहीं डरता हूं ।\n\n17 क्योंकि देखो, तुम्हारे पूर्वजों ने अपने भाइयों के साथ गलत किया है, इतना अधिक कि उन्होंने उनके राज्य का अधिकार छीन लिया जब कि वास्तव में वह उनका अधिकार था ।\n\n18 और अब देखो, यदि तुम अपना हथियार डाल दोगे, और अपने आप पर उन लोगों को शासन करने दोगे जो वास्तव में शासन करने के अधिकारी हैं, तो मैं अपने लोगों से हथियार डालने को कहूंगा और फिर कोई युद्ध नहीं होगा ।\n\n19 देखो, तुमने मुझे और मेरे लोगों को बहुत सी धमकियां दी है; परन्तु देखो, हम तुम्हारी धमकियों से डरते नहीं हैं ।\n\n20 फिर भी, मैं प्रसन्नता से बंदियों की अदला-बदली के तुम्हारे निवेदन को स्वीकार करूंगा, ताकि मैं अपनी भोजन सामग्रियों को लड़ाई लड़ रहे अपने सैनिकों के लिए बचाकर रख सकूं; और फिर हम कभी भी समाप्त न होनेवाला युद्ध जारी रखेंगे, जिसमें या तो हम नफाइयों पर अपना अधिकार कर लेंगे या उन्हें सदा के लिए खत्म कर देंगे ।\n\n21 और उस परमेश्वर के संबंध में जिसे तुमने कहा है कि हमने उसे त्याग दिया है, देखो, हम ऐसे किसी भी अस्तित्व को नहीं जानते हैं; न ही तुम जानते हो; परन्तु यदि ऐसा है कि इस प्रकार का कोई अस्तित्व है तो हम नहीं जानते हैं परन्तु उसी ने हमें और तुम्हें बनाया है ।\n\n22 और यदि ऐसा है कि शैतान और नरक है, देखो, क्या वह तुम्हें वहां मेरे भाई के साथ रहने के लिए नहीं भेजेगा जिसकी तुमने हत्या की है, जिसे तुमने संकेत दिया है कि वह उस स्थान पर चला गया है ? परन्तु देखो इन बातों से कोई फर्क नहीं पड़ता ।\n\n23 मैं अम्मोरोन हूं, और जोराम का एक वंशज, जिन्हें तुम्हारे पूर्वजों ने दबाव डालकर यरूशलेम से बाहर निकाल दिया था ।\n\n24 और अब देखो, मैं एक निर्भिक लमनाई हूं; देखो, यह युद्ध उनके द्वारा की गई गलतियों के लिए है, और शासन करने के उनके अधिकार को बनाए रखने के लिए और प्राप्त करने के लिए; और मैं मोरोनी के लिए अपना पत्र समाप्त करता हूं ।\n\n", "alma 55": "[center][font_size=26]अध्याय 55[/font_size][/center]\n\n[i]मोरोनी बंदियों की अदला-बदली को मना करता है—लमनाई रक्षक मदिरा पान के लालच में पड़ते हैं, और नफाई बंदी आजाद हो जाते हैं—बिना रक्तपात के गिद नगर पर अधिकार कर लिया जाता है । लगभग 63–62 ई.पू.[/i]\n\n1 अब ऐसा हुआ कि जब मोरोनी ने इस पत्र को प्राप्त किया तो वह और क्रोधित हुआ, क्योंकि वह जानता था कि अम्मोरोन को स्वयं के धोखे का पूरा ज्ञान था; हां, वह जानता था कि अम्मोरोन जानता था नफी के लोगों के विरूद्ध युद्ध करने का केवल यही कारण नहीं था ।\n\n2 और उसने कहा: देखो, जैसा कि मैंने अपने पत्र में लिखा है, मैं बंदियों की अदला-बदली तब तक नहीं करूंगा जब तक कि अम्मोरोन अपने इरादे को त्याग नहीं देता; क्योंकि जितना उसने अधिकार कर लिया है उससे अधिक मैं उसे अब और अधिकार नहीं करने दूंगा ।\n\n3 देखो, मैं उस स्थान को जानता हूं जहां पर लमनाई मेरे लोगों को बंदी बनाकर उन पर नजर रखे हुए हैं; और जैसा कि मेरे पत्र पर लिखी मेरी बातों को अम्मोरोन नहीं मानेगा, देखो, मैं उसे अपने कहे अनुसार दूंगा; हां, मैं उन्हें तब तक मृत्यु देता रहूंगा जब तक कि वे शांति स्थापित करने का निवेदन नहीं करेंगे ।\n\n4 और ऐसा हुआ कि जब मोरोनी ने इन बातों को कह लिया, उसने अपने लोगों में खोजबीन शुरू कर दी, ताकि वह उनमें किसी ऐसे व्यक्ति को खोज सके जो उनके बीच लमान का एक वंशज हो ।\n\n5 और ऐसा हुआ कि उन्होंने एक व्यक्ति को खोज लिया, जिसका नाम लमान था; और वह उस राजा के सेवकों में से एक था जिसकी हत्या अमालिकिया द्वारा हुई थी ।\n\n6 अब मोरोनी ने लमान और अपने कुछ लोगों को उन रक्षकों के पास भेजा जो नफाइयों पर नजर रखे हुए थे ।\n\n7 अब गिद नगर में नफाइयों पर नजर रखी गई थी; इसलिए मोरोनी ने लमान को नियुक्त किया और उसके साथ कुछ लोगों को भेजा ।\n\n8 और जब शाम हुई तब लमान नफाइयों पर नजर रखे हुए रक्षकों के पास गया, और देखो, उन्होंने उस पर पत्थरवाह किया; परन्तु उसने उनसे कहा: डरो नहीं; देखो, मैं एक लमनाई हूं । देखो, हम नफाइयों से बचकर आये हैं, और वे सो रहे हैं; और देखो हम उनकी मदिरा अपने साथ लाए हैं ।\n\n9 अब जब लमनाइयों ने इन बातों को सुना तो उन्होंने खुशी से उनका स्वागत किया; और उन्होंने उससे कहा: हमें अपनी मदिरा दो, ताकि हम पी सकें; हम खुश हैं कि तुम अपने साथ मदिरा लाए हो क्योंकि हम थके हुए हैं ।\n\n10 लमान ने उनसे कहा: चलो इस मदिरा को तब तक अपने आप से दूर रखें जब तक कि हम नफाइयों से युद्ध नहीं कर लेते । परन्तु ऐसा कहने से वे मदिरा पीने के और अधिक इच्छुक हो गए ।\n\n11 क्योंकि, उन्होंने कहा: हम थके हुए हैं, इसलिए हमें मदिरा पीने दो, और बार-बार इस मदिरा को हम पीएंगे, जो नफाइयों के विरूद्ध लड़ने में हमें बल देगी ।\n\n12 और लमान ने उनसे कहा: तुम अपनी इच्छानुसार कर सकते हो ।\n\n13 और ऐसा हुआ कि उन्होंने खूब मदिरा पी; और उसका स्वाद उन्हें अच्छा लगा, इसलिए उन्होंने इसे जी भर कर पिया; और वह तेज थी, उसे तेज ही बनाया गया था ।\n\n14 और ऐसा हुआ कि उन्होंने पी और वे प्रसन्न हुए, और धीरे-धीरे सभी नशे में धुत्त हुए ।\n\n15 और जब लमान और उसके लोगों ने देखा कि वे सब नशे में धुत्त हैं, और गहरी नींद में सो गए हैं, तो वे वापस आए और मोरोनी को वह सब कह सुनाया जो हुआ था ।\n\n16 और अब ऐसा मोरोनी की योजनानुसार हुआ था । और मोरोनी ने अपने लोगों को हथियार से सुसज्जित कर दिया; और वह गिद के नगर गया, जब कि लमनाई गहरी नींद में सो रहे थे और नशे में धुत्त थे, और बंदियों के तरफ युद्ध के हथियार फेंके, इतना अधिक कि उन सबने अस्त्र-शस्त्र धारण कर लिया ।\n\n17 हां, जब मोरोनी ने उन सारे बंदियों को हथियार से सुसज्जित कर दिया, तो जो स्त्री और बच्चे हथियारों का उपयोग करने में समर्थ थे उन्होंने इसका उपयोग किया; और वह सब कुछ गंभीरतापूर्वक मौन रूप से किया गया था ।\n\n18 परन्तु यदि उन्होंने लमनाइयों को जगा दिया होता, देखो, वे नशे में धुत्त थे औऱ नफाई उन्हें मार देते ।\n\n19 परन्तु देखो, मोरोनी ऐसा नहीं चाहता था; हत्या या रक्तपास से उसे प्रसन्नता नहीं होती थी, परन्तु विनाश से अपने लोगों को बचाने में उसे प्रसन्नता होती थी; और इस कारण वह स्वयं पर अन्याय नहीं होने दे सकता था, वह लमनाइयों पर आक्रमण नहीं करना चाहता था और उन्हें उनके नशे की स्थिति में नहीं मारना चाहता था ।\n\n20 परन्तु उसने अपनी इच्छानुसार फैसला लिया; क्योंकि उसने नफाई लोगों के बंदियों को हथियार से सुसज्जित किया जो नगर की दीवार के भीतर थे, और उन्हें उन हिस्सों पर कब्जा करने का अधिकार दिया जो दीवार के भीतर स्थित थे ।\n\n21 और फिर उसने उन लोगों को जो उसके साथ थे कुछ दूरी बनाने के लिए, और लमनाइयों की सेनाओं को घेर लेने के लिए कहा ।\n\n22 अब देखो ऐसा रात के समय में हुआ था, जिससे कि जब लमनाई सुबह में जागे तो देखा कि बाहर से वे नफाइयों द्वारा घिरे हुए हैं, और यह कि उनके बंदी हथियार से सुसज्जित थे ।\n\n23 और इस प्रकार उन्होंने देखा कि नफाइयों ने उन पर अधिकार कर लिया था; और इन परिस्थितियों में उन्हें लगा कि उनका नफाइयों से लड़ना उचित नहीं था; इसलिए उनके मुख्य सेनापतियों ने युद्ध के हथियारों की मांग की, और दया की भीख मांगते हुए, उन्होंने उन्हें लाकर नफाइयों के पैरों में डाल दिया ।\n\n24 अब देखो, मोरोनी यही तो चाहता था । उसने उन्हें बंदी बना लिया, और नगर पर अधिकार कर लिया, और उन सारे बंदियों को आजाद कर दिया जो नफाई थे; और वे मोरोनी की सेना में भरती हो गए, और उसकी सेना को मजबूत किया ।\n\n25 और ऐसा हुआ कि लमनाइयों से, जिन्हें उसने बंदी बनाया था, गिद नगर के चारों तरफ किलाबंदी को मजबूत करने का काम आरंभ करवाया ।\n\n26 और ऐसा हुआ कि जब उसने अपनी इच्छानुसार गिद नगर की किलाबंदी करवा ली, तो अपने बंदियों को संपन्न प्रदेश में भिजवाया; और उसने उस नगर की सुरक्षा अत्याधित मजबूत सैन्यदल से किया ।\n\n27 और ऐसा हुआ कि लमनाइयों के सारे षडयंत्रों के बावजूद उन्होंने ऐसा किया, बंदी बनाए गए उन सारे लोगों को सुरक्षित रखा, और उन सारे नगरों को बचाकर रखा जिन पर उन्होंने फिर से अधिकार किया था ।\n\n28 और ऐसा हुआ कि नफाई फिर से विजयी होने लगे, और अपने अधिकारों और अपनी सुविधाओं को पुन: प्राप्त करने लगे ।\n\n29 कई बार लमनाइयों ने रात के समय उन्हें घेरना चाहा, परन्तु इन प्रयासों में उन्होंने कई बंदियों को खो दिया ।\n\n30 और कई बार उन्होंने नफाइयों को अपनी मदिरा पिलानी चाही, जिससे कि वे उन्हें जहर देकर या मतवाला कर उन्हें खत्म कर सकें ।\n\n31 परन्तु देखो, इस कठिन समय में नफाई प्रभु अपने परमेश्वर को याद करने में आलसी नहीं हुए । वे उनकी जाल में नहीं फंसे; हां, उन्होंने अपनी मदिरा नहीं पी, जब तक कि उन्होंने कुछ लमनाई बंदियों को पहले पिला न दिया ।\n\n32 और इस प्रकार वे सजग थे कि उनके बीच कोई भी जहर का सेवन न हो; क्योंकि यदि उनकी मदिरा लमनाइयों के लिए जहरीली हो सकती थी तो वह किसी नफाई के लिए भी जहरीली हो सकती थी; और इस प्रकार वे उनके सारे मादक पदार्थों का परीक्षण करते ।\n\n33 और अब ऐसा हुआ कि मोरोनी के लिए यह आवश्यक हो गया था कि वह मोरियण्टन के नगर पर आक्रमण करे; क्योंकि देखो, लमनाइयों ने अपने मजदूरों से मोरियण्टन नगर की किलाबंदी का काम तब तक करवाया जब तक कि वह बहुत मजबूत न बन गया ।\n\n34 और वे निरंतर उस नगर में और सैन्यदल लाते गए, और भोजन सामग्री भी अधिक लाते गए ।\n\n35 और इस प्रकार नफी के लोगों पर न्यायियों के शासन का उनतीसवां वर्ष समाप्त हुआ ।\n\n", "alma 56": "[center][font_size=26]अध्याय 56[/font_size][/center]\n\n[i]हिलामन मोरोनी को लमनाइयों के साथ युद्ध के बारे में बताते हुए एक पत्र भेजता है—अंतीपस और हिलामन लमनाइयों पर महान विजय प्राप्त करते हैं—हिलामन के दो हजार किशोर बेटे चमत्कारिक शक्ति से लड़ते हैं, और उनमें से कोई भी मारा नहीं जाता है । आयत 1, लगभग 62 ई.पू.; आयत 2–19, लगभग 66 ई.पू.; और आयत 20–57, लगभग 65–64 ई.पू.[/i]\n\n1 और ऐसा हुआ कि न्यायियों के शासन के तीसवें वर्ष के आरंभ में, पहले माह के दूसरे दिन, मोरोनी ने हिलामन से एक पत्र प्राप्त किया जिसमें प्रदेश के उस भाग के लोगों की घटनाओं के बारे में लिखा था ।\n\n2 और ये वे शब्द हैं जिसे उसने लिखा था, यह कहते हुए: मेरे प्रिय भाई मोरोनी, जैसे हमारे युद्ध की परेशानियों में वैसे ही प्रभु में; देखो, मेरे प्रिय भाई, मैं तुम्हें अपने प्रदेश के उस हिस्से के अपने युद्ध के बारे में कुछ बताता हूं ।\n\n3 देखो, उन लोगों के दो हजार बेटे जिन्हें अम्मोन नफी के प्रदेश से बाहर निकालकर लाया था—अब तो तुम्हें पता ही होगा कि ये उस लमान के वंशज थे, जो कि हमारे पूर्वज लेही का सबसे बड़ा बेटा था ।\n\n4 अब मुझे उनकी परंपराओं या उनके अविश्वास को दोहराने की आवश्यकता नहीं है, क्योंकि तुम इन सारी बातों के बारे में जानते हो—\n\n5 इसलिए मेरे लिए यही उचित है कि मैं तु्म्हें बताऊं कि इन दो हजार युवा लड़कों ने युद्ध के अपने हथियारों को उठा लिया है, और चाहते हैं कि मैं उनका सेनापति बनूं; और हम अपने देश को बचाने आए हैं ।\n\n6 और अब तुम उनके पूर्वजों द्वारा बनाए गए अनुबंध के बारे में भी जानते हो, कि वे अपने भाइयों का लहू बहाने के लिए उनके विरूद्ध अपना हथियार नहीं उठाएंगे ।\n\n7 परन्तु छब्बीसवें वर्ष में, जब उन्होंने उनके लिए हमारे कष्टों और हमारी परेशानियों को देखा, तो लगभग वे अपने उस अनुबंध को तोड़ने वाले थे जिसे उन्होंने बनाया था और अपनी सुरक्षा के प्रति युद्ध के अपने हथियार को उठाना चाहते थे ।\n\n8 परन्तु मैं नहीं चाहता हूं कि वे उस अनुबंध को तोड़े जिसे उन्होंने बनाया था, यह मानते हुए कि जो शपथ उन्होंने ली थी उस पर अटल रहने के कारण परमेश्वर हमें अधिक बल देगा ताकि हमें और न सहना पड़े ।\n\n9 परन्तु देखो, यहां पर एक बात है जिसमें हम महान आनन्द प्राप्त कर सकते हैं । क्योंकि देखो, छब्बीसवें वर्ष में, मैं, हिलामन उस अंतीपस की सहायता के लिए, इन दो हजार युवा लड़कों के आगे-आगे यहूदिया के नगर की ओर चला, जिसे तुमने प्रदेश के उस भाग के लोगों का मार्गदर्शक नियुक्त किया था ।\n\n10 और मैं अपने दो हजार बेटों के साथ (क्योंकि वे बेटे कहलाने योग्य हैं) अंतीपस की सेना में मिल गया, जिसके बल से अंतीपस अत्याधिक प्रसन्न हुआ, क्योंकि देखो, लमनाइयों द्वारा उसकी सेना घटा दी गई थी क्योंकि उनके सैन्यदलों ने हमारे बहुत से लोगों को मार डाला था, जिसके कारण हमें विलाप करना पड़ा था ।\n\n11 फिर भी, इस समय हम अपने आपको दिलासा दे सकते हैं, कि वे अपने देश और अपने परमेश्वर के लिए मर गए हैं, हां, और वे प्रसन्न हैं ।\n\n12 और लमनाइयों ने भी कई बंदियों को अपने पास रखा, जिनमें से सारे मुख्य सेनापति थे, क्योंकि बाकियों को उन्होंने जीवित नहीं रखा था । और हमारा मानना है कि यदि उन्हें नहीं मारा गया है तो वे इस समय नफी के प्रदेश में ही हैं ।\n\n13 और अब ये वे नगर हैं जिन पर लमनाइयों ने हमारे कई शूरवीर लोगों का लहू बहाकर कब्जा कर लिया है ।\n\n14 मण्टी प्रदेश, या मण्टी नगर, और जीजरोम नगर, और कुमेनी नगर, और अंतीपारा नगर ।\n\n15 और ये वे नगर हैं जिन पर उन्होंने तब कब्जा किया जब वे यहूदिया के नगर पहुंचे; और मैंने पाया कि अंतीपस और उसके लोग नगर की किलाबंदी के लिए बहुत परिश्रम कर रहे थे ।\n\n16 हां, और वे शरीर और आत्मा दोनों से दुखी थे, क्योंकि उन्होंने दिन में वीरता से लड़ाई की थी और अपने नगरों को बनाए रखने के लिए रात में परिश्रम किया था; और इस प्रकार उन्होंने हर प्रकार की महान कठिनाइयों का सामना किया था ।\n\n17 और अब वे इस स्थान को अपने अधीन करने या इसके प्रति मरने के लिए दृढ़ थे; इसलिए तुम भली-भांति इस बात का अनुमान लगा सकते हो कि मैं इस छोटे से सैन्यदल को अपने साथ लाया हूं, हां, अपने उन बेटों को, जिससे उन्हें महान आशा और प्रसन्नता हुई ।\n\n18 और ऐसा हुआ कि जब लमनाइयों ने देखा कि अंतीपस ने अपनी सेना के लिए एक बल प्राप्त कर लिया है, तो उन्हें अम्मोरोन के आदेशानुसार विवश किया गया कि वे यहूदिया नगर पर, या हम पर आक्रमण न करें ।\n\n19 और इस प्रकार हमें प्रभु का सहारा मिला; क्योंकि यदि वे हमारी इस कमजोरी में हम पर आक्रमण कर देते तो शायद हमारी छोटी सी सेना को खत्म कर सकते थे; परन्तु इस प्रकार हमें बचाया गया ।\n\n20 अम्मोरोन द्वारा उन्हें उन नगरों को बचाकर रखने की आज्ञा मिली जिस पर उन्होंने कब्जा किया था । और इस प्रकार छब्बीसवां वर्ष समाप्त हुआ । और सत्ताइसवें वर्ष के आरंभ में हमने अपने नगर और अपनी सुरक्षा के प्रति तैयारी की ।\n\n21 अब हम चाहते थे कि लमनाई हम पर आक्रमण करें; क्योंकि हम उनके मजबूत किलों में जाकर उन पर आक्रमण नहीं करना चाहते थे ।\n\n22 और ऐसा हुआ कि लमनाइयों की गतिविधियों पर नजर रखने के लिए हमने चारों तरफ गुप्तचर लगा दिए, ताकि वे हमारे पास से न गुजरें और उत्तरी दिशा में स्थित हमारे अन्य नगरों पर न तो रात में और न ही दिन में आक्रमण कर सकें ।\n\n23 क्योंकि हम जानते थे कि उन नगरों के लोग उनका सामना करने के लिए पर्याप्त मात्रा में मजबूत नहीं थे; इसलिए हम चाहते थे कि यदि वे हमारे पास से गुजरें तो हम पीछे से उन पर आक्रमण कर दें, और इस प्रकार एक ही समय पर हम उनसे पीछे और आगे दोनों तरफ से लड़े । हमारा अनुमान था कि हम उन पर विजय प्राप्त कर सकते थे; परन्तु देखो, हम अपनी इस इच्छा से निराश हुए ।\n\n24 न ही अपनी पूरी सेना के साथ, और न ही कुछ लोगों के साथ उन्होंने वहां से गुजरने का साहस किया, शायद कहीं ऐसा न हो कि उनमें पर्याप्त शक्ति न हो और वे मारे न जाएं ।\n\n25 न ही उन्होंने जराहेमला नगर की तरफ कूच करने का साहस किया; न ही नफीहा के नगर जाने के लिए उन्होंने सिदोन नदी का अगला भाग पार करने का साहस किया ।\n\n26 और इस प्रकार, अपने सैन्यदल के साथ वे उन नगरों को बचाए रखने में ही दृढ़ थे जिस पर उन्होंने कब्जा किया था ।\n\n27 और ऐसा हुआ कि इस वर्ष के दूसरे माह में, मेरे दो हजार बेटों के पिताओं द्वारा भेजी गई बहुत सी समाग्रियां हमारे पास लाई गईं ।\n\n28 और हमारे पास जराहेमला प्रदेश से दो हजार आदमी भी भेजे गए । और इस प्रकार हम दस हजार आदमियों से तैयार हो गए, और उनके लिए, और उनकी पत्नियों और उनके बच्चों के लिए भी सामग्रियों से तैयार हो गए ।\n\n29 और लमनाई, यह देखकर कि हमारा सैन्यदल नियमित बढ़ता जा रहा है, और हमारी सहायता के लिए सामग्रियां पहुंचायी जा रही हैं, तो वे भयभीत होने लगे, और उन्होंने इस उद्देश्य से हम पर आक्रमण करना शुरू कर दिया ताकि यदि संभव हो तो वे हमारी सामग्रियों और बल को बढ़ने से रोक सकें ।\n\n30 अब जब हमने देखा कि वे इस जानकारी पर अशांत होने लगे हैं, तो हम भी उनसे चालाकी करना चाहते थे; इसलिए अंतीपस ने आज्ञा दी कि मैं अपने छोटे बेटों के साथ पड़ोस के नगर चला जाऊं, जैसे कि हम पड़ोस के नगर सामग्रियों को लेकर जा रहे हों ।\n\n31 और हमें अंतीपारा के नगर के नजदीक जाना था, जैसे कि हम नगर से आगे, समुद्रतट से लगी सीमाओं पर जा रहे हों ।\n\n32 और ऐसा हुआ कि हमने आगे की यात्रा की, जैसे कि हम उस नगर में अपनी सामग्रियों के साथ जा रहे हैं ।\n\n33 और ऐसा हुआ कि अंतीपस अपनी थोड़ी सी सेना के साथ आगे की ओर बढ़ा, बाकी बचे लोगों को नगर की सुरक्षा के लिए छोड़ते हुए । परन्तु वह आगे तब तक नहीं गया जब तक कि मैं अपनी छोटी सी सेना के साथ अंतीपारा नगर के पास न पहुंच गया ।\n\n34 और अब, अंतीपारा के नगर में लमनाइयों की मजबूत सेना स्थित थी; हां, अत्याधिक संख्या में ।\n\n35 और ऐसा हुआ कि जब उन्हें उनके गुप्तचरों ने इसकी सूचना दी, वे अपनी सेना के साथ हमारे विरूद्ध आगे बढ़े ।\n\n36 और ऐसा हुआ कि हम उनके सामने से उत्तरी दिशा की ओर भाग गए । और इस प्रकार हम लमनाइयों की सबसे शक्तिशाली सेना को पीछे ले गए ।\n\n37 हां, यहां तक कि काफी दूरी तक, इतना अधिक कि जब उन्होंने देखा कि अंतीपस की सेना अपनी पूरी शक्ति से उनका पीछा कर रही है, तो वे न तो दाहिनी ओर मुड़े और न ही बायीं ओर, परन्तु हमारा पीछा करते हुए वे सीधा आगे बढ़ते रहे; और, जैसा कि हमने अनुमान लगाया था, अंतीपस उन्हें पकड़ ले उससे पहले वे हमें मार देना चाहते थे, और ऐसा इसलिए करना चाहते थे ताकि वे हमारे लोगों से घिर न सकें ।\n\n38 और अब अंतीपस ने हमारे खतरे को भांपते हुए, अपनी सेना को तेजी से चलने के लिए कहा । परन्तु देखो, यह रात का समय था; इसलिए वे हमें नहीं पकड़ पाए, न ही अंतीपस उन्हें पकड़ पाया; इसलिए हमें रात में शिविर लगाना पड़ा ।\n\n39 और ऐसा हुआ कि सुबह से पहले, देखो, लमनाइयों ने हमारा पीछा करना शुरू किया । अब उनके साथ लड़ने के लिए हम पर्याप्त मात्रा में मजबूत नहीं थे; हां, मैं नहीं चाहता था कि मेरे छोटे-छोटे बेटे उनके हाथों में पड़ जाएं; इसलिए हमने आगे बढ़ना जारी रखा, और चलते-चलते हम निर्जन प्रदेश में पहुंचे ।\n\n40 अब न तो वे दाहिनी ओर मुड़ने का साहस कर पाए और न ही बायीं ओर जिससे कि वे घिर न जाएं; न ही मैं दाएं या बाएं मुड़ पाया कि कहीं वे मुझे पकड न लें, और हम उनका सामना न कर पाएं, परन्तु मारे जाएं, और वे अपने बचने का रास्ता बना लें; और इस प्रकार उस दिन हम निर्जन प्रदेश में भागते रहे, यहां तक कि रात होने तक भागते रहे ।\n\n41 और ऐसा हुआ कि फिर से, जब सुबह की रोशनी आई तब हमने लमनाइयों को अपनी ओर आते देखा, और हम उनके सामने से भाग गए ।\n\n42 परन्तु ऐसा हुआ कि वे हमारा और पीछा नहीं कर पाए और रुक गए; और यह सातवें महिने के तीसरे दिन की सुबह थी ।\n\n43 और अब, अंतीपस ने उन्हें पकड़ लिया था या नहीं, हम नहीं जानते थे परन्तु मैंने अपने लोगों से कहा: देखो, हम नहीं जानते हैं परन्तु वे किसी कारणवश रुके हैं जिससे कि हम उन पर आक्रमण करें ताकि वे हमें अपने जाल में फंसा सकें ।\n\n44 इसलिए मेरे बेटों, तुम क्या कहते हो, क्या तुम उनसे युद्ध करना चाहोगे ?\n\n45 और अब मैं तुमसे कहता हूं, मेरे प्रिय भाई मोरोनी, यह कि मैंने सारे नफाइयों के बीच में भी कभी इतना महान साहस नहीं देखा है ।\n\n46 क्योंकि जैसा कि मैंने उन्हें सदा अपना बेटा कहा है (क्योंकि उनमें से सभी युवा थे) यहां तक कि उन्होंने मुझसे कहा था: पिता, देखो हमारा परमेश्वर हमारे साथ है, और वह नहीं चाहेगा कि हम पराजित हों; तो चलो आगे बढ़े; हम अपने भाइयों को नहीं मारेंगे यदि वे हमें जाने दें इसलिए चलो आगे बढ़ें, कहीं ऐसा न हो कि वे अंतीपस की सेना को पराजित कर दें ।\n\n47 अब जब कि उन्होंने कभी भी लड़ाई नहीं की थी, फिर भी वे मृत्यु से नहीं डरते थे; और वे अपने प्राण से अधिक अपने पिताओं की स्वतंत्रता के बारे में सोचते थे; हां, उन्हें उनकी माताओं ने सिखाया था, कि यदि वे संदेह न करें तो परमेश्वर उन्हें बचाएगा ।\n\n48 और उन्होंने यह कहते हुए अपनी माताओं के शब्दों को मेरे लिए दोहराया था: हमें इस बात पर संदेह नहीं है कि हमारी माताएं इसे जानती थी ।\n\n49 और ऐसा हुआ कि मैं अपने दो हजार बेटों के साथ उन लमनाइयों पर आक्रमण करने गया जो हमारा पीछा कर रहे थे । और अब देखो, अंतीपस की सेनाओं ने उन्हें घेर लिया था, और एक भयानक युद्ध का आरंभ हुआ ।\n\n50 थोड़े से समय में एक लम्बी यात्रा करने के कारण, अंतीपस की सेना बहुत थक चुकी थी, लगभग वे लमनाइयों के हाथों में पड़ने ही वाले थे; और यदि मैं अपने दो हजार बेटों के साथ वहां नहीं गया होता तो उन्होंने अपना उद्देश्य पूरा कर लिया होता ।\n\n51 क्योंकि अधिक थके होने के कारण अंतीपस और उसके कई सेनापति तलवार द्वारा मारे जा चुके थे, जो कि ऐसा उनके अधिक चलने के कारण हुआ था—इसलिए अंतीपस के लोग अपने सेनापतियों के मारे जाने के कारण उलझन में पड़ गए, और लमनाइयों के सामने से भागने लगे ।\n\n52 और ऐसा हुआ कि लमनाइयों में साहस आ गया, और वे उनका पीछा करने लगे; और इस प्रकार अधिक प्रबलता से लमनाई उनका पीछा करने लगे जब हिलामन ने पीछे से अपने दो हजार बेटों के साथ उन पर आक्रमण किया, और उन्हें बहुतायत में मारने लगे, इतना अधिक कि लमनाइयों की पूरी सेना रुक गई और पलटकर हिलामन पर आक्रमण करने लगी ।\n\n53 अब जब अंतीपस के लोगों ने देखा कि लमनाइयों ने पलटकर उन पर आक्रमण कर दिया है, तो उन्होंने अपने लोगों को एकत्रित किया और फिर से लमनाइयों पर पीछे से हमला बोल दिया ।\n\n54 और अब ऐसा हुआ कि हम, नफी के लोगों ने, अंतीपस के लोगों ने, और मैं अपने दो हजार बेटों के साथ, लमनाइयों को घेर लिया, और उन्हें मारा; हां, इतना अधिक कि वे युद्ध के अपने हथियार डालने के लिए और स्वयं को युद्ध में पकड़े गए बंदी होने के लिए विवश हुए ।\n\n55 और ऐसा हुआ कि जब उन्होंने हमारे सामने अपना आत्म-समर्पण कर दिया, देखो, मैंने उन युवकों की गिनती की जो लड़ाई में मेरे साथ थे, डरते हुए कि कहीं ऐसा न हो कि उनमें से कई मारे जा चुके हों ।\n\n56 परन्तु देखो, मुझे अत्याधिक प्रसन्नता हुई, उनमें से एक भी व्यक्ति धरती पर नहीं गिरा था; हां, और उन्होंने ऐसे लड़ाई लड़ी थी जैसे कि उनमें परमेश्वर की शक्ति हो; हां, कभी भी कोई भी व्यक्ति इतनी चमत्कारिक शक्ति के साथ लड़ने के लिए नहीं जाना गया था; और इस महान शक्ति के साथ उन्होंने लमनाइयों पर आक्रमण किया था, कि उन्होंने उन्हें भयभीत कर दिया; और इसी कारण लमनाई युद्ध में पकड़े गए बंदी हुए ।\n\n57 और जैसा कि हमारे पास बंदियों को रखने का स्थान नहीं था, कि लमनाइयों की सेनाओं से उन्हें दूर रखने के लिए हम उन पर नजर रख सकें, इसलिए हमने उन्हें जराहेमला के प्रदेश भेज दिया, और अंतीपस के बचे हुए लोगों के साथ; और बाकी लोगों को मैंने अपने साथ लिया और अपने किशोर अम्मोनियों के साथ जा मिला, और हम वापस यहूदिया के नगर चले गये ।\n\n", "alma 57": "[center][font_size=26]अध्याय 57[/font_size][/center]\n\n[i]हिलामन अंतीपारा पर अधिकार करने और आत्मसमर्पण और बाद में कुमेनी के बचाव के बारे में फिर से बताता है—उसके अम्मोनी किशोर वीरता से लड़ते हैं; सभी घायल होते हैं, परन्तु कोई भी मारा नहीं जाता है—गिद से लमनाई बंदियों के मारे जाने और बचने की खबर आती है । लगभग 63 ई.पू.[/i]\n\n1 और ऐसा हुआ कि मैंने अम्मोरोन, राजा से एक पत्र प्राप्त किया, यह संदेश प्राप्त करते हुए कि यदि मैं युद्ध में पकड़े गए बंदियों को छोड़ दूंगा तो वह अंतीपारा का नगर हमें दे देगा ।\n\n2 परन्तु मैंने राजा को एक पत्र भेजा, कि हम सुनिश्चित हैं कि अंतीपारा पर अधिकार करने के लिए हमारे पास उचित सैन्यदल है; और उस नगर के लिए बंदियों को छोड़ना हमारे लिए समझदारी की बात नहीं है, और यह कि हम अपने बंदियों को केवल अदला-बदली पर छोड़ेंगे ।\n\n3 और अम्मोरोन ने मेरे पत्र को अस्वीकार कर दिया, क्योंकि अब वह बंदियों की अदला-बदली नहीं करना चाहता था; इसलिए हमने अंतीपारा के नगर के विरूद्ध युद्ध करने की तैयारी शुरू कर दी ।\n\n4 परन्तु अंतीपारा के लोगों ने नगर छोड़ दिया, और अपने अन्य नगर, उनकी किलाबंदी के लिए चले गए जिन पर उनका अधिकार था; और इस प्रकार अंतीपारा का नगर हमारे कब्जे में आ गया ।\n\n5 और इस प्रकार न्यायियों के शासन का अठ्ठाइसवां वर्ष समाप्त हुआ ।\n\n6 और ऐसा हुआ कि उन्नतीसवें वर्ष के आरंभ में, हमने जराहेमला प्रदेश और आसपास के प्रदेशों से सामग्रियों की आपूर्ति प्राप्त की, और हमारी सेना में भी बढ़ोतरी हुई, छह हजार लोग हमसे जुड़े, अम्मोनियों के उन साठ बेटों के अलावा जो अपने उन भाइयों, मेरे छोटे-छोटे दो हजार बेटों के दलों से जुड़े । और अब देखो, हम मजबूत थे, हां, हमारे लिए बहुत सारी सामग्रियां भी भेजी गईं थीं ।\n\n7 और ऐसा हुआ कि हम उस सेना के साथ युद्ध करना चाहते थे जिसे कुमेनी नगर की सुरक्षा के लिए नियुक्त किया गया था ।\n\n8 और अब देखो, मैं तुम्हें दिखाऊंगा कि हमने शीघ्र ही अपनी इच्छाओं को पूरा कर लिया; हां, उनकी सामग्रियों को प्राप्त करने के थोड़े समय पहले, अपने मजबूत सैन्यदल, या अपने मजबूत अन्य सैन्यदलों की सहायता से हमने रात को कुमेनी नगर को घेर लिया,\n\n9 और ऐसा हुआ कि कई रातों तक हमने नगर के आसपास शिविर लगाया; परन्तु हम अपनी तलवार की धार पर सोए रहे, और नजर रखा कि रात को कहीं लमनाई हम पर आक्रमण कर हमें मार न दें, जिसका प्रयास उन्होंने कई बार किया था; परन्तु जितनी बार भी उन्होंने प्रयास किया उतनी बार उनका लहू गिरा ।\n\n10 एक समय पर उनकी सामग्रियां पहुंच गईं, और वे रात को लगभग नगर में प्रवेश करने वाले थे । और हम, लमनाई होने की बजाय नफाई थे; इसलिए, हमने उनके और उनकी सामग्रियों को ले लिया ।\n\n11 और इस प्रकार सहायता प्राप्त करना बंद होने के बावजूद भी, वे नगर को बचाकर रखने में दृढ़ थे; इसलिए यह आवश्यक हो गया था कि हम उन सामग्रियों को लेकर उन्हें यहूदिया, और जराहेमला प्रदेश के हमारे बंदियों को भेज दें ।\n\n12 और ऐसा हुआ कि ज्यादा दिन नहीं बीते थे जब लमनाई सहायता प्राप्त करने की अपनी आशा खोने लगे थे; इसलिए उन्होंने नगर को हमारे हाथों में सौंप दिया; और इस प्रकार हमने कुमेनी नगर प्राप्त करने की अपनी योजना को साकार किया था ।\n\n13 परन्तु ऐसा हुआ कि हमारे बंदियों की संख्या अत्याधिक थी, और हमारी संख्या अत्याधिक होने के बावजूद भी हमें अपनी पूरी शक्ति उनके रखरखाव में लगानी पड़ रही थी, या उन्हें मार डालना पड़ता ।\n\n14 क्योंकि देखो, वे बड़ी संख्या में बाहर आ जाते, और पत्थरों, और डंडों, या जो भी चीज उनके हाथ लगती उससे इतना अधिक लड़ने लगते कि युद्ध के बंदियों के रूप में समर्पण करने के पश्चात हमने उनमें से दो हजार लोगों को मार डाला ।\n\n15 इसलिए हमारे लिए यह आवश्यक हो गया था कि हम उनके जीवन को खत्म कर दें, या उन्हें जराहेमला के प्रदेश तक, हाथों में तलवार लेकर उन पर नजर रखते हुए जाए; और यह भी कि लमनाइयों से लेने के बावजूद भी, हमारी खाद्य सामग्रियां हमारे ही लोगों के लिए पर्याप्त नहीं थीं ।\n\n16 और अब, उन कठिन परिस्थितियों में, युद्ध के इन बंदियों के बारे में निर्णय लेना एक गंभीर विषय बन गया था; फिर भी, हमने उन्हें जराहेमला प्रदेश भेजने की समस्या का समाधान किया था; इसलिए हमने अपने कुछ लोगों को चुना, और हमारे बंदियों को जराहेमला प्रदेश ले जाने का काम उन्हें सौंपा ।\n\n17 परन्तु ऐसा हुआ कि अगले दिन वे वापस आए । और अब देखो, हमने बंदियों के विषय में उनसे पूछताछ नहीं की; क्योंकि देखो, लमनाइयों ने हम पर आक्रमण कर दिया, और उन्होंने पहुंचकर हमें उनके हाथों में पड़ने से बचा लिया । क्योंकि देखो, अम्मोरोन ने उन्हें सामग्रियों की नई आपूर्ति के रूप में सहायता भेजी थी और कई सैनिकों को भी भेजा था ।\n\n18 और ऐसा हुआ कि जिन लोगों को हमने बंदियों के साथ भेजा था, उन लोगों ने पहुंचकर उन्हें रोक दिया जैसे ही वे हमें पराजित करनेवाले थे ।\n\n19 परन्तु देखो, मेरे दो हजार और साठ लोगों के दल ने अत्याधिक उग्रता से लड़ाई की; हां, वे लमनाइयों के सामने अटल थे, और उन सबको मौत के घाट उतार दिया था जिन्होंने उनका विरोध किया ।\n\n20 और हमारी बाकी सेना जब लमनाइयों के सामने से पीछे हटने ही वाली थी, देखो, मेरे दो हजार और साठ बेटे अटल और निडर थे ।\n\n21 हां, और हर एक आज्ञा को उन्होंने अच्छी तरह से सुना और उसका पालन किया; हां, और उनके विश्वास के अनुसार ही उनके साथ व्यवहार होता था; और मुझे वे शब्द याद हैं जिसे उन्होंने मुझसे कहा था कि उनकी माताओं ने उन्हें सिखाया था ।\n\n22 और अब देखो, यही मेरे बेटे थे, और वे लोग थे जिन्हें बंदियों को ले जाने के लिए चुना गया था, जिनके कारण हमें महान विजय प्राप्त हुई थी; क्योंकि ये वही थे जिन्होंने लमनाइयों को हराया था; इसलिए उन्हें मण्टी नगर वापस भेज दिया गया था ।\n\n23 और हमने अपने कुमेनी नगर को बचा लिया था, और सारे तलवार द्वारा मारे भी नहीं गए थे; फिर भी, हमें महान हानि हुई थी ।\n\n24 और ऐसा हुआ कि लमनाइयों के भाग जाने के पश्चात, मैंने शीघ्र ही आदेश दिया कि मेरे जो लोग घायल हो गए हैं उन्हें मृतकों में से अलग कर देना चाहिए, और उनके घावों की मरहम-पट्टी होनी चाहिए ।\n\n25 और ऐसा हुआ कि मेरे दो हजार और साठ बेटों में से दो सौ लोग लहू बहने के कारण बेहोश हो गए थे; फिर भी, हमें बहुत आश्चर्य हुआ, और परमेश्वर की दया से और हमारी पूरी सेना की सफलता से, एक भी ऐसा व्यक्ति नहीं था जो मारा गया हो; हां, और उनमें से ऐसा कोई व्यक्ति नहीं था जो बुरी तरह घायल न हुआ हो ।\n\n26 और अब, उनका सुरक्षित रहना पूरी सेना के लिए आश्चर्यजनक था, हां, यह कि उन्हें जीवनदान मिलना चाहिए जब कि हमारे मारे गए भाइयों की संख्या हजार में थी । और हम इसका कारण परमेश्वर की चमत्कारिक शक्ति को मानते हैं, क्योंकि वे उसमें बहुत विश्वास करते थे जिसमें उन्हें विश्वास करना सिखाया गया था—कि एक न्यायी परमेश्वर था, और जो लोग संदेह नहीं करते हैं उन्हें उसकी चमत्कारिक शक्ति द्वारा बचाया जाता है ।\n\n27 अब ये इन लोगों का विश्वास था जिनके बारे में मैंने बताया था; ये युवा हैं, और उनके मन दृढ़ हैं, और उन्होंने परमेश्वर में निरंतर अपना विश्वास बनाए रखा था ।\n\n28 और अब ऐसा हुआ कि जब हमने इस प्रकार अपने घायल लोगों की देखभाल कर ली, और अपने मरे हुए लोगों और लमनाइयों के मरे हुए लोगों को भी दफना लिया जो कि बड़ी संख्या में थे, देखो, गिद से हमने उन बंदियों के विषय में पूछताछ की जो उसके साथ जराहेमला प्रदेश गए थे ।\n\n29 अब प्रदेश तक ले जाने में उनकी सुरक्षा के लिए, गिद को उस दल का मुख्य सेनापति नियुक्त किया गया था ।\n\n30 और अब, ये वे शब्द हैं जिसे गिद ने मुझसे कहा था: देखो, हम अपने बंदियों के साथ जराहेमला प्रदेश जाने लगे थे । और ऐसा हुआ कि हमारी मुलाकात हमारी सेना के गुप्तचरों से हुई, जिन्हें लमनाइयों के शिविर पर नजर रखने के लिए भेजा गया था ।\n\n31 और उन्होंने यह कहते हुए हमें आवाज लगाई—देखो, लमनाई की सेनाएं कुमेनी नगर को ओर बढ़ रही हैं; और देखो, वे हम पर आक्रमण करेंगी, हां, और हमारे लोगों को खत्म कर देंगी ।\n\n32 और ऐसा हुआ कि हमारे बंदियों ने उनकी आवाज सुनी, जिससे उनमें साहस पैदा हुआ; और वे हमारे विरोध में खड़े हो गए ।\n\n33 और ऐसा हुआ कि उनके विरोध के कारण हमने उन पर अपनी तलवार उठाई । और ऐसा हुआ कि वे एक साथ हमारी तरफ दौड़ पड़े, जिसके कारण उनमें से बहुत से लोग मारे गए; और बाकी हमारे घेरे से बाहर निकलकर भाग गए ।\n\n34 और देखो, जब वे भाग चुके और हम उन्हें नहीं पकड़ पाए, तो हम कुमेनी नगर की तरफ तेजी से चलने लगे; और देखो, हम समय पर पहुंच गए ताकि नगर की सुरक्षा में हम अपने भाइयों की सहायता कर सकें ।\n\n35 और देखो, हम फिर से अपने शत्रुओं के हाथों से बच गए । और हमारे परमेश्वर का नाम आशीषित हो; क्योंकि देखो, वही है जिसने हमें बचाया है; हां, उसने इस महान कार्य को हमारे लिए किया है ।\n\n36 और ऐसा हुआ कि जब मैंने, हिलामन ने गिद से इन बातों को सुना, तो हमारी सुरक्षा में परमेश्वर की दया के कारण मैं अत्याधिक प्रसन्नता से भर गया, ताकि हम सब खत्म न हो सकें; हां, और मेरा विश्वास है कि जो लोग मारे गए हैं उनकी आत्माएं उनके परमेश्वर के आरामगाह में प्रवेश कर गई हैं ।\n\n", "alma 58": "[center][font_size=26]अध्याय 58[/font_size][/center]\n\n[i]हिलामन, गिद, और टियमनर छल-कपट से मण्टी नगर पर अधिकार कर लेते हैं—लमनाई पीछे हटते हैं—अम्मोन के लोगों के बेटों को बचाया जाता है जब वे अपनी स्वाधीनता और विश्वास की रक्षा में दृढ़ होते हैं । लगभग 63–62 ई.पू.[/i]\n\n1 और देखो, अब ऐसा हुआ कि हमारा अगला लक्ष्य मण्टी नगर पर अधिकार करना था; परन्तु देखो, हम अपने छोटे छोटे दलों द्वारा उन्हें नगर से नहीं निकाल सकते थे । क्योंकि देखो, हमने जो भी अब तक किया था वह उन्हें याद था; इसलिए हम झांसा देकर उन्हें उनके मजबूत किलों से बाहर नहीं निकाल सकते थे ।\n\n2 और उनकी संख्या हमारी सेना से इतनी अधिक थी कि हम आगे बढ़कर उनके मजबूत किलों के भीतर उन पर आक्रमण करने का साहस नहीं कर पाए ।\n\n3 हां, और यह आवश्यक हो गया कि हम अपने लोगों को प्रदेश के उन भागों को संभालकर रखने के लिए लाएं जिन्हें हमने फिर से अपने अधिकार मे ले लिया था; इसलिए यह आवश्यक हो गया कि हम प्रतीक्षा करें, कि हम जराहेमला प्रदेश से और बल प्राप्त कर सकें, और सामग्रियों की नई आपूर्ति भी प्राप्त कर सकें ।\n\n4 और ऐसा हुआ कि मैंने इस प्रकार अपने लोगों के मामलों की जानकारी देने के लिए हमारे प्रदेश के राज्यपाल के पास एक राजदूत भेजा । और ऐसा हुआ कि जराहेमला प्रदेश से बल और सामग्रियों को प्राप्त करने के लिए हमने प्रतीक्षा की ।\n\n5 परन्तु देखो, इससे हमें लाभ तो हुआ पर थोड़ा-बहुत; क्योंकि दिन-ब-दिन लमनाई भी बल प्राप्त करते जा रहे थे, और बहुत सी सामग्रियां भी; और इस समय हमारी परिस्थितियां ऐसी ही थीं ।\n\n6 और समय-समय पर लमनाई अपने छल-कपट के द्वारा, हमें खत्म करने के लिए हम पर धावा बोल देते थे; फिर भी उनके पीछे हटने और उनकी मजबूत किलाबंदी के कारण हम उनसे युद्ध करने नहीं आ सके ।\n\n7 और ऐसा हुआ कि कई महीनों के अंतराल तक हमने इन कठिन परिस्थितियों में प्रतीक्षा की, तब तक जब तक कि हम भोजन न मिलने से लगभग खत्म ही होनेवाले थे ।\n\n8 परन्तु ऐसा हुआ कि हमने भोजन प्राप्त किया, जो कि हमारी सहायता के लिए उन दो हजार लोगों की सेना द्वारा लाया गया था जिन्हें हमारी सुरक्षा के लिए भेजा गया था; और यही वह सारा सहयोग था जिसे हमने स्वयं को बचाने के लिए प्राप्त किया था और इसलिए कि हम अपने देश को अपने शत्रुओं के हाथों में पड़ने से बचा सकें, हां, उस शत्रु से लड़ने के लिए जिनकी संख्या अनगिनत थी ।\n\n9 और अब हमारी इन उलझनों का कारण, या उसका कारण कि उन्होंने हमारे लिए और बल क्यों नहीं भेजा, हम नहीं जानते थे; इसलिए हम दुखी थे और डरे हुए भी कि कहीं ऐसा न हो कि परमेश्वर का न्याय हमारे प्रदेश पर किसी भी प्रकार से आ जाए, जिसके कारण हमें पराजय और विनाश का मुंह देखना पड़े ।\n\n10 इसलिए हमने परमेश्वर से प्रार्थना में अपनी आत्माओं को उंडेल दिया, ताकि वह हमें मजबूती दे और हमें हमारे शत्रुओं के हाथों में पड़ने से बचा ले, हां, और हमें बल भी प्रदान करे ताकि हम अपने लोगों की सहायता के लिए अपने नगरों, अपने प्रदेशों, और अपनी संपत्तियों को संभालकर रख सकें ।\n\n11 हां, और ऐसा हुआ कि हमारा प्रभु परमेश्वर इस आश्वासन के साथ हमसे मिला कि वह हमें बचाएगा; हां, इतना अधिक आश्वासन दिया कि हमारी आत्माओं को शांति प्राप्त हुई, और हमें भारी विश्वास हुआ, और इसके कारण हमने अपने बचाव के लिए उसमें आशा रखी ।\n\n12 और जो छोटी सी सेना हमारे पास थी उससे हमें साहस मिला, और हम अपने शत्रुओं को परास्त करने में दृढ़ हुए, और अपने प्रदेश, और अपनी संपत्तियों, और अपनी पत्नियों और बच्चों, और अपनी स्वाधीनता को संभालकर रखने में दृढ़ हुए ।\n\n13 और इस प्रकार हम अपनी पूरी शक्ति से लमनाइयों का सामना करने गए, जो कि मण्टी के नगर में स्थित थे; और हमने निर्जन प्रदेश के किनारे अपने तंबू लगाए, जो नगर के पास ही था ।\n\n14 और ऐसा हुआ कि अगले दिन, जब लमनाइयों ने देखा कि हम नगर के नजदीक निर्जन प्रदेश से लगी सीमाओं में रह रहे हैं, तो उन्होंने हमारे चारों ओर अपने गुप्तचर भेज दिए ताकि वे हमारी सेना की संख्या और बल का पता लगा सकें ।\n\n15 और ऐसा हुआ कि जब उन्होंने देखा कि हमारी संख्या छोटी थी जिसके कारण हम मजबूत नहीं थे और इस बात से डरते हुए कि हम उन्हें सहायता प्राप्त करने से रोक देंगे यदि वे हमसे युद्ध कर हमें मार नहीं डालते हैं, और यह भी मानते हुए कि अपनी असंख्य सेना की सहायता से वे हमें आसानी से खत्म कर सकते थे, तो वे हमसे युद्ध करने की तैयारी करने लगे ।\n\n16 और जब हमने देखा कि वे हमसे युद्ध करने की तैयारी कर रहे थे, देखो, मैंने गिद को थोड़े से लोगों के साथ निर्जन प्रदेश में छिपने के लिए कहा, और यह भी चाहा कि टियमनर भी अपने थोड़े से लोगों के साथ जंगल में छिप जाए ।\n\n17 अब गिद और उसके लोग दाहिने तरफ थे और बाकी के लोग बायीं ओर; और इस प्रकार जब उन्होंने अपने आपको छिपा लिया, देखो, मैं अपनी बची हुई सेना के साथ उसी जगह पर रुक गया जहां हमने सर्वप्रथम अपने तंबू लगाए थे कि लमनाई हमसे युद्ध करने वाले थे ।\n\n18 और ऐसा हुआ कि लमनाई अपनी असंख्य सेना के साथ हमसे युद्ध करने बाहर आए । और जब वे आए और लगभग अपनी तलवार से हम पर आक्रमण करने ही वाले थे, तो जो लोग मेरे साथ थे मैंने उन लोगों से कहा कि वे निर्जन प्रदेश में पीछे हट जाएं ।\n\n19 और ऐसा हुआ कि लमनाइयों ने तेज गति से हमारा पीछा किया, क्योंकि वे हमसे आगे निकलना चाहते थे जिससे हमें मार सकें; इसलिए उन्होंने निर्जन प्रदेश में हमारा पीछा किया; और हम गिद और टियमनर के बीच से होकर निकल गए, इस तरह से कि लमनाइयों को इसका पता भी न चला ।\n\n20 और ऐसा हुआ कि जब लमनाई वहां से गुजरे, या जब सेना वहां से गुजरी, गिद और टियमनर अपने गुप्त स्थानों से बाहर निकले, और लमनाइयों के गुप्तचरों का रास्ता बंद कर दिया जिससे कि वे नगर में वापस न आ जाएं ।\n\n21 और ऐसा हुआ कि जब उन्होंने उनका रास्ता बंद कर दिया तो वे नगर की ओर दौड़े और उन रक्षकों पर टूट पड़े जिन्हें नगर की सुरक्षा के लिए रखा गया था, वे इतने घातक थे कि उन्होंने उन्हें मार डाला और नगर पर अधिकार कर लिया ।\n\n22 अब ऐसा इसलिए हुआ क्योंकि कुछ रक्षकों को छोड़कर लमनाइयों की पूरी सेना को दूर निर्जन प्रदेश में ले जाया गया था ।\n\n23 और ऐसा हुआ कि गिद और टियमनर ने इस तरह से उनके मजबूत किलों पर अधिकार कर लिया । और ऐसा हुआ कि हम निर्जन प्रदेश के रास्ते से होते हुए जराहेमला प्रदेश के अपने मार्ग पर चल दिए ।\n\n24 और जब लमनाइयों ने देखा कि वे जराहेमला प्रदेश की ओर जा रहे थे, तो वे अत्याधिक भयभीत हुए, कहीं ऐसा न हो कि उनके विनाश के लिए कोई योजना बनाई गई हो; इसलिए वे फिर से निर्जन प्रदेश की ओर खिसकने लगे, हां, यहां तक उसी रास्ते से वापस जाने लगे जहां से वे आए थे ।\n\n25 और देखो, यह रात का समय था और उन्होंने अपना तंबू लगाया, क्योंकि लमनाइयों के मुख्य सेनापतियों का मानना था कि अधिक चलने के कारण नफाई थके हुए हैं; और यह मान रहे थे कि उन्होंने नफाइयों की पूरी सेना को खदेड़ दिया है इसलिए उन्होंने मण्टी नगर के बारे में नहीं सोचा ।\n\n26 अब ऐसा हुआ कि जब रात हुई, मैंने अपने लोगों को सोने से मना कर दिया, परन्तु उन्हें दूसरे मार्ग से होते हुए मण्टी प्रदेश की तरफ जाना था ।\n\n27 और रात के समय में हमारी इस यात्रा के कारण, देखो, अगले दिन हम लमनाइयों से इतना आगे निकल गए कि हम मण्टी नगर उनसे पहले पहुंच गए ।\n\n28 और इस प्रकार ऐसा हुआ कि इस छल-कपट के द्वारा बिना रक्तपात किये हमने मण्टी नगर पर अधिकार कर लिया ।\n\n29 और ऐसा हुआ कि जब लमनाइयों की सेनाएं नगर के नजदीक पहुंचीं, और देखा कि हम उनका सामना करने के लिए तैयार थे, वे बहुत आश्चर्यचकित हुए और वे अत्याधिक भयभीत हुए, इतना अधिक कि वे निर्जन प्रदेश में भाग गए ।\n\n30 हां, और ऐसा हुआ कि लमनाइयों की सेनाएं प्रदेश के इस हिस्से से भाग खड़ी हुईं । परन्तु देखो, वे बहुत सी स्त्रियों और बच्चों को अपने साथ प्रदेश के बाहर ले गए ।\n\n31 और वे नगर जिन पर लमनाइयों का कब्जा था, इस समय उनमें से सारे हमारे अधिकार में थे; और हमारे पिता और हमारी पत्नियां और हमारे बच्चे अपने घरों को वापस आ रहे थे, केवल उन लोगों को छोड़कर जिन्हें लमनाई बंदी बनाकर अपने साथ ले गए थे ।\n\n32 परन्तु देखो, हमारी सेनाएं इतने अधिक नगरों और इतने बड़े अधिकार-क्षेत्र को संभालकर रखने के लिए छोटी थीं ।\n\n33 परन्तु देखो, हम अपने उस परमेश्वर में विश्वास करते हैं जिसके कारण हमें उन प्रदेशों पर विजय प्राप्ति हुई है, हमने उन नगरों और उन प्रदेशों पर अधिकार किया है जो कि हमारे अपने थे ।\n\n34 अब हम यह नहीं जानते हैं कि क्यों सरकार हमें अधिक बल नहीं देना चाहती है; न ही जो लोग हमारे साथ आए थे वे इस बात को जानते हैं कि क्यों हमने अधिक बल प्राप्त नहीं किया ।\n\n35 देखो, हम इसकी बजाय और कुछ नहीं जानते हैं कि तुम असफल हुए हो, और तुमने प्रदेश के उस हिस्से से अपने सैन्यदलों को हटा लिया है; यदि ऐसा है, तो हम बड़बड़ाना नहीं चाहते ।\n\n36 और यदि ऐसा नहीं है, देखो, हमें डर है कि सरकार में कुछ फूट पड़ी है, कि वे हमारी सहायता के लिए और लोगों को नहीं भेज रही है; क्योंकि हम जानते हैं कि जितने लोगों को भेजा गया था वे उससे कहीं अधिक संख्या में हैं ।\n\n37 परन्तु, देखो, इससे कोई फर्क नहीं पड़ता—हमें विश्वास है कि परमेश्वर हमारी सेनाओं की कमजोरियों के बावजूद भी हमें बचाएगा, हां, और हमें हमारे शत्रुओं के हाथों में पड़ने से बचाएगा ।\n\n38 देखो, यह उनतीसवां वर्ष का अंतिम भाग है, और हम अपने प्रदेश पर अधिकार किये हुए हैं; और लमनाई नफी के प्रदेश भाग गए हैं ।\n\n39 और अम्मोन के लोगों के वे बेटे, जिनके विषय में मैंने बहुत बताया है, मेरे साथ मण्टी नगर में हैं; और प्रभु ने उनकी सहायता की है, हां, और उन्हें तलवारों द्वारा मरने से बचाया है, इतना अधिक उन्हें बचाया है कि एक भी व्यक्ति नहीं मारा गया ।\n\n40 परन्तु देखो, उन्हें बहुत सी चोटें लगीं; फिर भी वे उस स्वीधीनता में दृढ़ थे जहां परमेश्वर ने उन्हें आजादी दी थी; और वे दिन-ब-दिन प्रभु अपने परमेश्वर को याद करने में सख्त हुए; हां, उन्होंने उसके नियमों का, उसके न्याय का, और उसकी आज्ञाओं का निरंतर पालन किया; और उस भविष्यवाणी में उनका विश्वास मजबूत हुआ जो कि पूरी होनेवाली थी ।\n\n41 और अब, मेरे प्रिय भाई, मोरोनी, हमारा प्रभु परमेश्वर जिसने हमें मुक्ति दी है और हमें आजाद किया है, निरंतर तुम्हें अपनी उपस्थिति में रखे; हां, वह अपने लोगों पर अनुग्रह करे, यहां तक कि तुम उन सब पर अधिकार करने में सफलता प्राप्त करो जिसे लमनाइयों ने हमसे छीन लिया है, जो कि हमारी सहायता के लिए था । और अब, देखो, मैं अपना पत्र समाप्त करता हूं । मैं, अलमा का बेटा हिलामन हूं ।\n\n", "alma 59": "[center][font_size=26]अध्याय 59[/font_size][/center]\n\n[i]मोरोनी पहोरन से हिलामन के सैन्यदलों को मजबूत करने के लिए कहता है—लमनाई नफीहा के नगर पर कब्जा कर लेते हैं—मोरोनी सरकार से क्रोधित होता है । लगभग 62 ई.पू.[/i]\n\n1 अब ऐसा हुआ कि नफी के लोगों पर न्यायियों के शासन के तीसवें वर्ष में, जब मोरोनी ने हिलामन से पत्र प्राप्त किया और उसे पढ़ लिया, कल्याणकारी सहायता के कारण वह बहुत आनंदित हुआ, हां, उस अत्याधिक सफलता से जिसे हिलामन ने उन प्रदेशों पर अधिकार करके प्राप्त किया था जिसे वे हार चुके थे ।\n\n2 हां, और वह जहां रह रहा था, उस भाग के चारों तरफ के अपने लोगों को उसने इस बात की जानकारी दी ताकि वे भी आनंदित हो सकें ।\n\n3 और ऐसा हुआ कि उसने शीघ्र ही पहोरन को एक पत्र भेजा, इस बात की इच्छा व्यक्त करते हुए कि हिलामन को, या हिलामन की सेनाओं को मजबूत करने के लिए वह अपने लोगों को एकत्रित करे, इतनी अधिक संख्या में जिससे कि वह आसानी से प्रदेश के उस भाग को संभालकर रख सके जिसे उसने चमत्कारिक ढंग से पुन: प्राप्त किया है ।\n\n4 और ऐसा हुआ कि जब मोरोनी ने इस पत्र को जराहेमला प्रदेश भेज दिया, उसने फिर से योजना बनानी शुरू कर दी जिससे कि वह बाकी की संपत्तियों और नगरों को अपने अधिकार में ले सके जिसे लमनाइयों ने उनसे छीन लिया था ।\n\n5 और ऐसा हुआ कि जब मोरोनी लमनाइयों के विरूद्ध युद्ध करने की योजना बना रहा था, देखो, नफीहा के लोग, जो मोरोनी के नगर और लेही के नगर और मोरियण्टन के नगर से एकत्रति हुए थे, उन पर लमनाइयों ने आक्रमण कर दिया ।\n\n6 हां, यहां तक कि प्रदेश के उस भाग में वे लोग आकर लमनाइयों के साथ हो गए जिन्हें मण्टी देश से, और उसके आसपास के प्रदेशों से भागने पर विवश किया गया था ।\n\n7 और इस प्रकार उनकी संख्या बढ़ती गई, हां, और दिन-ब-दिन बल प्राप्त करते हुए, अम्मोरोन की आज्ञा से वे नफीहा के लोगों के विरूद्ध युद्ध करने आए, और उन्होंने अत्याधिक संख्या में लोगों की हत्या करनी शुरू कर दी ।\n\n8 और उनकी सेना बहुत बड़ी थी जिसके कारण नफीहा के बाकी के लोग उनके सामने से भागने पर मजबूर हो गए; और वे आकर मोरोनी की सेना से जुड़ गए ।\n\n9 और अब जब कि मोरोनी ने इस बात को मान लिया था कि नफीहा के नगर की देखभाल में लोगों की सहायता के लिए उस नगर में लोगों को भेजा गया होगा, और इस बात को जानते हुए कि नगर को लमनाइयों के हाथों से फिर से लेने की बजाय उसे उनके हाथों में पड़ने से बचाना आसान था, उसे लगा कि वे आसानी से नगर की देखभाल करेंगे ।\n\n10 इसलिए उसने अपने सारे दलों को उन स्थानों पर स्थित किया जिस पर उसने फिर से अधिकार किया था ।\n\n11 और अब, जब मोरोनी ने देखा कि नफीहा का नगर उसके हाथों से जा चुका है तो वह बहुत दुखी हुआ, और लोगों की दुष्टता के कारण संदेह करने लगा कि कहीं वे अपने भाइयों के हाथों में न पड़ गए हों ।\n\n12 अब ऐसा ही उसके सारे मुख्य सेनापतियों के साथ था । उन्हें संदेह हुआ और लोगों की दुष्टता के कारण आश्चर्य भी, और ऐसा उन पर लमनाइयों की सफलता के कारण हुआ ।\n\n13 और ऐसा हुआ कि देश की स्वतंत्रता की उपेक्षा करने के कारण, मोरोनी सरकार पर क्रोधित हो उठा ।\n\n", "alma 60": "[center][font_size=26]अध्याय 60[/font_size][/center]\n\n[i]सेना के प्रति सरकार की उपेक्षा के लिए मोरोनी पहोरन से शिकायत करता है—प्रभु धार्मिक लोगों को मरने देता है—नफाइयों को अपने शत्रुओं से स्वयं को बचाने के लिए अपनी सारी शक्ति और साधनों का उपयोग करना पड़ता है—मोरोनी सरकार के खिलाफ जाने की धमकी देता है यदि उसकी सेना को सहायता प्रदान नहीं की गई । लगभग 62 ई.पू.[/i]\n\n1 और ऐसा हुआ कि उसने प्रदेश के शासक को, जो कि पहोरन था, फिर से लिखा, और ये वे शब्द हैं जिसे उसने लिखा: देखो, मैं जराहेमला प्रदेश में, पहोरन को अपना पत्र भेज रहा हूं, जो कि प्रदेश का मुख्य न्यायी और शासक है, और उन सब को भी भेज रहा हूं जिन्हें लोगों ने इस युद्ध की कार्यवाहियों के शासन और प्रबंध के लिए चुना है ।\n\n2 क्योंकि देखो, निंदा करते हुए मुझे उनसे कुछ कहना है; क्योंकि देखो, तुम स्वयं जानते हो कि तुम्हें लोगों को एकत्रित करने, और उन्हें तलवारों, और कटारों, और युद्ध के हर प्रकार के हथियारों से सुसज्जित करने, और उन्हें लमनाइयों के विरूद्ध भेजने के लिए नियुक्त किया गया है, चाहे वे प्रदेश के किसी भी भाग में हम पर आक्रमण क्यों न करें ।\n\n3 और अब देखो, मैं तुमसे कहता हूं कि मैंने, और मेरे लोगों ने भी, और हिलामन और उसके लोगों ने भी बहुत कष्ट सहा है; हां, यहां तक कि भूखमरी, प्यास, और थकान, और हर प्रकार के कष्ट झेले हैं ।\n\n4 परन्तु देखो, यदि हमने इतना ही सहा होता तो हम न ही बड़बड़ाते और न ही शिकायत करते ।\n\n5 परन्तु देखो, हमारे लोग भारी संख्या में मारे गए हैं; हां, हजारों की संख्या में लोगों को तलवारों से मारा गया है, जब कि ऐसा नहीं हुआ होता यदि तुमने हमारी सेनाओं को पर्याप्त मात्रा में बल और सहायता प्रदान की होती । हां, हमारे प्रति तुमने भारी उपेक्षा की है ।\n\n6 और अब देखो, हम इस भारी उपेक्षा का कारण जानना चाहते हैं; हां, तुम्हारी इस बेपरवाह दशा का कारण जानना चाहते हैं ।\n\n7 क्या तुम सोच सकते हो कि तुम अपनी इस बेपरवाह अचेतन दशा में अपनी राजगद्दियों पर बैठे रहोगे, जब कि तुम्हारे शत्रु तुम्हारे चारों ओर मृत्यु का प्रबंध कर रहे हैं ? हां, जब कि वे तुम्हारे हजारों भाइयों की हत्या कर रहे हैं—\n\n8 हां, यहां तक कि उन लोगों ने जिन्होंने तुम्हारी तरफ सुरक्षा के लिए देखा है, हां, तुम्हें ऐसी स्थिति में किया है ताकि तुम उनकी सहायता कर सको, हां, ताकि उन्हें बल देने के लिए तुम उनके पास सेना भेज सको, और हजारों की संख्या में लोगों को तलावर के घाट उतरने से बचा सको ।\n\n9 परन्तु देखो, इतना ही नहीं—तुमने अपनी सामग्रियों को भी उन तक नहीं पहुंचने दिया, उनमें इन लोगों के कल्याण के लिए जो भारी इच्छा थी, उसके कारण कई लोगों ने युद्ध किया और अपनी जान दे दी; हां, और ऐसा उन्होंने तब किया जब उनके प्रति तुम्हारी इस भारी उपेक्षा के कारण लगभग वे भूख से मरने वाले थे ।\n\n10 और अब, मेरे प्रिय भाइयों—क्योंकि तुम्हें प्रिय होना चाहिए; हां, और तुम्हें इन लोगों के कल्याण और स्वतंत्रता के लिए निष्ठापूर्वक अपने आपको लगाए रखना चाहिए था; परन्तु देखो, तुमने उनकी इतनी अधिक उपेक्षा की कि दंड के रूप में तुम्हारे सिर पर उन हजारों लोगों का लहू आएगा; हां, क्योंकि परमेश्वर उनकी चीख-पुकार और उनके सारे कष्टों को जानता है—\n\n11 देखो, क्या तुमने ऐसा सोचा था कि तुम अपनी राज गद्दियों पर बैठे रहोगे, और परमेश्वर की अत्याधिक भलाई के कारण तुम कुछ भी नहीं करोगे और फिर भी बचाए जाओगे ? देखो, यदि तुमने ऐसा सोचा है तो तुम्हारा सोचना व्यर्थ है ।\n\n12 क्या तुमने सोचा था कि तुम्हारे इतने सारे भाई अपनी दुष्टता के कारण मारे गए हैं ? मैं तुमसे कहता हूं, यदि तुमने ऐसा सोचा है तो तुम्हारा सोचना व्यर्थ है; क्योंकि मैं तुमसे कहता हूं, कि कई लोग हैं जो तलवारों से मारे गए; और देखो यह तुम्हारे लिए निंदा की बात है;\n\n13 क्योंकि प्रभु धर्मी लोगों को मरने देता है ताकि उसके इंसाफ में दुष्ट लोगों का न्याय हो सके; इसलिए तुम यह नहीं सोच सकते कि मारे जाने के कारण धर्मी लोगों का नाश हो गया; परन्तु देखो, उन्होंने प्रभु अपने परमेश्वर के आरामगाह में प्रवेश किया है ।\n\n14 और अब देखो, मैं तुमसे कहता हूं, मैं बहुत डरा हुआ हूं कि उनके अत्याधिक आलस्य के कारण परमेश्वर का न्याय इन लोगों पर आएगा, हां, यहां तक कि हमारे शासक, और उनके भाइयों के प्रति उनकी भारी उपेक्षा के कारण भी, हां, उन लोगों की अवहेलना के प्रति न्याय आएगा जो मारे गए हैं ।\n\n15 क्योंकि दुष्टता जो सबसे पहले हमारे सिर पर सवार हुई, यदि नहीं हुई होती तो हम अपने शत्रुओं का सामना कर सकते थे और वे हम पर विजय प्राप्त नहीं कर पाते ।\n\n16 हां, यदि हम लोगों में आपसी युद्ध नहीं हुआ होता; हां, तो राजा के लोग हममें इतना रक्तपात नहीं करवाते; हां, एक समय पर हम आपस में ही लड़ रहे थे, यदि हमने स्वयं को मजबूत किया होता जैसा कि अब तक किया है; हां, तो राजा के उन लोगों ने हम पर सत्ता और अधिकार पाने की इच्छा न की होती; वे हमारी स्वतंत्रता के प्रति सच्चे रहते, और हमसे मिले रहते, हां, और हमारे विरूद्ध तलवार उठाने की बजाय वे हमारे शत्रुओं के विरूद्ध तलवार उठाते जिससे कि हमारे बीच इतना रक्तपात नहीं होता; हां, यदि हम प्रभु के बल में उनके विरूद्ध हुए होते, तो हम अपने शत्रुओं को भगा देते, क्योंकि ऐसा उसके वचन की परिपूर्णता के अनुसार हुआ होता ।\n\n17 परन्तु देखो, अब लमनाई हमारे प्रदेश पर कब्जा करते हुए हम पर आक्रमण कर रहे हैं, और वे तलवारों से हमारे लोगों की हत्या कर रहे हैं, हां, हमारी स्त्रियों और हमारे बच्चों की, और उन्हें बंदी भी बनाकर ले जा रहे हैं, उन्हें हर प्रकार के कष्टों को झेलने पर मजबूर करते हुए, और ऐसा उन लोगों की महान दुष्टता के कारण हो रहा है जो सत्ता और अधिकार पाने का प्रयास कर रहे हैं, हां, उन राजा के लोगों के कारण भी हो रहा है ।\n\n18 परन्तु मैं इस मामले से संबंधित इतना क्यों कहूं ? क्योंकि हम नहीं जानते हैं परन्तु ऐसा तो नहीं कि तुम भी अधिकार पाने का प्रयास कर रहे हो । हम नहीं जानते हैं परन्तु कहीं ऐसा तो नहीं कि तुम भी अपने देश के साथ विश्वासघात कर रहे हो ।\n\n19 या फिर तुमने हमारी उपेक्षा इसलिए तो नहीं की है क्योंकि तुम हमारे देश के बीच में हो और सुरक्षित हो, जिसके कारण तुमने हमें भोजन नहीं भेजा, और हमारी सेनाओं को मजबूत करने के लिए लोगों को भी नहीं भेजा ?\n\n20 क्या तुम प्रभु अपने परमेश्वर की आज्ञाओं को भूल गए हो ? हां, क्या तुम अपने पूर्वजों की दासता को भूल गए हो ? क्या तुम भूल गए हो कि हमें कई बार शत्रुओं के हाथों से बचाया गया है ?\n\n21 या क्या तुम सोचते हो कि प्रभु हमें अब भी बचाएगा, जब कि प्रभु ने जो साधन हमें दिया है, हम उसका उपयोग न करते हुए अपनी राज गद्दियों पर बैठे रहें ?\n\n22 हां, क्या तुम अब भी आलस्य में बैठे रहोगे जब कि तुम उन हजारों लोगों से घिरे हुए हो, हां, और हजारों की संख्या में लोग भी आलस्य में बैठे हैं, जब कि तुम्हारे आसपास प्रदेश की सीमाओं में हजारों की संख्या में वे लोग हैं जो तलावर के घाट उतारे जा रहे हैं, हां, चोटग्रस्त और लहूलुहान हो रहे हैं ?\n\n23 क्या तुम सोचते हो कि परमेश्वर तुम्हें निर्दोष ठहराएगा जब कि तुम बिना काम किये बैठे रहोगे और इन चीजों को देखते रहोगे ? मैं तुमसे कहता हूं, नहीं । अब मैं चाहूंगा कि तुम याद रखो कि परमेश्वर ने कहा है कि सबसे पहले बर्तन का भीतरी भाग साफ करना चाहिए, और तब बर्तन के बाहरी भाग को साफ करना चाहिए ।\n\n24 और अब, जो कुछ भी तुमने किया है यदि उसका पश्चाताप नहीं करते हो, और उठकर काम नहीं करते हो, और हमारे, और हिलामन के लिए भी भोजन सामग्रियों और लोगों को नहीं भेजते हो जिससे कि वे देश के उन भागों को संभाल सके जिसे उसने पुन: प्राप्त किया है, और यह कि हम भी उन भागों की अपनी बची हुई संपत्तियों को फिर से प्राप्त कर सकें, देखो हमारे लिए यही उचित होगा कि हम लमनाइयों से तब तक न लड़े जब तक कि हम पहले अपने बर्तन के भीतरी भाग को साफ न कर लें, हां, यहां तक कि अपनी सरकार के बड़े अधिकारियों को भी ।\n\n25 और यदि मेरे पत्र के अनुसार तुम कार्य नहीं करते हो, और बाहर आकर मुझे स्वतंत्रता की सच्ची आत्मा नहीं दिखाते हो, और हमारी सेनाओं को मजबूत और सशक्त करने का प्रयास नहीं करते हो, और उनकी सहायता के लिए उन्हें भोजन सामग्रियां नहीं देते हो, देखो मैं अपने कुछ स्वतंत्र लोगों को प्रदेश के उस भाग की देखभाल के लिए भेज दूंगा, और मैं उन्हें परमेश्वर का बल और आशीष दूंगा, जिससे कि कोई और शक्ति उनके विरूद्ध कार्य न कर सके ।\n\n26 और ऐसा उनके अत्याधिक विश्वास, और उनके कष्टों में उनके धैर्य के कारण है—\n\n27 और मैं तुम्हारे पास आऊंगा, और यदि तुममें कोई ऐसा है जो स्वतंत्रता चाहता हो, हां, यदि स्वतंत्रता की एक भी किरण बची हो, देखो मैं तुम्हारे बीच में विद्रोह करवाऊंगा, ऐसा तब तक होगा जब तक कि वे लोग सदा के लिए नष्ट न हो जाएं जो सत्ता और अधिकार छीनना चाहते हैं ।\n\n28 हां, देखो न तो मैं तुम्हारी सत्ता से डरता हूं और न ही तुम्हारे अधिकार से, परन्तु मैं अपने परमेश्वर से डरता हूं; और ऐसा उसकी आज्ञाओं के अनुसार ही है कि मैं अपने देश की रक्षा के लिए तलवार उठाता हूं, और ऐसा तुम्हारे उस अधर्म के कारण भी है जिससे हमें बहुत नुकसान हुआ है ।\n\n29 देखो यही वह समय है, हां, अब समय आ गया है कि यदि अपने देश, और अपने नन्हें बच्चों की रक्षा के लिए तुम स्वयं प्रेरित नहीं होते हो, न्याय की तलवार तुमपर लटक रही है; हां, और वह तुम पर गिर जाएगी और तुम्हारा विनाश कर देगी ।\n\n30 देखो, मैं तुमसे सहायता की प्रतीक्षा कर रहा हूं; और, यदि तुमने हमारे लिए सहायता नहीं भेजी, देखो, मैं तुम्हारे पास जराहेमला प्रदेश तक चला आऊंगा, और तुम लोगों को तलवार से इतना अधिक मारूंगा कि हमारी स्वतंत्रता के प्रति इन लोगों की प्रगति में तुम बाधा नहीं बन सकते ।\n\n31 क्योंकि देखो, प्रभु नहीं चाहेगा कि उसके धर्मी लोगों के विनाश के लिए तुम अधर्म में जीओ और उसी में फलो-फूलो ।\n\n32 देखो, क्या तुम मान सकते हो कि प्रभु तुम्हें छोड़ देगा और लमनाइयों के विरूद्ध न्याय करेगा, जब कि उनके पूर्वजों की परंपरा ही है जिसके कारण उनमें ईर्ष्या पैदा हुई, हां, और इसे उन लोगों ने दुगुना कर दिया जिन्होंने हमसे मतभेद किया, जब कि तुम्हारा अधर्म गौरव और संसार के व्यर्थ की चीजों को पाने के लिए है ?\n\n33 तुम जानते हो कि तुमने परमेश्वर के नियम का उल्लंघन किया है, और तुम जानते हो कि तुम उन्हें अपने पैरों तले रौंदते हो । देखो, प्रभु ने मुझसे कहा है: यदि वे लोग अपने पापों और अधर्मों के लिए पश्चाताप नहीं करते हैं जिन्हें तुमने अपना राज्यपाल नियुक्त किया है, तुम उनके विरूद्ध युद्ध करोगे ।\n\n34 और अब देखो, मैं, मोरोनी, अपने परमेश्वर की आज्ञाओं को मानने के अपने अनुबंध के तहत मजबूर हूं: इसलिए, मैं चाहूंगा कि तुम परमेश्वर के वचन में लगे रहो, और मेरे और हिलामन के लिए शीघ्रता से भोजन सामग्रियों और अपने लोगों को भेजो ।\n\n35 और देखो, यदि तुम ऐसा नहीं करोगे तो मैं शीघ्रता से तुम्हारे पास आऊंगा; क्योंकि देखो, परमेश्वर नहीं चाहेगा कि हम भूख से मर जाएं; इसलिए वह हमें तुम्हारा भोजन देगा, चाहे वह तलवार के बल पर ही क्यों न हो । अब देखना कि तुम परमेश्वर का वचन पूरा कर सको ।\n\n36 देखो, मैं मोरोनी, तुम्हारा मुख्य सेनापति हूं । मैं सत्ता नहीं चाहता परन्तु उसे अलग करना चाहता हूं । मैं संसार का गौरव नहीं, परन्तु अपने परमेश्वर की महिमा, और अपने देश की स्वतंत्रता और उसका कल्याण चाहता हूं । और इस प्रकार मैं अपना पत्र समाप्त करता हूं ।\n\n", "alma 61": "[center][font_size=26]अध्याय 61[/font_size][/center]\n\n[i]पहोरन मोरोनी को सरकार के विरूद्ध बगावत और विद्रोह के बारे में बताता है—राजा के लोग जराहेमला पर अधिकार कर लेते हैं और लमनाइयों से परस्पर मेल-मिलाप करते हैं—पहोरन विद्रोहियों के विरूद्ध सैन्य सहायता की मांग करता है । लगभग 62 ई.पू.[/i]\n\n1 देखो, अब ऐसा हुआ कि मुख्य राज्यपाल को मोरोनी द्वारा पत्र भेजे जाने के शीघ्र पश्चात, उसने मुख्य राज्यपाल पहोरन से एक पत्र प्राप्त किया । और ये वे शब्द हैं जो उसने प्राप्त किये:\n\n2 मैं, पहोरन, इस प्रदेश का मुख्य राज्यपाल हूं, मुख्य सेनापति मोरोनी को ये पत्र भेजता हूं । देखो, मोरोनी, मैं तुमसे कहता हूं कि तुम्हारे महान कष्टों से मुझे प्रसन्नता नहीं होती है, हां, यह मेरी आत्मा को दुख देता है ।\n\n3 परन्तु देखो, ऐसे लोग भी हैं जिन्हें तुम्हारे कष्टों से प्रसन्नता होती है, हां, इतना अधिक कि वे मेरे खिलाफ विद्रोह करने लगे हैं, और मेरे उन लोगों के खिलाफ भी जो स्वतंत्र लोग हैं, हां, और विद्रोहियों की संख्या बहुत है ।\n\n4 और ये वही लोग हैं जिन्होंने मुझसे न्याय-आसन छीनना चाहा है जो कि इस महान अधर्म का कारण रहा है; क्योंकि उन्होंने चापलूसी की है, और बहुत से लोगों को बहकाया है, जो कि हमारे बीच अत्यंत दुख का कारण होगा; उन्होंने हमारे भोजन सामग्रियों को रोका है, और हमारे स्वतंत्र लोगों को धमकाया है जिससे कि वे तुम्हारे पास न आ सकें ।\n\n5 और देखो, उन्होंने अपने सामने से मुझे खदेड़ दिया है, और जितना संभव हो सका उतने लोगों के साथ मैं भागकर गिदोन प्रदेश आ गया ।\n\n6 और देखो, मैंने प्रदेश के इस पूरे भाग में एक घोषणा करवाई; और देखो, अपने प्रदेश और अपनी स्वतंत्रता को बचाने के लिए और हमारे साथ हुए अन्याय का बदला लेने के लिए वे प्रतिदिन अपने अस्त्र-शस्त्रों के साथ हमारी सहायता के लिए आ रहे हैं ।\n\n7 और वे हमारे पास इतनी अधिक संख्या में आ गए हैं कि वे उन लोगों को ललकारने लगे हैं जिन्होंने हमसे विद्रोह किया था, हां, इतना अधिक कि वे हमसे डरने लगे हैं और हमारे विरूद्ध युद्ध करने का साहस नहीं कर रहे हैं ।\n\n8 उन्होंने जराहेमला के प्रदेश, या नगर, कब्जा कर लिया है; उन्होंने अपने लिए एक राजा नियुक्त किया है, और उसने लमनाइयों के राजा को पत्र लिखकर, उससे समझौता कर लिया है, जिसमें उसने जराहेमला नगर को अपने पास रखने की बात को स्वीकार किया है, जिसके कारण उसे लगता है कि लमनाई देश के बाकी प्रदेश पर भी कब्जा कर लेंगे, और जब वे लमनाइयों के अधीन हो जाएंगे तब उसे इन लोगों का राजा बना दिया जाएगा ।\n\n9 और अब, तुमने अपने पत्र में मुझ पर दोष लगाया है, परन्तु इससे कोई फर्क नहीं पड़ता; मैं क्रोधित नहीं हूं, परन्तु तुम्हारे हृदय की महानता में आनंदित हूं । मैं, पहोरन, अपने न्याय-आसन को छोड़कर सत्ता नहीं चाहता हूं ताकि मैं अपने लोगों के अधिकार और स्वाधीनता को बचा सकूं । मेरी आत्मा उस स्वाधीनता में स्थिर है जिसके तहत परमेश्वर ने हमें आजाद किया है ।\n\n10 और अब, देखो, चाहे लहू बहाना पड़े तब भी हम दुष्टता का सामना करेंगे । यदि लमनाई अपनी भूमि पर रहते हैं तो हम उनका लहू नहीं बहाएंगे ।\n\n11 यदि हमारे भाई हमसे विद्रोह नहीं करेंगे और हमारे विरूद्ध तलवार नहीं उठाएंगे तो हम उनका लहू नहीं बहाएंगे ।\n\n12 हम अपने आपको दासता के अधीन कर लेंगे यदि परमेश्वर के न्याय के लिए यह आवश्यक हो, या यदि वह हमें ऐसा करने की आज्ञा दे ।\n\n13 परन्तु देखो उसने हमें आज्ञा नहीं दी है कि हम अपने आपको अपने शत्रुओं के हवाले कर दें, परन्तु हमें उसमें विश्वास रखना चाहिए, और वह हमें बचाएगा ।\n\n14 इसलिए, मेरे प्रिय भाई, मोरोनी, हमें बुराई का सामना करने दो, और जिस बुराई का सामना हम अपनी बातों से नहीं कर सकते हैं, हां, जैसे कि विद्रोह और मतभेद, तो हमें उनका सामना अपनी तलवार से करने दो, ताकि हम अपनी स्वतंत्रता को संभाल सकें, ताकि हम अपने गिरजे के महान सौभाग्य में, और अपने मुक्तिदाता और परमेश्वर में आनंदित हो सकें ।\n\n15 इसलिए, शीघ्रता से मेरे पास अपने कुछ लोगों को लेकर आ जाओ, और बाकी बचे लोगों को लेही और टियंकम की देखरेख में वहीं रहने दो; परमेश्वर की आत्मा के अनुसार, उन्हें प्रदेश के उस भाग में युद्ध के संचालन का अधिकार दे दो, जो स्वतंत्रता की आत्मा भी है जो कि उनमें विरजामान है ।\n\n16 देखो मैंने उनके लिए कुछ सामग्रियां भेजी हैं, ताकि तुम्हारे मेरे पास आने तक वे नष्ट न हो जाएं ।\n\n17 यहां पर आते समय जितना हो सके उतने सैन्यदलों को एकत्रित करो, और हममें जो विश्वास है उसके अनुसार अपने परमेश्वर के बल में, हम उन मतभेदियों के खिलाफ शीघ्रता से कार्यवाही करेंगे ।\n\n18 और हम जराहेमला नगर पर अधिकार कर लेंगे, ताकि हम लेही और टियंकम को भेजने के लिए और भोजन प्राप्त कर सकें; हां, हम प्रभु के बल में उन पर आक्रमण करेंगे, और इस महान अधर्म का अंत करेंगे ।\n\n19 और अब, मोरोनी, मैं तुम्हारे पत्र के कारण प्रसन्न हूं, क्योंकि मैं थोड़ा बहुत चिन्तित था कि हमें क्या करना चाहिए, क्या अपने ही भाइयों के खिलाफ जाना उचित है ।\n\n20 परन्तु तुमने कहा है, यदि वे पश्चाताप नहीं करते हैं तो प्रभु ने आज्ञा दी है कि तुम्हें उनके विरूद्ध जाना चाहिए ।\n\n21 देखो कि तुम लेही और टियंकम को प्रभु में मजबूत करो; उनसे कहो कि वे न डरें, क्योंकि परमेश्वर उन्हें बचाएगा, हां, और वे लोग भी न डरें जो उस स्वाधीनता में दृढ़ हैं जहां परमेश्वर ने उन्हें आजाद किया है । और अब मैं अपने प्रिय भाई, मोरोनी के लिए अपना पत्र समाप्त करता हूं ।\n\n", "alma 62": "[center][font_size=26]अध्याय 62[/font_size][/center]\n\n[i]मोरोनी गिदोन प्रदेश में पहोरन की सहायता के लिए जाता है—राजा के लोग जो अपने देश की सुरक्षा करने से मना करते हैं उन्हें मृत्यु के घाट उतार दिया जाता है—पहोरन और मोरोनी फिर से नफीहा पर अधिकार कर लेते हैं—कई लमनाई अम्मोन के लोगों से मिल जाते हैं—टियंकम अम्मोरोन को मार देता है और उसके बदले खुद भी मारा जाता है—लमनाइयों को प्रदेश से खदेड़ दिया जाता है, और शांति स्थापित होती है—हिलामन सेवकाई में वापस आता है और गिरजे का निर्माण करता है । लगभग 62–57 ई.पू.[/i]\n\n1 और अब ऐसा हुआ कि जब मोरोनी ने इस पत्र को प्राप्त किया तब उसके मन में साहस आया, और पहोरन की विश्वसनीयता के कारण वह अत्याधिक प्रसन्नता से भर गया, कि वह भी स्वतंत्रता और देश के प्रति विद्रोही नहीं था ।\n\n2 परन्तु उसने उन लोगों के अधर्म के कारण शोक भी मनाया जिन्होंने पहोरन को न्याय-आसन से हटा दिया था, हां, उन लोगों के कारण जिन्होंने अपने देश और अपने परमेश्वर के खिलाफ विद्रोह किया था ।\n\n3 और ऐसा हुआ कि पहोरन की इच्छानुसार, मोरोनी ने अपने साथ कुछ लोगों को लिया, और अपनी सेना के बाकी लोगों को लेही और टियंकम के हवाले कर दिया, और गिदोन प्रदेश की तरफ अपनी यात्रा आरंभ कर दी ।\n\n4 और जहां पर भी उसने प्रवेश किया वहां पर स्वाधीनता का झंडा खड़ा कर दिया, और गिदोन प्रदेश की अपनी यात्रा में जितना भी सैन्यदल वह एकत्रित कर सकता था, उसने किया ।\n\n5 और ऐसा हुआ कि हजारों लोग उसके झंडे के पास एकत्रित हुए, और अपनी स्वतंत्रता को बचाने के लिए तलवार उठाई, ताकि वे दासता में न पड़ जाएं ।\n\n6 और इस प्रकार, अपनी पूरी यात्रा में जब उसने लोगों को एकत्रति कर लिया, तो वह गिदोन प्रदेश आया; और अपने सैन्यदलों को पहोरन के लोगों के साथ मिलाया जिससे वे अत्याधिक मजबूत हो गए, यहां तक कि पाकुस के लोगों से भी अधिक जो कि उन मतभेदियों का राजा था जिसने जराहेमला प्रदेश से स्वतंत्र लोगों को खदेड़ दिया था और उस पर कब्जा कर लिया था ।\n\n7 और ऐसा हुआ कि मोरोनी और पहोरन अपनी सेनाओं के साथ जराहेमला प्रदेश गए, और नगर के सामने पहुंचे, और पाकुस के लोगों का सामना किया, इतना अधिक कि उन्होंने आक्रमण कर दिया ।\n\n8 और देखो, पाकुस मारा गया और उसके लोगों को बंदी बना लिया गया, और पोहरन फिर से न्याय-आसन पर बैठ गया ।\n\n9 और नियम के अनुसार पाकुस के लोगों पर सुनवाई हुई, और राजा के उन लोगों पर भी जिन्हें पकड़कर बंदीगृह में डाल दिया गया था; हां, और पाकुस और राजा के लोगों पर नियम के अनुसार कार्यवाही हुई, जिसने भी अपने देश की सुरक्षा में हथियार नहीं उठाया, बल्कि उसके विरूद्ध लड़ाई की तो उन्हें मृत्यु के घाट उतार दिया गया ।\n\n10 और इस प्रकार यह आवश्यक हो गया कि उनके देश की सुरक्षा के लिए इस नियम का सख्ती से पालन हो; हां, और जो कोई भी अपनी स्वतंत्रता को अस्वीकार करते हुए पाया जाता उसे शीघ्रता से नियम के अनुसार मार दिया जाता ।\n\n11 और इस प्रकार नफी के लोगों पर न्यायियों के शासन का तीसवां वर्ष समाप्त हुआ; और मोरोनी और पहोरन ने स्वतंत्रता के प्रति सच्चे न रहनेवाले लोगों को समाप्त कर जराहेमला प्रदेश में, और अपने लोगों में शांति स्थापित की ।\n\n12 और ऐसा हुआ कि नफी के लोगों पर न्यायियों के शासन के इकतीसवें वर्ष के आरंभ में, मोरोनी ने शीघ्रता से सामग्रियों को भिजवाया, और प्रदेश के उस भाग की सुरक्षा में हिलामन की सहायता के लिए उसके पास छह हजार लोगों की एक सेना भी भिजवाई ।\n\n13 और उसने पर्याप्त मात्रा में भोजन सामग्री के साथ छह हजार लोगों की एक सेना को लेही और टियंकम की सेनाओं के पास भी भेजा । और ऐसा हुआ कि लमनाइयों के विरूद्ध प्रदेश की किलाबंदी करने के लिए ऐसा किया गया ।\n\n14 और ऐसा हुआ कि जराहेमला प्रदेश में लोगों की भारी संख्या को छोड़ते हुए, एक बड़ी सेना के साथ मोरोनी और पहोरन ने नफीहा प्रदेश की अपना यात्रा आरंभ की, उस नगर में लमनाइयों को पराजित करने का दृढ़ निश्चय करते हुए ।\n\n15 और ऐसा हुआ कि जब वे प्रदेश की तरफ यात्रा कर रहे थे, उन्होंने लमनाइयों के बहुत से लोगों को अपने साथ ले लिया, और उनमें से कई लोगों को मार डाला, और उनकी भोजन सामग्रियों और युद्ध के उनके हथियारों को ले लिया ।\n\n16 और ऐसा हुआ कि उन्हें पकड़ लेने के पश्चात, उन्होंने उन्हें एक अनुबंध में प्रवेश करने के लिए कहा कि अब वे युद्ध के अपने हथियार नफाइयों के विरूद्ध नहीं उठाएंगे ।\n\n17 और जब उन्होंने इस अनुबंध में प्रवेश कर लिया तब उन्हें अम्मोन के लोगों को साथ रहने के लिए भेज दिया गया, और जिन्हें नहीं मारा गया था उनकी संख्या लगभग चार हजार थी ।\n\n18 और ऐसा हुआ कि उन लोगों को वहां भेज देने के पश्चात उन्होंने नफीहा प्रदेश की अपना यात्रा को जारी रखा । और ऐसा हुआ कि जब वे नफीहा के नगर पहुंचे, उन्होंने नफीहा के मैदानों पर अपना तंबू लगाए, जो कि नफीहा नगर के पास ही था ।\n\n19 अब मोरोनी चाहता था कि मैदानों पर लमनाई आकर उनके विरुद्ध युद्ध करें; परन्तु लमनाई उनके अत्याधिक हिम्मत, और उनकी बड़ी संख्या के बारे में जानते थे, इसलिए उन्होंने उन पर आक्रमण करने का साहस नहीं किया; इसलिए उस दिन वे उनसे युद्ध करने नहीं आए ।\n\n20 और जब रात हुई, मोरोनी रात के अंधेरे में गया, और इस बात का भेद जानने के लिए वह दीवार के ऊपरी हिस्से पर चढ़ गया कि नगर के कौन से भाग में लमनाइयों ने अपनी सेना के साथ शिविर लगाया है ।\n\n21 और ऐसा हुआ कि वे प्रवेश मार्ग के पूर्व में थे; और वे सब सो रहे थे । और अब मोरोनी अपनी सेना के पास वापस आ गया, और दीवार के ऊपरी हिस्से से दीवार के अन्दरवाले भाग में नीचे लटकाने के लिए, उनसे फूर्ती से मजबूत रस्सियां और सीढ़ियां तैयार करवाईं ।\n\n22 और ऐसा हुआ कि मोरोनी ने अपने लोगों से आगे बढ़ने और दीवार के ऊपरी हिस्से पर चढ़ने के लिए कहा, और उन्हें नगर के उस भाग में नीचे उतरने के लिए कहा, हां, पश्चिम में, जहां लमनाइयों ने अपनी सेनाओं के साथ शिविर नहीं लगाया था ।\n\n23 और ऐसा हुआ कि रात को अपनी मजबूत रस्सियों और अपनी सीढ़ियों के द्वारा वे सब नगर में उतर गए; इस प्रकार जब सुबह हुई वे सब नगर की चार दीवारी के भीतर थे ।\n\n24 और अब, जब लमनाई जागे और देखा कि मोरोनी की सेनाएं दीवार के भीतर थीं, वे अत्याधिक भयभीत हुए, इतना अधिक कि वे प्रवेश मार्ग से भाग गए ।\n\n25 और अब जब मोरोनी ने देखा कि वे उसके सामने से भाग रहे हैं, उसने अपने लोगों से उनका पीछा करने, और कई लोगों को मारने, और बहुत से लोगों को घेरकर, और बंदी बनाकर लाने के लिए कहा; और बचे हुए बाकी लोग मोरोनी के प्रदेश भाग गए, जो कि समुद्रतट से लगी सीमाओं पर स्थित था ।\n\n26 इस प्रकार एक भी व्यक्ति को बिना खोए, मोरोनी और पहोरन ने नफीहा नगर पर अपना अधिकार कर लिया; और मारे गए लमनाइयों की संख्या बहुत थी ।\n\n27 और ऐसा हुआ कि बंदियों में ऐसे कई लमनाई थे जो अम्मोन के लोगों में शामिल होकर स्वतंत्र लोग बनना चाहते थे ।\n\n28 और ऐसा हुआ कि जितने लोगों की यह इच्छा थी, उतने लोगों को उनकी इच्छानुसार ऐसा करने की अनुमति दी गई ।\n\n29 इसलिए, लमनाइयों के सारे बंदी अम्मोन के लोगों में शामिल हो गए, और जमीन जोतते हुए, हर प्रकार के अनाज उगाते हुए, और हर प्रकार के जानवरों के समूहों और झुंडों की देखभाल करते हुए अत्याधिक परिश्रम करने लगे; और इस प्रकार नफाई भार मुक्त हुए; हां, इतना अधिक कि उन्हें लमनाइयों के सारे बंदियों से सहायता मिली ।\n\n30 अब ऐसा हुआ कि नफीहा के नगर पर अधिकर कर लेने के पश्चात, कई लोगों को बंदी बना लेने के पश्चात जिसके कारण लमनाइयों की बड़ी सेना छोटी हो गई, और बंदी बनाए गए उन कई नफाइयों को फिर से प्राप्त कर लेने के पश्चात मोरोनी की सेना को बहुत बल प्राप्त हुआ; इसलिए मोरोनी नफीहा के प्रदेश से लेही के प्रदेश चला गया ।\n\n31 और ऐसा हुआ कि जब लमनाइयों ने देखा कि मोरोनी उन पर आक्रमण करने आ रहा है, तो वे डर गए और मोरोनी की सेना के सामने से भाग गए ।\n\n32 और ऐसा हुआ कि मोरोनी और उसकी सेना ने उनका एक नगर से दूसरे नगर तक तब तक पीछा किया जब तक कि वे लेही और टियंकम की सेना से न मिल गए; और समुद्रतट से लगी सीमाओं से होकर लमनाई लेही और टियंकम से तब तक भागते रहे जब तक कि वे मोरोनी के प्रदेश न आ गए ।\n\n33 और लमनाइयों की सारी सेनाएं एकत्रित हुईं, इतनी अधिक संख्या में कि वे एक गुट के रूप में मोरोनी प्रदेश में एकत्रित हुईं । अब लमनाइयों का राजा अम्मोरोन भी उनके साथ था ।\n\n34 और ऐसा हुआ कि मोरोनी प्रदेश की सीमाओं के आसपास मोरोनी और लेही और टियंकम की सेनाओं ने इतनी अधिक संख्या में शिविर लगाया कि लमनाई दक्षिणी जंगल में स्थित सीमाओं, और पूर्वी निर्जन प्रदेश में स्थित सीमाओं में घिर गए ।\n\n35 और इस प्रकार उन्होंने रात के लिए शिविर लगाया । क्योंकि देखो, अधिक चलने के कारण नफाई और लमनाई भी थके हुए थे; इसलिए टियंकम के अलावा अन्य किसी ने भी षडयंत्र पर रात में विचार नहीं किया; क्योंकि वह अम्मोरोन से बहुत क्रोधित था, इतना अधिक कि उसने अम्मोरोन और उसके भाई अमालिकिया को उनके और लमनाइयों के बीच के इस भयंकर और आखिरी युद्ध का कारण मानता था, जिसके कारण बहुत युद्ध और रक्तपात हुआ, और अकाल पड़ा ।\n\n36 और ऐसा हुआ कि अपने क्रोध में टियंकम लमनाइयों के शिविर की तरफ गया, और नगर की चार दीवारी के पास गया । और रस्सियों के सहारे एक स्थान से दूसरे स्थान गया, तब तक जब तक कि उसने राजा को खोज न लिया; उसने उस पर भाले से वार किया, जिससे उसके हृदय के नजदीक छेद हो गया । परन्तु देखो, मरने से पहले राजा ने अपने सेवकों को जगा दिया, ताकि वे टियंकम का पीछा कर उसे मार सकें ।\n\n37 अब ऐसा हुआ कि जब लेही और मोरोनी को पता चला कि टियंकम मारा जा चुका है तो उन्हें बहुत दुख हुआ; क्योंकि देखो, वह ऐसा व्यक्ति था जिसने वीरता से अपने देश के लिए लड़ाई लड़ी थी, हां, स्वाधीनता का एक सच्चा मित्र; और उसने अत्यंत दुख से भरे हुए कष्टों को सहा था । परन्तु देखो, वह मर चुका था, और वह धरती से होकर चला गया था ।\n\n38 और अब ऐसा हुआ कि अगले दिन मोरोनी ने यात्रा की, और लमनाइयों पर आक्रमण कर दिया, इतना अधिक कि उन्होंने भारी संख्या में लोगों को मारा; और उन्होंने उन्हें प्रदेश से खदेड़ दिया; और वे भाग गए, यहां तक कि फिर वे लौटकर नफाइयों पर आक्रमण करने नहीं आए ।\n\n39 और इस प्रकार नफी के लोगों पर न्यायियों के शासन का इकतीसवां वर्ष समाप्त हुआ; और इस प्रकार कई वर्षों के लिए उनमें युद्ध हुआ, रक्तपात हुआ, अकाल पड़ा, और परेशानियां आईं ।\n\n40 और नफी के लोगों में हत्याएं हुईं, और विवाद, और मतभेद हुए, और हर प्रकार के अधर्म हुए; फिर भी धार्मिकता के लिए, हां, धर्मी लोगों की प्रार्थनाओं के कारण वे बचाए गए ।\n\n41 परन्तु देखो, नफाइयों और लमनाइयों के बीच के इस युद्ध की अत्याधिक लम्बी अवधि के कारण कई लोग कठोर हो गए थे, क्योंकि युद्ध की अवधि अत्याधिक लम्बी थी; और कई लोग अपने कष्टों के कारण नरम हो गए थे, इतना अधिक कि उन्होंने विनम्रता की गहराई में परमेश्वर के सामने स्वयं को विनम्र कर लिया था ।\n\n42 और ऐसा हुआ कि प्रदेश के उन भागों को मोरोनी ने मजबूत कर दिया था जहां पर लमनाई उन पर आक्रमण कर सकते थे, उन्हें पर्याप्त मात्रा में मजबूत किया, इसके पश्चात वह जराहेमला के नगर वापस आ गया; और हिलामन भी अपनी धरोहर की भूमि पर वापस आ गया; और फिर से एक बार नफी के लोगों में शांति स्थापित हुई ।\n\n43 और मोरोनी ने अपनी सेना की कमान अपने बेटे के हाथों में सौंप दी, जिसका नाम मोरोनिहा था; और वह अपने ही घर से सेवानिवृत्त हुआ ताकि वह अपने बाकी बचे दिनों को शांति से बिता सके ।\n\n44 और पहोरन अपने न्याय-आसन पर वापस बैठ गया; और हिलामन ने फिर ने लोगों में परमेश्वर के वचन का प्रचार आरंभ किया; क्योंकि इतने सारे युद्धों और विवादों के पश्चात यह आवश्यक हो गया था कि फिर से गिरजे में नियम बनाया जाए ।\n\n45 इसलिए, लोगों को उनकी दुष्टता मनवाने के लिए, हिलामन और उसके भाई अधिक क्षमता से परमेश्वर का वचन सुनाने के लिए गए, जिसके कारण उन्होंने अपने पापों का पश्चाताप किया और प्रभु अपने परमेश्वरमें बपतिस्मा लिया ।\n\n46 और ऐसा हुआ कि पूरे प्रदेश में उन्होंने फिर से परमेश्वर का गिरजा स्थापित किया ।\n\n47 हां, और कानून से संबंधित नियम बनाए गए । और उनके लिए न्यायियों, और मुख्य न्यायियों को नियुक्त किया गया ।\n\n48 और नफी के लोग फिर से प्रदेश में उन्नति करने लगे, और बढ़ने लगे और फिर से प्रदेश में अत्याधिक मजबूत होने लगे । और वे अत्याधिक धनी होने लगे ।\n\n49 परन्तु अपनी धन-संपत्तियों, या अपने बल, या अपनी समृद्धता के बावजूद भी वे घमण्डी नहीं हुए; न ही प्रभु अपने परमेश्वर को याद करने में उनका जोश कम हुआ; परन्तु उन्होंने उसके सामने स्वयं को और अधिक विनम्र कर लिया ।\n\n50 हां, उन्होंने उन महान कार्यों को याद किया जिसे प्रभु ने उनके लिए किया था, कि उसने उन्हें मृत्यु से, दासता से, और बंदीगृह में जाने से बचाया था, और हर प्रकार के कष्टों से बचाया था, और उसने उन्हें उनके शत्रुओं के हाथों से बचाया था ।\n\n51 और उन्होंने निरंतर प्रभु अपने परमेश्वर से प्रार्थना की, इतना अधिक कि प्रभु ने अपने वचन के अनुसार उन्हें आशीष दी, ताकि वे दृढ़ हुए और प्रदेश में उन्नति की ।\n\n52 और ऐसा हुआ कि ये सारी बातें हुईं । और नफी के लोगों पर न्यायियों के शासन के पैंतीसवें वर्ष में हिलामन की मृत्यु हो गई ।\n\n", "alma 63": "[center][font_size=26]अध्याय 63[/font_size][/center]\n\n[i]शिबलोन और बाद में हिलामन ने पावन अभिलेखों को अपने अधिकार में ले लिया—कई नफाई उत्तरी प्रदेश की यात्रा करते हैं—हागोथ जहाज बनाता है, जो पूर्वी समुद्र की जलयात्रा करती है—युद्ध में मोरोनिहा लमनाइयों को पराजित करता है । लगभग 56–52 ई.पू.[/i]\n\n1 और ऐसा हुआ कि नफी के लोगों पर न्यायियों के शासन के छत्तीसवें वर्ष के आरंभ में, शिबलोन उन पावन चीजों को अपने अधिकार में ले लेता है जिसे अलमा ने हिलामन को सौंपा था ।\n\n2 और वह न्यायी मनुष्य था, और वह परमेश्वर के सामने सीधे मार्ग पर चलता था; और प्रभु अपने परमेश्वर, और अपने भाई की आज्ञाओं को मानने के लिए, वह निरंतर भलाई का कार्य करता था ।\n\n3 और ऐसा हुआ कि मोरोनी की भी मृत्यु हो गई । और इस प्रकार न्यायियों के शासन का छत्तीसवां वर्ष समाप्त हुआ ।\n\n4 और ऐसा हुआ कि न्यायियों के शासन के सैतींसवें वर्ष में, लोगों का एक बड़ा समूह हुआ, जिनकी संख्या उनकी पत्नियों और बच्चों को लेकर पांच हजार चार सौ थी, जो जराहेमला प्रदेश से उत्तरी दिशा में स्थित प्रदेश में गए ।\n\n5 और ऐसा हुआ कि हागोथ, एक बहुत ही उत्सुक व्यक्ति था, इसलिए उजाड़ प्रदेश से लगे, संपन्न प्रदेश की सीमाओं पर उसने एक बहुत बड़े जहाज का निमार्ण किया, और पूर्वी समुद्र में उसे जलयात्रा के लिए उतार दिया जिसे एक संकरे मार्ग से होकर उत्तरी दिशा में स्थित प्रदेश में जाना था ।\n\n6 और देखो, कई नफाइयों ने उस जहाज में प्रवेश किया और अपनी अधिक सामग्रियों के साथ यात्रा की, और कई स्त्रियां और बच्चे भी थे; और उन्होंने उत्तरी दिशा की यात्रा की । और इस प्रकार सैंतीसवां वर्ष समाप्त हुआ ।\n\n7 और अड़तीसें वर्ष में, इस मनुष्य ने एक और जहाज का निर्माण किया । और पहला जहाज भी वापस आ गया, और उसमें सवार होकर कई लोग वापस आए; और उन्होंने भी बहुत सी सामग्रियां को अपने साथ लिया, और फिर से उत्तरी दिशा में स्थित प्रदेश की यात्रा पर निकल पड़े ।\n\n8 और ऐसा हुआ कि उनके विषय में फिर कभी भी कोई खबर नहीं आई । और हमारा मानना है कि वे समुद्र की गहराई में डूब गए । और ऐसा हुआ कि एक और जहाज ने आगे की यात्रा शुरू की; और हमें नहीं पता कि वे कहां गए ।\n\n9 और ऐसा हुआ कि इस वर्ष में बहुत से लोगों ने उत्तरी दिशा में स्थित प्रदेश की यात्रा की । और इस प्रकार अड़तीसवां वर्ष समाप्त हुआ ।\n\n10 और ऐसा हुआ कि न्यायियों के शासन के उनतालीसवें वर्ष में, शिबलोन की भी मृत्यु हो गई, और जो लोग उत्तरी दिशा में स्थित प्रदेश में रह रहे थे, उनके लिए सामग्रियों को लेकर जहाज में सवार होकर कोरियन्टन उस प्रदेश की यात्रा पर गया ।\n\n11 इसलिए शिबलोन के लिए यह आवश्यक हो गया था कि अपनी मृत्यु से पहले, वह उन पावन चीजों को हिलामन के बेटे को प्रदान कर दे जिसका नाम उसके पिता के नाम पर हिलामन ही रखा गया था ।\n\n12 अब देखो, अंकित की गईं सारी चीजें जो हिलामन के कब्जे में थीं उन्हें लिखा गया और सारे प्रदेश में मानव संतानों के बीच भेज दिया गया, केवल उन भागों को छोड़कर जहां पर अलमा ने न भेजने की आज्ञा दी थी ।\n\n13 फिर भी, इन चीजों को पावन रखा गया, और एक पीढ़ी से दूसरी पीढ़ी को सौंपा गया; इसलिए, इस वर्ष में, शिबलोन की मृत्यु से पहले, इन्हें हिलामन को प्रदान किया गया ।\n\n14 और ऐसा हुआ कि इस वर्ष में भी कुछ मतभेदी हुए जो लमनाइयों के पास चले गए थे; और उन्हें फिर से नफाइयों के विरूद्ध भड़काया गया ।\n\n15 और इसी वर्ष में वे बहुत सी सेनाओं के साथ मोरोनिहा के लोगों के विरूद्ध, या मोरोनिहा की सेना के विरूद्ध युद्ध करने आए, और उन्हें मारा गया और भारी नुकसान उठाते हुए उन्हें फिर से उनके प्रदेश वापस भेज दिया गया ।\n\n16 और इस प्रकार नफी के लोगों पर न्यायियों के शासन का उनतालीसवां वर्ष समाप्त हुआ ।\n\n17 और इस प्रकार अलमा, और उसके बेटे हिलामन, और उसके बेटे शिबलोन का विवरण समाप्त हुआ ।\n\n", "hel 1": "[center][font_size=26]हिलामन की पुस्तक[/font_size][/center]\n\nनफाइयों का विवरण । उनके युद्ध और वाद-विवाद, और उनके मतभेद । मसीह के आगमन से पहले कई पवित्र भविष्यवक्ताओं की भविष्यवाणियां भी, उस हिलामन के अभिलेख के अनुसार, जो कि हिलामन का पुत्र था, और उसके बेटों और मसीह के आगमन तक की उसकी पीढ़ियों के अभिलेख के अनुसार भी । और कई लमनाई भी परिवर्तित हुए । उनके परिवर्तन का विवरण । हिलामन और उसके बेटों और मसीह के आगमन तक की उसकी पीढ़ियों के उस अभिलेख के अनुसार लमनाइयों की धार्मिकता, और नफाइयों की दुष्टता और घृणित कार्यों का एक विवरण, जिसे हिलामन की पुस्तक कहा जाता है, और इत्यादि ।\n\n[center][font_size=26]अध्याय 1[/font_size][/center]\n\n[i]द्वितीय पहोरन मुख्य न्यायी बनता है और किश्कूमन द्वारा मारा जाता है—पाकुमनी न्याय-आसन पर बैठता है—कोरियण्टुमर लमनाई सेनाओं का मार्गदर्शन करता है, जराहेमला पर कब्जा करता है, और पाकुमनी की हत्या करता है—मोरोनिहा लमनाइयों को पराजित करता है और जराहेमला पर फिर से अधिकार करता है, और कोरियण्टुमर मारा जाता है । लगभग 52–50 ई.पू.[/i]\n\n1 और अब देखो, नफी के लोगों पर न्यायियों के शासन के चालीसवें वर्ष के आरंभ में, नफाई लोगों में गंभीर कठिनाइयां आने लगीं ।\n\n2 क्योंकि देखो, पहोरन मर गया, और संसार की रीति से गुजर गया; इसलिए न्याय-आसन पर बैठने के लिए भाइयों के बीच में गंभीर मतभेद होने लगे, जो कि पहोरन के बेटे थे ।\n\n3 अब जिन लोगों ने न्याय-आसन के लिए मतभेद किया, और जिन्होंने लोगों में मतभेद पैदा किया उनके नाम थे: पहोरन, पांकी, और पाकुमनी ।\n\n4 अब ये पहोरन के सारे बेटे नहीं थे (क्योंकि उसके कई बेटे थे), परन्तु ये वही थे जिन्होंने न्याय-आसन के लिए झगड़ा किया था; इसलिए, इनके कारण लोग तीन भागों में विभाजित हो गए ।\n\n5 फिर भी, ऐसा हुआ कि पहोरन को लोगों के मतों द्वारा मुख्य न्यायी और नफी के लोगों का शासक नियुक्त किया गया ।\n\n6 और ऐसा हुआ कि जब पाकुमनी ने देखा कि वह न्याय-आसन पर नहीं बैठ सकता, तो वह भी लोगों के साथ हो गया ।\n\n7 परन्तु देखो, पांकी और वे लोग जो चाहते थे कि वह उनका शासक बने, वे अत्याधिक क्रोध में थे; इसलिए, अपने भाइयों के खिलाफ करने के लिए वह लोगों को लगभग फुसलाने ही वाला था ।\n\n8 और ऐसा हुआ कि जब वह ऐसा करने ही वाला था, देखो, उसे पकड़ लिया गया, और लोगों के मतों के अनुसार उनका न्याय हुआ, और मृत्युदंड की सजा मिली; क्योंकि वह एक विरोधी के रूप में उभरा था और लोगों की स्वाधीनता को नष्ट करना चाहता था ।\n\n9 अब जब उन लोगों ने जो चाहते थे कि वह उनका शासक बने, देखा कि उसे मृत्युदंड की सजा मिली है तो वे क्रोधित हो गए, और देखो, उन्होंने किश्कूमन नामक व्यक्ति को पहोरन के न्याय-आसन के पास भेजा, और उसने पहोरन की हत्या कर दी जब वह न्याय-आसन पर बैठा था ।\n\n10 और पहोरन के सेवकों ने उसका पीछा किया; परन्तु देखो, किश्कूमन इतनी तेजी से भागा कि कोई भी व्यक्ति उसे पकड़ नहीं सका ।\n\n11 और वह उन लोगों के पास गया जिन्होंने उसे भेजा था, और उन्होंने एक अनुबंध में प्रवेश किया, हां, अपने अनंत ईश्वर की शपथ ली कि वे किसी भी व्यक्ति को नहीं बताएंगे कि किश्कूमन ने पहोरन की हत्या की है ।\n\n12 इसलिए, नफी के लोग किश्कूमन के बारे में नहीं जान पाए, क्योंकि जिस समय उसने पहोरन की हत्या की थी उस समय उसने अपना भेष बदला था । और किश्कूमन और उसकी टोली, जिन्होंने उसके साथ अनुबंध बनाया था, अपने आपको लोगों में इस तरह से मिला लिया ताकि उन सबको खोजा न जा सके; परन्तु जितने भी लोग पाए गए उन्हें मृत्युदंड दिया गया ।\n\n13 और अब देखो, लोगों के मतों के अनुसार पाकुमनी को अपने भाई पहोरन के स्थान पर शासन करने के लिए लोगों का मुख्य न्यायी और शासक बनाया गया; और ऐसा उसके अधिकार के अनुसार हुआ । और यह सब न्यायियों के शासन के चालीसवें वर्ष में किया गया; और यह समाप्त हो गया था ।\n\n14 और ऐसा हुआ कि न्यायियों के शासन के इकतालीसवें वर्ष में, लमनाइयों ने मिलकर अनगिनत पुरुषों की एक सेना एकत्रित की, और उन्हें तलवारों और कटारों और धनुष, और तीरों, और सिर की पट्टियों, और कवच, और हर प्रकार की ढाल से सुसज्जित किया ।\n\n15 और वे फिर से नीचे आए ताकि नफाइयों के विरूद्ध युद्ध के लिए डेरा डाल सकें । और उनका मार्गदर्शक कोरियण्टुमर नामक एक व्यक्ति था; और वह जराहेमला का वंशज था; और नफाइयों के बीच मतभेद करानेवाला वही था; और वह लंबा-चौड़ा और शक्तिशाली व्यक्ति था ।\n\n16 इसलिए, लमनाइयों का राजा जिसका नाम तुबलोथ था, जो कि अम्मोरोन का बेटा था, उसका मानना था कि एक शक्तिशाली व्यक्ति होने के नाते, अपनी ताकत और महान बुद्धि के बल पर कोरियण्टुमर नफाइयों के विरूद्ध इतनी मजबूती से खड़ा हो सकता था कि उसके द्वारा वह नफाइयों पर विजय प्राप्त कर लेगा—\n\n17 इसलिए उसने उन्हें क्रोध में भड़काया, और उसने अपनी सेनाओं को एकत्रित किया, और कोरियण्टुमर को उनका मार्गदर्शक नियुक्त किया, और उनसे कहा कि नफाइयों के विरूद्ध युद्ध करने के लिए उन्हें जराहेमला के प्रदेश जाना चाहिए ।\n\n18 और ऐसा हुआ कि सरकार में इतने मतभेद और इतनी कठिनाइयों के कारण जराहेमला प्रदेश में पर्याप्त संख्या में प्रहरी नहीं रखे गए थे; क्योंकि उनका मानना था कि उनके प्रदेश के केन्द्र में आने और जराहेमला जैसे महान नगर पर आक्रमण करने का साहस लमनाई नहीं कर सकते हैं ।\n\n19 परन्तु ऐसा हुआ कि कोरियण्टुमर अपनी असंख्य सेनाओं के आगे-आगे चला, और वह नगर वासियों तक पहुंच गया, और वे सब इतनी अधिक तेजी से चले कि नफाइयों को अपनी सेनाओं को एकत्रित करने का समय ही नहीं मिला ।\n\n20 इसलिए कोरियण्टुमर ने नगर के प्रवेश द्वार पर खड़े प्रहरियों को मार गिराया, और अपनी पूरी सेना के साथ नगर में घुस गया, और जो भी उनके सामने आया उसे मारा, इतनी अधिक संख्या में कि उन्होंने पूरे नगर पर कब्जा कर लिया ।\n\n21 और ऐसा हुआ कि पाकुमनी जो कि मुख्य न्यायी था, कोरियण्टुमर के सामने से भागता हुआ नगर की चार दीवारी तक पहुंच गया । और ऐसा हुआ कि कोरियण्टुमर ने दीवार पर उसे इतना मारा कि उसकी मृत्यु हो गई । और इस प्रकार पाकुमनी के दिन समाप्त हुए ।\n\n22 और अब जब कोरियण्टुमर ने देखा कि उसने जराहेमला नगर पर कब्जा कर लिया था, और देखा कि नफाई उसके सामने से भाग गए थे, और मारे गए थे, और उन्हें बंदी बनाकर बंदीगृह में डाल दिया गया था, और यह कि उसने प्रदेश के सबसे मजबूत नगर पर कब्जा कर लिया था, तो उसकी हिम्मत इतनी अधिक बढ़ गई कि वह सभी प्रदेशों पर आक्रमण करनेवाला था ।\n\n23 और अब अधिक दिनों तक वह जराहेमला प्रदेश में नहीं रुका, परन्तु एक बड़ी सेना के साथ संपन्न प्रदेश की ओर आगे बढ़ गया; क्योंकि उसने निश्चय किया था कि वह तलवार के बल पर अपना रास्ता बनाएगा, ताकि वह प्रदेश के उत्तरी भागों पर कब्जा कर सके ।\n\n24 और, यह मानते हुए कि उनकी महान शक्ति प्रदेश के केन्द्र में थी, इसलिए छोटे दलों के अलावा उन्हें अधिक संख्या में एकत्रित होने का अवसर न देते हुए वह आगे की ओर बढ़ा; और इस तरह से वे उन पर टूट पड़े और मार-मार कर उन्हें धरती पर गिरा दिया ।\n\n25 परन्तु देखो, नफाइयों के भारी संख्या में मारे जाने के बावजूद भी, प्रदेश के केन्द्र से कोरियण्टुमर की इस यात्रा के कारण मोरोनिहा को उन पर भारी सफलता प्राप्त हुई ।\n\n26 क्योंकि देखो, मोरोनिहा ने सोचा था कि लमनाई प्रदेश के केन्द्र में आने का साहस नहीं करेंगे, परन्तु वे सीमाओं के आसपास के नगरों पर आक्रमण करेंगे जैसा कि उन्होंने अब तक किया है; इसलिए मोरोनिहा ने अपनी सेनाओं से उन नगरों की देख-रेख करने के लिए कहा जो सीमा पर स्थित थे ।\n\n27 परन्तु देखो, जैसा उसने चाहा था वैसे लमनाई डरे नहीं, परन्तु वे प्रदेश के केन्द्र में आ गए, और उन्होंने जराहेमला नामक मुख्य नगर पर कब्जा कर लिया, और प्रदेश के मुख्य नगरों से होते हुए निकल गए, भारी संख्या में लोगों को मारते हुए जिसमें पुरुष, स्त्री, और बच्चे शामिल थे, और कई नगरों और मजबूत किलों पर कब्जा करते हुए आगे निकलते गए ।\n\n28 परन्तु जब मोरोनिहा को इस बात का पता चला, तो उसने शीघ्र ही लेही को सेना के साथ भेजा ताकि वे उन्हें संपन्न प्रदेश में आने से रोक सकें ।\n\n29 और उसने ऐसा ही किया; और उसने उन्हें संपन्न प्रदेश में आने से पहले रोका, और उनके साथ युद्ध किया, इतना अधिक कि वे जराहेमला प्रदेश की ओर पीछे हटने लगे ।\n\n30 और ऐसा हुआ कि मोरोनिहा उन्हें और पीछे भगाता गया, और उनसे युद्ध किया, इतना अधिक कि यह एक रक्तरंजित युद्ध बन गया; हां, कई लोग मारे गए, और मरे हुए लोगों में कोरियण्टुमर भी पाया गया ।\n\n31 और अब, देखो, लमनाई कहीं भी नहीं भाग सकते थे, न तो उत्तर में, न दक्षिण में, न पूर्व में, न ही पश्चिम में, क्योंकि नफाइयों ने उन्हें हर तरफ से घेर लिया था ।\n\n32 और इस प्रकार कोरियण्टुमर ने लमनाइयों को नफाइयों के बीच में झोंक दिया था, इतनी बुरी तरह से कि वे नफाइयों के वश में थे, और वह स्वयं मारा गया, और लमनाइयों ने स्वयं को नफाइयों के अधीन कर दिया ।\n\n33 और ऐसा हुआ कि मोरोनिहा ने फिर से जराहेमला नगर पर अधिकार कर लिया, और जिन लमनाइयों को बंदी बनाया गया था उन्हें शांतिपूर्वक प्रदेश से बाहर ले जाया गया ।\n\n34 और इस प्रकार न्यायियों के शासन का इकतालीसवां वर्ष समाप्त हुआ ।\n\n", "hel 2": "[center][font_size=26]अध्याय 2[/font_size][/center]\n\n[i]हिलामन, हिलामन का बेटा, मुख्य न्यायी बनता है—गडियन्टन किश्कूमन की टोली का नेतृत्व करता है—हिलामन के सेवक किश्कूमन की हत्या कर देते हैं, और गडियन्टन की टोली भागकर निर्दन प्रदेश में चली जाती है । लगभग 50–49 ई.पू.[/i]\n\n1 और ऐसा हुआ कि न्यायियों के शासन के बयालीसवें वर्ष में, जब मोरोनिहा ने नफाइयों और लमनाइयों के बीच फिर से शांति स्थापित कर दी, देखो न्याय-आसन पर बैठने के लिए कोई नहीं था; इसलिए न्याय-आसन पर किसे बैठना चाहिए, इस बात को लेकर लोगों के बीच मतभेद होने लगा ।\n\n2 और ऐसा हुआ कि लोगों के मतानुसार हिलामन के बेटे हिलामन को न्याय-आसन पर बैठने के लिए नियुक्त किया गया ।\n\n3 परन्तु देखो, किश्कूमन जिसने पहोरन की हत्या की थी, उसने हिलामन को भी मारने की योजना बनाई; और उसे उसकी टोली का भी समर्थन मिला, जिन्होंने एक अनुबंध में प्रवेश किया कि उसकी दुष्टता के बारे में किसी को पता नहीं चलना चाहिए ।\n\n4 क्योंकि गडियन्टन नामक एक व्यक्ति था जो शब्दों से खेलने में निपुण था, और हत्या और लूटपाट जैसे गुप्त कार्यों को करने के प्रति अपनी धूर्तता में भी निपुण था; इसलिए वह किश्कूमन की टोली का मार्गदर्शक बन गया ।\n\n5 इसलिए उसने उन्हें और किश्कूमन को भी फुसलाया, कि यदि वे उसे न्याय-आसन पर बिठाएंगे तो जो लोग उसकी टोली के सदस्य हैं उन्हें वह लोगों के बीच ताकतवर और अधिकारी बनाएगा; इसलिए किश्कूमन हिलामन को मारने का प्रयास करने लगा ।\n\n6 और ऐसा हुआ कि जब वह हिलामन को मारने के लिए न्याय-आसन के ओर गया, देखो हिलामन के सेवकों में से एक जो कि रात के समय भेष बदलकर बाहर गया, और टोली द्वारा हिलामन को मारने की बनाई गई योजनाओं के बारे में पता लगाया ।\n\n7 और ऐसा हुआ कि वह किश्कूमन से मिला, और उसे एक चिन्ह दिया; इसलिए किश्कूमन ने उस पर अपनी इच्छा प्रकट की, यह चाहते हुए कि वह उसे न्याय-आसन तक ले जाएगा जिससे कि वह हिलामन की हत्या कर सके ।\n\n8 और जब हिलामन के सेवक को किश्कूमन के हृदय की सारी बातें पता चल गईं, और यह कि उसका उद्देश्य हत्या करना है, और यह भी कि जो लोग उसकी टोली के सदस्य हैं उनका उद्देश्य हत्या करना, और लूटपाट करना, और सत्ता हासिल करना है (यही उनकी गुप्त योजना और उनकी मिलीभगत थी), हिलामन के सेवक ने किश्कूमन से कहा: चलो न्याय-आसन की तरफ चलें ।\n\n9 अब इससे किश्कूमन अत्याधिक प्रसन्न हो गया, क्योंकि उसने मान लिया कि उसकी योजना साकार हो गई है; परन्तु देखो, जब वे न्याय-आसन की तरफ जा रहे थे तभी हिलामन के सेवक ने किश्कूमन के हृदय में छुरी भोंक दी, जिससे वह बिना कराहे नीचे गिर पड़ा । और वह दौड़ कर गया और जो भी बातें उसने देखी, सुनी और की थी उसे हिलामन को कह सुनाया ।\n\n10 और ऐसा हुआ कि हिलामन ने अपने लोगों को लूटपाट और गुप्त हत्याएं करने वाली टोली को पकड़कर लाने के लिए भेजा, ताकि नियम के अनुसार वह उनका न्याय कर सके ।\n\n11 परन्तु देखो, जब गडियन्टन को पता चला कि किश्कूमन वापस नहीं आया तो वह डर गया कि कहीं उसे खत्म न कर दिया जाए; इसलिए उसने अपनी टोली को अपने पीछे आने के लिए कहा । और वे तेजी से एक गुप्त मार्ग द्वारा उस प्रदेश से निर्जन प्रदेश की ओर भाग गए; और इस प्रकार जब हिलामन ने उन्हें पकड़ने के लिए भेजा तो वे कहीं भी नहीं मिले ।\n\n12 और इसके पश्चात गडियन्टन के विषय में अधिक बताया जाएगा । और इस प्रकार नफी के लोगों पर न्यायियों के शासन का बयालिसवां वर्ष समाप्त हुआ ।\n\n13 और देखो, इस पुस्तक के अंत में आप देखेंगे कि यही गडियन्टन नफी के लोगों की पराजय का, हां, लगभग उनके पूरे विनाश का कारण बना ।\n\n14 देखो इससे मेरा तात्पर्य हिलामन की पुस्तक की समाप्ति नहीं है, परन्तु इससे मेरा तात्पर्य नफी की पुस्तक की समाप्ति है, जिससे मैंने सभी विवरणों को प्राप्त कर लिखा है ।\n\n", "hel 3": "[center][font_size=26]अध्याय 3[/font_size][/center]\n\n[i]कई नफाई प्रदेश की उत्तरी दिशा में चले जाते हैं—वे सीमेंट के घरों का निर्माण करते हैं और कई अभिलेख रखते हैं—हजारों की संख्या में लोगों का धर्म-परिवर्तन और बपतिस्मा होता है—परमेश्वर का वचन मनुष्य को उद्धार की तरफ ले जाता है—हिलामन का बेटा, नफी. न्याय-आसन पर बैठता है । लगभग 49–39 ई.पू.[/i]\n\n1 और ऐसा हुआ कि न्यायियों के शासन के तैंतालीसवें वर्ष में, गिरजे में थोड़े-बहुत अहंकार के अलावा नफी के लोगों में कोई विवाद नहीं था, जिसके कारण लोगों में कुछ मतभेद उत्पन्न हो गया, जो कि तैंतालीसवें वर्ष के अंत में शांत हो गया ।\n\n2 और चौवालीसवें वर्ष में लोगों में कोई मतभेद नहीं था; न ही पैंतालीसवें वर्ष में कोई मतभेद था ।\n\n3 और ऐसा हुआ कि छियालीसवें वर्ष में, हां, विवाद और मतभेद बहुत बढ़ गया; जिसमें बहुत बड़ी संख्या में लोग जराहेमला प्रदेश से बाहर चले गए, और अपना अधिकार क्षेत्र बनाने के लिए प्रदेश की उत्तरी दिशा की तरफ गए ।\n\n4 और उन्होंने अत्याधिक लंबी दूरी की यात्रा तय की, इतनी अधिक कि वे उस स्थान पर पहुंचे जहां जल ही जल था और बहुत सी नदियां थीं ।\n\n5 हां, और वे प्रदेश के कई भागों में भी फैल गए जो कि उजाड़ और बिना वृक्ष के भाग थे, क्योंकि वहां पर कई निवासी पहले भी अधिकार कर चुके थे ।\n\n6 और अब वृक्षों के अलावा प्रदेश का कोई भी भाग उजाड़ नहीं था; परन्तु जो लोग प्रदेश के पूर्व निवासी थे, उन लोगों के अत्याधिक विनाश के कारण यह उजाड़ कहलाता था ।\n\n7 और प्रदेश में थोड़े-बहुत वृक्ष थे, फिर भी जो लोग वहां गए वे सीमेंट के उपयोग में बहुत निपुण थे; इसलिए उन्होंने सीमेंट के घरों का निर्माण किया था, जिसमें वे रहते थे ।\n\n8 और ऐसा हुआ कि वे फले-फुले और फैलते गए, और प्रदेश के दक्षिणी दिशा से उत्तरी दिशा की ओर गए, और इतनी अधिक संख्या में फैल गए कि वे पूरी धरती को ढकने लगे, दक्षिणी समुद्रतट से लेकर उत्तरी समुद्रतट तक, पश्चिमी समुद्रतट से लेकर पूर्वी समुद्रतट तक ।\n\n9 और जो लोग प्रदेश की उत्तरी दिशा में थे वे तंबूओं, और सीमेंट के घरों में रहे, और वे जो भी वृक्ष उग सकते थे उसे उन्होंने उगाया, ताकि उनके घरों के निर्माण के लिए उनके पास लकड़ियां हो सकें, हां, उनके नगरों, और उनके मंदिरों, और उनके आराधनालयों, और उनके पवित्र स्थानों, और हर प्रकार की उनकी इमारतों के लिए ।\n\n10 और ऐसा हुआ कि प्रदेश के उत्तरी भाग में जब लकड़ियों की बहुत कमी होने लगी तब वे नाव द्वारा लकड़ियां भिजवाते ।\n\n11 और इस प्रकार उन्होंने प्रदेश के उत्तरी भाग के लोगों को समर्थ बनाया ताकि वे लकड़ी और सीमेंट के कई नगरों का निर्माण कर सकें ।\n\n12 और ऐसा हुआ कि अम्मोन के कई लोग भी जो कि जन्म से लमनाई थे, इस प्रदेश में गए ।\n\n13 और अब इन लोगों की कार्यवाहियों के कई अभिलेख, इनमें से कई लोगों द्वारा रखे गए, जो कि बहुत अधिक अभिलेख हैं, और इनके संबंध में विस्तृत जानकारी देते हैं ।\n\n14 परन्तु देखो, इस कार्य में इन लोगों की कार्यवाहियों के सौवें भाग को, हां, लमनाइयों और नफाइयों के विवरण को, उनकी लड़ाइयों, और विवादों, और मतभेदों, और उनके प्रचार-कार्य, और उनकी भविष्यवाणियों, और उनकी जल यात्राओं और उनके जहाजों के निर्माण, और उनके मंदिरों, और आराधनालय और उनके पवित्र स्थानों के निर्माण को, और उनकी धार्मिकता, और उनकी दुष्टता, और उनकी हत्याएं, और उनकी चोरियों, और उनकी लूट-मार, और हर प्रकार के घृणित कार्यों और वेश्यावृत्तियों को शामिल नहीं किया जा सकता है ।\n\n15 परन्तु देखो, हर प्रकार की कई पुस्तकें और कई अभिलेख हैं, और मुख्यत: वे नफाइयों द्वारा रखे गए हैं ।\n\n16 और उनकी देखभाल नफाइयों द्वारा एक पीढ़ी से दूसरी पीढ़ी तक की गई, यहां तक कि तब भी जब वे उल्लंघन में पड़ गए और उनकी हत्या हुई, उन्हें लूटा गया, उनका शिकार हुआ, और उन्हें भगाया और मारा गया, और वे धरती पर तितर-बितर हुए, और तब भी जब वे लमनाइयों में मिल गए और दुष्ट, जंगली, और उग्र, हां, यहां तक कि तब भी जब वे लमनाई बन गए, और अब वे नफाई नहीं कहलाए ।\n\n17 और अब मैं फिर से अपने विवरण पर वापस लौटता हूं; इसलिए, मैंने जो कुछ भी कहा वह नफी के लोगों में भारी विवादों, और हंगामों, और लड़ाइयों, और मतभेदों के पश्चात हुआ ।\n\n18 न्यायियों के शासन का छियालीसवां वर्ष समाप्त हुआ;\n\n19 और ऐसा हुआ कि प्रदेश में फिर भी भारी विवाद रहा, हां, यहां तक कि सैंतालीसवें वर्ष में, और अड़तालीसवें वर्ष में भी ।\n\n20 फिर भी अपक्षपात और समानता के साथ हिलामन न्याय-आसन पर बैठा रहा; हां, उसने नियमों, मतों और परमेश्वर की आज्ञाओं का पालन किया; और वह निरंतर वही करता रहा जो परमेश्वर की नजर में सही था; और वह अपने पिता के मार्गों पर चला, इतना अधिक कि प्रदेश में उसकी उन्नति हुई ।\n\n21 और ऐसा हुआ कि उसके दो बेटे हुए । उसने बड़े बेटे का नाम नफी, और छोटे बेटे का नाम लेही रखा । और वे प्रभु में बढ़ने लगे ।\n\n22 और ऐसा हुआ कि नफी के लोगों पर न्यायियों के शासन के अड़तालीसवें वर्ष के अंत में, नफाइयों के लोगों में युद्ध और विवाद कुछ हद तक कम होने लगे ।\n\n23 और ऐसा हुआ कि न्यायियों के शासन के उनतालीसवें वर्ष में, प्रदेश में निरंतर शांति बनी रही, केवल उस गुप्त गठबंधन के अलावा जिसे गडियन्टन डाकू ने प्रदेश के अधिक आबादी वाले हिस्से में स्थापित किया था, जिसकी जानकारी उस समय शासन के अधिकारियों को नहीं थी; इसलिए वे प्रदेश से नष्ट नहीं किये जा सके ।\n\n24 और ऐसा हुआ कि इसी वर्ष गिरजे में बहुत उन्नति हुई, इतना अधिक कि हजारों की संख्या में लोग गिरजे से जुड़े और पश्चाताप कर बपतिस्मा लिया ।\n\n25 और गिरजे में बहुत उन्नति हुई, और लोगों पर बहुत आशीषें उंडेली गईं, कि उच्च याजक और शिक्षक भी अपनी सोच से परे अचम्भीत हुए ।\n\n26 और ऐसा हुआ कि प्रभु का कार्य उन्नति पर था जिससे कई लोगों ने बपतिस्मा लिया, हां, यहां तक कि हजारों की संख्या में लोग परमेश्वर के गिरजे से जुड़े ।\n\n27 इस प्रकार हम देख सकते हैं कि प्रभु उन सब पर दया करता है जो अपने हृदय की सच्चाई से उसके पवित्र नाम को पुकारते हैं ।\n\n28 हां, इस प्रकार हम देखते हैं कि स्वर्ग का द्वार सभी के लिए खुला है, यहां तक कि उन लोगों के लिए भी जो कि परमेश्वर के पुत्र, यीशु मसीह में भी विश्वास करते हैं ।\n\n29 हां, हम देखते हैं कि जो कोई भी परमेश्वर के उस वचन का सहारा लेगा, जो जीवित और शक्तिशाली है, जो कि शैतान की सभी चालाकियों और फंदों और छलबल को चूर-चूर करेगा, और मसीह के लोगों को तंग और संकरे मार्ग से, दुखों की उस अनंत घाटी के पार ले जाएगा जिसे दुष्ट लोगों को निगलने के लिए तैयार किया गया है ।\n\n30 और उनकी आत्माएं, हां उनकी अमर आत्माएं, इब्राहीम, और इसहाक, और याकूब, और अपने सभी पवित्र पूर्वजों के साथ, स्वर्ग के राज्य में परमेश्वर की दाहिनी ओर बैठेंगी, कभी भी फिर से बाहर न जाने के लिए ।\n\n31 और इसी वर्ष जराहेमला के प्रदेश, और उसके आसपास के क्षेत्रों में, और उस प्रदेश में भी जिस पर नफाइयों का अधिकार था, निरंतर आनंद रहा ।\n\n32 और ऐसा हुआ कि उनतालीसवें वर्ष के शेष दिनों में शांति और बहुत ही आनंद बना रहा; हां, और न्यायियों के शासन के पचासवें वर्ष में भी निरंतर शांति और बहुत ही आनंद बना रहा ।\n\n33 और न्यायियों के शासन के इक्यावनवें वर्ष में भी शांति बनी रही, केवल उस अहंकार को छोड़कर जो गिरजे में प्रवेश करने लगी थी—परमेश्वर के गिरजे में नहीं, परन्तु उन लोगों के हृदयों में जो परमेश्वर के गिरजे का सदस्य होने का ढोंग करते थे—\n\n34 और वे अहंकार में फूले हुए थे, यहां तक कि अपने कई भाइयों को कष्ट दे रहे थे । अब यह घोर बुराई थी, जिसके कारण जो लोग विनम्र थे उन्होंने अत्याधिक उत्पीड़न सहा, और भारी कष्ट उठाया ।\n\n35 फिर भी अक्सर उन्होंने उपवास और प्रार्थना की, और अपनी विनम्रता में मजबूत और मजबूत होते गए, और अपनी आत्माओं को आनंद और आश्वासन से भरते हुए मसीह के विश्वास में दृढ़ और दृढ़ होते गए, हां, यहां तक कि अपने हृदयों का शुद्धिकरण और पवित्रीकरण किया, वो पवित्रीकरण जो परमेश्वर के प्रति अपने हृदयों की समर्पणता के कारण आती है ।\n\n36 और ऐसा हुआ कि लोगों के हृदयों में बढ़ रहे भारी अहंकार के अलावा, बावनवां वर्ष भी शांति से समाप्त हुआ; और ऐसा उनकी भारी संपत्तियों और प्रदेश में उनकी संपन्नता के कारण हुआ; और दिन प्रतिदिन यह उनमें बढ़ता ही गया ।\n\n37 और ऐसा हुआ कि न्यायियों के शासन के तीरपनवें वर्ष में, हिलामन की मृत्यु हो गई, और उसके स्थान पर उसके बड़े बेटे नफी ने शासन करना आरंभ किया । और ऐसा हुआ कि न्याय और समानता के साथ वह न्याय-आसन पर बैठा रहा; हां, उसने परमेश्वर की आज्ञाओं का पालन किया, और अपने पिता के मार्ग पर चला ।\n\n", "hel 4": "[center][font_size=26]अध्याय 4[/font_size][/center]\n\n[i]नफाई विपक्षी और लमनाई सैन्यदल मिलकर जराहेमला प्रदेश पर कब्जा कर लेते हैं—नफाइयों की दुष्टता के कारण उनकी हार होती है—गिरजे में लोगों की संख्या कम हो जाती है, और लोग लमनाइयों के समान कमजोर हो जाते हैं । लगभग 38–30 ई.पू.[/i]\n\n1 और ऐसा हुआ कि चौवनवें वर्ष में गिरजे में बहुत से मतभेद हुए, और लोगों के बीच में विवाद भी था, इतना अधिक कि बहुत रक्तपात हुआ ।\n\n2 और विरोधी लोगों को मार दिया गया और प्रदेश से बाहर निकाल दिया गया, और वे लमनाइयों के राजा के पास गए ।\n\n3 और ऐसा हुआ कि उन्होंने लमनाइयों को भड़काने का प्रयत्न किया कि वे नफाइयों से युद्ध करें; परन्तु देखो, लमनाई अत्याधिक डरे हुए थे, इतना अधिक कि उन्होंने उन विपक्षियों की बातों को नहीं सुना ।\n\n4 परन्तु ऐसा हुआ कि न्यायियों के शासन के छप्पनवें वर्ष में, कुछ ऐसे विपक्षी थे जो नफाइयों से अलग होकर लमनाइयों के पास चले गए; और उन अऩ्य लोगों के साथ मिलकर उन्हें नफाइयों के विरूद्ध भड़काने में सफल हुए; और उस वर्ष वे सब युद्ध की तैयारी में थे ।\n\n5 और सत्तावनवें वर्ष में वे नफाइयों के विरूद्ध युद्ध करने आए, और उन्होंने मौत का खेल आरंभ किया; हां, इतना अधिक कि न्यायियों के शासन के अठ्ठावनवें वर्ष में, जराहेमला प्रदेश पर कब्जा करने में उन्हें सफलता प्राप्त हुई; हां, और सारे प्रदेशों पर, यहां तक कि उस प्रदेश पर कब्जा करने में भी सफलता प्राप्त की जो संपन्न प्रदेश के नजदीक था ।\n\n6 और नफाइयों और मोरोनिहा की सेनाओं को संपन्न प्रदेश तक खदेड़ दिया गया ।\n\n7 और वहां पर पश्चिमी समुद्रतट से लेकर पूर्वी समुद्रतट तक लमनाइयों के विरूद्ध उन्होंने किलाबंदी की; जो कि एक नफाई के लिए किलाबंदी के स्थान से लेकर उस स्थान तक एक दिन की यात्रा थी जहां पर उन्होंने अपने उत्तरी देश को बचाने के लिए अपनी सेनाओं को तैनात किया हुआ था ।\n\n8 और इस प्रकार लमनाइयों की असंख्य सेना की सहायता से उन नफाई विपक्षियों ने नफाइयों के उन सभी अधिकार क्षेत्रों पर कब्जा कर लिया था जो दक्षिणी दिशा में स्थित थे । और यह सब न्यायियों के शासन के अठ्ठावनवें वर्ष में हुआ था ।\n\n9 और ऐसा हुआ कि न्यायियों के शासन के साठवें वर्ष में, मोरोनिहा अपनी सेना के साथ प्रदेश के कई भागों को पुन: प्राप्त करने में सफल हुआ; हां, उन्होंने कई नगरों पर फिर से अधिकार कर लिया था जो लमनाइयों के हाथों में पड़ चुके थे ।\n\n10 और ऐसा हुआ कि न्यायियों के शासन के इकसठवें वर्ष में उन्होंने अपने सभी अधिकार क्षेत्रों में से आधे पर फिर से अधिकार कर लिया ।\n\n11 अब नफाइयों की यह महान हानि, और भारी नर-संहार जो उनके बीच हुआ था, नहीं हुआ होता यदि उन लोगों के बीच उनकी दुष्टता और उनका घृणित कार्य नहीं होता; हां, और ऐसा उन लोगों के साथ भी हुआ था जो परमेश्वर के गिरजे का सदस्य होने का ढोंग करते थे ।\n\n12 और ऐसा उनके अहंकार के कारण हुआ था, उनकी अत्याधिक धन-संपत्तियों के कारण हुआ था, हां, ऐसा गरीबों के प्रति उनके दमन के कारण हुआ था, भूखे लोगों को भोजन नहीं दिया गया था, वस्त्रहीन लोगों को वस्त्र नहीं दिए गए थे, और अपने विनम्र लोगों के गालों पर थप्पड़ मारा था, पावन चीजों का मजाक उड़ाया था, भविष्यवाणी और प्रकटीकरण की आत्मा को नकारा था, हत्या, लूट-मार, झूठ, चोरी, व्यभिचार किया था, उठ रहे भारी विवादों, और दूर नफी के प्रदेश, लमनाइयों के बीच में भाग जाने के कारण हुआ था—\n\n13 और इस महान दुष्टता के कारण, और अपने स्वयं के बल में उनके घमंड के कारण, उन्हें उनके ही बल में छोड़ दिया गया था; इसलिए उन्होंने उन्नति नहीं की, परन्तु प्रताड़ित और दंडित किये गए, और लमनाइयों के सामने से भगाए गए, तब तक जब तक कि उन्होंने उनके सारे प्रदेशों पर लगभग कब्जा न कर लिया ।\n\n14 परन्तु देखो, मोरोनिहा ने लोगों के अधर्म के कारण उन्हें कई बातें सिखाईं, और हिलामन के बेटे नफी और लेही ने भी लोगों को कई बातें सिखाईं, हां, और उनकी दुष्टता से संबंधित कई बातों की भविष्यवाणी उनके लिए की, और उन्हें यह बताया कि उनके साथ क्या होगा यदि वे अपने पापों का पश्चाताप नहीं करेंगे ।\n\n15 और ऐसा हुआ कि उन्होंने पश्चाताप किया, और जैसे-जैसे वे पश्चाताप करने लगे वे उन्नति करने लगे ।\n\n16 क्योंकि जब मोरोनिहा ने देखा कि उन्होंने पश्चाताप किया तो उसने उन्हें एक स्थान से दूसरे स्थान, और एक नगर से दूसरे नगर तक ले जाने का साहस किया, तब तक किया जब तक कि उन्होंने अपनी संपत्तियों और अपने प्रदेशों में से आधे को फिर से प्राप्त न कर लिया ।\n\n17 और इस प्रकार न्यायियों के शासन का इकसठवां वर्ष समाप्त हुआ ।\n\n18 और ऐसा हुआ कि न्यायियों के शासन के बासठवें वर्ष में, मोरोनिहा लमनाइयों से और अधिक धन-संपत्ति और अधिकार प्राप्त न कर सका ।\n\n19 इसलिए उन्होंने अपने प्रदेश के बाकी बचे हिस्से को प्राप्त करने की अपनी योजना को त्याग दिया, क्योंकि लमनाइयों की संख्या बहुत थी जिससे उन पर विजय प्राप्त करना नफाइयों के लिए असंभव हो गया था; इसलिए मोरोनिहा ने अपनी सारी सेना को उन हिस्सों की देखभाल में लगा दिया जिसे उसने प्राप्त किया था ।\n\n20 और ऐसा हुआ कि, लमनाइयों की बड़ी संख्या के कारण नफाई अत्याधिक डरे हुए थे, कि कहीं ऐसा न हो कि उन्हें वश में कर लिया जाए, और वे कुचले, और मारे जाएं, और नष्ट किये जाएं ।\n\n21 हां, उन्होंने अलमा की भविष्यवाणियों को याद करना शुरू किया, और मुसायाह के शब्दों को भी; और उन्होंने देखा कि वे हठ्ठी लोग थे, और यह कि उन्होंने परमेश्वर की आज्ञाओं को व्यर्थ मान लिया था ।\n\n22 और यह कि उन्होंने मूसा की व्यवस्था में, या उसमें फेर-बदल किया और उसे अपने पैरों तले रौंद दिया जिसे प्रभु ने उसे लोगों को देने की आज्ञा दी थी; और उन्होंने देखा कि उनकी व्यवस्था दूषित हो चुकी थी, और यह कि वे लोग दुष्ट हो गए थे, इतना अधिक कि वे लमनाइयों के समान दुष्ट हो गए थे ।\n\n23 और उनके अधर्म के कारण गिरजे में लोगों की संख्या कम होने लगी थी; और वे भविष्यवाणी की आत्मा में और प्रकटीकरण की आत्मा में अविश्वासी होने लगे थे; और परमेश्वर का न्याय टकटकी लगाए उनके चेहरे को देख रहा था ।\n\n24 और उन्होंने देखा कि वे अपने लमनाई भाइयों के समान दुर्बल हो गए थे, और यह कि अब प्रभु की आत्मा उनकी रक्षा नहीं करती थी; हां, वह उनसे अलग हो चुकी थी क्योंकि प्रभु की आत्मा अपवित्र मंदिरों में निवास नहीं करती है—\n\n25 इसलिए अपने चमत्कारिक और अद्वितीय शक्ति के द्वारा प्रभु ने उनकी रक्षा करनी बंद कर दी, क्योंकि वे अविश्वास और भयावह दुष्टता की स्थिति में चले गए थे; और उन्होंने देखा कि लमनाइयों की संख्या उनसे बहुत अधिक थी, और यदि वे प्रभु अपने परमेश्वर में नहीं लगे रहे तो निसंदेह नष्ट हो जाएंगे ।\n\n26 क्योंकि देखो, उन्होंने देखा कि लमनाइयों का बल उनके बल के समान है, यहां तक कि इनके सैनिकों के समान ही उनके सैनिकों का बल था । और इस प्रकार वे भारी पाप में पड़ गए; हां, इस प्रकार थोड़े ही दिनों में, अपने पाप के कारण वे दुर्बल हो गए ।\n\n", "hel 5": "[center][font_size=26]अध्याय 5[/font_size][/center]\n\n[i]नफी और लेही स्वयं को प्रचार-कार्य में समर्पित करते हैं—उनके पूर्वजों के नाम पर रखा गया उनका नाम उन्हें उनके जीवन को सार्थक करने के लिए आमंत्रित करता है—मसीह उन्हें मुक्ति देता है जो पश्चाताप करते हैं—नफी और लेही कई लोगों का धर्म-परिवर्तन करते हैं और उन्हें बंदीगृह में डाल दिया जाता है, और वे आग से घिर जाते हैं—तीन सौ लोगों के ऊपर अंधेरा बादल छा जाता है—धरती हिल जाती है, और आवाज लोगों को पश्चाताप करने की आज्ञा देती है—नफी और लेही स्वर्गदूतों से बात करते हैं, और भीड़ आग से घिर जाती है । लगभग 30 ई.पू.[/i]\n\n1 और ऐसा हुआ कि उसी वर्ष में, देखो, नफी ने न्याय-आसन उस व्यक्ति को सौंप दिया जिसका नाम सिजोरम था ।\n\n2 क्योंकि उनके नियम और शासन लोगों के मतों द्वारा प्रमाणित किये गए थे, और जिन्होंने बुराई को चुना था उनकी संख्या उन लोगों से अधिक थी जिन्होंने अच्छाई को चुना था, इसलिए उनका विनाश निश्चित था, क्योंकि उनकी व्यवस्था दूषित हो चुकी थी ।\n\n3 हां, और यही सब नहीं था; वे हठ्ठी लोग थे, इतने अधिक कि उन पर शासन न तो नियम द्वारा किया जा सकता था और न ही न्याय द्वारा, वे तो केवल विनाश की तरफ ही बढ़ रहे थे ।\n\n4 और ऐसा हुआ कि उनके अधर्म के कारण नफी थक चुका था; और उसने न्याय-आसन त्याग दिया, और अपने बाकी बचे हुए दिनों में उसने, और उसके भाई लेही ने भी परमेश्वर के वचन का प्रचार-कार्य अपने ऊपर ले लिया ।\n\n5 क्योंकि उन्हें उनके पिता हिलामन की कही गई बातें याद थीं । और ये वे शब्द हैं जिसे उसने कहा था:\n\n6 देखो, मेरे बेटों, मैं चाहता हूं कि तुम परमेश्वर की आज्ञाओं का पालन करो; और मैं चाहता हूं कि तुम इन बातों को लोगों को बताओ । देखो, मैंने तुम्हारा नाम हमारे पहले पूर्वजों के नाम पर रखा है जो कि यरूशलेम प्रदेश से बाहर आए थे; और मैंने ऐसा इसलिए किया है ताकि जब तुम अपने नाम के बारे में सोचो तो उन्हें भी याद कर सको; और जब तुम उन्हें याद करो तब उनके कार्यों को भी याद कर सको; और जब तुम उनके कार्यों को याद करो तब तुम जान सको कि किस प्रकार इसे कहा गया था, और इसे लिखा गया था, कि ये अच्छी बातें हैं ।\n\n7 इसलिए, मेरे बेटों, मैं चाहता हूं कि तुम वही करो जो अच्छा है, मानो ये बातें तुम्हारे लिए कही और लिखी गई हैं, जैसे कि ये उनके लिए कही और लिखी गईं थीं ।\n\n8 और अब मेरे बेटों, देखो मैं तुम लोगों से इससे अधिक की इच्छा रखता हूं, जो है कि तुम इन चीजों को इसलिए मत करो कि तुम अहंकार से भर जाओ, परन्तु तुम इन चीजों को इसलिए करो जिससे कि तुम स्वर्ग में अपने लिए धन इकठ्ठा कर सको, हां, जो कि अनंत है, और जिसकी आभा कम नहीं होती; हां, जिससे कि तुम अनंत काल के लिए उस अमूल्य उपहार को पा सको, जिसका हमें विश्वास है कि इसे हमारे पूर्वजों को भी दिया गया होगा ।\n\n9 याद रखो, मेरे बेटों याद रखो, बातें जिसे राजा बिन्यामीन ने अपने लोगों से कहा था; हां, याद रखो कि उस यीशु मसीह के प्रायश्चित वाले लहू के अलावा जो कि आएगा, और कोई भी तरीका या साधन नहीं है जिससे मनुष्य को बचाया जा सके; हां, याद रखो कि वह संसार को मुक्ति दिलाने आएगा ।\n\n10 और उन बातों को भी याद रखो जिसे अमूलेक ने अम्मोनिहा के नगर में जीजरोम से कहा था; क्योंकि उसने उससे कहा था कि प्रभु निश्चित रूप से अपने लोगों को मुक्ति दिलाने आएगा, परन्तु यह कि वह उन्हें पाप में रहते हुए मुक्ति नहीं दिलाएगा, परन्तु उन्हें उनके पापों से मुक्ति दिलाएगा ।\n\n11 और उसे पिता द्वारा सामर्थ्य दिया गया है कि पश्चाताप के कारण वह उन्हें उनके पापों से मुक्ति दिलाएगा; इसलिए पश्चाताप के नियमों के बारे में बताने के लिए उसने अपने स्वर्गदूतों को भेजा है, जो कि उनकी आत्माओं के उद्धार के प्रति मुक्तिदाता का सामर्थ्य लाता है ।\n\n12 और अब, मेरे बेटों, याद रखो, याद रखो कि यह मुक्तिदाता की चट्टान पर है, जो कि परमेश्वर का पुत्र मसीह है, जिस पर तुम अपनी नींव रख सको; ताकि जब शैतान अपनी प्रबल हवाओं को फेंकेगा, हां, बवंडर मे अपनी बिजली चमकाएगा, हां, जब उसके सारे ओले बरसेंगे और उसके प्रबल तूफान तुम्हें थपेड़े मारेंगे, तुम्हें दुखों की घाटी और अंतहीन श्राप में खींचने के लिए उसके पास बल नहीं होगा, क्योंकि जिस चट्टान पर तुम्हारा निर्माण हुआ है वह मजबूत आधार है, एक ऐसा आधार जिस पर यदि मनुष्यों का निर्माण हो तो वे गिर नहीं सकते ।\n\n13 और ऐसा हुआ कि यही वे बातें हैं जिसे हिलामन ने अपने बेटों को सिखाया था; हां, उसने उन्हें और भी बहुत सी बातें सिखाईं जिसे लिखा नहीं गया है, और बहुत सी बातें सिखाईं जिसे लिखा गया है ।\n\n14 और परमेश्वर की आज्ञाओं का पालन करते हुए, उन्होंने उसकी बातों को याद रखा; और इसलिए संपन्न प्रदेश से आरंभ करते हुए, नफी के लोगों में परमेश्वर के वचन का प्रचार करने के लिए वे आगे बढ़े ।\n\n15 और वहां से गिद के नगर गए; और गिद के नगर से मूलक के नगर गए;\n\n16 और यहां तक कि एक नगर से दूसरे नगर गए, जब तक कि वे नफी के उन लोगों में न पहुंच गए जो कि प्रदेश की दक्षिणी दिशा में रहते थे; और वहां से लमनाइयों के बीच जराहेमला के प्रदेश गए ।\n\n17 और ऐसा हुआ कि उन्होंने महान शक्ति से इतना अधिक प्रचार-कार्य किया कि उन्होंने उन कई विपक्षियों में हड़बड़ी पैदा कर दी जो नफाइयों से अलग हो गए थे, इतना अधिक कि वे आगे आए और अपने पापों को स्वीकार किया और अंगीकार कर बपतिस्मा लिया, और जो भी गलत कार्य उन्होंने किये थे उन्हें सुधारने का प्रयास करने के लिए वे शीघ्र ही नफाइयों के पास वापस चले गए ।\n\n18 और ऐसा हुआ कि नफी और लेही ने लमनाइयों को प्रबल सामर्थ्य और अधिकार के साथ सिखाया, क्योंकि उन्हें सामर्थ्य और अधिकार दिया गया था ताकि वे बोल सकें, और उन्हें वह भी बताया गया था कि उन्हें क्या बोलना चाहिए—\n\n19 इसलिए उन्होंने बोला जिससे लमनाइयों को महान आश्चर्य हुआ, उन्हें इतना अधिक समझाते हुए कि जराहेमला प्रदेश और उसके आसपास के क्षेत्रों से आठ हजार लमनाइयों ने पश्चाताप कर बपतिस्मा लिया, और अपने पूर्वजों की भ्रष्ट परंपराओं को जान गए ।\n\n20 और ऐसा हुआ कि नफी के प्रदेश जाने के लिए नफी और लेही वहां से आगे बढ़ गए ।\n\n21 और ऐसा हुआ कि लमनाइयों की सेना उन्हें पकड़कर ले गई और बंदीगृह में डाल दिया; हां, उसी बंदीगृह में डाल दिया जिसमें लिमही के सेवकों ने अम्मोन और उसके भाइयों को डाला था ।\n\n22 और कई दिनों तक बिना भोजन के बंदीगृह में रहने के पश्चात, देखो, वे लोग उन्हें बंदीगृह से बाहर निकालने गए ताकि उन्हें मार सकें ।\n\n23 और ऐसा हुआ कि नफी और लेही आग से घिर गए, आग इतनी अधिक थी कि जल जाने के भय से उन पर हाथ रखने का उनका साहस न हुआ । फिर भी, नफी और लेही नहीं जले; और वे आग के बीच में खड़े थे और नहीं जले ।\n\n24 और जब उन्होंने देखा कि वे अग्नि के एक खम्भे से घिर हुए थे, और उसने उन्हें नहीं जलाया तो उनके हृदयों में साहस उत्पन्न हुआ ।\n\n25 क्योंकि उन्होंने देखा कि न तो उन पर हाथ रखने का साहस लमनाइयों को हुआ; न ही उन्होंने उनके पास आने का साहस किया, परन्तु ऐसा प्रतीत हो रहा था जैसे वे आश्चर्य से हक्के-बक्के हो गए थे ।\n\n26 और ऐसा हुआ कि नफी और लेही खड़े हो गए और उनसे बातें करने लगे, यह कहते हुए: डरो नहीं, क्योंकि देखो, परमेश्वर है जिसने तुम्हें यह अदभुत चीज दिखाई है, जिसमें तुम्हें यह दिखाया गया है कि हमें मारने के लिए तुम हमें पकड़ नहीं सकते ।\n\n27 और देखो, जब उन्होंने ये बातें कहीं, धरती तेजी से हिलने लगी, और बंदीगृह की दीवारें ऐसे हिलने लगीं जैसे मानो धरती पर गिरने ही वाली हों; परन्तु देखो, वे गिरी नहीं । और देखो, जो बंदीगृह में थे वे लमनाई और नफाई थे जो विपक्षी थे ।\n\n28 और ऐसा हुआ कि उन पर अंधकार का बादल छा गया, और एक गंभीर भय ने उन्हें घेर लिया ।\n\n29 और ऐसा हुआ कि एक आवाज सुनाई दी जैसे कि अंधकार के बादल के ऊपर से आ रही हो, यह कहते हुए: तुम पश्चाताप करो, तुम पश्चाताप करो, और मेरे उन सेवकों को मारने का प्रयास मत करो जिन्हें मैंने तुम्हें सुसमाचार सुनाने के लिए भेजा है ।\n\n30 और ऐसा हुआ कि जब उन्होंने इस आवाज को सुना, और देखा कि न तो यह गर्जन की आवाज थी, न ही कोई भारी उपद्रवी आवाज थी, परन्तु देखो, यह पूरी तरह से मधुर आवाज थी, मानो जैसे फुसफुसाकर बोला गया हो, और इसने प्रत्येक आत्मा पर असर किया—\n\n31 और मधुर आवाज के बावजूद, देखो धरती तेजी से हिली, और बंदीगृह की दीवारें फिर से हिलीं, जैसे मानो धरती पर गिरने ही वाली हों; और देखो अंधकार का जो बादल उन पर छाया हुआ था, हटा नहीं—\n\n32 और देखो फिर से आवाज सुनाई दी, यह कहते हुए: तुम पश्चाताप करो, तुम पश्चाताप करो, क्योंकि स्वर्ग का राज्य निकट है; और मेरे सेवकों को मारने का प्रयास मत करो । और ऐसा हुआ कि धरती फिर से हिली, और दीवारें हिल गईं ।\n\n33 और फिर से आवाज तीसरी बार सुनाई दी, और उन्हें अदभुत बातें बताईं जो मनुष्य द्वारा नहीं बताई जा सकती हैं; और दीवारें भी फिर से हिलीं, और धरती ऐसे हिली जैसे मानो वह फटकर अलग हो जाएगी ।\n\n34 और ऐसा हुआ कि लमनाई नहीं भाग सके क्योंकि अंधकार के बादल ने उन्हें घेर लिया था; और जो भय उन पर आया था उसके कारण भी वे हिल नहीं सके ।\n\n35 अब उनमें एक ऐसा व्यक्ति था जो जन्म से नफाई था, जो कि कभी परमेश्वर के गिरजे का सदस्य हुआ करता था परन्तु बाद में विपक्षी हो गया था\n\n36 और ऐसा हुआ कि उसने उसे घुमाया, और देखो, उसने अंधकार के बादल में नफी और लेही का चेहरा देखा; और देखो, स्वर्गदूतों के चेहरों के समान उनके चेहरे बहुत दमक रहे थे । और उसने देखा कि उनकी आंखें स्वर्ग की ओर उठ गई हैं; और उन्हें देखकर ऐसा लगता था जैसे वे किसी दिव्य व्यक्ति से बातचीत कर रहे हों जिसे उन्होंने देखा था ।\n\n37 और ऐसा हुआ कि उस व्यक्ति ने भीड़ से चिल्लाकर कहा, ताकि वे घुमें और देखें । और देखो, उन्हें सामर्थ्य प्रदान किया गया जिससे वे घुमें और देखें; और उन्होंने नफी और लेही का चेहरा देखा ।\n\n38 और उन्होंने व्यक्ति से पूछा: देखो, इन सब बातों का क्या अर्थ है, और वह कौन है जिससे ये लोग बात कर रहे हैं ?\n\n39 अब इस व्यक्ति का नाम अम्मीनादाब था । और अम्मीनादाब ने उनसे कहा: वे परमेश्वर के स्वर्गदूतों से बात कर रहे हैं ।\n\n40 और ऐसा हुआ कि लमनाइयों ने उससे पूछा: हमें क्या करना होगा जिससे कि हमारे ऊपर से अंधकार का यह बादल हट जाए ?\n\n41 और अम्मीनादाब ने उनसे कहा: तुम्हें पश्चाताप करना होगा, और आवाज से याचना करनी होगी, तब तक जब तक कि तुम्हें उस मसीह में विश्वास न हो जाए जिसके विषय में तुम्हें अलमा, अमूलेक, और जीजरोम ने सिखाया था; और जब तुम ऐसा करोगे, तो तुम्हारे ऊपर से अंधकार का बादल हट जाएगा ।\n\n42 और ऐसा हुआ कि उन लोगों ने उस आवाज से याचना करना आरंभ कर दिया जिसने धरती को हिला दिया था; हां, उन्होंने तब तक याचना की जब तक कि अंधकार का बादल हट नहीं गया ।\n\n43 और ऐसा हुआ कि जब उन्होंने अपनी आंखों को ऊपर उठाया, और देखा कि अंधकार का बादल उन पर से हट गया था, देखो, उन्होंने देखा कि हर एक व्यक्ति आग के एक स्तम्भ द्वारा घिरा हुआ था ।\n\n44 और नफी और लेही उनके बीच में थे; हां, वे घिर हुए थे; हां, वे जल रही आग के बीच में थे, और फिर भी न तो उसने उन्हें नुकसान पहुंचाया, न ही बंदीगृह की दीवारों को पकड़ा; और वे उस आनंद और महिमा से भर गए जिसे व्यक्त नहीं जा सकता है ।\n\n45 और देखो, परमेश्वर की पवित्र आत्मा स्वर्ग से नीचे आई, और उनके हृदयों में प्रवेश किया, और वे ऐसे भर गए जैसे मानो आग हों, और वे अदभुत कर देनेवाली बातें बोल सकते थे ।\n\n46 और ऐसा हुआ कि उन्हें एक आवाज सुनाई दी, हां, एक लुभावनी आवाज, जैसे कि वह फुसफुसा रही हो, यह कहते हए:\n\n47 शांति, तुम्हें मेरे प्रिय पुत्र में विश्वास करने के कारण शांति प्राप्त हो, जो कि संसार की नींव से ही था ।\n\n48 और अब, जब उन्होंने यह सुना तो उन्होंने अपनी आंखें ऊपर उठाईं जैसे कि सुनाई दे रही उस आवाज को सुनना चाहते हों; और देखो, उन्होंने आकाश को खुलते हुए देखा; और स्वर्गदूत स्वर्ग से बाहर आकर उन्हें उपदेश देने लगे ।\n\n49 और लगभग तीन सौ लोग थे जिन्होंने इन बातों को देखा और सुना; और उन्हें जाने और अचम्भीत न होने, और संदेह न करने के लिए कहा गया ।\n\n50 और ऐसा हुआ कि वे आगे बढ़े, और उन्होंने लोगों को उपदेश दिया, सारे क्षेत्रों में उन बातों की घोषणा करते हुए जिन्हें उन्होंने सुना और देखा था, इतना अधिक उपदेश दिया कि बहुत से प्रमाण देखने और सुनने के कारण अधिकतर क्षेत्रों के लमनाई उनमें विश्वास करने लगे ।\n\n51 और जितने लोगों ने विश्वास किया उन्होंने अपने युद्ध के हथियार नीचे डाल दिए, और अपनी ईर्ष्या और अपने पूर्वजों की परंपराओं को भी त्याग दिया ।\n\n52 और ऐसा हुआ कि उन्होंने नफाइयों को उनके प्रदेश समर्पित कर दिए ।\n\n", "hel 6": "[center][font_size=26]अध्याय 6[/font_size][/center]\n\n[i]धर्मी लमनाई दुष्ट नफाइयों को सिखाते हैं—शांति और संपन्नता के काल के दौरान दोनों समृद्ध होते हैं—पाप का निर्माता, लूसीफर दुष्ट लोगों और गडियन्टन डाकुओं को हत्याएं और पाप करने के लिए उकसाता है—डाकू नफाई सरकार पर कब्जा कर लेते हैं । लगभग 29–23 ई.पू.[/i]\n\n1 और ऐसा हुआ कि न्यायियों के शासन का बासठवां वर्ष समाप्त होते-होते ये सब बातें हुईं और अधिकांश लमनाई धर्मी हुए, इतना अधिक कि विश्वास में उनकी दृढ़ता और स्थिरता के कारण वे धार्मिकता में नफाइयों से भी आगे हो गए ।\n\n2 क्योंकि देखो, कई नफाई ऐसे थे जो बुरी तरह से कठोर और अपश्चातापी हो गए थे, इतना अधिक कि उन्होंने परमेश्वर के वचन को अस्वीकार किया और उन्होंने उस उपदेश और भविष्यवाणी को भी अस्वीकार किया जिसे उन्होंने सीखा था ।\n\n3 फिर भी, लमनाइयों के परिवर्तन के कारण गिरजे के लोगों को महान आनंद हुआ, हां, परमेश्वर के उस गिरजे के कारण जिसे उन के बीच स्थापित किया गया था । और उन्होंने एक दूसरे से मेलजोल बढ़ाया, और एक दूसरे के साथ आनंद मनाया, और बहुत खुशी हुई ।\n\n4 और ऐसा हुआ कि कई लमनाई जराहेमला के प्रदेश आए, और नफाइयों को बताया कि किस प्रकार उनका परिवर्तन हुआ, और उन्हें विश्वास और पश्चाताप के लिए उपदेश दिया ।\n\n5 हां, और लोगों को विनम्रता की गहराई में लाने, परमेश्वर और मेमने का विनम्र अनुयाई बनाने के लिए कई लोगों ने महान सामर्थ्य और अधिकार के साथ प्रचार-कार्य किया ।\n\n6 और ऐसा हुआ कि कई लमनाई प्रदेश की उत्तरी दिशा में गए; और लोगों को सिखाने के लिए नफी और लेही भी प्रदेश की उत्तरी दिशा में गए । और इस प्रकार तीरसठवां वर्ष समाप्त हुआ ।\n\n7 और देखो, पूरे प्रदेश में शांति थी, इतनी अधिक कि नफाइयों या लमनाइयों के बीच में, नफाई प्रदेश के किसी भी भाग में अपनी इच्छानुसार आ-जा सकते थे ।\n\n8 और ऐसा हुआ कि लमनाइयों और नफाइयों के बीच में, लमनाई भी अपनी इच्छानुसार कहीं भी आ-जा सकते थे; और इस प्रकार अपनी इच्छानुसार खरीदने और बेचने, और लाभ प्राप्ति के लिए वे एक दूसरे के साथ खुलकर बातचीत करते थे ।\n\n9 और ऐसा हुआ कि दोनों, लमनाई और नफाई बहुत धनी हो गए; और दोनों ही प्रदेशों में-दक्षिण और उत्तर में उनके पास बहुत सोना, और चांदी, और हर प्रकार का मूल्यवान धातु हो गया ।\n\n10 अब दक्षिणी प्रदेश लेही कहलाया, और उत्तरी प्रदेश मूलक जिसका नाम सिदकिय्याह के बेटे के नाम पर रखा गया; क्योंकि प्रभु मूलक को उत्तरी प्रदेश में, और लेही को दक्षिणी प्रदेश में लाया था ।\n\n11 और देखो, दोनों ही प्रदेशों में हर प्रकार का सोना, चांदी, और मूल्यवान कच्चा धातु पाया जाता था; और वहां पर दुर्लभ कारीगर भी थे, जो हर प्रकार के कच्चे धातु पर काम कर उसे शुद्ध बनाते थे; और इस प्रकार वे धनी हो गए ।\n\n12 उत्तरी और दक्षिणी, दोनों ही प्रदेशों में उन्होंने प्रचुरता में अनाज उगाया; और दोनों ही प्रदेशों में वे बहुत समृद्ध हुए । और प्रदेश में उनकी संख्या में वृद्धि हुई और वे बहुत दृढ़ हुए । और उन्होंने जानवरों के बहुत से समूहों और झुंडों को पाला पोसा था, हां, बहुत से जानवरो को पाला था ।\n\n13 देखो उनकी स्त्रियों ने कठिन परिश्रम किया और सूत काता, और अपना तन ढकने के लिए हर तरह के वस्त्र बनाए, लिपटे हुए सन के कपड़े और हर प्रकार के कपड़े । और इस प्रकार चौंसठवां वर्ष शांति से बीत गया ।\n\n14 और पैंसठवें वर्ष में भी वे बहुत आनंद और शांति से रहे, हां, बहुत प्रचार-कार्य हुआ और जो आनेवाला है उसके संबंध में कई भविष्यवाणियां हुईं । और इस प्रकार पैंसठवां वर्ष बीत गया ।\n\n15 और ऐसा हुआ कि न्यायियों के शासन के छियासठवें वर्ष में, देखो, जब सिजोरम न्याय-आसन पर बैठा था तब किसी अज्ञात हाथों द्वारा उसकी हत्या हो गई । और ऐसा हुआ कि उसी वर्ष, उसके बेटे की भी हत्या हो गई जिसे उसके स्थान पर लोगों के मतों द्वारा नियुक्त किया गया था । और इस प्रकार छियासठवां वर्ष समाप्त हुआ ।\n\n16 और सड़सठवें वर्ष के आरंभ में लोग फिर से बहुत दुष्ट होने लगे ।\n\n17 क्योंकि देखो, प्रभु ने उन्हें इतने दिनों तक संसार की धन-संपत्तियों से आशीषित किया था जिससे कि युद्ध और रक्तपात के लिए वे क्रोध में न भड़कें; इसलिए उन्होंने अपना मन धन-संपत्तियों पर लगाना आरंभ कर दिया; हां, उन्होंने फायदा उठाना आरंभ कर दिया जिससे कि वे एक दूसरे से ऊपर कहलाए; इसलिए उन्होंने गुप्त हत्याएं, चोरी और लूट-मार करनी शुरू कर दी, ताकि वे लाभ उठा सकें ।\n\n18 और अब देखो, वे हत्यारे और लूटमार करनेवाले उसी टोली के सदस्य थे जिसे किश्कूमन और गडियन्टन ने बनाया था । और अब ऐसा हुआ कि उनकी संख्या बहुत थी, यहां तक कि नफाइयों के बीच में भी गडियन्टन की टोली के सदस्य थे । परन्तु देखो, दुष्ट लमनाइयों में उनकी संख्या बहुत अधिक थी । और वे गडियन्टन के डाकू और हत्यारे कहलाए ।\n\n19 और ये वही लोग थे जिन्होंने न्याय-आसन पर रहते हुए, मुख्य न्यायी सिजोरम, और उसके बेटे की हत्या की थी; और देखो, वे पकड़े नहीं गए ।\n\n20 और अब ऐसा हुआ कि जब लमनाइयों को पता चला कि उनके बीच में कई डाकू रहते थे तो वे बहुत दुखी हुए; और उन लोगों को धरती से खत्म करने के लिए उन्होंने उस हर साधन का उपयोग किया जिसका उपयोग वे अपने सामर्थ्य के अनुसार कर सकते थे ।\n\n21 परन्तु देखो, शैतान ने अधिकतर नफाइयों के हृदयों को इतना अधिक भड़काया कि वे डाकुओं की टोली से मिल गए, और उनके साथ उनके अनुबंधों और उनके शपथ में प्रवेश किया, ताकि चाहे किसी भी प्रकार की कठिन परिस्थितियों का सामना क्यों न करना पड़े, वे एक दूसरे को बचाएंगे, और एक दूसरे की रक्षा करेंगे जिससे कि उन्हें उनकी हत्या, लूट-मार और चोरी के लिए दंड न भुगतना पड़े ।\n\n22 और ऐसा हुआ कि उनके चिन्ह थे, हां, उनके गुप्त चिन्ह, और उनके गुप्त शब्द थे; और ऐसा इसिलए था ताकि वे अपने उस भाई में अंतर कर सकें जिसने अनुबंध में प्रवेश किया था, जिससे कि जो भी दुष्टता उसका भाई करे तो उसे कोई हानि न हो, न ही टोली के उन सदस्यों के द्वारा कोई हानि हो जिन्होंने अनुबंध में प्रवेश किया था ।\n\n23 और इस प्रकार वे अपने देश के नियमों और परमेश्वर के नियमों के विपरित भी हत्या, लूट-मार, और चोरी, और वेश्यावृत्ति, और हर प्रकार की दुष्टता कर सकते थे ।\n\n24 और उनकी टोली का कोई भी सदस्य यदि उनकी दुष्टता और उनके घृणित कार्यों के बारे में बाकी लोगों को बता देता, तो उन्हें दंडित किया जाता, उनके देश के नियमों के अनुसार नहीं बल्कि उनकी दुष्टता के उन नियमों के अनुसार जो गडियन्टन और किश्कूमन द्वारा बनाए गए थे ।\n\n25 अब देखो, ये वही गुप्त शपथ और अनुबंध हैं जिसे अलमा ने अपने बेटे को संसार को न बताने की आज्ञा दी थी, कि कहीं ऐसा न हो कि ये लोगों के विनाश का साधन बनें ।\n\n26 अब देखो, ये गुप्त शपथ और अनुबंध गडियन्टन के पास उन अभिलेखों से नहीं आए थे जिन्हें हिलामन को दिया गया था; परन्तु देखो, इन्हें गडियन्टन के हृदय में उसी व्यक्तित्व ने डाला था जिसने हमारे पहले माता-पिता को मना किये गए फल को खाने के लिए फुसलाया था—\n\n27 हां, उसी व्यक्तित्व ने जिसने कैन के साथ योजना बनाई थी कि यदि वह अपने भाई हाबिल की हत्या करेगा तो उसके बारे में संसार को पता नहीं चलेगा । और उसी समय से वह कैन और उसके अनुयाइयों को साथ योजना बनाता रहा है ।\n\n28 और यह वही व्यक्ति है जिसने लोगों के हृदयों में एक ऊंची मीनार बनाने की बात डाली ताकि वे स्वर्ग जा सकें । और यह वही व्यक्ति है जिसने उन लोगों का मार्गदर्शन किया जो उस मीनार से इस प्रदेश में पहुंचे थे; जिन्होंने पूरे प्रदेश में अंधकार और घृणित कार्यों को तब तक फैलाया था जब तक कि उसने लोगों को पूरी तरह से विनाश में, और अनंत नरक में न ढकेल दिया ।\n\n29 हां, यह वही व्यक्ति है जिसने गडियन्टन के हृदय में डाला था कि वह अंधकार में किये जानेवाले कार्यों, और गुप्त हत्याओं को जारी रखे; और वह मनुष्य के अस्तित्व में आने ले लेकर अब तक ऐसा करता रहा है ।\n\n30 और देखो, यह वही है जो सारे पापों को निर्माता है । और देखो, उसने अपने अंधकार के कार्यों और गुप्त हत्याओं को जारी रखा है, और अपने षडयंत्रों, अपने शपथ, और अपने अनुबंधों और दुष्टता की अपनी भयावह योजनाओं को एक पीढ़ी से दूसरी पीढ़ी तक पहुंचाया है जिससे कि वह मानव संतान के हृदयों को अपने वश में कर सके ।\n\n31 और अब देखो, उसने नफाइयों के हृदयों को पूरी तरह से अपने वश में कर लिया है; हां, इतना अधिक कि वे बहुत दुष्ट हो गए हैं; हां, उनमें से अधिकांश लोगों ने धार्मिकता के मार्ग को बदल लिया है, और अपने पैरों तले परमेश्वर की आज्ञाओं को रौंद डाला है, और अपनी मनमानी की है, अपने लिए सोने और चांदी की मूर्तियां बना ली हैं ।\n\n32 और ऐसा हुआ कि ये सब दुष्टता इनमें थोड़े समय में ही आ गई थी, नफी के लोगों पर न्यायियों के शासन के सड़सठवें वर्ष में इनमें ये बहुत अधिक आ गई थी ।\n\n33 और धर्मी लोगों को दुख और विलाप देते हुए, अड़सठवें वर्ष में भी इनमें दुष्टता बढ़ती रही ।\n\n34 और इस प्रकार हम देखते हैं कि नफाइयों का विश्वास कम होने लगा, और उनकी दुष्टता और घृणित कार्य बढ़ने लगे, जब कि लमनाई परमेश्वर के अपने ज्ञान में अत्याधिक आगे बढ़ने लगे; हां, वे उसके नियमों और आज्ञाओं को मानने लगे, और उसके सामने सच्चाई और ईमानदारी में चलने लगे ।\n\n35 और इस प्रकार हम देखते हैं कि नफाइयों की दुष्टता और उनके कठोर हृदयों के कारण प्रभु की आत्मा उनसे दूर होने लगी ।\n\n36 और इस प्रकार हम देखते हैं कि लमनाइयों की सरलता और उसके वचन में विश्वास करने की उनकी इच्छा के कारण प्रभु उन पर अपनी आत्मा उंडेलने लगा ।\n\n37 और ऐसा हुआ कि लमनाइयों ने गडियन्टन के डाकुओं की टोली को खोज निकाला; और जो लोग उनमें बहुत दुष्ट थे उन्हें परमेश्वर का वचन सुनाया, इतना अधिक कि डाकुओं की यह टोली उनमें से पूरी तरह से मिट गई ।\n\n38 और ऐसा हुआ कि दूसरी तरफ, नफाइयों ने उन लोगों की दुष्टता को बढ़ाया और उन्हें सहारा दिया जो उनमें बहुत दुष्ट थे, उन्होंने ऐसा तब तक किया जब तक कि उन्होंने इसे नफाइयों के सभी प्रदेशों में न फैला दिया, और अधिकांश धर्मी लोगों को उन्होंने तब तक लुभाया जब तक कि वे उनके कार्यों में विश्वास न करने लगे और उनके लूट में उनका साथ न देने लगे, और उनकी गुप्त हत्याओं और उनके गठबंधन के कार्य में साथ न देने लगे ।\n\n39 और इस प्रकार उन्होंने शासन के प्रबंध पर एकमात्र अधिकार कर लिया, इतना अधिक कि उन्होंने गरीब और विनीत, और परमेश्वर के विनम्र अनुयाइयों को अपने पैरों तले रौंदा और उन्हें मारा-काटा और उनसे अपना मुंह फेर लिया ।\n\n40 और इस प्रकार हम देखते हैं कि वे एक भयावह स्थिति में थे, और अनंत विनाश की राह पर आगे बढ़ रहे थे ।\n\n41 और ऐसा हुआ कि इस प्रकार नफी के लोगों पर न्यायियों के शासन का अड़सठवां वर्ष समाप्त हुआ ।\n\n", "hel 7": "हिलामन के बेटे, नफी की भविष्याणी—परमेश्वर नफी के लोगों को फटकारता है कि यदि वे अपनी दुष्टता के लिए पश्चाताप नहीं करेंगे तो वह उन पर उनके पूरे विनाश के लिए क्रोध में प्रकट होगा । परमेश्वर महामारी के द्वारा नफी के लोगों को दंडित करता है; वे पश्चाताप कर उसकी तरफ मुड़ जाते हैं । शमूएल, एक लमनाई नफाइयों के लिए भविष्यवाणी करता है ।\n\n7 से 16 अध्यायों सहित ।\n\n[center][font_size=26]अध्याय 7[/font_size][/center]\n\n[i]उत्तर में नफी को अस्वीकार किया जाता है और वह जराहेमला वापस आता है—वह अपने बगीचे में स्थित मीनार पर प्रार्थना करता है और फिर लोगों को कहता है कि या तो पश्चाताप करो या नष्ट हो जाओ । लगभग 23–21 ई.पू.[/i]\n\n1 देखो, अब ऐसा हुआ कि नफाइयों के लोगों पर न्यायियों के शासन के उनहत्तरवें वर्ष में, हिलामन का बेटा, नफी. उत्तरी प्रदेश से जराहेमला प्रदेश वापस आता है ।\n\n2 क्योंकि वह उत्तरी प्रदेश के लोगों के बीच रहा, और उनमें परमेश्वर के वचन का प्रचार किया, और उनके लिए कई बातों की भविष्यवाणी की थी;\n\n3 और उन्होंने उसकी सभी बातों को नकारा था, इतना अधिक कि वह उनके बीच नहीं रह सका, परन्तु अपने जन्मस्थान पर वापस आ गया ।\n\n4 और यह देखते हुए कि लोग इतनी भयावह दुष्टता की स्थिति में जी रहे हैं, और गडियन्टन के डाकू न्याय-आसन पर बैठे हैं—प्रदेश की सत्ता और अधिकार को हड़पते हुए; परमेश्वर की आज्ञाओं को ताक पर रखते हुए, और मानव संतान के प्रति कोई भी न्याय न करते हुए वे उसे बिलकुल भी ठीक नहीं लगे ।\n\n5 धर्मी लोगों की धार्मिकता के कारण उनकी निंदा करते हुए; धन के कारण अपराधी और दुष्ट को दंड न देते हुए; और इससे भी अधिक अपनी इच्छा के अनुसार न्याय करने के लिए शासन के मुखिया के पद पर बैठते हुए, ताकि वे लाभ उठा सकें और संसार का यश पा सकें, और, इससे भी अधिक, वे आसानी से व्यभिचार, और चोरी, और हत्या, और अपनी इच्छा के अनुसार दुष्टता कर सकें ।\n\n6 अब थोड़े ही समय में यह घोर अधर्म नफाइयों में आ गया था; और नफी ने जब इसे देखा, तो उसकी छाती के भीतर का उसका हृदय बहुत दुखी हुआ; और वह अपनी आत्मा की वेदना में चिल्ला उठा ।\n\n7 ओह, काश मैंने भी अपने पूर्वज नफी के समय में जन्म लिया होता जब वह पहली बार यरूशलेम प्रदेश से बाहर आए थे, ताकि मैं भी प्रतिज्ञा की हुई भूमि पर उनके साथ आनंदित हुआ होता; तब उनके लोग सरलता से विनती करते थे, परमेश्वर की आज्ञाओं को मानने में दृढ़ रहते थे, और अधर्म में आसानी से नहीं पड़ते थे; और वे परमेश्वर के वचन को सुनने के लिए व्याकुल रहते थे ।\n\n8 हां, यदि मैंने उसी समय में जन्म लिया होता, तो मेरे भाइयों की धार्मिकता में मेरी आत्मा भी आनंदित हुई होती ।\n\n9 परन्तु देखो, मुझे तो मेरे ही दिनों में भेजा गया है, और यह कि मेरे भाइयों की दुष्टता के कारण मेरी आत्मा दुख से भर जाएगी ।\n\n10 और देखो, अब ऐसा हुआ कि वह मीनार पर था, जो नफी के बगीचे में स्थित थी, जो प्रमुख मार्ग के बगल में थी जो मुख्य बाजार की तरफ जाता था, जो कि जराहेमला नगर में स्थित था; इसलिए, बगीचे में स्थित मीनार पर नफी ने स्वयं को झुकाया, उसी मीनार पर जो बगीचे के द्वार के नजदीक भी थी जिससे होकर प्रमुख मार्ग जाता था ।\n\n11 और ऐसा हुआ कि जब नफी मीनार पर परमेश्वर के सामने अपनी आत्मा उंडेल रहा था तो वहां से जा रहे कुछ लोगों ने उसे देखा; और वे भागकर गए और जो देखा था उसे अन्य लोगों को बताया, और लोगों की एक भीड़ आई ताकि वे जान सकें कि लोगों की दुष्टता के लिए विलाप करने का कारण क्या है ।\n\n12 और अब, जब नफी उठा तो उसने लोगों की भीड़ देखी जो वहां पर एकत्रित हुए थे ।\n\n13 और ऐसा हुआ कि उसने अपना मुंह खोला और उनसे कहा: देखो, तुम सब यहां क्यों एकत्रित हुए हो ? ताकि मैं तुम्हें तुम्हारी बुराइयों के बारे में बता सकूं ?\n\n14 हां, क्योंकि मैं मीनार पर गया था ताकि मैं अपनी आत्मा को अपने परमेश्वर पर उंडेल सकूं, क्योंकि मेरा हृदय तुम्हारी बुराइयों के कारण बहुत दुखी था !\n\n15 और मेरे दुख और विलाप के कारण तुम सब यहां पर एकत्रित हुए हो, और अचम्भीत हो; हां, और तुम्हें अचम्भीत होने की भारी आवश्यकता है; हां, तुम्हें अचम्भीत होना चाहिए क्योंकि तुम बहक गए हो जिससे कि शैतान ने तुम सबके हृदयों को अपने वश में कर लिया है ।\n\n16 हां, तुम स्वयं को उसके लालच में कैसे पड़ने दे सकते हो जो कि तुम्हारी आत्माओं को अनंत दुख और अंतहीन श्राप में ढकेलना चाहता है ?\n\n17 ओ, पश्चाताप करो, तुम पश्चाताप करो ! तुम क्यों मरोगे ? मुड़ जाओ, प्रभु अपने परमेश्वर की तरफ मुड़ जाओ । उसने तुम्हें क्यों छोड़ दिया है ?\n\n18 ऐसा इसलिए है क्योंकि तुमने अपने हृदयों को कठोर कर लिया है; हां, तुम्हें अच्छे चरवाहे की आवाज सुनाई नहीं देगी; हां, तुमने उसे तुम्हारे विरूद्ध क्रोध के लिए उकसाया है ।\n\n19 और देखो, यदि तुम पश्चाताप नहीं करोगे, तो देखो, वह तुम्हें एकत्रित करने की बजाय तितर-बितर कर देगा ताकि तुम कुत्तों और जंगली भेडियों का भोजन बन सको ।\n\n20 ओ, तुम उसी दिन से परमेश्वर को कैसे भूल सकते हो जिस दिन उसने तुम्हें मुक्त किया था ?\n\n21 परन्तु देखो, ऐसा लाभ पाने के लिए है, लोगों की प्रशंसा के लिए है, हां, और ताकि तुम सोना और चांदी पा सको । और तुमने अपने मन को धन और संसार की व्यर्थ की चीजों पर लगा रखा है, क्योंकि उसके लिए तुम हत्या, लूट-मार, और चोरी करते हो, और पड़ोसी के खिलाफ झूठी गवाही देते हो, और हर प्रकार की अधर्म करते हो ।\n\n22 और इस कारण यदि तुम पश्चाताप नहीं करोगे तो तुम पर अनंत श्राप आएगा । क्योंकि यदि तुम पश्चाताप नहीं करोगे, देखो, यह महान नगर, और आसपास के सारे महान नगर, जो कि हमारे अधिकार क्षेत्र में हैं, उन्हें ले लिया जाएगा ताकि उनमें तुम्हारे लिए कोई स्थान न हो; क्योंकि देखो, तुम्हें तुम्हारे शत्रुओं के विरूद्ध डटे रहने के लिए अब तक प्रभु जो बल तुम्हें देता था अब नहीं देगा ।\n\n23 क्योंकि देखो, प्रभु ने इस प्रकार कहा है: मैं दुष्ट को अपना बल नहीं दिखाऊंगा, एक को दूसरे से अधिक, सिवाय उन लोगों के जो अपने पापों का पश्चाताप करते हैं, और मेरी बातों को नहीं सुनते हैं । अब इसलिए, मैं चाहता हूं कि मेरे भाइयों, तुम सुनो कि यदि तुम पश्चाताप नहीं करोगे तो तुम्हारे बजाय लमनाइयों का भला होगा ।\n\n24 क्योंकि देखो, वे तुमसे अधिक धर्मी हैं, क्योंकि उन्होंने उस महान ज्ञान के विरूद्ध कोई पाप नहीं किया है जिसे तुमने प्राप्त किया है; इसलिए प्रभु उन पर दया करेगा; हां, वह उनके समय को लंबा करेगा और उनके वंश को बढ़ाएगा, यहां तक कि यदि तुमने पश्चाताप नहीं किया तो वह पूरी तरह से तुम्हारा विनाश करेगा ।\n\n25 हां, जो घृणित कार्य तुमने किया है उसके कारण तुम पर श्राप आएगा; और तुमने स्वयं को उसमें एक कर लिया है, हां, गडियन्टन द्वारा स्थापित उस गुप्त टोली से मिल गए हो !\n\n26 हां, जिस अहंकार को तुमने अपने हदय में प्रवेश करने दिया है उसके कारण तुम पर श्राप आएगा, उस अत्याधिक धन-संपत्ति के कारण जिसने तुम्हें हद से अधिक अहंकारी बना दिया है !\n\n27 हां, तुम्हारी दुष्टता और तुम्हारे घृणित कार्यों के कारण तुम पर श्राप आएगा !\n\n28 और यदि तुम पश्चाताप नहीं करोगे तो तुम्हारा विनाश होगा; हां, यहां तक कि तुम्हारी जमीनें तुमसे ले ली जाएंगी, और धरती से तुम्हें नष्ट कर दिया जाएगा ।\n\n29 अब देखो, मैं यह नहीं कहता कि ये मेरी तरफ से हैं, क्योंकि ये मेरी तरफ से नहीं हैं कि मैं इन बातों को जानता हूं; परन्तु देखो, मैं जानता हूं कि यह सब सच है क्योंकि प्रभु परमेश्वर ने इसे मुझ पर प्रकट किया है, इसलिए मैं गवाही देता हूं कि ऐसा होगा ।\n\n", "hel 8": "[center][font_size=26]अध्याय 8[/font_size][/center]\n\n[i]भ्रष्ट न्यायी नफी के विरूद्ध लोगों को उत्तेजित करते हैं—इब्राहीम, मूसा, जीनस, जीनक, इजायस, यशायाह, यिर्मयाह, लेही और नफी ने मसीह की गवाही दी—प्रेरणा द्वारा नफी मुख्य न्यायी के हत्या की घोषणा करता है । लगभग 23–21 ई.पू.[/i]\n\n1 और अब ऐसा हुआ कि जब नफी ने इन बातों को कह लिया, देखो, वहां पर वे लोग थे जो न्यायी थे, जो गडियन्टन की गुप्त टोली के सदस्य भी थे, और वे क्रोधित हो उठे, और उसके विरूद्ध लोगों से यह कहते हुए चिल्लाने लगे: तुम इस मनुष्य को पकड़कर क्यों नहीं लाते ताकि इसके किये गए अपराध के अनुसार इसे दंड दिया जा सके ?\n\n2 क्यों तुम इस मनुष्य को देख और सुन रहे हो जो इन लोगों के और हमारे नियमों के खिलाफ बोल रहा है ?\n\n3 क्योंकि देखो, नफी ने उनके भ्रष्ट कानून के बारे में कहा था; हां, नफी ने कई बातें कही जिसे लिखा नहीं जा सकता; और उसने ऐसी कोई बात नहीं कही जो परमेश्वर की आज्ञाओं के विरूद्ध थी ।\n\n4 और वे न्यायी उससे बहुत क्रोधित थे क्योंकि उसने साफ तौर पर उनके अंधकार के गुप्त कार्यों के बारे में कहा था; फिर भी, वे उसे हाथ लगाने का साहस न कर सके, क्योंकि उन्हें डर था कि कहीं लोग उनके खिलाफ आवाज न उठाने लगें ।\n\n5 इसलिए वे लोगों से यह कहते हुए चिल्लाने लगे: तुम इस मनुष्य को हमारे खिलाफ क्यों बोलने दे रहे हो ? क्योंकि देखो वह इन लोगों की निंदा कर रहा है, यहां तक कि विनाश की बातें कर रहा है; हां, और यह कि ये महान नगर हमसे ले लिए जाएंगे, कि हमारे लिए वहां पर कोई स्थान न होगा ।\n\n6 और अब हम जानते हैं कि यह असंभव है, क्योंकि देखो, हम शक्तिशाली हैं, और हमारे नगर महान हैं, इसलिए हमारे शत्रु हम पर अधिकार नहीं कर सकते हैं ।\n\n7 और ऐसा हुआ कि इस प्रकार उन्होंने नफी के विरूद्ध लोगों को भड़काया, और उनमें मतभेद हो गया; क्योंकि उनमें से कुछ ऐसे थे जिन्होंने याचना की: इस व्यक्ति को अकेले रहने दो, क्योंकि यह एक अच्छा मनुष्य है, और जो बातें यह कहता है वह निश्चित तौर पर होंगी यदि हम पश्चाताप नहीं करेंगे ।\n\n8 हां, देखो, जिन बातों की गवाही इसने हमें दी है वह सब न्यायदंड हम पर आएगा; क्योंकि हम जानते हैं कि उसने हमारी बुराइयों के विषय में सच्ची गवाही दी है । और देखो हमारे अपराध बहुत हैं, और जैसे वह हमारी बुराइयों को जानता है वैसे ही वह उन सारी बातों को जानता है जो हम पर आनेवाली हैं ।\n\n9 हां, और देखो, यदि यह एक भविष्यवक्ता नहीं होता तो उन चीजों से संबंधित गवाहियां नहीं दे पाता ।\n\n10 और ऐसा हुआ कि जो लोग नफी का विनाश करना चाहते थे, उनका डर उन पर इतना हावी हुआ कि उन्होंने उसे हाथ लगाने का साहस भी नहीं किया; इसलिए यह देखते हुए कि उस पर कुछ लोगों की कृपादृष्टि है, वह फिर से उनसे बातें करने लगा, इतना अधिक कि बचे हुए बाकी लोग डर गए ।\n\n11 इसलिए वह यह कहते हुए उन्हें अधिक बताने के लिए बाध्य हुआ: मेरे भाइयों, देखो, क्या तुमने नहीं पढ़ा है कि परमेश्वर ने एक व्यक्ति, मूसा को भी शक्ति दी थी कि उसने लाल सागर के जल पर प्रहार किया, और वह दो भागों में इधर-उधर बंट गया, इतना अधिक कि इस्राएलियों ने, जो कि हमारे पूर्वज थे, सूखी धरती से होकर उसे पार कर लिया, और मिस्रियों की सेना पर जल आ गया और उन्हें निगल गया ?\n\n12 और अब देखो, यदि परमेश्वर ने उस मनुष्य को इतनी शक्ति दी थी, तो तुम आपस में मतभेद क्यों करते हो, और कहते हो कि उसने मुझे कोई शक्ति नहीं दी है जब कि मैं जान सकता हूं कि यदि तुम पश्चाताप नहीं करोगे तो तुम पर न्यायदंड आएगा ?\n\n13 परन्तु, देखो, तुम केवल मेरी बातों को ही अस्वीकार नहीं कर रहे हो, बल्कि तुम उन सारी बातों को अस्वीकार कर रहे हो जिसे हमारे पूर्वजों ने कहा है, और इस मूसा द्वारा कही गई बातों को भी अस्वीकार कर रहे हो जिसे इतनी महान शक्ति प्रदान की गई थी, हां, उसे भी जिसे उसने मसीह के आगमन के संबंध में कहा था ।\n\n14 हां, क्या उसने गवाही नहीं दी थी कि परमेश्वर का पुत्र आएगा ? और जैसे उसने निर्जन प्रदेश में पीतल के सांप को उठाया था, वैसे ही वह जो आएगा उसे भी ऊपर उठाया जाएगा ।\n\n15 और जितने लोग उस सांप की तरफ देखेंगे वे जीएंगे, उसी प्रकार जितने लोग पश्चातापी आत्मा के साथ, विश्वास रखते हुए परमेश्वर के पुत्र की तरफ देखेंगे, वे शायद अनंतता के लिए जीवित रहेंगे ।\n\n16 और अब देखो, केवल मूसा ने ही इन बातों की गवाही नहीं दी थी बल्कि उसके समय से लेकर इब्राहीम के समय तक के सभी पवित्र भविष्यवक्ताओं ने इसकी गवाही दी थी ।\n\n17 हां, और देखो, इब्राहीम ने उसके आगमन को देखा था, और प्रसन्नता से भर गया था और आनंदित हुआ था ।\n\n18 हां, और देखो मैं तुमसे कहता हूं, कि केवल इब्राहीम को ही इन बातों के बारे में नहीं पता था बल्कि इब्राहीम के समय से पहले के कई लोगों को पता था जिन्हें परमेश्वर की रीति के अनुसार, हां, उसके पुत्र की रीति के अनुसार भी नियुक्त किया गया था; और यह कि उसके आगमन के कई हजारों वर्ष पूर्व इसे लोगों को दिखाया गया था कि इनका मुक्ति भी होगा ।\n\n19 और अब मैं चाहता हूं कि तुम जानो, कि इब्राहीम के समय के बाद भी ऐसे कई भविष्यवक्ता रहे हैं जिन्होंने इन बातों की गवाही दी है; हां, देखो, भविष्यवक्ता जीनस ने इसकी गवाही बड़ी ही निडरता के साथ दी थी जिसके कारण उसे मार दिया गया ।\n\n20 और देखो, जीनक, और इजायस, और यशायाह, और यिर्मयाह ने भी गवाही दी, (यिर्मयाह वही भविष्यवक्ता था जिसने यरूशलेम के विनाश की गवाही दी थी) और अब हम जानते हैं कि यिर्मयाह की भविष्यवाणी के अनुसार यरूशलेम का विनाश हुआ था । ओह फिर उसकी भविष्यवाणी के अनुसार, परमेश्वर का पुत्र क्यों नहीं आएगा ?\n\n21 और अब क्या तुम इस बात पर भी विवाद करोगे कि यरूशलेम का विनाश हुआ था ? क्या तुम कहोगे कि मूलक के अलावा सिदकिय्याह के बेटों को नहीं मारा गया था ? हां, और क्या तुम्हें दिखाई नहीं देता कि सिदकिय्याह का वंश हमारे साथ है, और उन्हें यरूशलेम प्रदेश से बाहर निकाल दिया गया था ? परन्तु देखो, यही सब कुछ नहीं है—\n\n22 हमारे पूर्वज लेही को यरूशलेम से बाहर निकाल दिया गया था क्योंकि उसने इन बातों की गवाही दी थी । नफी ने भी इन बातों की गवाही दी थी, और उस समय से लेकर अब तक लगभग हमारे सभी पूर्वजों ने भी; हां, उन्होंने मसीह के आगमन की गवाही दी थी, और उसकी प्रतीक्षा की थी, और आनेवाले दिन के लिए आनंदित हुए थे ।\n\n23 और देखो, वह परमेश्वर है, और वह उनके साथ है, और वह स्वयं को उन पर प्रकट करता है, ताकि वे उसके द्वारा मुक्ति पाएं; और जो होनेवाला है उसके कारण उसकी बड़ाई की ।\n\n24 और अब, देखते हुए कि तुम इन बातों को जानते हो और झूठ बोलने के अलावा तुम इसे अस्वीकार नहीं कर सकते हो, इसलिए इस मामले में तुमने पाप किया है, क्योंकि इतने सारे प्रमाणों को प्राप्त करने के बावजूद भी तुमने इन सारी बातों को अस्वीकार किया है; हां, यहां तक कि तुमने स्वर्ग और पृथ्वी की उन सारी बातों को एक साक्षी के रूप में प्राप्त किया है जो सच्ची हैं ।\n\n25 परन्तु देखो, तुमने सच्चाई को अस्वीकार किया है, और अपने पवित्र परमेश्वर के खिलाफ हो गए हो; और इस समय भी, स्वर्ग में अपने लिए धन इकठ्ठा करने की बजाय जो कि भ्रष्ट नहीं होता, और जहां कोई भी अशुद्ध वस्तु प्रवेश नहीं कर सकती, तुम न्याय के दिन के विरूद्ध स्वयं के लिए क्रोध का ढेर लगा रहे हो ।\n\n26 हां, इस समय भी अनंत विनाश के लिए, अपनी हत्याओं और अपने व्यभिचार और अपनी दुष्टता के कारण तुम पापी हो चुके हो; हां, और यदि तुम पश्चाताप नहीं करोगे तो यह तुम पर शीघ्र ही आएगा ।\n\n27 हां, देखो अब भी यह तुम्हारे दरवाजों पर दस्तक दे रहा है; हां, तुम न्याय-आसन के पास जाओ और ढूंढो; और देखो, तुम्हारे न्यायी की हत्या हो गई है, और वह रक्तरंजित पड़ा हुआ है; और उसकी हत्या उसके भाई ने की है जो न्याय-आसन पर बैठना चाहता है ।\n\n28 और देखो, वे दोनों तुम्हारी गुप्त टोली के सदस्य हैं, जिनका निर्माता गडियन्टन है और वह शैतान है जो मनुष्यों की आत्माओं को नष्ट करना चाहता है ।\n\n", "hel 9": "[center][font_size=26]अध्याय 9[/font_size][/center]\n\n[i]संदेशवाहक मुख्य न्यायी को न्याय-आसन के पास मरा हुआ पाते हैं—उन्हें बंदीगृह में डाल दिया जाता है और बाद में छोड़ दिया जाता है—प्रेरणा द्वारा नफी सीएण्टम को हत्यारे के रूप में पहचान लेता है—कुछ लोग नफी को भविष्यवक्ता के रूप में स्वीकार करते हैं । लगभग 23–21 ई.पू.[/i]\n\n1 देखो, अब ऐसा हुआ कि जब नफी ने इन बातों को कह लिया, उनमें से कुछ लोग न्याय-आसन की तरफ दौड़कर गए; हां, जो गए उनकी संख्या पांच थी, और जाने के बाद उन्होंने आपस में कहा:\n\n2 देखो, अब हम निश्चयपूर्वक जान सकेंगे कि यह मनुष्य एक भविष्यवक्ता है और परमेश्वर ने इसे इतनी अदभुत बातों की भविष्यवाणी करने की आज्ञा दी है । देखो, हमें विश्वास नहीं है कि इसे जानकारी है, हमें विश्वास नहीं है कि यह एक भविष्यवक्ता है; फिर भी, जो बातें उसने मुख्य न्यायी के संबंध में कहा है, यदि वह सच है, कि वह मर चुका है, तो हम विश्वास करेंगे कि जो अन्य बातें उसने कही हैं वे सच हैं ।\n\n3 और ऐसा हुआ कि वे अपनी पूरी शक्ति से दौड़े, और न्याय-आसन के पास पहुंचे; और देखो, मुख्य न्यायी धरती पर गिरा पड़ा था, और वह अपने ही लहू में पड़ा हुआ था ।\n\n4 और अब देखो, जब उन्होंने इसे देखा तो उन्हें बहुत आश्चर्य हुआ, इतना अधिक कि वे धरती पर गिर पड़े; क्योंकि मुख्य न्यायी के संबंध में जो नफी ने कहा था उस पर उन्होंने विश्वास नहीं किया था ।\n\n5 परन्तु अब, जब उन्होंने देखा तो विश्वास किया, और वे भयभीत हुए कि कहीं लोगों पर वह सब न्यायदंड न आ जाए जिसके बारे में नफी ने बताया था; इसलिए वे कांपने लगे, और धरती पर गिर पड़े ।\n\n6 अब, न्यायी की हत्या के तुरन्त बाद—उसे उसके भाई ने भेष बदलकर मारा था, और वह भाग गया, और सेवकों ने जाकर हत्या के बारे में ढिंढोरा पीटते हुए लोगों को इसे बताया ।\n\n7 और देखो, लोग न्याय-आसन के पास एकत्रित हुए—और देखो, अचम्भीत होकर उन्होंने उन पांच लोगों को देखा जो धरती पर गिरे पड़े थे ।\n\n8 और अब देखो, ये लोग नफी के बगीचे पर एकत्रित भीड़ के बारे में कुछ नहीं जानते थे; इसलिए उन्होंने आपस में कहा: ये वही लोग हैं जिन्होंने न्यायी की हत्या की है, और परमेश्वर ने उन्हें गिरा दिया है ताकि ये हमसे भाग न सकें ।\n\n9 और ऐसा हुआ कि उन्होंने उन्हें पकड़ लिया, और उन्हें बांधकर बंदीगृह में डाल दिया । और चारों तरफ घोषणा की गई कि न्यायी की हत्या हो गई है, और हत्यारों को पकड़ लिया गया है और बंदीगृह में डाल दिया है ।\n\n10 और ऐसा हुआ कि अगले दिन, लोग मारे गए महान मुख्य न्यायी की दफन-क्रिया पर शोक मनाने और उपवास करने के लिए एकत्रित हुए ।\n\n11 और इस प्रकार वे न्यायी भी दफन-क्रिया पर एकत्रित हुए जो नफी के बगीचे पर थे और जिन्होंने उसकी बातों को सुना था ।\n\n12 और ऐसा हुआ कि उन्होंने यह कहते हुए लोगों से पूछताछ की: वे पांच लोग कहां हैं जिन्हें मुख्य न्यायी की मौत के विषय में पता करने के लिए भेजा गया था ? और उन्होंने उत्तर दिया और कहा: हम उन पांच लोगों के बारे में तो नहीं जानते हैं जिन्हें तुमने भेजा था; परन्तु पांच और लोग हैं जो हत्यारे हैं जिन्हें हमने बंदीगृह में डाल दिया है ।\n\n13 और ऐसा हुआ कि न्यायियों ने इच्छा जताई कि उन्हें लाया जाए; और उन्हें लाया गया, और देखो ये वही पांच लोग थे जिन्हें भेजा गया था; और देखो न्यायियों ने मामले के संबंध में उनसे पूछताछ की, और यह कहते हुए, उन्होंने अपने द्वारा की गई सारी बातें बताईं:\n\n14 हम भागकर आए और न्याय-आसन के पास पहुंचे, और जब हमने सब कुछ देखा जैसा कि नफी ने गवाही दी थी, हम इतना अधिक अचम्भीत हुए कि धरती पर गिर पड़े; और जब हम अपने आश्चर्य से बाहर निकले तो देखो उन्होंने हमें बंदीगृह में डाल दिया ।\n\n15 अब, इस व्यक्ति की हत्या के बारे में, हम नहीं जानते हैं कि ऐसा किसने किया है; और हमें केवल इतनी ही पता है, तुम्हारी इच्छा के अनुसार हम दौड़कर यहां आए, और देखो नफी की भविष्यवाणी के अनुसार, वह मरा पड़ा था ।\n\n16 और ऐसा हुआ कि न्यायियों ने इस मामले को लोगों को समझाया, और नफी के विरूद्ध यह कहते हुए चीखने लगे: देखो, हम जानते हैं कि नफी ने किसी के साथ मिलकर न्यायी की हत्या करवाई है, और तब इसने हमें इसके बारे में बताया है जिससे कि वह अपने विश्वास में हमारा परिवर्तन कर सके, ताकि स्वयं को परमेश्वर द्वारा चुना हुआ एक महान पुरुष, और एक भविष्यवक्ता बता सके ।\n\n17 और अब देखो, हम इस व्यक्ति के बारे में पता लगा लेंगे, और वह अपनी गलती का अंगीकार करेगा और हमें इस न्यायी के असली हत्यारे का पता बताएगा ।\n\n18 और ऐसा हुआ कि दफन-क्रिया के दिन उन पांच लोगों को छोड़ दिया गया । फिर भी, नफी के विरूद्ध कही गई बातों के लिए उन्होंने न्यायियों को डांटा-फटकारा, और एक-एक कर उन लोगों से बहुत बहस की और उन्हें समझाया ।\n\n19 फिर भी, उन्होंने नफी को पकड़कर बंधवा दिया और भीड़ के सामने लाए, और उससे विभिन्न प्रकार के प्रश्न पूछने लगे जिससे कि वे उसे फंसा सकें, ताकि वे उसे मृत्युदंड दे सकें—\n\n20 उससे यह कहते हुए: तुम अपराध में भागीदार हो; कौन है वह व्यक्ति जिसने यह हत्या की है ? अब हमें बताओ, और अपनी गलती स्वीकार करो, देखो यह धन है; और यदि तुम हमें उस व्यक्ति के बारे में बताओगे और उसके साथ अपनी साझीदारी को स्वीकार करोगो तो हमें तुम्हें जीवनदान भी दे देंगे ।\n\n21 परन्तु नफी ने उनसे कहा: हे मन्दबुद्धि लोगों, तुमने अपने हृदय को अशुद्ध कर लिया है, तुम अंधे और हठ्ठी लोग हो, क्या तुम जानते हो कि तुम्हारा प्रभु परमेश्वर ऐसा कब तक सहन करेगा कि तुम पाप के अपने मार्ग पर चलते रहो ?\n\n22 तुम्हें विलाप और शोक आरंभ करना चाहिए क्योंकि यदि तुम पश्चाताप नहीं करोगे तो इस समय भारी विनाश तुम्हारी प्रतीक्षा में खड़ा है ।\n\n23 देखो तुम कहते हो कि सीजोरम, हमारे मुख्य न्यायी की हत्या में मैं उस व्यक्ति के साथ मिला हुआ हूं । परन्तु देखो, मैं तुमसे कहता हूं, कि तुम्हें ऐसा इसलिए लग रहा है क्योंकि मैंने तुम्हें गवाही दी थी और एक साक्षी भी कि तुम इस बात के बारे में जान सको, कि मैं तुम लोगों के बीच में हो रही दुष्टता और घृणित कार्यों के बारे में जानता हूं ।\n\n24 और क्योंकि मैंने तुम्हें इसे बताया है, तुम कहते हो कि मैं उस व्यक्ति के साथ मिला हुआ हूं ताकि वह इस काम को कर सके; हां, क्योंकि मैंने तुम्हें इसका चिन्ह दिखाया है तुम मुझसे क्रोधित हो, और मुझे मारना चाहते हो ।\n\n25 और अब देखो, मैं तुम्हें दूसरा चिन्ह दिखाऊंगा, और देखूंगा कि क्या तुम इसमें भी मुझे मारने का प्रयास करते हो ।\n\n26 देखो मैं तुमसे कहता हूं: सीएण्टम के घर जाओ, जो कि सीजोरम का भाई है, और उससे कहो—\n\n27 क्या नफी, जो एक भविष्यवक्ता होने का दिखावा करता है, जो कि इन लोगों के बुराई के बारे में भविष्यवाणी करता है, तुम्हारे साथ मिला हुआ था कि तुम सीजोरम की हत्या करो जो कि तुम्हारा भाई है ?\n\n28 और देखो, वह तुमसे कहेगा, नहीं ।\n\n29 और तुम उससे कहना: क्या तुमने अपने भाई की हत्या की है ?\n\n30 और वह भय से खड़ा हो जाएगा, और समझ नहीं पाएगा कि क्या कहे । और देखो, वह तुम्हें मना कर देगा; और वह आश्चर्य का ढोंग करेगा; फिर भी, वह अपने आपको निर्दोष बताएगा ।\n\n31 परन्तु देखो, तुम उसकी परीक्षा लेना, और तुम्हें उसके लबादे के किनारों पर लहू मिलेगा ।\n\n32 और जब तुम इसे देख लोगे, तुम कहना: यह लहू कहां से आया ? क्या हम समझें कि यह लहू तुम्हारे भाई का है ?\n\n33 और फिर वह कांप जाएगा, और उसका चेहरा पीला पड़ जाएगा, मानो उस पर मृत्यु आ गई हो ।\n\n34 और फिर तुम कहना: इस भय और तुम्हारे चेहरे के पीलेपन के कारण, देखो, हम जानते हैं कि तुम अपराधी हो ।\n\n35 और तब वह और भी भयभीत हो उठेगा; और फिर वह तुम्हारे सामने अंगीकार करेगा, और इस बात को मना नहीं करेगा कि उसने हत्या की है ।\n\n36 और तब वह तुमसे कहेगा, कि मैं नफी के बारे में नहीं जानता, उसे तो परमेश्वर की शक्ति के द्वारा इस मामले की जानकारी दी गई है । और तब तुम जानोगे कि मैं एक सच्चा व्यक्ति हूं, और मुझे परमेश्वर ने तुम्हारे पास भेजा है ।\n\n37 और ऐसा हुआ कि वे चले गए, और वैसा ही किया जैसा कि नफी ने उनसे करने के लिए कहा था । और देखो, जो बातें उसने कही थीं वह सच्ची थीं; क्योंकि उसके कहे अनुसार उसने मना किया; और फिर उसके कहे ही अऩुसार उसने अंगीकार किया ।\n\n38 और उससे पूरी तरह सिद्ध करवाया गया कि वही हत्यारा है, जिससे कि पकड़े गए पांच लोगों को और नफी को भी छोड़ दिया गया ।\n\n39 और कुछ नफाई थे जिन्होंने नफी की बातों पर विश्वास किया; और कुछ लोग ऐसे भी थे जिन्होंने उन पांच लोगों की गवाहियों के कारण विश्वास किया, क्योंकि जब वे बंदीगृह में थे तभी उनका मन परिवर्तन हो गया था ।\n\n40 और अब कुछ लोग थे जिन्होंने कहा कि नफी एक भविष्यवक्ता था ।\n\n41 और कुछ अन्य लोग थे जिन्होंने कहा: देखो, वह परमेश्वर है क्योंकि यदि वह परमेश्वर नहीं होता तो उसे यह सारी बातें पता नहीं होती । क्योंकि देखो, उसने हमारे मन के विचारों को हमें बताया, और अन्य बातें बताई; यहां तक कि उसने हमारे मुख्य न्यायी के असली हत्यारे की जानकारी हमें दी ।\n\n", "hel 10": "[center][font_size=26]अध्याय 10[/font_size][/center]\n\n[i]प्रभु नफी को मुहरबंदी की शक्ति देता है—वह पृथ्वी और स्वर्ग पर बांधने और खोलने में सशक्त होता है—वह लोगों को पश्चाताप करने या नाश होने की आज्ञा देता है—आत्मा उसे एक जनसमूह से दूसरे जनसमूह तक ले जाती है । लगभग 21–20 ई.पू.[/i]\n\n1 और ऐसा हुआ कि लोगों में विभाजन होने लगा, इतना अधिक कि जब नफी उनके बीच में खड़ा था, तो उसे अकेला छोड़ते हुए वे इधर-उधर अलग होकर अपने मार्ग पर चले गए ।\n\n2 और ऐसा हुआ कि नफी अपने घर की तरफ चला गया, उन बातों पर मनन करते हुए जिसे प्रभु ने उसे दिखाया था ।\n\n3 और ऐसा हुआ कि जब वह इस प्रकार से मनन कर रहा था—नफाइयों की दुष्टता, अंधकार के उनके गुप्त कार्यों, और उनकी हत्याओं, और उनके लूट-मार, और हर प्रकार की बुराइयों के कारण बहुत अधिक दुखी होते हुए—और ऐसा हुआ कि जब वह इस प्रकार से अपने हृदय में मनन कर रहा था, देखो, यह कहते हुए उसे एक आवाज सुनाई दी:\n\n4 नफी, तुम आशीषित हो, उन बातों के लिए जो तुमने किया है; क्योंकि मैंने देखा है कि किस प्रकार बिना थके हुए तुमने वचन की घोषणा की है, जिसे मैंने तुम्हें इन लोगों को सुनाने के लिए दिया था । और तुम उनसे डरे नहीं, और तुमने अपने प्राणों का मोह नहीं किया, परन्तु तुमने मेरी इच्छानुसार किया है, और मेरी आज्ञाओं का पालन किया है ।\n\n5 और अब, क्योंकि तुमने ऐसा बिना थके हुए किया है, देखो, मैं तुम्हें सदा आशीष दूंगा; और मैं तुम्हारी बात में और कर्म में, विश्वास में और कार्यों में तुम्हें शक्तिशाली बनाऊंगा; हां, यहां तक कि सारी चीजें तुम्हारे कहे अनुसार ही होंगी, क्योंकि तुम ऐसी किसी भी चीज को नहीं मांगोगे जो मेरी इच्छा के विपरित हो ।\n\n6 देखो, तुम नफी हो, और मैं परमेश्वर हूं । देखो, मैं अपने स्वर्दगूतों की उपस्थिति में तुम्हें बताता हूं, कि तुम्हारा इन लोगों पर अधिकार होगा, और मैं इन लोगों की दुष्टता के अनुसार पृथ्वी को अकाल, और महामारी, और विनाश से दंडित करूंगा ।\n\n7 देखो, मैं तुम्हें अधिकार देता हूं कि धरती पर तुम जिस को भी मुहरबंद करोगे उसे स्वर्ग में भी मुहरबंद किया जाएगा; और धरती पर तुम जिस चीज को खोलोगे वह स्वर्ग में भी खुलेगा; और इस प्रकार इन लोगों पर तुम्हारा अधिकार होगा ।\n\n8 और इस प्रकार, यदि तुम इस मंदिर को कहोगे कि दो टुकड़ों में बंट जाए तो ऐसा होगा ।\n\n9 और यदि तुम इस पहाड़ को कहोगे, तुम नीचे गिरकर समतल हो जाओ तो ऐसा होगा ।\n\n10 और देखो, यदि तुम कहोगे कि परमेश्वर इन लोगों को दंड दे तो ऐसा ही होगा ।\n\n11 और अब देखो, मैं तुम्हें आज्ञा देता हूं कि तुम जाओ और इसे लोगों को बताओ, कि ऐसा प्रभु परमेश्वर कहता है, जो सर्वशक्तिमान है: यदि तुम पश्चाताप नहीं करोगे तो तुम्हें दंडित किया जाएगा, यहां तक कि तुम्हारा विनाश होगा ।\n\n12 और देखो, अब ऐसा हुआ कि जब प्रभु ने नफी से इन बातों को कह लिया, वह रुका और अपने घर नहीं गया, परन्तु वह उन लोगों में गया जो प्रदेश में तितर-बितर हो गए थे, और उन्हें प्रभु का वह वचन सुनाने लगा जो उसे बताया गया था कि यदि वे पश्चाताप नहीं करेंगे तो उनका विनाश होगा ।\n\n13 अब देखो, मुख्य न्यायी की हत्या के संबंध में नफी ने जो लोगों को बताया था, उस महान चमत्कार के बावजूद भी उन्होंने अपने हृदयों को कठोर कर लिया था और प्रभु के वचन की तरफ ध्यान नहीं दिया ।\n\n14 इसलिए नफी ने उन्हें प्रभु का वचन सुनाया, यह कहते हुए: यदि तुम पश्चाताप नहीं करोगे, ऐसा प्रभु परमेश्वर कहता है, तो तुम्हें दंडित किया जाएगा, यहां तक कि तुम्हारा विनाश होगा ।\n\n15 और ऐसा हुआ कि जब नफी ने उन्हें वचन सुना दिया, देखो, उन्होंने अपने हृदयों को फिर भी कठोर ही रखा और उसकी बातों पर ध्यान नहीं दिया; इसलिए उन्होंने उसे बुरा-भला कहा, और उसे पकड़ने का प्रयास किया ताकि वे उसे बंदीगृह में डाल सकें ।\n\n16 परन्तु देखो, उसके साथ परमेश्वर की शक्ति थी, और वे उसे पकड़कर बंदीगृह में नहीं डाल पाए, क्योंकि पवित्र आत्मा उसे उनके बीच में से दूर ले गई ।\n\n17 और ऐसा हुआ कि इस प्रकार आत्मा में रहते हुए, वह परमेश्वर के वचन की घोषणा करते हुए एक जनसमूह से दूसरे जनसमूह गया, तब तक जब तक कि उसने इसकी घोषणा सबमें न कर दी, या इसे सारे लोगों में न पहुंचा दिया ।\n\n18 और ऐसा हुआ कि उन्होंने उसकी बातों पर ध्यान नहीं दिया; और मतभेद शुरू हो गया, इतना अधिक कि वे आपस में ही एक दूसरे के विरूद्ध हो गए और तलवार से एक दूसरे की हत्या करने लगे ।\n\n19 और इस प्रकार नफी के लोगों पर न्यायियों के शासन का एकहत्तरवां वर्ष समाप्त हुआ ।\n\n", "hel 11": "[center][font_size=26]अध्याय 11[/font_size][/center]\n\n[i]युद्ध के स्थान पर अकाल भेजने के लिए नफी प्रभु से याचना करता है—बहुत से लोगों का विनाश हुआ—वे पश्चाताप करते हैं, और नफी प्रभु से वर्षा करवाने की हठ करता है—नफी और लेही बहुत से प्रकटीकरण प्राप्त करते हैं—गडियन्टन डाकू प्रदेश में अतिक्रमण करते हैं । लगभग 20–6 ई.पू.[/i]\n\n1 और ऐसा हुआ कि न्यायियों के शासन के बहत्तरवें वर्ष में मतभेद और भी बढ़ा, इतना अधिक कि पूरे प्रदेश में नफी के लोगों में युद्ध छि़ड़ गया ।\n\n2 और यह गुप्त टोली के डाकू ही थे जिन्होंने विनाश और दुष्टता का कार्य आगे बढ़ाया । और यह युद्ध उस पूरे वर्ष जारी रहा; और तिहत्तरवें वर्ष में भी जारी रहा ।\n\n3 और ऐसा हुआ कि इस वर्ष यह कहते हुए नफी ने प्रभु से याचना की:\n\n4 हे प्रभु, ऐसा न होने दो कि इन लोगों का विनाश तलवार द्वारा हो; परन्तु हे प्रभु, इसकी बजाय प्रदेश में अकाल भेज दो, जिसके कारण इन्हें प्रभु अपने परमेश्वर की याद आए, और संभवत: ये पश्चाताप करें और तुम्हारी तरफ मुड़ जाएं ।\n\n5 और नफी के कहे अऩुसार ऐसा ही हुआ । और प्रदेश में नफी के सारे लोगों पर एक भारी अकाल पड़ा । और इस प्रकार चौहत्तरवें वर्ष में अकाल जारी रहा, और विनाश का कार्य तलवार द्वारा तो बंद हो गया परन्तु अकाल द्वारा अत्यंत दुखदाई हुआ ।\n\n6 और विनाश का यह कार्य पचहत्तरवें वर्ष में भी जारी रहा । क्योंकि नष्ट किये जाने के कारण धरती सूख गई थी, और उपज के मौसम में अनाज नहीं उगा पाई; और पूरी धरती नष्ट हो गई थी, यहां तक कि लमनाइयों और नफाइयों की भी, इसलिए उनका विनाश हुआ जिससे कि प्रदेश के अधिक दुष्कर्मी हिस्से में हजारों की संख्या में लोग नष्ट हुए ।\n\n7 और ऐसा हुआ कि लोगों ने देखा कि अकाल द्वारा लगभग उनका विनाश होनेवाला है, और वे प्रभु अपने परमेश्वर को याद करने लगे; और उन्हें नफी के शब्द याद आने लगे ।\n\n8 और लोग अपने मुख्य न्यायियों और अपने मार्गदर्शकों से याचना करने लगे कि वे नफी से कहना चाहते हैं: देखो, हम जानते हैं कि तुम परमेश्वर के मनुष्य हो, और इसलिए हमारे प्रभु परमेश्वर से विनती करो कि वह इस अकाल को बंद कर दे, कहीं ऐसा न हो कि जो भी बातें तुमने हमारे विनाश के बारे में बताया है वह पूरी हो जाए ।\n\n9 और ऐसा हुआ कि जैसा वे चाहते थे वैसा ही न्यायियों ने नफी से कहा । और ऐसा हुआ कि जब नफी ने देखा कि लोगों ने पश्चाताप किया है और टाट के वस्त्रों में स्वयं को विनम्र किया है, यह कहते हुए उसने प्रभु से फिर से विनती की:\n\n10 हे प्रभु, देखो इन लोगों ने पश्चाताप किया है; और उन्होंने अपने बीच से गडियन्टन की टोली को ऐसे खत्म किया है कि वे विलुप्त हो गए हैं, और उन्होंने जमीन में अपनी गुप्त योजनाओं को दफन कर दिया है ।\n\n11 अब, हे प्रभु, इनकी इस विनम्रता के कारण क्या तुम अपना क्रोध हटा लोगे, और क्रोध को उन दुष्ट लोगों को विनाश से शांत कर लो जिन्हें तुमने पहले ही नष्ट कर दिया है ।\n\n12 हे प्रभु, क्या अपना क्रोध हटा लोगे, हां, अपने भारी क्रोध को, और ऐसा होने दो कि इस प्रदेश में अकाल पड़ना बंद हो जाए ।\n\n13 हे प्रभु, क्या तुम मेरी बात सुनोगे, और ऐसा होने दोगे कि मेरे कहे अऩुसार हो, और धरती पर वर्षा भेज दो, ताकि वह उपजाऊ हो सके, और उपज के मौसम में फल दे सके ।\n\n14 हे प्रभु, तुमने तब मेरी बात सुनी थी जब मैंने कहा था कि अकाल पड़ने दो, ताकि तलवार की महामारी रुक सके; और मुझे पता है कि इस बार भी तुम मेरी बात सुनोगे, क्योंकि तुमने कहा है: यदि ये लोग पश्चाताप करेंगे तो मैं उन पर दया करूंगा ।\n\n15 हां, हे प्रभु, और तुम देखते हो कि अकाल, और महामारी और विनाश जो इन पर आया है, उसके कारण इन लोगों ने पश्चाताप किया है ।\n\n16 और अब, हे प्रभु, क्या तुम अपना क्रोध छोड़ दोगे, और फिर से इन्हें अपनी सेवा करने का अवसर दोगे ? और यदि ऐसो हो, हे प्रभु, तो क्या तुम इन्हें अपनी बातों के अनुसार आशीष नहीं दोगे जो तुमने कहा है ।\n\n17 और ऐसा हुआ कि छिहत्तरवें वर्ष में प्रभु ने लोगों के प्रति अपना क्रोध छोड़ दिया, और पृथ्वी पर वर्षा होने दी, इतना अधिक कि फलों के मौसम में उसमें फल लगे । और ऐसा हुआ कि अनाज के मौसम में उसमें अनाज उगा ।\n\n18 और देखो, लोग आनंदित हुए और परमेश्वर की महिमा की, और पूरा प्रदेश आनंद से भर गया; और फिर उन्होंने नफी को मारने का प्रयास नहीं किया, परन्तु उन्होंने उसे एक महान भविष्यवक्ता मान लिया, परमेश्वर का एक ऐसा मनुष्य जिसे परमेश्वर से महान शक्ति और अधिकार प्राप्त हो ।\n\n19 और देखो, धार्मिकता की बातों में उसका भाई लेही उससे एक बिंदू से भी कम नहीं था ।\n\n20 और इस प्रकार ऐसा हुआ कि नफी के लोगों ने फिर से प्रदेश में उन्नति करना आरंभ किया, और नष्ट हुए स्थानों को फिर से बसाने लगे, और उनकी संख्या बढ़ने लगी और वे सारे तरफ फैल गए, यहां तक कि वे पूरे प्रदेश में फैल गए, दोनों उत्तरी और दक्षिणी दिशा में, पश्चिमी समुद्रतट से लेकर पूर्वी समुद्रतट तक ।\n\n21 और ऐसा हुआ कि छिहत्तरवां वर्ष शांति से समाप्त हुआ । और सतहत्तरवां वर्ष शांति से आरंभ हुआ; और पूरे प्रदेश में गिरजे का प्रसार हुआ; और अधिकतर लोग, नफाई और लमनाई दोनों ही गिरजे के सदस्य बने; और प्रदेश में उन्होंने महान शांति का अनुभव किया; और इस प्रकार सतहत्तरवां वर्ष समाप्त हुआ ।\n\n22 और अठहत्तरवें वर्ष में भी शांति बनी रही, सिद्धांत की बातों से संबंधित कुछ मतभेदों के अलावा जिन्हें भविष्यवक्ताओं ने बताया था ।\n\n23 और उनहत्तरवां वर्ष अधिक विवादों के साथ आरंभ हुआ । परन्तु ऐसा हुआ कि नफी और लेही, और उनके कई भाई नियमित प्रकटीकरण प्राप्त करते हुए, सिद्धांत की सच्ची बातों को जानते थे, इसलिए उन्होंने लोगों में इसका इतना अधिक प्रचार किया कि उन्होंने उसी वर्ष अपने विवादों को खत्म कर दिया ।\n\n24 और ऐसा हुआ नफी के लोगों पर न्यायियों के शासन के अस्सीवें वर्ष में, नफी के लोगों में कुछ लोग मतभेद करने लगे, जो कि कुछ वर्ष पूर्व लमनाइयों से मिल गए थे, और स्वयं को लमनाई कहते थे, और कुछ ऐसे भी विपक्षी थे जो वास्तव में लमनाइयों के वंशज थे, उनके और उन विपक्षियों के द्वारा क्रोध में भड़काए गए, इसलिए उन्होंने अपने भाइयों के साथ युद्ध आरंभ कर दिया ।\n\n25 और उन्होंने हत्या और लूट-मार की; और फिर वे पीछे हटते हुए पहाड़ों, और निर्जन प्रदेश और गुप्त स्थानों पर स्वयं को छिपाते हुए चले गए ताकि उन्हें खोजा न जा सके, उनकी संख्या में नियिमत रूप से वृद्धि होती रही, और जितने भी विपक्षी थे वे उनके पास चले गए ।\n\n26 और इस प्रकार अभी कई वर्ष नहीं बीते थे कि डाकुओं की टोली अत्याधिक बड़ी हो गई; और उन्होंने गडियन्टन की सारी योजनाओं का पता लगाया; और इस प्रकार वे गडियन्टन के डाकू बन गए ।\n\n27 अब देखो, इन डाकुओं ने भारी तबाही मचाई, हां, यहां तक कि नफी के लोगों का, और लमनाइयों के लोगों का भी भारी विनाश किया ।\n\n28 और ऐसा हुआ कि विनाश के इस कार्य को रोकना आवश्यक हो गया था; इसलिए डाकुओं की इस टोली को खोजने, और उनका विनाश करने के लिए उन्होंने एक मजबूत सेना को निर्जन प्रदेश और पहाड़ों पर भेजा ।\n\n29 परन्तु देखो, ऐसा हुआ कि उसी वर्ष उन्हें फिर से उनके प्रदेश वापस खदेड़ दिया गया । और इस प्रकार नफी के लोगों पर न्यायियों के शासन का अस्सिवां वर्ष समाप्त हुआ ।\n\n30 और ऐसा हुआ कि इक्यासिवें वर्ष में उन्होंने फिर से डाकुओं की टोली पर चढ़ाई कर दी, और कई लोगों को मार डाला; और उनका भी बहुत विनाश हुआ ।\n\n31 और जो डाकू पहाड़ियों और निर्जन प्रदेश में फैले हुए थे, उन्होंने अपनी अत्याधिक संख्या के कारण उन्हें फिर से निर्जन प्रदेश और पहाड़ों से निकलकर उनके स्वयं के प्रदेश में जाने के लिए मजबूर किया गया ।\n\n32 और ऐसा हुआ कि इस प्रकार यह वर्ष समाप्त हुआ । और डाकुओं की संख्या बढ़ती गई और वे मजबूत होते गए, इतना अधिक कि उन्होंने नफाइयों की पूरी सेना को, और लमनाइयों को भी ललकारा; और सारे प्रदेश में लोगों पर उनका भय छा गया ।\n\n33 हां, उन्होंने प्रदेश के कई हिस्सों पर हमला किया, और उनका भारी विनाश किया; हां, कई लोगों की हत्या की, और बाकी लोगों को बंदी बनाकर निर्जन प्रदेश में ले गए, हां, और विशेषकर उनकी स्त्रियों और उनके बच्चों को ।\n\n34 अब यह महान बुराई, जो कि लोगों के अधर्म के कारण उन पर आया था, जिसके कारण प्रभु अपने परमेश्वर को याद करने के लिए वे फिर से उत्तेजित हुए ।\n\n35 और इस प्रकार न्यायियों के शासन का इक्यासिवां वर्ष समाप्त हुआ ।\n\n36 और बयासिवें वर्ष में वे फिर से प्रभु अपने परमेश्वर को भूलने लगे । और तिरासिवें वर्ष में वे फिर से अधर्म में मजबूत होने लगे । और चौरासिवें वर्ष में उन्होंने स्वयं में कोई सुधार नहीं किया ।\n\n37 और ऐसा हुआ कि पच्चासिवें वर्ष में वे अपने अहंकार और अपनी दुष्टता में और अधिक मजबूत होते गए; और इस प्रकार विनाश की तरफ अग्रसर हुए ।\n\n38 और इस प्रकार पच्चासिवां वर्ष समाप्त हुआ ।\n\n", "hel 12": "[center][font_size=26]अध्याय 12[/font_size][/center]\n\n[i]मनुष्य अस्थिर और मूर्ख है और बुराई को शीघ्रता से करता है—प्रभु अपने लोगों को दंड देता है—मनुष्यों की व्यर्थता की तुलना परमेश्वर के सामर्थ्य से होती है—न्याय के दिन, मनुष्य को या तो अनंत जीवन प्राप्त होगा या अनंत नरकदंड । लगभग 6 ई.पू.[/i]\n\n1 और इस प्रकार हम देख सकते हैं कि कैसे मानव संतान झूठी होती है और उनके हृदय कैसे अस्थिर होते हैं; हां, हम देख सकते हैं कि प्रभु अपनी महान असीम अच्छाई में उन लोगों को आशीष देता है और उनकी उन्नति करता है जो उसमें विश्वास करते हैं ।\n\n2 हां, और हम देख सकते हैं कि अत्यंत शीघ्रता से वह अपने लोगों की उन्नति करता है, हां, उनके खेतों में फसल, उनके पशु-पक्षियों, और सोने और चांदी, और विभिन्न प्रकार के सारे मूल्यवान वस्तुओं और कलाकृतियों को बढ़ाता है; उनके जीवन को बचाते हुए और उन्हें उनके शत्रुओं के हाथों से छुड़ाते हुए; उनके शत्रुओं के हृदयों को कोमल बनाते हुए ताकि वे उनके खिलाफ युद्ध न करें; हां, और ठीक से रहें, अपने लोगों के कल्याण और प्रसन्नता के लिए सब कुछ करते हुए; हां, और यह वह समय होता है जब वे अपने हृदयों को कठोर करते हैं, और प्रभु अपने परमेश्वर को भूल जाते हैं, और अपने पैरों तले पवित्र जन को कुचल देते हैं—हां, और ऐसा वे अपने सुविधा, और अपनी अत्याधिक संपन्नता के कारण करते हैं ।\n\n3 और इस प्रकार हम देखते हैं कि जब तक प्रभु अपने लोगों को कई परेशानियों, मृत्यु और डर, और अकाल और विभिन्न प्रकार की महामारी से दंडित नहीं करता है, वे प्रभु को याद नहीं करेंगे ।\n\n4 ओह ! मानव संतान कितनी बुद्धिहीन, और कितनी झूठी, और कितनी बुरा और दुराचारी, और अधर्म करने में कितनी सचेत, और भलाई करने में कितनी आलसी है; हां, शैतान की बातों को सुनने में, और संसार की व्यर्थ चीजों पर अपना मन लगाने में कितनी सचेत है ।\n\n5 हां, अहंकारी बनने में कितनी सचेत है; हां, शेखी बघारने में, और हर प्रकार के अधर्म में कितनी सचेत है; और प्रभु अपने परमेश्वर को याद करने में, और उसकी सीख पर ध्यान देने में कितनी आलसी है, हां, समझदारी की राह पर चलने में कितनी आलसी है ।\n\n6 देखो, वे नहीं चाहते कि उनका प्रभु परमेश्वर जिसने उनकी रचना की है, उन पर शासन और हुकूमत करे; उनके प्रति उसकी महान अच्छाई और दया के बावजूद, वे उसकी सलाह को कुछ नहीं समझते हैं, और वे नहीं चाहते कि वह उनका मार्गदर्शक बने ।\n\n7 ओह ! मानव संतान कुछ भी नहीं है; हां, वे पृथ्वी की धूल से भी कम हैं ।\n\n8 क्योंकि देखो, हमारे महान और अनंत परमेश्वर की आज्ञा पर, पृथ्वी की धूल यहां और वहां, अलग होते हुए उड़ती रहती है ।\n\n9 हां, देखो उसकी आवाज पहाड़ियों और पहाड़ों को थर्रा देती है और कंपकंपा देती है ।\n\n10 और उसकी आवाज की शक्ति द्वारा वे टूट जाते हैं, और हां, घाटी के समान सपाट हो जाते हैं ।\n\n11 हां, उसकी आवाज की शक्ति द्वारा पूरी पृथ्वी थर्रा जाती है ।\n\n12 हां, उसकी आवाज की शक्ति द्वारा आधार शिला भी मध्य तक हिल जाती है ।\n\n13 हां, और यदि वह पृथ्वी से कहता है—हिलो—वह हिल जाती है ।\n\n14 हां, यदि वह पृथ्वी से कहता है—तुम वापस पीछे लौट जाओ, ताकि दिन कई घंटों का हो जाए—तो ऐसा हो जाता है;\n\n15 और इस प्रकार, उसके कहे अनुसार पृथ्वी वापस लौट जाती है, और लोगों को ऐसा लगता है कि सूरज अभी भी स्थिर है; हां, और देखो, यह ऐसा है; क्योंकि निश्चत रूप से पृथ्वी ही हिलती है पर सूर्य नहीं ।\n\n16 और देखो, यदि वह गहरे पानी को कहता है—तुम सूख जाओ—तो वह सूख जाता है ।\n\n17 देखो, यदि वह पहाड़ से कहता है—खड़े हो जाओ, और आकर उस नगर पर गिर पड़ो ताकि वह दफन हो जाए—देखो ऐसा होता है ।\n\n18 और देखो, यदि कोई मनुष्य धरती पर धन छिपाकर रखता है, और प्रभु कहेगा—जिसने इसे छिपाकर रखा है उसके अधर्म के कारण यह श्रापित हो जाए—देखो, यह श्रापित हो जाएगा ।\n\n19 और यदि प्रभु कहेगा—तुम श्रापित हो जाओ ताकि अब से लेकर सदा के लिए तुम्हें कोई भी मनुष्य न पा सके—देखो, अब से लेकर सदा के लिए कोई भी मनुष्य इसे नहीं पा सकता है ।\n\n20 और देखो, यदि प्रभु किसी मनुष्य से कहेगा—तुम्हारे पापों के कारण, तुम सदा के लिए श्रापित हो—ऐसा होगा ।\n\n21 और यदि प्रभु कहेगा—तुम्हारे पापों के कारण तुम्हें मेरी उपस्थिति से अलग कर दिया जाएगा—वह देखेगा कि ऐसा ही हो ।\n\n22 और उस पर हाय जिसे वह ऐसा कहेगा, क्योंकि ऐसा उसके साथ होगा जो पाप करेगा, और वह बचाया नहीं जा सकता; इसलिए, पश्चाताप के बारे में घोषणा की गई है ताकि लोगों को बचाया जा सके ।\n\n23 इसलिए, आशीषित हैं वे लोग जो पश्चाताप करेंगे और प्रभु अपने परमेश्वर की आवाज को सुनेंगे; क्योंकि यही वे लोग हैं जो बचाए जाएंगे ।\n\n24 और परमेश्वर अपनी परिपूर्णता में ऐसा होने दे, कि लोगों को पश्चाताप और अच्छे कर्मों में लाया जा सके, ताकि उनके कर्मों के अनुसार उन पर फिर से अनुग्रह ही अनुग्रह हो सके ।\n\n25 और मैं चाहूंगा कि सारे मनुष्यों को बचाया जा सके । परन्तु हम पढ़ते हैं कि अंतिम दिन में कुछ लोग निकाले जाएंगे, जिन्हें प्रभु की उपस्थिति से अलग कर दिया जाएगा;\n\n26 हां, जिन्हें अंतहीन दुख की स्थिति के हवाले कर दिया जाएगा, उस वचन को पूरा करते हुए जो कहता है: उन लोगों को अनंत जीवन मिलेगा जिन्होंने भला काम किया है; और जिन्होंने बुरा काम किया है उन्हें अनंत नरकदंड । और इस प्रकार यह है । आमीन ।\n\n", "hel 13": "नफाइयों के लिए, लमनाई समूएल की भविष्यवाणी ।\n\n13 से 15 अध्यायों सहित ।\n\n[center][font_size=26]अध्याय 13[/font_size][/center]\n\n[i]लमनाई समूएल भविष्यवाणी करता है कि यदि नफाई पश्चाताप नहीं करेंगे तो उनका विनाश होगा—उन्हें और उनकी धन-संपत्तियों को श्रापित किया जाएगा—वे भविष्यवक्ता को नकारते हैं और उस पर पत्थरवाह करते हैं, दुष्ट आत्माओं से घिरे होते हैं, और अधर्म में रहते हुए प्रसन्नता की खोज करते हैं । लगभग 6 ई.पू.[/i]\n\n1 और अब ऐसा हुआ कि छियासिवें वर्ष में, नफाई अब भी दुष्टता के कार्यों में पड़े हुए थे, हां, भारी दुष्टता में, जब कि मूसा की व्यवस्था के अनुसार, लमनाई सख्ती से परमेश्वर की आज्ञाओं का पालन कर रहे थे ।\n\n2 और ऐसा हुआ कि इसी वर्ष एक समूएल नामक लमनाई था जो जराहेमला के प्रदेश आया, और लोगों में प्रचार करने लगा । और ऐसा हुआ कि उसने कई दिनों तक लोगों में पश्चाताप का प्रचार किया, और उन्होंने उसे बाहर निकाल दिया, और वह अपने प्रदेश वापस जानेवाला था ।\n\n3 परन्तु देखो, उसे प्रभु की आवाज सुनाई दी, कि उसे फिर से वापस जाना चाहिए, और जो भी उसके हृदय में आए उनके लिए उसकी भविष्यवाणी करनी चाहिए ।\n\n4 और ऐसा हुआ कि वे नहीं चाहते थे कि वह उनके नगर में प्रवेश करे; इसलिए वह गया और वहां की दीवार पर खड़ा हो गया, और अपने हाथों को फैलाया और जोर-जोर से बताने लगा, और लोगों को उन बातों की भविष्यवाणी करने लगा जो प्रभु उसके हृदय में डालता रहा ।\n\n5 और उसने उनसे कहा: देखो, मैं समूएल, एक लमनाई हूं, और वही बोलता हूं जो प्रभु मेरे हृदय में डालता है; और देखो उसने मेरे हृदय में इन लोगों को बताने के लिए यह बात डाली है कि न्याय की तलवार इन लोगों पर लटक रही है; और चार सौ वर्ष पूरे नहीं होंगे कि न्याय की तलवार इन लोगों पर गिर जाएगी ।\n\n6 हां, भारी विनाश इन लोगों की प्रतीक्षा में है, और निश्चत तौर पर यह इन पर आएगा, और कोई भी चीज इन्हें नहीं बचा सकती है सिवाय पश्चाताप के और प्रभु यीशु मसीह में विश्वास के जिसका संसार में आना तय है, और जो बहुत उत्पीड़न सहेगा और अपने लोगों के लिए मारा जाएगा ।\n\n7 और देखो, प्रभु के एक स्वर्गदूत ने मुझे इसकी घोषणा की है, और उसने मुझे सुसमाचार सुनाया है । और देखो, मुझे तुम्हें भी यह बात बताने के लिए भेजा गया है, ताकि तुम भी सुसमाचार सुन सको; परन्तु देखो तुम मुझे स्वीकार नहीं करना चाहते ।\n\n8 इसलिए, इस प्रकार प्रभु कहता है: नफाइयों के हृदयों की कठोरता के कारण, यदि वे पश्चाताप नहीं करेंगे तो मैं अपना वचन उनसे वापस ले लूंगा, और मैं अपनी आत्मा उनसे अलग कर लूंगा, और मैं उन्हें दंड दूंगा, और मैं उनके भाइयों के हृदयों को उनके विरूद्ध कर दूंगा ।\n\n9 और चार सौ वर्ष पूरा नहीं होगा कि मैं दंडित करूंगा; हां, मैं उन पर तलवार चलाऊंगा और उन पर अकाल और महामारी लाऊंगा ।\n\n10 हां, मैं अपना भयावह क्रोध उन पर लाऊंगा, और तुम्हारे पूरे विनाश को देखने के लिए, तुम्हारी चौथी पीढ़ी के लोग होंगे जो तुम्हारे शत्रुओं से बच जाएंगे; और प्रभु कहता है कि ऐसा निश्चित रूप से होगा यदि तुम पश्चाताप नहीं करोगे; और तुम्हारी चौथी पीढ़ी के वे लोग तुम्हारा विनाश देखेंगे ।\n\n11 परन्तु यदि तुम पश्चाताप करोगे और प्रभु अपने परमेश्वर की तरफ मुड़ोगे तो प्रभु कहता है कि मैं अपना क्रोध हटा लूंगा; हां, इस प्रकार प्रभु कहता है, वे लोग आशीषित हैं जो पश्चाताप करेंगे और मेरी तरफ मुड़ेंगे, परन्तु उन पर हाय जो पश्चाताप नहीं करते हैं ।\n\n12 हां, जराहेमला के इस महान नगर पर हाय; क्योंकि देखो, इसे धर्मी लोगों के कारण बचाया गया है; हां, इस महान नगर पर हाय, प्रभु कहता है, क्योंकि मैं जानता हूं कि कई लोग हैं, हां, इस महान नगर के कई भागों में जो मेरे विरूद्ध अपने हृदयों को कठोर करेंगे, प्रभु कहता है ।\n\n13 परन्तु आशीषित हैं वे लोग जो पश्चाताप करेंगे, क्योंकि मैं उन्हें बचा लूंगा । परन्तु देखो, इस महान नगर में जो धर्मी लोग हैं यदि वे नहीं होते, देखो, तो मैं स्वर्ग से नीचे अग्नि भेजकर इसे नष्ट कर देता ।\n\n14 परन्तु देखो, धर्मी लोगों के कारण ही इसे बचाया गया है । परन्तु देखो, प्रभु कहता है कि समय आएगा जब तुम धर्मी लोगों को अपने बीच से खदेड़ दोगे, तब तुम विनाश की तरफ अग्रसर होगे; हां, दुष्टता और घृणित कार्य जो इसमें हो रहा है उसके कारण इस महान नगर पर हाय ।\n\n15 हां, गिडियन (गिदोन) के नगर में जो दुष्टता और घृणित कार्य है उसके कारण उस पर हाय ।\n\n16 हां, और उन सारे नगरों में हो रही दुष्टता और घृणित कार्यों के कारण उन पर हाय जो प्रदेश के चारों तरफ हैं, और जिन पर नफाइयों का अधिकार है ।\n\n17 और देखो, सेनाओं का प्रभु कहता है, प्रदेश में रह रहे लोगों के कारण, हां, उनकी दुष्टता और उसके घृणित कार्यों के कारण प्रदेश पर श्राप आएगा ।\n\n18 और ऐसा होगा, सेनाओं का प्रभु कहता है, हां, हमारा महान और सच्चा परमेश्वर कि जो लोग भी धरती पर अपना धन छिपाएंगे उन्हें प्रदेश पर श्राप के कारण वह फिर से नहीं मिलेगा, सिवाय उसके कि वह एक धर्मी मनुष्य हो और उसे प्रभु के लिए छिपा रखा हो ।\n\n19 क्योंकि प्रभु कहता है कि मैं चाहूंगा कि वे अपना धन मेरे पास छिपाएं; और वे श्रापित हैं जो अपना धन मेरे पास नहीं छिपाते हैं; क्योंकि धर्मी मनुष्यों को छोड़कर कोई भी अपना धन मेरे पास नहीं छिपाता है; और वह जो मेरे पास अपना धन नहीं छिपाता है, वह और उसका धन श्रापित है, और प्रदेश पर श्राप के कारण कोई भी उससे मुक्ति नहीं दिला सकता ।\n\n20 और वह दिन आएगा जब वे अपना धन छिपाएंगे क्योंकि उन्होंने अपना हृदय अपनी धन-संपत्तियों पर लगा रखा है; और क्योंकि उन्होंने अपना हृदय अपनी धन-संपत्तियों पर लगा रखा है, और जब वे अपने शत्रुओं से भागेंगे तब अपना धन छिपा देंगे; क्योंकि वे उन्हें मेरे पास नहीं छिपाएंगे, इसलिए वे और उनका धन श्रापित होंगे, और प्रभु कहता है कि उस दिन उनका नाश होगा ।\n\n21 देखो तुम, इस महान नगर के लोगों, और मेरी बातों पर ध्यान दो; हां, उन बातों पर ध्यान दो जो प्रभु कहता है; क्योंकि देखो, वह कहता है कि तुम्हारी धन-संपत्तियों के कारण तुम श्रापित हो, और तुम्हारी धन-संपत्ति भी श्रापित है क्योंकि तुमने अपना हृदय उन पर लगा रखा है, और तुमने उसकी बताई गई बातों पर ध्यान नहीं दिया है ।\n\n22 तुम प्रभु अपने परमेश्वर को उन बातों में याद नहीं करते हो जिससे उसने तुम्हें आशीषित किया है, परन्तु तुम अपनी धन-संपत्तियों को सदा याद करते हो, पर उनके लिए प्रभु अपने परमेश्वर को धन्यवाद देने के लिए नहीं; हां, तुम्हारा हृदय प्रभु पर नहीं लगा है परन्तु भारी अहंकार, घमंड, अभिमान, ईर्ष्या, बैर, दुर्भावना, अत्याचार, हत्या, और हर प्रकार की बुराइयों से फूला हुआ है ।\n\n23 इस कारण प्रभु परमेश्वर ने ऐसा किया है कि प्रदेश पर श्राप आए, और तुम्हारी धन-संपत्तियों पर भी, और ऐसा तुम्हारी बुराइयों के कारण है ।\n\n24 हां, यह समय जो आया है उसके कारण इन लोगों पर हाय, कि तुम भविष्यवक्ताओं को निकालते हो, और उनका मजाक उड़ाते हो, और उन पर पत्थरवाह करते हो, और उनकी हत्या करते हो, और उनके साथ हर प्रकार के अधर्म करते हो जैसा कि प्राचीन समय के लोगों ने किया था ।\n\n25 और अब जब तुम बोलते हो, तुम कहते हो: यदि हम अपने पूर्वजों के पुराने समय में होते, तो हमने भविष्यवक्ताओं की हत्या नहीं की होती; हमने उन पर पत्थरवाह नहीं किया होता, और उन्हें बाहर नहीं निकाला होता ।\n\n26 देखो तुम उनसे भी बदतर हो; क्योंकि जैसे प्रभु जीवित है, यदि एक भविष्यवक्ता तुम लोगों के बीच में आता है और तुम्हें प्रभु का वचन सुनाता है, जो तुम्हारे पापों और तुम्हारी बुराइयों की गवाही देता है, तुम लोग उससे क्रोधित होते हो, और उसे बाहर निकाल देते हो और उसे नष्ट करने के लिए हर तरीके का प्रयास करते हो; हां, तुम कहोगे कि वह एक झूठा भविष्यवक्ता है, और वह एक पापी है, और शैतान की तरफ से है क्योंकि उसने तुम्हारे बुरे कार्यों के बारे में बताया है ।\n\n27 परन्तु देखो, यदि तुम्हारे बीच कोई व्यक्ति आएगा और कहेगा: इसे करो, और यह कोई अधर्म नहीं है; उसे करो और तुम्हें कुछ नहीं होगा; हां, वह कहेगा: अपने हृदयों के अहंकार के अनुसार चलो; हां, अपनी आंखों के अहंकार के अनुसार चलो, और वही करो जो तुम्हारे हृदय में आता है—और यदि कोई व्यक्ति तुम्हारे बीच आएगा और इसे कहेगा, तुम उसे स्वीकार करोगे, और कहोगे कि वह एक भविष्यवक्ता है ।\n\n28 हां, तुम उसे ऊपर उठाओगे, और तुम उसे अपनी वस्तु दोगे; तुम उसे अपना सोना, और अपनी चांदी दोगे, और तुम उसे महंगे वस्त्र पहनाओगे; और वह तुमसे फुसलानेवाली बातें कहेगा, और वह कहेगा कि सब ठीक है, तो तुम्हें उसमें कोई कमी नहीं नजर आएगी ।\n\n29 ओह ! तुम दुष्ट और जिद्दी पीढ़ी; तुम कठोर और हठी लोग, कब तक सोचते हो कि प्रभु तुम्हें सहन करेगा ? हां, तुम कब तक बुद्धिहीन और अंधे बनकर स्वयं का मार्गदर्शन होने दोगे ? हां, कब तक तुम प्रकाश की बजाय अंधकार का चुनाव करते रहोगे ?\n\n30 हां, देखो, प्रभु का क्रोध तुम्हारे विरूद्ध सुलग चुका है; देखो, उसने तुम्हारे अधर्म के कारण प्रदेश को श्रापित किया है ।\n\n31 और देखो, समय आएगा जब वह तुम्हारी धन-संपत्तियों को श्रापित करेगा, ताकि वे फिसलनभरी हो जाएं और तुम उन्हें पकड़ न सको; और अपनी गरीबी के दिनों में तुम उन्हें बचाकर न रख सको ।\n\n32 और अपनी गरीबी के इन दिनों में तुम प्रभु से याचना करोगे; और व्यर्थ में ही तुम याचना करोगे, क्योंकि तुम्हारा नाश तो पहले ही आ चुका होगा, और तुम्हारा विनाश निश्चित है; और फिर उस दिन तुम रोओगे और चीखोगे, सेनाओं का प्रभु कहता है । और फिर तुम विलाप करोगे और कहोगे:\n\n33 ओह ! काश कि मैंने पश्चाताप किया होता, और भविष्यवक्ताओं की हत्या न की होती, और उन पर पत्थरवाह नहीं किया होता, और उन्हें बाहर न निकाला होता । हां, उस दिन तुम कहोगे: ओह ! काश उन दिनों हमने प्रभु अपने परमेश्वर को याद किया होता जब उसने हमें धन-संपत्ति दी थी, और तब वे हमारे हाथों से नहीं फिसलती कि हम उन्हें खो देते; क्योंकि देखो, हमने हमारी धन-संपत्तियों को खो दिया है ।\n\n34 देखो, हम यहां एक औजार रखते हैं और अगले ही दिन वह गायब हो जाता है; और देखो, हमारी तलवारें हमसे उसी दिन ले ली जाती हैं जिस दिन हम उन्हें युद्ध के लिए खोजते हैं ।\n\n35 हां, हमने अपना धन छिपा रखा है और प्रदेश पर श्राप के कारण वह हमारे हाथों से फिसल गया है ।\n\n36 ओह ! जब प्रभु का वचन हमारे पास आया था तभी हमें पश्चाताप करना चाहिए था; क्योंकि देखो प्रदेश श्रापित है, और सारी चीजें फिसलनभरी हो गई हैं, और हम उन्हें पकड़ नहीं सकते हैं ।\n\n37 देखो, हम दुष्ट आत्माओं से घिरे हुए हैं, हां, हम उसके दूतों से लगभग घिरे हुए हैं जो हमारी आत्माओं को नष्ट करना चाहता है । देखो, हमारी बुराइयां बहुत हैं । ओह प्रभु, क्या तुम हमसे अपना क्रोध नहीं हटा सकते हो ? और उन दिनों में तुम्हारी बोली ऐसी होगी ।\n\n38 परन्तु देखो, परीक्षा के तुम्हारे दिन खत्म हो गए हैं; तुमने अपने उद्धार के दिन को तब तक टाला है जब तक कि सर्वदा के लिए देर न हो गई, और विनाश निश्चित न हो गया; हां, क्योंकि तुमने उस चीज की खोज में अपना पूरा जीवन व्यतीत कर दिया जिसे तुम प्राप्त नहीं कर सकते; और तुमने अधर्म में प्रसन्नता खोजी, जो कि हमारे महान और अनंत मार्गदर्शक की धार्मिकता के स्वभाव के विरूद्ध है ।\n\n39 ओह प्रदेश के तुम लोगों, मेरी बातों को सुनो! और मैं प्रार्थना करता हूं कि प्रभु का क्रोध तुमसे हट जाए, और यह कि तुम पश्चाताप करो और बचाए जाओ ।\n\n", "hel 14": "[center][font_size=26]अध्याय 14[/font_size][/center]\n\n[i]समूएल मसीह के जन्म पर रात के समय दिखाई देनेवाले प्रकाश और एक नए तारे की भविष्यवाणी करता है—मसीह शारीरिक और आत्मिक मृत्यु से लोगों को मुक्ति देता है—उसकी मृत्यु के चिन्ह में शामिल है तीन दिनों का अंधकार, चट्टानों का फटना, और प्रकृति में घोर परिवर्तन । लगभग 6 ई.पू.[/i]\n\n1 और अब ऐसा हुआ कि लमनाई समूएल ने और कई महान चीजों की भविष्यवाणी की जिसे लिखा नहीं जा सकता ।\n\n2 और देखो, उसने उनसे कहा: देखो, मैं तुम्हें एक चिन्ह दूंगा; क्योंकि पांच वर्ष और बीतने वाले हैं, और देखो, फिर परमेश्वर का पुत्र उन सबको मुक्ति देने आएगा जो उसके नाम में विश्वास करेंगे ।\n\n3 और देखो, मैं उसके आने के समय का एक चिन्ह दूंगा; क्योंकि देखो, स्वर्ग में बहुत प्रकाश होगा, इतना अधिक कि उसके आने से पहले जो रात होगी उसमें अंधकार नहीं होगा, जिससे कि मनुष्यों को ऐसा प्रतीत होगा जैसे कि दिन हो ।\n\n4 इसलिए, एक दिन और एक रात और एक दिन होगा, जैसे कि एक ही दिन हो और कोई रात न हो; और यह तुम्हारे लिए एक चिन्ह स्वरूप होगा; ताकि तुम सूरज के उगने और उसके डूबने को जान सको; इसलिए वे निश्चित रूप से जान जाएंगे कि यह दो दिन और एक रात है; फिर भी रात में अंधेरा नहीं होगा; और उसके जन्म से पहले रात होगी ।\n\n5 और देखो, एक नया तारा उगेगा, ऐसा जैसे तुमने कभी भी न देखा हो; और यह भी तुम्हारे लिए एक चिन्ह स्वरूप होगा ।\n\n6 और देखो यह सब कुछ नहीं है, बहुत से चिन्ह दिखाई देंगे और स्वर्ग में चमत्कार होंगे ।\n\n7 और ऐसा होगा कि तुम अचम्भीत और आश्चर्यचकित हो जाओगे, इतना अधिक कि तुम धरती पर गिर पड़ोगे ।\n\n8 और ऐसा होगा कि जो लोग भी परमेश्वर के पुत्र में विश्वास करेंगे, उन्हें ही अनंत जीवन मिलेगा ।\n\n9 और देखो, इस प्रकार प्रभु ने मुझे अपने स्वर्गदूतों के द्वारा आज्ञा दी है कि मैं आकर तुम लोगों को ये बातें बताऊं; हां, उसने आज्ञा दी है कि मैं तुम्हारे लिए इन बातों की भविष्यवाणी करूं; हां, उसने मुझसे कहा है: इन लोगों को पश्चाताप करने और प्रभु का मार्ग तैयार करने के लिए पुकारो ।\n\n10 और अब, क्योंकि मैं एक लमनाई हूं, और मैंने तुम्हें वे बातें बताई हैं जिसे प्रभु ने मुझे तुम्हें बताने की आज्ञा दी है, और क्योंकि यह तुम्हारे लिए कठोर थीं, तुम मुझसे क्रोधित हो और मारना चाहते हो, और अपने बीच से मुझे निकालना चाहते हो ।\n\n11 और तुम मेरी बातें सुनोगे, क्योंकि मैं इसी उद्देश्य से इस नगर की दीवारों पर चढ़ा हूं, ताकि तुम सुन सको और परमेश्वर के उस न्याय को जान सको जो तुम्हारी बुराइयों के कारण तुम्हारी प्रतीक्षा में है, और यह कि तुम पश्चाताप की परिस्थितियों के बारे में जान सको ।\n\n12 और यह कि तुम यीशु मसीह, परमेश्वर के पुत्र, स्वर्ग और पृथ्वी के पिता, आरंभ से लेकर सारी चीजों के सृष्टिकर्ता के बारे में जान सको; और यह कि तुम उसके आने के चिन्ह और उसके अभिप्राय के विषय में जान सको ताकि तुम उसके नाम में विश्वास कर सको ।\n\n13 और यदि तुम उसके नाम में विश्वास करोगे और अपने पापों का पश्चाताप करोगे, तो शायद इसके पश्चात उसके गुणों द्वारा तुम्हें उनसे क्षमा प्राप्त हो ।\n\n14 और देखो, फिर से, मैं तुम्हें एक दूसरा चिन्ह देता हूं, हां, उसकी मृत्यु का चिन्ह ।\n\n15 क्योंकि देखो, निश्चित तौर पर उसकी मृत्यु होगी ताकि उद्धार हो सके; हां, यह उसके योग्य है और मरे हुए लोगों पर पुनरुत्थान लाने के लिए आवश्यक है कि उसकी मृत्यु हो, ताकि इसके पश्चात मनुष्यों को प्रभु की उपस्थिति में लाया जा सके ।\n\n16 हां, देखो, यह मृत्यु पुनरुत्थान लाती है, और सारी मानवजाति को पहली मृत्यु—आत्मिक मृत्यु से मुक्ति दिलाती है; आदम के पतन द्वारा सारी मानवजाति प्रभु की उपस्थिति से अलग हो गई थी, जिन्हें दोनों ही, लौकिक और आत्मिक तौर पर मृत माना जाता है ।\n\n17 परन्तु देखो, मसीह का पुनरुत्थान मानवजाति को मुक्ति देता है, हां, यहां तक कि सारी मानवजाति को, और उन्हें फिर से प्रभु की उपस्थिति में लाता है ।\n\n18 हां, और यह पश्चाताप की स्थिति लाती है, ताकि जो कोई पश्चाताप करेगा उसे काट कर आग में नहीं डाला जाएगा; परन्तु जो कोई पश्चाताप नहीं करेगा उसे काट कर आग में डाल दिया जाएगा; और यहां उन पर फिर से आत्मिक मृत्यु आएगी, हां, दूसरी मृत्यु, क्योंकि उन्हें फिर से धार्मिकता से संबंधित चीजों से अलग कर दिया जाएगा ।\n\n19 इसलिए पश्चाताप करो, पश्चाताप करो, कहीं ऐसा न हो कि केवल जानने से और न करने से तुम स्वयं पर दण्डाज्ञा लाओ, और तुम पर यह दूसरी मृत्यु आए ।\n\n20 परन्तु देखो, जैसा कि मैंने तुम्हें दूसरे चिन्ह, उसकी मृत्यु के चिन्ह के संबंध में कहा है, देखो, जिस दिन उसकी मृत्यु होगी उस दिन सूर्य अंधकार में डूब जाएगा और तुम्हें अपना प्रकाश देने से मना कर देगा; और चांद और तारे भी मना कर देंगे; और इस प्रदेश पर प्रकाश नहीं होगा, यहां तक कि उसकी मृत्यु के समय से लेकर तीन दिनों तक जब तक कि वह फिर से मरे हुओं में से जी न उठेगा ।\n\n21 हां, जिस समय वह अपना प्राण त्यागेगा उस समय कई घंटों तक बादल गरजेगा और बिजली चमकेगी, और धरती हिलेगी और थर्राएगी; और इस धरती के ऊपर और नीचे जो भी चट्टानें हैं, जिसे तुम जानते हो कि सख्त हैं, या उसका अधिकतर भाग सख्त है, टूट जाएंगी ।\n\n22 हां, वे दो भागों में बंट जाएंगी, और तब से निशान और दरार लगे हुए, और पूरी धरती पर, उसके ऊपर और नीचे के हिस्से में टूटे हुए खण्डों में पाए जाएंगे ।\n\n23 और देखो, भारी तूफान भी आएगा, और कई पहाड़ खाड़ी के समान झुक जाएंगे, और कई स्थान जिन्हें हम खाड़ी कहते हैं वह पहाड़ बन जाएंगे, जिनकी ऊंचाई बहुत होगी ।\n\n24 और कई प्रमुख मार्ग खण्डित हो जाएंगे, और कई महान नगर उजाड़ हो जाएंगे ।\n\n25 और कई कब्रें खुल जाएंगी, और कई मृतक बाहर आएंगे; और बहुतों को कई संत दिखाई देंगे ।\n\n26 और देखो, इस तरह स्वर्गदूत ने मुझसे कहा; क्योंकि उसने मुझसे कहा था कि कई घंटों तक बादल गरजेगा और बिजली चमकेगी ।\n\n27 और उसने मुझसे कहा था कि जब बादल गरजेगा और बिजली चमकेगी, और तूफान आएगा, और ये चीजें होंगी, और तीन दिनों तक पूरी धरती पर अंधकार छाया रहेगा ।\n\n28 और स्वर्गदूत ने मुझसे कहा था कि कई लोग इससे भी महान चीजें देखेंगे, इस अभिप्राय से कि वे इन चिन्हों पर विश्वास कर सकें और ये चमत्कार पूरे प्रदेश में होगा, इस अभिप्राय से कि मानव संतान के बीच अविश्वास का कोई भी कारण न रहे—\n\n29 और ऐसा इस अभिप्राय से होगा कि जो भी विश्वास करेगा शायद उसे बचाया जा सके, और जो भी विश्वास नहीं करेगा उसका धार्मिक तौर पर न्याय हो सके; और इसलिए भी कि यदि वे दोषी हैं तो उन्होंने स्वयं अपने आप पर दोष लगाया है ।\n\n30 और अब याद रखो, मेरे भाइयों याद रखो, कि जिसका विनाश होगा, स्वयं के कारण उसका विनाश होगा; और जो कोई अधर्म करता है, वह स्वयं के लिए करता है; क्योंकि देखो, तुम स्वतंत्र हो; तुम कर्म करने के लिए स्वतंत्र हो; क्योंकि देखो, परमेश्वर ने तुम्हें ज्ञान दिया है और उसने तुम्हें स्वतंत्र किया है ।\n\n31 उसने तुम्हें ज्ञान इसलिए दिया है ताकि तुम भले और बुरे को जानो, और उसने तुम्हें स्वतंत्रता इसलिए दी है ताकि तुम जीवन या मृत्यु चुन सको; और भलाई कर सको और पहले के समान अच्छे हो सको, या उस भलाई को प्राप्त करो जिसे तुम्हारे लिए स्थापित किया गया है; या तुम बुराई करो, और उस बुराई को प्राप्त करो जिसे तुम्हारे लिए स्थापित किया गया है ।\n\n", "hel 15": "[center][font_size=26]अध्याय 15[/font_size][/center]\n\n[i]प्रभु नफाइयों को शुद्ध करता है क्योंकि वह उससे प्रेम करता है—धर्म परिवर्तित लमनाई विश्वास में दृढ़ और अटल रहते हैं—अंतिम दिनों में प्रभु लमनाइयों पर दया करेगा । लगभग 6 ई.पू.[/i]\n\n1 और अब, मेरे प्रिय भाइयों, देखो, मैं घोषित करता हूं कि यदि तुम पश्चाताप नहीं करोगे तो तुम्हारे घर उजाड़ हो जाएंगे ।\n\n2 हां, यदि तुम पश्चाताप नहीं करोगे तो जिस दिन तुम्हारी स्त्रियां बच्चों को जन्म देंगी उस दिन उनके पास विलाप करने का भारी कारण होगा; क्योंकि तुम भागने का प्रयास करोगे और कोई आश्रय न होगा; हां, और उन पर हाय जो गर्भवती होंगी, क्योंकि वे भारी होंगी और भाग नहीं सकेंगी; इसलिए, वे कुचली जाएंगी और नाश होने के लिए रह जाएंगी ।\n\n3 हां, जब वे उन चिन्हों और चमत्कारों को देखेंगे जो उन्हें दिखाया जाएगा, और यदि वे पश्चाताप नहीं करेंगे तो उन पर हाय जो नफी के लोग कहलाते हैं; क्योंकि देखो, वे प्रभु के चुने हुए लोग रह चुके हैं; हां, नफी के लोगों से उसने प्रेम किया है, और उसने उन्हें शुद्ध भी किया है; हां, उसने उनकी बुराइयों के दिनों में उन्हें शुद्ध किया क्योंकि वह उनसे प्रेम करता है ।\n\n4 परन्तु देखो मेरे भाइयों, लमनाइयों से वह ईर्ष्या करता था क्योंकि उनके काम निरंतर बुरे होते जा रहे थे, और ऐसा उनके पूर्वजों की परंपरा के अधर्म के कारण था । परन्तु देखो, नफाइयों के प्रचार के द्वारा उन पर उद्धार आया; और इसीलिए प्रभु ने उनके दिनों को बढ़ाया ।\n\n5 और मैं चाहूंगा कि तुम देखो कि उनमें से अधिकतर लोग अपने कर्तव्य के मार्ग पर रहें, और परमेश्वर के सामने वे सावधानीपूर्वक चलें, और मूसा की व्यवस्था के अनुसार वे उसकी आज्ञाओं, नियमों, और उसके न्याय का पालन किया ।\n\n6 हां, मैं तुमसे कहता हूं कि अधिकतर लोग ऐसा कर रहे हैं, और अथक परिश्रम कर रहे हैं ताकि वे अपने बचे हुए भाइयों को सच्चाई के ज्ञान में ला सकें; इसलिए ऐसे कई लोग हैं जो निरंतर उनसे जुड़ते जा रहे हैं ।\n\n7 और देखो, इसे तुम स्वयं जानते हो क्योंकि तुमने इसकी साक्षी दी है, कि बहुत से लोगों को सच्चाई के ज्ञान में लाया जाता है, और उन्हें उनके पूर्वजों की घृणित परंपराओं की जानकारी दी जाती है, और उन्हें पवित्र धर्मशास्त्रों पर विश्वास कराया जाता है, हां, पवित्र भविष्यवक्ताओं द्वारा लिखी गई भविष्यवाणियों पर जो उन्हें प्रभु में विश्वास, और पश्चाताप की तरफ ले जाती हैं, और वही विश्वास और पश्चाताप उनके हृदयों को बदल देता है—\n\n8 इसलिए, जितने लोग इस अवस्था में आए हैं, तुम स्वयं जानते हो कि वे विश्वास में दृढ़ और अटल हैं, और उन बातों में जिससे उनका उद्धार हुआ है ।\n\n9 और तुम यह भी जानते हो कि उन्होंने युद्ध के अपने हथियारों को दफन कर दिया है, और उन्हें फिर से उठाने में डरते हैं कि कहीं उनसे पाप न हो जाए; हां, तुम देख सकते हो कि पाप करने से वे डरते हैं—क्योंकि देखो वे स्वयं को अपने शत्रुओं के पैरों तले कुचले और मारे जाने देंगे, और उनके विरूद्ध तलवार नहीं उठाएंगे, और ऐसा मसीह में उनके विश्वास के कारण होगा ।\n\n10 और अब, जिन बातों पर वे विश्वास करते हैं, उस विश्वास में उनकी दृढ़ता के कारण, क्योंकि अपनी दृढ़ता के कारण ही वे आलोकित हुए थे, देखो, प्रभु उन्हें आशीषित करेगा, और उनके अधर्म के बावजूद उनके दिनों को बढ़ाएगा ।\n\n11 हां, यदि उनका अविश्वास घट भी जाए तो भी प्रभु उनके दिनों को बढ़ाएगा, तब तक जब तक कि वह समय न आ जाए जब हमारे लमनाई भाइयों की पुन:स्थापना फिर से उनके ज्ञान में हो जाए, जिसके विषय में हमारे पूर्वजों ने, और भविष्यवक्ता जीनस और कई अन्य भविष्यवक्ताओं ने बताया था—\n\n12 हां, मैं तुमसे कहता हूं कि अंतिम समय में प्रभु की प्रतीज्ञाएं हमारे लमनाई भाइयों के लिए विस्तृत की गई हैं; और चाहे उन पर कितनी ही परेशानियां क्यों न आए, और चाहे पृथ्वी पर उन्हें यहां से वहां क्यों न खदेड़ा और उन्हें खोजा जाए, और उन्हें मारा-काटा जाए और कोई भी आश्रय न पाते हुए वे तितर-बितर हो जाएं, तब भी प्रभु उनके प्रति दयालु रहेगा ।\n\n13 और ऐसा भविष्यवाणी के अनुसार है कि उन्हें फिर से सच्चा ज्ञान कराया जाएगा, जो कि मुक्तिदाता का, और उनके महान और सच्चे चरवाहे का ज्ञान है, और उनकी गिनती उसकी भेड़ों में होगी ।\n\n14 इसलिए मैं तुमसे कहता हूं कि यदि तुमने पश्चाताप नहीं किया तो यह तुम्हारे लिए नहीं बल्कि उनके लिए अच्छा होगा ।\n\n15 क्योंकि देखो, जो महान कार्य तुम्हें दिखाया गया है, यदि उन्हें उन लोगों को दिखाया गया होता जो अपने पूर्वजों की परंपराओं के कारण अविश्वास में घट गए हैं, तुम स्वयं देख सकते हो कि वे अविश्वास में फिर कभी भी नहीं घटेंगे ।\n\n16 इसलिए, प्रभु कहता है: मैं उन्हें पूर्णरूप से नष्ट नहीं करूंगा, परन्तु मैं ऐसा होने दूंगा कि मेरे ज्ञान के दिन में वे फिर से मेरे पास लौट आएंगे, प्रभु कहता है ।\n\n17 और अब देखो, नफाई लोगों के संबंध में प्रभु कहता है: यदि वे पश्चाताप नहीं करेंगे, और मेरी इच्छा का पालन नहीं करेंगे, तो प्रभु कहता है कि बहुत से महान कार्य जो मैंने उनके बीच में किये हैं उसमें उनके अविश्वास के कारण मैं उन्हें पूरी तरह से नष्ट कर दूंगा; और प्रभु कहता है कि जैसे यह निश्चय है कि प्रभु जीवित है वैसे ही निश्चत तौर पर ये चीजें होंगी ।\n\n", "hel 16": "[center][font_size=26]अध्याय 16[/font_size][/center]\n\n[i]जो नफाई समूएल में विश्वास करते हैं उनका नफी द्वारा बपतिस्मा होता है—समूएल अपश्चातापी नफाइयों के तीरों और पत्थरों द्वारा मारा नहीं जा सका—कुछ लोग अपना हृदय कठोर कर लेते हैं, और अन्य स्वर्गदूतों को देखते हैं—अविश्वासी कहते हैं कि मसीह और यरूशलेम में विश्वास करना उचित नहीं है । लगभग 6–1 ई.पू.[/i]\n\n1 और अब, ऐसा हुआ कि कई लोग थे जिन्होंने लमनाई समूएल की बातों को सुना जो नगर की चार दीवारी पर से बोल रहा था । और जितने लोगों ने उसकी बातों पर विश्वास किया उन्होंने जाकर नफी को खोजा; और जब उन्होंने आकर उसे खोज लिया तो उन्होंने उससे अपने पापों का अंगीकार किया और उसे इन्कार नहीं किया, यह कहते हुए कि वे प्रभु में बपतिस्मा लेना चाहते हैं ।\n\n2 परन्तु ऐसे भी कई लोग थे जिन्होंने समूएल की बातों पर विश्वास नहीं किया जो उससे क्रोधित हुए; और उन्होंने दीवार के ऊपर उस पर पत्थरवाह किया, और जब वह दीवार पर खड़ा था तब कई लोगों ने उस पर तीर फेंके; परन्तु प्रभु की आत्मा उसके साथ थी, इतना अधिक कि वे उसे न तो पत्थरों से मार सके और न ही तीरों से ।\n\n3 अब जब उन्होंने देखा कि वे उसे मार नहीं सकते, तो और भी लोगों ने उसकी बातों पर इतना अधिक विश्वास किया कि वे बपतिस्मा लेने के लिए नफी के पास चले गए ।\n\n4 क्योंकि देखो, नफी बपतिस्मा और भविष्यवाणी और प्रचार-कार्य करता रहा, लोगों को पश्चाताप के लिए पुकारते, चिन्ह और आश्चर्यजनक कार्य दिखाते, और लोगों में चमत्कार करते हुए, ताकि वे जान सकें कि मसीह शीघ्र ही आनेवाला है—\n\n5 उन्हें वे बातें बताते हुए जो शीघ्र ही होनेवाली थीं, ताकि वे जान सकें और उनके आगमन पर याद कर सकें कि उन्हें इनके विषय में पहले से ही बताया गया था, इस उद्देश्य से कि वे विश्वास कर सकें; इसलिए जितने लोगों ने समूएल की बातों पर विश्वास किया वे बपतिस्मा लेने के लिए उसके पास चले गए, क्योंकि वे पश्चाताप और अपने पापों का अंगीकार करते हुए आए थे ।\n\n6 परन्तु उनमें से अधिकतर लोगों ने समूएल की बातों पर ध्यान नहीं दिया; इसलिए जब उन्होंने देखा कि वे उसे पत्थरों और तीरों से नहीं मार सकते हैं तो वे अपने प्रधान के पास यह कहते हुए याचना करने लगे: इस व्यक्ति को पकड़कर बांध दो, क्योंकि देखो इसमें शैतान है; और शैतान की जो शक्ति इसमें है उसके कारण हम उसे अपने पत्थरों और तीरों से नहीं मार सकते हैं; इसलिए इसे ले जाकर बांध दो और इससे दूर रहो ।\n\n7 और जैसे ही उसे पकड़ने के लिए वे आगे बढ़े, देखो, वह दीवार से नीचे कूद गया, और उनके देश से बाहर भाग गया, हां, यहां तक कि अपने प्रदेश चला गया, और अपने लोगों में प्रचार और भविष्यवाणी करने लगा ।\n\n8 और देखो, फिर कभी भी उसके विषय में नफाइयों के बीच में सुना नहीं गया; और ऐसा था लोगों का कामकाज ।\n\n9 और इस प्रकार नफी के लोगों पर न्यायियों के शासन का छियासिवां वर्ष समाप्त हुआ ।\n\n10 और इसी प्रकार न्यायियों के शासन का सत्ताइसवां वर्ष भी समाप्त हुआ, अधिकतर लोग अपने अहंकार और दुष्टता में ही पड़े रहे, और कुछ लोग परमेश्वर के सामने सावधानीपूर्वक चलते रहे ।\n\n11 और यही स्थिति न्यायियों के शासन के अठ्ठाइसवें वर्ष में भी रही ।\n\n12 और लोग अधर्म में और अधिक मजबूत होते गए और इसके बावजूद लोगों के कामकाज में थोड़ा बहुत फेरबदल हुआ, और न्यायियों के शासन के नवासिवें वर्ष में उनमें से अधिक से अधिक काम परमेश्वर की आज्ञाओं के विपरित होने लगे ।\n\n13 परन्तु ऐसा हुआ कि न्यायियों के शासन के नब्बेवें वर्ष में, लोगों में बड़े-बड़े चिन्ह और आश्चर्यकर्म दिखाए गए; और भविष्यवक्ताओं की भविष्यवाणियां पूरी होने लगीं ।\n\n14 और लोगों को, विवेकपूर्ण लोगों को स्वर्गदूत दिखाई दिए, और उन्हें महान आनंद का सुसमाचार सुनाया; इस प्रकार इस वर्ष धर्मशास्त्रों की बातें पूरी हुईं ।\n\n15 फिर भी, नफाइयों और लमनाइयों में से अत्याधिक विश्वासी लोगों के अलावा बाकी लोगों ने अपने हृदयों को कठोर करना जारी रखा, और अपने स्वयं के बल और बुद्धि पर यह कहते हुए भरोसा रखने लगे:\n\n16 बहुत सी बातों में से उन्होंने कुछ बातों का अनुमान सही लगाया होगा; परन्तु देखो, हम जानते हैं कि जिनके विषय में बताया गया है उनमें से सारे महान और अदभुत कार्य पूरे नहीं हो सकते ।\n\n17 और वे आपस में एक दूसरे को तर्क देते हुए विवाद करने लगे, यह कहते हुए:\n\n18 यह विचारपूर्ण नहीं लगता कि इस तरह का कोई मसीह आएगा; यदि ऐसा है, और वह परमेश्वर, स्वर्ग और पृथ्वी के पिता का पुत्र है, जैसा कि कहा गया है, तो वह हमारे साथ-साथ यरूशलेम के लोगों पर भी अपने आपको क्यों नहीं प्रकट करेगा ?\n\n19 हां, वह इस प्रदेश के साथ-साथ यरूशलेम प्रदेश में भी अपने आपको क्यों नहीं प्रकट करेगा ?\n\n20 परन्तु देखो, हम जानते हैं कि यह एक बुरी परंपरा है, जिसे हमें हमारे पूर्वजों ने कुछ महान और अदभुत चीजों पर विश्वास करने के लिए प्रदान किया है जो कि होनेवाली हैं, परन्तु हमारे बीच में नहीं बल्कि उस प्रदेश में होंगी जो कि बहुत दूर है, एक ऐसा प्रदेश जिसे हम नहीं जानते हैं; इसलिए वे हमें अज्ञानता में रख सकते हैं, क्योंकि हम अपनी आंखों से नहीं देख सकते हैं कि यह सब सच है ।\n\n21 और वे शैतान के धूर्त और रहस्यपूर्ण कलाओं के द्वारा कोई बड़ा भेद खोलेंगे जिसे हम समझ नहीं पाएंगे, जिससे वे हमें अपनी बातों का, और स्वयं का भी दास बनाकर रखेंगे, क्योंकि शिक्षा के लिए हम उन्हीं पर निर्भर होंगे; और इस प्रकार यदि हम उनकी बातों को स्वीकार करेंगे तो वे हमें जीवनभर अज्ञानता में रखेंगे ।\n\n22 और लोगों ने अपने मन में कई बातों की कल्पना की, जो कि मूर्खतापूर्ण और व्यर्थ थीं; और वे बहुत व्याकुल हुए, क्योंकि शैतान ने उन्हें निरंतर अधर्म करने के लिए भड़काया; हां, वह पूरे प्रदेश में अफवाह और वाद-विवाद फैलाता रहा, ताकि वह उस बात के विरूद्ध लोगों के हृदयों को कठोर कर सके जो कि उचित थी और जो होनेवाली थी ।\n\n23 और प्रभु के लोगों के लिए जो चिन्ह और आश्चर्यकर्म बनाए गए थे उसके बावजूद, और कई चमत्कार जिसे उन्होंने किया था उसके बावजूद शैतान ने पूरे प्रदेश में लोगों के हृदयों को अपने वश में कर लिया था ।\n\n24 और इस प्रकार नफी के लोगों पर न्यायियों के शासन का नब्बेवां वर्ष समाप्त हुआ ।\n\n25 और इस प्रकार हिलामन और उसके बेटों के अभिलेख के अनुसार, हिलामन की पुस्तक समाप्त हुई ।\n\n", "3-ne 1": "[center][font_size=26]तीसरा नफी[/font_size][/center]\n\n[center][font_size=26]नफी की पुस्तक नफी का बेटा, जो हिलामन का बेटा था[/font_size][/center]\n\nऔर हिलामन उस अलमा के बेटे हिलामन का बेटा था, जो अलमा का बेटा था, और जो नफी के वंशज का होने के नाते उस लेही का बेटा था जो यहूदा के राजा, सिदकिय्याह के शासन के प्रथम वर्ष में यरूशलेम से बाहर आया था ।\n\n[center][font_size=26]अध्याय 1[/font_size][/center]\n\n[i]हिलामन का बेटा, नफी, प्रदेश से चला जाता है, और उसका बेटा नफी अभिलेखों को रखता है—हालांकि चिन्ह और आश्चर्यकर्म हो रहे थे, फिर भी दुष्ट लोग धर्मी लोगों को मारने की योजना बना रहे थे—मसीह के जन्म की रात आती है—चिन्ह दिखाया जाता है, और एक नया तारा उगता है—झूठ और धोखा बढ़ता है, और गडियन्टन डाकू कई लोगों की हत्या करते हैं । लगभग 1–4 ईसवी ।[/i]\n\n1 अब ऐसा हुआ कि इक्यानबेवां वर्ष बीत चुका था और जब लेही ने यरूशलेम छोड़ा था तब से लेकर अब तक छह सौ वर्ष हो गया था; और यही वह वर्ष था जब लकोनियस प्रदेश का मुख्य न्यायी और शासक था ।\n\n2 और हिलामन का बेटा, नफी. जराहेमला प्रदेश से चला गया था, अपने बड़े बेटे नफी को पीतल की पट्टियों के संबंध में, उन सारे अभिलेखों को सौंपते हुए जिन्हें रखा गया था, और उन सारी पावन चीजों को भी जिन्हें लेही के यरूशलेम से बाहर आने के समय से लेकर अब तक रखा गया था ।\n\n3 फिर वह प्रदेश से चला गया, और कोई नहीं जानता था कि वह कहां गया; और उसके बेटे नफी ने उसके स्थान पर अभिलेखों को रखा, हां, इन लोगों के अभिलेखों को ।\n\n4 और ऐसा हुआ कि बानबेवें वर्ष के आरंभ में, देखो, भविष्यवक्ताओं की भविष्यवाणियां भली-भांति परिपूर्ण होने लगीं; क्योंकि लोगों के बीच में भारी संख्या में चिन्ह दिखाई देने लगे और चमत्कार होने लगे ।\n\n5 परन्तु कुछ लोग ऐसे भी थे जो कहने लगे कि लमनाई समूएल द्वारा बताई गई बातों की परिपूर्णता का समय बीत चुका है ।\n\n6 और वे अपने भाइयों से यह कहते हुए आनंद मनाने लगे: देखो समय बीत चुका है, और समूएल की भविष्यवाणी पूरी नहीं हुई; इसलिए, इस बात के संबंध में तुम्हारी प्रसन्नता और तुम्हारा विश्वास व्यर्थ है ।\n\n7 और ऐसा हुआ कि उन्होंने पूरे प्रदेश में हंगामा किया; और जिन लोगों ने विश्वास किया वे दुखी होने लगे, कि कहीं ऐसा न हो कि कही गई बातें पूरी ही न हों ।\n\n8 परन्तु देखो, उन्होंने स्थिर रहते हुए उस दिन और उस रात की प्रतीक्षा की जब कोई रात नहीं होगी और केवल एक दिन होगा, ताकि वे जान सकें कि उनका विश्वास व्यर्थ नहीं था ।\n\n9 अब ऐसा हुआ कि अविश्वासियों द्वारा एक दिन निर्धारित किया गया था कि यदि लमनाई समूएल द्वारा दिए गए चिन्ह न दिखाई दिए तो उन सभी लोगों को मृत्युदंड दिया जाएगा जिन्होंने उन परंपराओं पर विश्वास किया था ।\n\n10 अब ऐसा हुआ कि नफी के बेटे नफी ने जब इन लोगों की दुष्टता को देखा तो उसका हृदय अत्याधिक पीड़ित हुआ ।\n\n11 और ऐसा हुआ कि वह बाहर गया और स्वयं को धरती पर झुकाया, और अपने लोगों के लिए परमेश्वर से विलापपूर्वक याचना करने लगा, हां, उन लोगों के लिए जो अपने पूर्वजों की परंपरा में अपने विश्वास के कारण लगभग नष्ट होनेवाले थे ।\n\n12 और ऐसा हुआ कि वह पूरे दिन प्रभु से विलापपूर्वक याचना करता रहा; और देखो, यह कहते हुए उसे प्रभु की वाणी सुनाई दी:\n\n13 अपना सिर उठाओ और खुश रहो; क्योंकि देखो, समय निकट है, और आज की रात चिन्ह दिया जाएगा, और अगले दिन मैं संसार में आऊंगा, संसार को यह दिखाने के लिए कि मैं उन सारी बातों को पूरा करूंगा जिन्हें मैंने अपने पवित्र भविष्यवक्ताओं के मुंह से निकलवाई है ।\n\n14 देखो, जिन बातों को मैंने संसार की नींव से लेकर अब तक मानव संतान को ज्ञात कराया है उसे पूरा करने के लिए, और दोनों पिता और पुत्र की इच्छा—मेरे कारण पिता की, और मेरे शरीर के कारण पुत्र की इच्छा को पूरा करने के लिए मैं स्वयं आऊंगा । और देखो, समय निकट है, और आज की रात चिन्ह दिया जाएगा ।\n\n15 और ऐसा हुआ कि जो बातें नफी से कही गई थीं वे पूरी हुईं, जैसा कि बताया गया था; क्योंकि देखो, सूर्यास्त के बावजूद अंधेरा नहीं हुआ; और रात होने पर भी अंधेरा नहीं होने के कारण लोग आश्चर्यचकित होने लगे ।\n\n16 और ऐसे कई लोग थे जिन्होंने भविष्यवक्ताओं की बातों पर विश्वास नहीं किया था, वे धरती पर गिर पड़े और ऐसे हो गए मानो वे मर गए हों, क्योंकि वे जानते थे कि जो लोग भविष्यवक्ताओं की बातों पर विश्वास करते थे उनके लिए उन्होंने जो विनाश की महान योजना बनाई थी उसमें गड़बड़ी हो गई थी; क्योंकि जो चिन्ह दिया गया था उसे दिखाया जा चुका था ।\n\n17 और वे यह जानने लगे कि परमेश्वर का पुत्र शीघ्र ही आएगा; हां, निश्चित रूप से, पूरी धरती पर पश्चिम से लेकर पूर्व तक के, और उत्तर की भूमि से लेकर दक्षिण की भूमि तक के लोग इतने अधिक आश्चर्यचकित हुए कि वे धरती पर गिर पड़े ।\n\n18 क्योंकि वे जानते थे कि भविष्यवक्ताओं ने इन बातों की गवाही कई वर्षों से दी है, और जिस चिन्ह को बताया गया था वह हो रहा था; और अपने अधर्म और अपने अविश्वास के कारण वे डरने लगे ।\n\n19 और ऐसा हुआ कि उस पूरी रात अंधेरा नहीं हुआ, परन्तु दोपहर के समान उजियाला था । और ऐसा हुआ कि अपने उचित ढंग से, सुबह में फिर से सूर्योदय हुआ; और जो चिन्ह दिए गए थे उसके कारण वे जानते थे कि यही वह दिन था जब प्रभु का जन्म होगा ।\n\n20 और ऐसा हुआ कि जैसा भविष्यवक्ताओं ने कहा था, सारी चीजें बिलकुल वैसी ही हुईं ।\n\n21 और ऐसा हुआ कि जैसा कहा गया था, एक नया तारा भी दिखाई दिया ।\n\n22 और ऐसा हुआ कि इस समय के बाद से लोगों के हृदयों को कठोर करने के लिए शैतान द्वारा झूठ का आरंभ हुआ, इस उद्देश्य से कि वे उन चिन्हों और आश्चर्यकर्मों पर विश्वास न कर सकें जिसे उन्होंने देखा था; परन्तु इन झूठ और छलावों के बावजूद भी अधिक लोगों ने विश्वास किया, और प्रभु में परिवर्तित हुए ।\n\n23 और ऐसा हुआ कि पश्चाताप कर बपतिस्मा दिलवाते हुए नफी अपने और अन्य लोगों में गया, जिसके तहत भारी संख्या में पापों से क्षमा प्राप्ति हुई । और इस प्रकार प्रदेश में लोगों के बीच फिर से शांति स्थापित होने लगी ।\n\n24 और कोई मतभेद नहीं था, केवल कुछ लोगों को छोड़कर जिन्होंने प्रचार-कार्य प्रारंभ किया, धर्मशास्त्रों द्वारा यह सिद्ध करने के प्रयास से कि मूसा की व्यवस्था का पालन करना आवश्यक नहीं था । अब धर्मशास्त्रों को न समझते हुए वे इस बात से भटकने लगे ।\n\n25 परन्तु ऐसा हुआ कि वे शीघ्र ही परिवर्तित हुए, और अपनी भूल को मान लिया, क्योंकि उन्हें ज्ञात कराया गया कि व्यवस्था अभी भी परिपूर्ण नहीं हुई थी, और यह कि हर चीज में यह पूरी होगी; हां, उन्हें बताया गया कि यह पूर्ण होगी; हां, बिन्दुमात्र भी नहीं छूटेगा जब तक कि यह पूरा नहीं हो जाता; इसलिए इसी वर्ष उन्हें उनकी भूल का ज्ञात कराया गया और उन्होंने अपनी गलतियों का अंगीकार किया ।\n\n26 और इस प्रकार सारे पवित्र भविष्यवक्ताओं की भविष्यवाणी के अनुसार, जो चिन्ह दिखाए गए थे उनके कारण लोगों के लिए सुसमाचार लाते हुए बानबेवां वर्ष समाप्त हुआ ।\n\n27 और ऐसा हुआ कि तिरानबेवां वर्ष भी शांति से बीत गया, केवल उन गडियन्टन डाकुओं को छोड़कर जो पहाड़ियों पर रहते थे और जो प्रदेश में फैले हुए थे; उनकी पकड़ और उनके गुप्त स्थान इतने मजबूत थे कि लोग उन पर विजय नहीं प्राप्त कर सके; इसलिए उन्होंने कई हत्याएं कीं और भारी मात्रा में लोगों में नरसंहार किया ।\n\n28 और ऐसा हुआ कि चौरानबेवें वर्ष में उनकी संख्या अत्याधिक बढ़ने लगी क्योंकि नफाइयों में से ऐसे कई विपक्षी थे जो भागकर उनके पास चले गए, जिसके कारण वे नफाई बहुत दुखी हुए जो प्रदेश में ही रह गए थे ।\n\n29 और लमनाइयों के बीच भी दुख का एक कारण था; क्योंकि देखो, उनके कई बच्चे ऐसे थे जो बड़े हुए और वर्ष दर वर्ष मजबूत हुए, और वे जोरामाइयों के झूठ और फुसलानेवाली बातों में आकर भटक गए, और गडियन्टन डाकुओं में शामिल हो गए ।\n\n30 और इस प्रकार लमनाई भी पीड़ित हुए, और उभरती पीढ़ी की दुष्टता के कारण अपने विश्वास और धार्मिकता में घटने लगे ।\n\n", "3-ne 2": "[center][font_size=26]अध्याय 2[/font_size][/center]\n\n[i]लोगों के बीच दुष्टता और घृणित कार्य बढ़ता है—गडियन्टन डाकुओं से आत्मरक्षा के लिए नफाई और लमनाई एक साथ मिल जाते हैं—परिवर्तित लमनाई स्वच्छ हो जाते हैं और नफाई कहलाते हैं । लगभग 5–16 ईसवी ।[/i]\n\n1 और ऐसा हुआ कि इस प्रकार पंचानबेवां वर्ष भी समाप्त हो गया, और लोग उन चिन्हों और आश्चर्यकर्मों को भूलने लगे जिसके विषय में उन्होंने सुना था, और स्वर्ग से मिल रहे चिन्ह और आश्चर्यकर्म के कारण उनके अचम्भे में बहुत कमी आ जाती है जिससे कि उनके हृदय कठोर और उनका मन अंधा हो गया, और उन सभी बातों पर वे अविश्वास करने लगे जिसे उन्होंने सुना या देखा था ।\n\n2 अपने हृदयों में कुछ व्यर्थ की चीजों की कल्पना करते हुए, कि लोगों को पथभ्रष्ट करने और उन्हें धोखा देने के लिए यह मनुष्यों द्वारा और शैतान की शक्ति द्वारा गढ़ा गया है; और इस प्रकार शैतान फिर से लोगों के हृदयों पर कब्जा कर लेता है, इतना अधिक कि वह उनकी आंखों पर पट्टी बांध देता है और उन्हें विश्वास दिलाता है कि मसीह का सिद्धांत मूर्खतापूर्ण और व्यर्थ है ।\n\n3 और ऐसा हुआ कि लोग दुष्टता और घृणित कार्यों में मजबूत होने लगे; और उन्होंने विश्वास नहीं किया कि और भी चिन्ह और आश्चर्यकर्म दिखाए जाएंगे; और शैतान लोगों के हृदयों को पथभ्रष्ट करता रहा, उन्हें ललचाता रहा और प्रदेश में उनसे भारी दुष्टता करवाता रहा ।\n\n4 और इस प्रकार छियानबेवां वर्ष बीत गया; और संतानबेवां वर्ष भी; और अंठानबेवां वर्ष भी, और निन्यानबेवां वर्ष भी बीत गया ।\n\n5 और सौवां वर्ष भी बीत चुका था, उस मुसायाह के समय से लेकर जो कि नफाई लोगों का राजा था ।\n\n6 और लेही ने जब यरूशलेम छोड़ा था तब से लेकर छह सौ और नौ वर्ष बीत चुके थे ।\n\n7 और जब चिन्ह दिया गया था तब से लेकर अब तक नौ वर्ष बीत चुके थे, जिसके विषय में भविष्यवक्ताओं ने बताया था कि मसीह संसार में आएगा ।\n\n8 अब से नफाई अपने समय की गणना करने लगे, इस समय से जब चिन्ह दिया गया था, या मसीह के आगमन से; इसलिए, नौ वर्ष बीत चुके थे ।\n\n9 और नफी जो कि नफी का पिता था जिसे अभिलेखों की जिम्मेदारी दी गई थी, जराहेमला प्रदेश वापस लौटकर नहीं आया, और वह पूरे प्रदेश में कहीं भी नहीं पाया गया ।\n\n10 और ऐसा हुआ कि लोगों के बीच में जो प्रचार-कार्य और भविष्यवाणी हुई थी उसके बावजूद भी वे दुष्टता ही में पड़े रहे; और इस प्रकार दसवां वर्ष भी बीत गया; और ग्यारवां वर्ष भी अधर्म में बीत गया ।\n\n11 और ऐसा हुआ कि तेरहवें वर्ष में पूरे प्रदेश में युद्ध और वाद-विवाद होने लगे; क्योंकि गडियन्टन डाकुओं की संख्या बहुत बढ़ गई थी, और उन्होंने कई लोगों की हत्या की, और कई नगरों को नष्ट किया, और पूरे प्रदेश में मृत्यु और संहार इतनी भारी संख्या में हुआ कि सारे लोगों, नफाई और लमनाई दोनों के लिए, उन के विरूद्ध हथियार उठाना आवश्यक हो गया ।\n\n12 इसलिए, वे सारे लमनाई जो प्रभु में परिवर्तित हुए थे अपने नफाई भाइयों से मिल गए, और अपने जीवन और अपनी स्त्रियों और अपने बच्चों की सुरक्षा के लिए गडियन्टन डाकुओं के विरूद्ध हथियार उठाने को बाध्य हुए, हां, और अपने अधिकार को, और अपने गिरजे और अपनी आराधना के सुअवसरों को, और अपनी स्वतंत्रता और स्वाधीनता को बनाए रखने के लिए भी हथियार उठाने को बाध्य हुए ।\n\n13 और ऐसा हुआ कि इस तेरहवें वर्ष के समाप्त होने से पहले इस युद्ध के कारण हुए संपूर्ण विनाश से नफाई संकट में पड़ गए थे जो कि अत्यंत दुखदाई था ।\n\n14 और ऐसा हुआ कि जो लमनाई नफाइयों से मिल गए थे, उनकी गिनती नफाइयों में हुई ।\n\n15 और उन पर से श्राप हटा लिया गया, और उनकी त्वचा नफाइयों के समान गोरी हो गई ।\n\n16 और उनके युवा लड़के और उनकी लड़कियां बहुत ही सुंदर बन गए, और उनकी गिनती नफाइयों में हुई, और वे नफाई कहलाए । और इस प्रकार तेरहवां वर्ष समाप्त हुआ ।\n\n17 और ऐसा हुआ कि चौदहवें वर्ष के आरंभ में, डाकुओं और नफी के लोगों के बीच युद्ध जारी रहा और अत्याधिक दुखदाई था; फिर भी, नफी के लोगों ने डाकुओं पर बहुत सफलता प्राप्त की, इतनी अधिक कि उन्होंने उन्हें वापस उनके प्रदेश, पहाड़ों और गुप्त स्थानों पर खदेड़ दिया ।\n\n18 और इस प्रकार चौदहवां वर्ष समाप्त हुआ । और पंद्रहवें वर्ष में उन्होंने नफी के लोगों पर आक्रमण कर दिया; और नफी के लोगों की दुष्टता के कारण, और उनके बीच के वाद-विवाद और मतभेदों के कारण गडियन्टन डाकुओं को उन पर बहुत सफलता प्राप्त हुई ।\n\n19 और इस प्रकार पंद्रहवां वर्ष समाप्त हुआ । इस प्रकार लोग बहुत सी परेशानियों में थे; और विनाश की तलवार उन पर लटकी रही, इतनी अधिक कि लगभग वे इससे मारे जाने की स्थिति में हो गए थे, और ऐसा उनके अधर्म के कारण था ।\n\n", "3-ne 3": "[center][font_size=26]अध्याय 3[/font_size][/center]\n\n[i]गिडियान्ही, गडियन्टन मार्गदर्शक मांग करता है कि लकोनियस और नफाई स्वयं को और अपने इलाकों को सौंप दें—लकोनियस गिडगिडोनी को सेनाओं का मुख्य सेनापति नियुक्त करता है—आत्मरक्षा के लिए नफाई जराहेमला और संपन्न प्रदेश में एकत्रित होते हैं । लगभग 16–18 ईसवी ।[/i]\n\n1 और ऐसा हुआ कि मसीह के आगमन से सोलहवें वर्ष में, प्रदेश के शासक लकोनियस ने डाकुओं की इस मंडली के मार्गदर्शक और शासक से एक पत्र प्राप्त किया; और यही वे शब्द हैं जिन्हें लिखा गया था, यह कहते हुए:\n\n2 लकोनियस, प्रदेश के श्रेष्ठ और मुख्य शासक, देखो, मैं तुम्हें यह पत्र लिखता हूं, और जिसे तुम अपना अधिकार और अपनी स्वाधीनता समझते हो उसे बनाए रखने के लिए तुम्हारी दृढ़ता के कारण मैं तुम्हारी और तुम्हारे लोगों की बहुत प्रशंसा करता हूं; हां, तुम दृढ़ता से खड़े हो मानो जैसे तुम्हारी स्वाधीनता, और तुम्हारी संपत्ति, और तुम्हारे प्रदेश, या जो भी तुम करते हो उसमें परमेश्वर का हाथ तुम्हें सहारा दे रहा है ।\n\n3 और श्रेष्ठ लकोनियस, मुझे तुम्हारी इस बात पर दया आती है कि तुम यह मानने में कितने मूर्ख और झूठे हो कि तुम इतने साहसी लोगों के खिलाफ खड़े हो सकते हो जो मेरे आदेश पर हैं, जो अपने अस्त्र-शस्त्र से सुसज्जित खड़े हैं, और नफाइयों पर आक्रमण कर उन्हें नष्ट करने की आज्ञा का उत्सुकता से प्रतीक्षा कर रहे हैं ।\n\n4 और मैं, युद्ध के मैदान में सिद्ध करने की उनके अजेय स्वभाव को जानता हूं, और तुमने उनके प्रति जो कई गलतियां की हैं उसके कारण तुम्हारे प्रति उनकी अनंत ईर्ष्या को भी जानता हूं, इसलिए यदि उन्होंने तुम पर आक्रमण कर दिया तो वे पूरी तरह से तुम्हारा विनाश कर देंगे ।\n\n5 इसलिए यह पत्र मैंने लिखा है, जिसे मैंने स्वयं के हाथों से बंद किया है, जिस बात को तुम उचित समझते हो उसमें दृढ़ रहने के लिए, और युद्ध के मैदान में भारी साहस दिखाने के कारण, तुम्हारे कल्याण के बारे में सोचते हुए ।\n\n6 इसलिए मैं तुम्हें यह चाहते हुए लिख रहा हूं कि तुम मेरे लोगों को अपने नगर, अपने प्रदेश, अपनी संपत्तियों को सौंप दोगे, नहीं तो वे तुम पर तलवार से आक्रमण करेंगे और तुम पर विनाश आएगा ।\n\n7 या अन्य शब्दों में, अपने आपको हमें सौंप दो, और हमारे साथ मिल जाओ और हमारे गुप्त कार्यों से परिचित हो जाओ, और हमारे भाई बन जाओ ताकि हमारे समान बन सको—हमारे गुलाम नहीं बल्कि हमारी सारी वस्तुओं में हमारे भाई या सहयोगी बन सको ।\n\n8 और देखो, मैं दृढ़तापूर्वक कहता हूं कि यदि तुम इसे शपथ लेकर करोगे तो तुम्हारा विनाश नहीं होगा; परन्तु यदि तुम ऐसा नहीं करोगे, मैं दृढ़तापूर्वक शपथ लेकर कहता हूं कि अगले माह मैं आज्ञा दूंगा कि मेरी सेनाएं तुम पर आक्रमण करें, और वे अपने हाथों को न रोकें और न छोड़े बल्कि तुम्हारी हत्या कर दें, और तुम लोगों पर उनकी तलवार तब तक चलती रहे जब तक कि तुम सदा के लिए विलुप्त न हो जाओ ।\n\n9 और देखो, मैं गिडियान्ही हूं; और मैं गडियन्टन के इस गुप्त संगठन का शासक हूं; वह संगठन और कार्य जिसे मैं अच्छा समझता हूं; और ये पुराने समय से हैं और इन्हें हमें सौंपा गया है ।\n\n10 और लकोनियस, मैं तुम्हें यह पत्र लिख रहा हूं और आशा करता हूं कि बिना रक्तपात के तुम अपने प्रदेश और अपनी संपत्तियों को हमें सौंप दोगे जिससे कि मेरे ये लोग अपने अधिकार और शासन को फिर से प्राप्त कर सकें जिन्होंने तुमसे मतभेद किया था क्योंकि तुमने अपनी दुष्टता के कारण शासन के उनके अधिकार से उन्हें वंचित रखा था, और यदि तुम ऐसा नहीं करोगे तो उनके प्रति की गई गलतियों के लिए मैं तुमसे बदला लूंगा । मैं गिडियान्ही हूं ।\n\n11 और अब ऐसा हुआ कि जब लकोनियस ने इस पत्र को प्राप्त किया तो गिडियान्ही द्वारा नफाइयों के प्रदेश की मांग करने में उसके दु:साहस के कारण, और लोगों को धमकाने और उन लोगों के प्रति किये गए अन्याय के लिए धमकाने के कारण उसे बहुत आश्चर्य हुआ जो कि उनके प्रति अन्याय था ही नहीं, बल्कि वे स्वयं मतभेद कर उन दुष्ट और घृणित डाकुओं में जा मिले थे ।\n\n12 अब देखो, यह शासक लकोनियस एक न्यायी पुरुष था, और एक डाकू की मांग और धमकियों से डर नहीं सकता था; इसलिए उसने डाकुओं के शासक गिडियान्ही के पत्र पर ध्यान नहीं दिया, परन्तु उसने अपने लोगों से कहा कि वे उस समय के लिए प्रभु से बल की याचना करें जब डाकू उन पर आक्रमण करने आएं ।\n\n13 हां, उसने अपने सारे लोगों में घोषणा करवाई कि वे अपनी जमीन को छोड़कर अपनी स्त्रियों और अपने बच्चों, और अपने पशु-पक्षियों के झुंडों को, और अपनी सारी वस्तुओं को एक स्थान पर एकत्रित करें ।\n\n14 और उसने उनके चारों तरफ किलाबंदी करवाई, और इसके पश्चात वे बहुत मजबूत हुए । और उसने नफाइयों और लमनाइयों दोनों से, या उन सबसे जो नफाइयों में गिने जाते थे उन्हें उनकी देखभाल करने के लिए, और डाकुओं से रात और दिन उनकी सुरक्षा के लिए रक्षकों के रूप में नियुक्त किया ।\n\n15 हां, उसने उनसे कहा: जैसे कि प्रभु जीवित है, यदि तुम अपनी सारी बुराइयों के लिए पश्चाताप नहीं करोगे, और प्रभु से विनती नहीं करोगे, तो तुम गडियन्टन डाकुओं के हाथों से नहीं बचाए जाओगे ।\n\n16 और लकोनियस के वचन और उसकी भविष्यवाणियां इतनी महान और अदभुत थीं कि उनके कारण सारे लोगों पर भय छा गया; और उन्होंने लकोनियस की बातों के अनुसार अपने बल को और बढ़ाया ।\n\n17 और ऐसा हुआ कि लकोनियस ने नफाइयों की सारी सेनाओं पर मुख्य सेनापति नियुक्त किये ताकि जब डाकू निर्जन प्रदेश से बाहर आकर उन पर आक्रमण करें तब उन्हें आदेश दिया जा सके ।\n\n18 अब मुख्य सेनापतियों के मुखिया और नफाइयों की सारी सेनाओं के महान सेनाध्यक्ष को नियुक्त किया गया, और उसका नाम गिडगिडोनी था ।\n\n19 अब नफाइयों के बीच उनके मुख्य सेनापतियों के लिए, (उनकी दुष्टता की परिस्थितियों के अलावा) किसी ऐसे व्यक्ति को नियुक्त करने की एक प्रथा थी जिसके पास प्रकटीकरण और भविष्यवाणी की भी आत्मा हो; इसलिए, यह गिडगिडोनी मुख्य न्यायी होने के साथ-साथ उनके बीच एक महान भविष्यवक्ता भी था ।\n\n20 अब लोगों ने गिडगिडोनी से कहा: प्रभु से प्रार्थना करो, और हमें पहाड़ियों और निर्जन प्रदेश में जाने दो ताकि हम डाकुओं पर आक्रमण कर सकें और उन्हें उनके ही प्रदेश में खत्म कर सकें ।\n\n21 परन्तु गिडगिडोनी ने उनसे कहा: प्रभु मना करता है; क्योंकि यदि हम उन पर आक्रमण करेंगे तो प्रभु हमें उनके सुपुर्द कर देगा; इसलिए हम अपने प्रदेश के बीचोंबीच स्वयं को तैयार करेंगे, और अपनी सारी सेनाओं को एक साथ एकत्रित करेंगे, और हम उन पर आक्रमण नहीं करेंगे, परन्तु हम उनके आक्रमण की प्रतीक्षा करेंगे; इसलिए जैसे कि प्रभु जीवित है, यदि हम ऐसा करेंगे तो वह उन्हें हमारे सुपुर्द कर देगा ।\n\n22 और ऐसा हुआ कि सत्रहवें वर्ष के अंत में, पूरे प्रदेश में चारों तरफ लकोनियस की घोषणा पहुंच गई, और उन्होंने अपने घोड़ों, और अपने रथों, और अपने पशुओं, और अपने सारे जानवरों के समूहों को, अपने झुंडों को, और अपने अनाज और अपनी वस्तुओं को लिया और हजारों और लाखों की संख्या में तब तक चलते रहे जब तक कि अपने शत्रुओं से स्वयं की रक्षा के लिए उस स्थान पर न पहुंच गए जिसे एकत्रित होने के लिए चुना गया था ।\n\n23 और जिस प्रदेश को चुना गया था वह प्रदेश था जराहेमला, और जो जराहेमला और संपन्न प्रदेश के बीचोबीच था, हां, वह पंक्ति जो संपन्न प्रदेश और उजाड़ प्रदेश के बीच में थी ।\n\n24 और कई हजारों की संख्या में लोग थे जो नफाई कहलाते थे, जिन्होंने स्वयं को इस प्रदेश में एकत्रित किया था । अब प्रदेश का उत्तरी हिस्सा श्रापित था जिसके कारण लकोनियस ने उन्हें प्रदेश के दक्षिणी हिस्से में एकत्रित होने के लिए कहा ।\n\n25 और उन्होंने स्वयं को अपने शत्रुओं के खिलाफ मजबूत किया; और वे एक प्रदेश में एक समूह बनकर रहे, और लकोनियस द्वारा बताई गई बातों से इतने भयभीत हुए कि उन्होंने अपने सारे पापों का पश्चाताप किया; और उन्होंने प्रभु अपने परमेश्वर से प्रार्थना की ताकि जब उनके शत्रु उनके विरूद्ध युद्ध करें तो वह उनकी रक्षा करे ।\n\n26 और अपने शत्रुओं के कारण वे बहुत दुखी थे । और गिडगिडोनी ने उनसे युद्ध के हर प्रकार के हथियार बनाने के लिए कहा, और उसके आदेश के अनुसार वे कवच और ढाल, और छोटी-छोटी ढालों से सुसज्जित हुए ।\n\n", "3-ne 4": "[center][font_size=26]अध्याय 4[/font_size][/center]\n\n[i]नफाई सेनाएं गडियन्टन डाकुओं को पराजित करती हैं—गिडियान्ही मारा जाता है, और उसके उत्तराधिकारी जीमनारिहा को फांसी पर लटका दिया जाता है—अपने विजय के लिए नफाई प्रभु की स्तुति करते हैं । लगभग 19–22 ईसवी ।[/i]\n\n1 और ऐसा हुआ कि अठ्ठारहवें वर्ष के अंत में डाकुओं की सेनाएं युद्ध के लिए तैयार थीं, और पहाड़ियों से, और पहाड़ों से, और निर्जन प्रदेश से, और अपने मजबूत और गुप्त स्थानों से धावा बोलना शुरू कर दिया, और दक्षिणी प्रदेश और उत्तरी प्रदेश दोनों पर कब्जा करने लगे, और पूरे प्रदेश पर और उन नगरों पर कब्जा करने लगे जिसे नफाइयों ने छोड़ दिया था, और उजाड़ दिया था ।\n\n2 परन्तु देखो, जिन स्थानों को नफाइयों ने उजाड़ दिया था उन स्थानों पर न तो जंगली पशु थे और न ही कोई शिकार, और निर्जन प्रदेश के अलावा डाकुओं के लिए कहीं शिकार नहीं था ।\n\n3 और भोजन के अभाव के कारण डाकू निर्जन प्रदेश के अलावा कहीं और जीवित नहीं रह सकते थे; क्योंकि नफाई अपने प्रदेश को उजाड़ छोड़ गए थे, और एक संगठन के रूप में उन्होंने अपने पशुओं, और अपने सारे जानवरों के समूहों और अपनी सारी वस्तुओं को एकत्रित कर लिया था ।\n\n4 इसलिए, नफाइयों के विरूद्ध युद्ध करने के अलावा डाकुओं के पास लूटपाट करने और भोजन प्राप्त करने का कोई चारा नहीं था; और नफाई भारी संख्या में एक संगठन थे, और स्वयं के खाद्य पदार्थों को बचाकर रखा था, और घोड़ों और मवेशियों, और हर प्रकार के जानवरों के समूहों को रखा था जिससे कि वे उन सात वर्षों के लिए निर्वाह कर सकते थे जिसमें उन्होंने प्रदेश से डाकुओं को खत्म करने की आशा की थी; और इस प्रकार अठ्ठारहवां वर्ष समाप्त हुआ ।\n\n5 और ऐसा हुआ कि उन्नीसवें वर्ष में गिडियान्ही को लगा कि नफाइयों के विरूद्ध युद्ध करना आवश्यक हो गया था, क्योंकि लूटपाट और डकैती और हत्या के अलावा कोई भी रास्ता नहीं था जिससे वे निर्वाह कर सकते थे ।\n\n6 और वे प्रदेश में स्वयं को इतना अधिक प्रकट करने का साहस नहीं कर सकते थे कि वे अनाज उगा सकें, कहीं ऐसा न हो कि नफाई उन पर आक्रमण कर दें और उनकी हत्या कर दें; इसलिए गिडियान्ही ने अपनी सेनाओं को आज्ञा दी कि इस वर्ष उन्हें नफाइयों के विरूद्ध युद्ध करना चाहिए ।\n\n7 और ऐसा हुआ कि वे युद्ध करने आए; और यह छठवां महीना था; और देखो, वह दिन महान और भयानक था जब वे युद्ध करने आए; और वे डाकुओं के भेष में थे; और उन्होंने अपनी कमर पर लहू में लिपटी हुई मेमने की खाल बांध रखी थी, और उन्होंने सिर मुंडाया हुआ था, और उन्होंने सिर की टोपी पहनी थी; और उनके कवच, और रक्त में रंगे होने के कारण गिडियान्ही की सेनाओं का रूप-रंग भयानक था ।\n\n8 और ऐसा हुआ कि जब नफाइयों की सेनाओं ने गिडियान्ही की सेना का रूप-रंग देखा तो सारे के सारे जमीन पर गिर पड़े, और प्रभु अपने परमेश्वर से याचना करने लगे, कि वह उन्हें छोड़ दे और उन्हें उनके शत्रुओं के हाथों से बचा ले ।\n\n9 और ऐसा हुआ कि जब गिडियान्ही की सेनाओं ने इसे देखा तो खुशी के कारण वे जोर-जोर से चिल्लाने लगे, क्योंकि उन्हें लगा कि उनकी सेना के डर के कारण नफाई गिर गए थे ।\n\n10 परन्तु इस बात से उन्हें निराशा हुई, क्योंकि नफाई उनसे डरे नहीं थे बल्कि उन्हें अपने परमेश्वर का भय था और उन्होंने सुरक्षा के लिए विनती की; इसलिए, जब गिडियान्ही की सेना उन पर धावा बोलने आई तब वे उनका सामना करने के लिए तैयार थे; हां, प्रभु के सामर्थ्य से उन्होंने उनका सामना किया ।\n\n11 और छठवें महीने में युद्ध आरंभ हुआ; और इसके पश्चात युद्ध बहुत हुआ और भयानक था, हां, इसके पश्चात नरसंहार बहुत हुआ और भयानक था, इतना अधिक कि जब से लेही ने यरूशलेम छोड़ा था तब से लेकर अब तक लोगों में इतना भारी नरसंहार कभी नहीं हुआ था ।\n\n12 और गिडियान्ही ने जो धमकियां दी थीं और जो शपथ खाई थी उसके बावजूद, देखो, नफाइयों ने उन्हें पराजित कर दिया, इतना अधिक कि वे उनके सामने से पीछे हटने लगे ।\n\n13 और ऐसा हुआ कि गिडगिडोनी ने अपनी सेना को निर्जन प्रदेश की सीमाओं तक उन लोगों का पीछा करने की आज्ञा दी, और यह कि रास्ते में जो भी उनके हाथ लग जाए उसे नहीं छोड़ना है; और इस प्रकार उन्होंने निर्जन प्रदेश की सीमाओं तक उनका पीछा किया और उनकी हत्या की, यहां तक कि उन्होंने ऐसा तब तक किया जब तक कि गिडगिडोनी की आज्ञा पूरी नहीं हुई ।\n\n14 और ऐसा हुआ कि जिस गिडियान्ही ने निडरता से लड़ाई लड़ी उसका पीछा किया गया जब वह भागा था; और लड़कर अधिक थक जाने के कारण उसे पकड़ लिया गया और उसकी हत्या कर दी गई । और इस प्रकार डाकू गिडियान्ही का अंत हुआ ।\n\n15 और ऐसा हुआ कि नफाइयों की सेनाएं वापस अपने सुरक्षा के स्थान पर लौट आईं । और ऐसा हुआ कि यह उन्नीसवां वर्ष भी बीत गया, और डाकू फिर से युद्ध करने नहीं आए; न ही वे फिर से बीसवें वर्ष में आए ।\n\n16 और इक्कीसवें वर्ष में वे युद्ध करने नहीं आए, परन्तु वे चारों तरफ से नफी के लोगों को घेरने के लिए आए; क्योंकि उन्हें लगा कि वे नफी के लोगों को उनके ही प्रदेश से निकाल फेंकेंगे और उन्हें हर दिशा से घेर लेंगे, और उन्हें बाहर की सुविधाओं से वंचित रखेंगे ताकि वे उनकी इच्छानुसार अपना आत्मसमर्पण कर सकें ।\n\n17 अब उन्होंने अपने लिए एक नया मार्गदर्शक नियुक्त कर लिया था जिसका नाम था जीमनारिहा; इसलिए यह जीमनारिहा ही था जिसने चाहा था कि यह घेराबंदी हो ।\n\n18 परन्तु देखो, इससे नफाइयों को लाभ ही हुआ; उन्होंने जिन भोजन सामग्रियों का भंडार रखा था उसके कारण डाकुओं के लिए बहुत दिनों तक घेराबंदी करना असंभव था जिससे कि इसका प्रभाव नफाइयों पर पड़ सके ।\n\n19 और डाकुओं में भोजन सामग्रियों की कमी के कारण; क्योंकि देखो, उनके पास उनकी जीविका के लिए मांस के अलावा कुछ भी नहीं था, उस मांस के अलावा जिसे उन्होंने निर्जन प्रदेशों में हासिल किया था ।\n\n20 और ऐसा हुआ कि निर्जन प्रदेश में इस जंगली शिकार में इतनी अधिक कमी आ गई कि डाकू लगभग भूखमरी से नष्ट ही होनेवाले थे ।\n\n21 और नफाई दिन रात मार्च करते रहे और उनकी सेनाओं पर धावा बोलते रहे, और हजारों और लाखों की संख्या में उनका वध करते रहे ।\n\n22 और इस प्रकार दिन और रात जो भारी विनाश हो रहा था उसके कारण जीमनारिहा के लोगों की इच्छा थी कि वे अपने उद्देश्य से पीछे हट जाएं ।\n\n23 और ऐसा हुआ कि जीमनारिहा ने अपने लोगों को आज्ञा दी कि वे अपनी घेराबंदी हटा लें, और उत्तरी प्रदेश में स्थित सबसे दूर के इलाकों में चले जाएं ।\n\n24 और अब, क्योंकि गिडगिडोनी उनकी योजना से अवगत था, और भोजन की कमी के कारण उनकी कमजोरी को, और उनके बीच में हुए भारी नरसंहार को जानता था, इसलिए उसने अपनी सेनाओं को रात के समय में भेजा, और उनके वापसी के मार्ग को बंद करवा दिया, और उनके वापसी के मार्ग में अपनी सेना नियुक्त कर दी ।\n\n25 और ऐसा उन्होंने रात के समय में किया, और मार्च करते हुए डाकुओं से आगे पहुंच गए ताकि अगले दिन, जब डाकू अपना मार्च आरंभ करें, तो उनका सामना नफाइयों की सेना से आगे और पीछे दोनों तरफ हो ।\n\n26 और जो डाकू दक्षिणी दिशा में थे, वापस जाने के उनके मार्गों को भी बंद कर दिया गया । और यह सब गिडगिडोनी की आज्ञा से हुआ ।\n\n27 और कई हजारों की संख्या में ऐसे लोग थे जिन्होंने स्वयं को बंदियों के रूप में नफाइयों को समर्पित कर दिया, और बाकी बचे हुए लोग मारे गए ।\n\n28 और उनके मार्गदर्शक जीमनारिहा को पकड़ लिया गया और उसे एक पेड़ पर लटका दिया गया, यहां तक कि ऊपरी छोर तक जब तक कि वह मर न गया । और जब उन्होंने उसे लटकाकर मृत्युदंड दे दिया तब उन्होंने धरती तक पेड़ को काट डाला, और यह कहते हुए जोर-जोर से विनती करने लगे:\n\n29 प्रभु अपने लोगों को धार्मिकता में और हृदय की पवित्रता में बचाए, ताकि जो लोग शक्ति और गुप्त गठबंधन के कारण उन्हें मारना चाहेंगे वे सारे मार गिराए जाएं, वैसे ही जैसे कि इस मनुष्य को धरती पर मार गिराया गया ।\n\n30 और यह कहते हुए उन्होंने आनंद मनाया और फिर से विनती की: इब्राहीम का परमेश्वर, और इसहाक का परमेश्वर, और याकूब का परमेश्वर अपने लोगों की धार्मिकता में तब तक रक्षा करे जब तक वे अपने परमेश्वर को सुरक्षा के लिए पुकारते रहें ।\n\n31 और ऐसा हुआ कि उन्हें उनके शत्रुओं के हाथों में पड़ने से बचाने में उनके परमेश्वर ने जो भी उनके साथ महान कार्य किया था उसके लिए वे सब एक साथ गाने लगे और उसकी बड़ाई करने लगे ।\n\n32 हां, उन्होंने विनती की: सर्वोच्च परमेश्वर के लिए होशाना । और उन्होंने विनती की: सर्वशक्तिमान प्रभु परमेश्वर, उच्चत्तम परमेश्वर का नाम आशीषित हो ।\n\n33 और उन्हें उनके शत्रुओं के हाथों से बचाने में परमेश्वर की महान भलाई के कारण, भावुक होकर रोते हुए, उनके हृदय आनंद से भर गए; और वे जानते थे कि ऐसा उनके पश्चाताप और उनकी विनम्रता के कारण हुआ है कि उन्हें उनके अनंत विनाश से बचा लिया गया था ।\n\n", "3-ne 5": "[center][font_size=26]अध्याय 5[/font_size][/center]\n\n[i]नफाई पश्चाताप करते हैं और अपने पाप त्याग देते हैं—मॉरमन अपने लोगों का इतिहास लिखता है और उन्हें अनंत वचन सुनाता है—लंबे बिखराव के बाद इस्राएल एकत्रित होगी । लगभग 22–26 ईसवी ।[/i]\n\n1 और अब देखो, नफाई लोगों में एक भी व्यक्ति ऐसा नहीं था जिसने पवित्र भविष्यवक्ताओं द्वारा बोली गई छोटी से छोटी बातों पर भी संदेह किया हो; क्योंकि वे जानते थे कि उनका पूरा होना अनिवार्य था ।\n\n2 और कई चिन्ह दिए गए थे, और भविष्यवक्ताओं की बातों के कारण वे जानते थे कि मसीह का आना आवश्यक था; और जो बातें पहले ही हो चुकी थीं उसके कारण वे जानते थे कि जो भी कहा गया है उसके अनुसार इन सारी बातों का होना आवश्यक है ।\n\n3 इसलिए उन्होंने अपने सारे पाप, और घृणित कार्य, और वेश्यावृति छोड़ दी, और रात और दिन पूरी निष्ठा के साथ परमेश्वर की सेवा की ।\n\n4 और अब ऐसा हुआ कि जब उन्होंने सारे डाकुओं को इस तरह बंदी बना लिया कि जो मारे नहीं गए थे वे भाग न पाएं, तो उन्होंने अपने बंदियों को बंदीगृह में डाल दिया, और उनमें परमेश्वर के वचन का प्रचार कराया; और जितने लोगों ने अपने पापों का पश्चाताप किया और अनुबंध में प्रवेश किया कि अब वे हत्या नहीं करेंगे तो उन्हें आजाद कर दिया गया ।\n\n5 परन्तु बहुत से लोग थे जिन्होंने अनुबंध में प्रवेश नहीं किया, और जिन्होंने अपने हृदयों में अभी भी गुप्त हत्याओं को जारी रखा, हां, और जितने लोग अपने भाइयों से बोलते हुए और उन्हें धमकाते हुए पाए गए उनकी निंदा की गई और नियम के अनुसार उन्हें दंड दिया गया ।\n\n6 और इस प्रकार उन्होंने उन सभी दुष्ट, और गुप्त, और घृणित गठबंधनों का अंत कर दिया जिसमें बहुत से दुष्ट कार्य और बहुत सी हत्याएं हुई थीं ।\n\n7 और इस प्रकार बाइसवां वर्ष बीत गया, और तेइसवां वर्ष भी, और चौबीसवां वर्ष, और पच्चीसवां वर्ष भी; और इस प्रकार पच्चीस वर्ष बीत गए ।\n\n8 और बहुत सी बातों के बारे में पता चला जो कि कुछ लोगों की नजर में महान और अदभुत थीं; फिर भी उन सबको पुस्तक में लिखा नहीं जा सकता था; हां, यहां तक कि इस पुस्तक में सौवें हिस्से को भी शामिल नहीं किया जा सकता जो इन पच्चीस वर्षों के दौरान लोगों के बीच में घटी थीं ।\n\n9 परन्तु देखो ऐसे अभिलेख भी हैं जिनमें इन लोगों की सारी कार्यवाहियों को शामिल किया गया है; और नफी के द्वारा लघु परन्तु सच्चा विवरण दिया गया था ।\n\n10 इसलिए नफी के अभिलेख के अनुसार मैंने इन चीजों का अपना अभिलेख बनाया है, जिन्हें पट्टियों पर अंकित किया गया था और जो नफी की पट्टियां कहलाती हैं ।\n\n11 और देखो, मैंने पट्टियों पर उन अभिलेखों को भी अंकित किया है जिन्हें मैंने अपने स्वयं के हाथों से बनाया है ।\n\n12 और देखो, मेरा नाम मॉरमन है, जिसका नाम मॉरमन प्रदेश के नाम पर रखा गया है, वह प्रदेश जिसमें अलमा ने लोगों के बीच में गिरजे को स्थापित किया था, हां, पहला गिरजा जिसे लोगों में उनके उल्लंघन के पश्चात स्थापित किया गया था ।\n\n13 देखो, मैं परमेश्वर के पुत्र, यीशु मसीह का एक शिष्य हूं । लोगों में उसके वचन के प्रचार के लिए मुझे बुलाया गया है, ताकि वे अनंत जीवन प्राप्त कर सकें ।\n\n14 और यह आवश्यक हो गया है कि, परमेश्वर की इच्छानुसार, उन लोगों की प्रार्थनाओं से जो जा चुके हैं, जो कि पवित्र जन थे, और उनके विश्वास के अनुसार, जिन कार्यों को किया गया है मैं उनका अभिलेख लिखूं—\n\n15 हां, उन कार्यों का एक संक्षिप्त अभिलेख लिखूं जो लेही के यरूशलेम छोड़ने के समय से लेकर वर्तमान समय तक हुई हैं ।\n\n16 इसलिए मैं उन विवरणों से अपना अभिलेख लिखता हूं जो मुझे उन लोगों के द्वारा दिया गया है जो मेरे समय के आरंभ होने से पहले थे;\n\n17 और फिर मैं उन चीजों का अभिलेख लिखता हूं जिन्हें मैंने अपनी स्वयं की आंखों से देखा है ।\n\n18 और मुझे पता है कि मैं जिस अभिलेख को लिखता हूं वह एक उचित और सच्चा अभिलेख है; फिर भी हमारी भाषा के अनुसार, ऐसी बहुत सी चीजें हैं जिसे लिखने में हम समर्थ नहीं हैं ।\n\n19 और अब मैं अपने कथन का अंत करता हूं, जो कि मेरे स्वयं का है, और उन चीजों के विवरण पर आगे बढ़ता हूं जो कि मुझसे पहले की हैं ।\n\n20 मैं मॉरमन हूं, और लेही का एक सच्चा वंशज । मेरे पास अपने परमेश्वर और अपने उद्धारकर्ता यीशु मसीह के गुणगान करने का कारण है कि वह हमारे पूर्वजों को यरूशलेम प्रदेश से बाहर लाया था (और इसके विषय में उसे और उन लोगों के अलावा किसी को भी नहीं पता था जिन्हें उसने प्रदेश से बाहर निकाला था) और यह कि उसने मुझे और मेरे लोगों को हमारी आत्माओं के उद्धार के विषय में इतना अधिक ज्ञान दिया ।\n\n21 निश्चित तौर पर उसने याकूब के घराने को आशीषित किया है, और युसूफ के वंश के प्रति दयालु रहा है ।\n\n22 और लेही की संतानों ने जितना ही उसकी आज्ञाओं का पालन किया है उतना ही उसने उन्हें आशीषित किया है और अपने वचन के अनुसार उन्हें समृद्ध बनाया है ।\n\n23 हां, और निश्चित तौर पर वह फिर से युसूफ के बाकी बचे वंशों को उनके प्रभु परमेश्वर के बारे में ज्ञात कराएगा ।\n\n24 और जिस निश्चितता से प्रभु जीवित है, वह याकूब के उन सभी बचे हुए वंशों को पृथ्वी की चारों दिशाओं से एकत्रित करेगा जो पूरी पृथ्वी पर दूर-दूर तक तितर-बितर हो गई हैं ।\n\n25 और जैसा उसने याकूब के सभी घराने से अनुबंध बनाया है, ठीक उसी तरह से याकूब के घराने के जिन लोगों के साथ उसने अनुबंध बनाया है, वह उसके उचित समय में पूरी होंगी, याकूब के सभी घराने के उन लोगों को उस अनुबंध का ज्ञात कराते हुए जिसे उसने उनके साथ बनाया है ।\n\n26 और तब वे अपने मुक्तिदाता को जानेंगे जो कि परमेश्वर का पुत्र, यीशु मसीह है; तब उन्हें पृथ्वी की चारों दिशाओं से उनके स्वयं के उस प्रदेशों में एकत्रित किया जाएगा जहां से तितर-बितर हुए थे; हां, जैसे प्रभु जीवित है वैसा ही होगा । आमीन ।\n\n", "3-ne 6": "[center][font_size=26]अध्याय 6[/font_size][/center]\n\n[i]नफाई समृद्ध होते हैं—अहंकार, संपत्ति, और दर्जे में अंतर आता है—मतभेदों से गिरजे में दरार आती है—शैतान लोगों से खुलकर विरोध करवाता है—कई भविष्यवक्ता पश्चाताप करने की याचना करते हैं और मारे जाते हैं—शासन करने के लिए उनके हत्यारे षडयंत्र रचते हैं । लगभग 26–30 ईसवी ।[/i]\n\n1 और ऐसा हुआ कि छब्बीसवें वर्ष में नफाइयों के सारे लोग अपने प्रदेश वापस लौट आए, प्रत्येक मनुष्य अपने परिवार, जानवरों के अपने समूहों और झुंडों, अपने घोड़ों और अपने मवेशियों के साथ, और उन सारी चीजों के साथ लौट आए जो उनका था ।\n\n2 और ऐसा हुआ कि उन्होंने अपनी सारी खाद्य-सामग्रियों को नहीं खाया था; इसलिए उन्होंने अपने साथ वह सब ले लिया जिसे उन्होंने नहीं खाया था, हर प्रकार के अपने सारे अनाज, और अपना सोना, और अपनी चांदी, और अपनी सारी मूल्यवान वस्तुओं को ले लिया, और वे दोनों ही उत्तर और दक्षिण दिशा, और उत्तरी और दक्षिणी देश, अपने स्वयं के प्रदेश और अपने अधिकार क्षेत्रों में लौट आए ।\n\n3 और उन्होंने उन सभी डाकुओं को उनकी संख्या के अनुसार जमीनें दे दीं जिन्होंने प्रदेश में शांति बनाए रखने के अनुबंध में प्रवेश किया था, ताकि वे अपने परिश्रम से अपना निर्वाह कर सकें; और इस प्रकार उन्होंने पूरे प्रदेश में शांति स्थापित की ।\n\n4 और वे फिर से समृद्ध होने लगे और आगे बढ़ने लगे; और छब्बीसवां और सत्तइसवां वर्ष बीत गया, और प्रदेश में महान प्रबंध था; और समानता और न्याय के अनुसार उन्होंने कानून व्यवस्था बनाई ।\n\n5 और सिवाय लोगों के स्वयं अपराध करने के अलावा, अब प्रदेश में ऐसी कोई भी चीज नहीं थी जो निरंतर समृद्ध होने से उन्हें रोक सके ।\n\n6 और अब यह गिदोनी, और न्यायी लकोनियस, और जिन्हें मार्गदर्शकों के रूप में नियुक्त किया गया था वही लोग थे जिन्होंने प्रदेश में महान शांति स्थापित की थी ।\n\n7 और ऐसा हुआ कि कई नए नगरों का निर्माण किया गया, और कई पुराने नगरों की मरम्मत की गई ।\n\n8 और कई प्रमुख मार्गों, और सड़कों को बनाया गया, जो कि एक नगर से दूसरे नगर तक, और एक प्रदेश से दूसरे प्रदेश तक, और एक स्थान से दूसरे स्थान तक जाते थे ।\n\n9 और इस प्रकार अठ्ठाइसवां वर्ष बीत गया, और लोगों में निरंतर शांति बनी रही ।\n\n10 परन्तु ऐसा हुआ कि उनतीसवें वर्ष में लोगों में थोड़ा बहुत मतभेद होने लगा; और कुछ लोगों में अपनी अत्याधिक धन-संपत्ति के कारण अहंकार आ गया, हां, यहां तक कि भारी उत्पीड़न होने लगा ।\n\n11 क्योंकि प्रदेश में कई व्यापारी, और कई वकील भी, और कई अधिकारी थे ।\n\n12 और उनकी धन-संपत्तियों और सीखने के उनके अवसरों के अनुसार, लोगों में पदों को लेकर अंतर आने लगा; हां, कुछ लोग अपनी गरीबी के कारण अनपढ़ थे, और कुछ लोगों ने अपनी धन-संपत्तियों के कारण अत्याधिक शिक्षा प्राप्त कर ली ।\n\n13 कुछ लोग अहंकार में फूले हुए थे, और अन्य अत्याधिक विनम्र थे; कुछ लोग गाली के बदले गाली देते थे जब कि अन्य गाली और उत्पीड़न और हर प्रकार के कष्टों को सहन करते थे, और पलटकर उन्हें भला-बुरा नहीं कहते थे, परन्तु परमेश्वर के सामने विनम्र और पश्चातापी रहते थे ।\n\n14 और इस प्रकार पूरे प्रदेश में एक भारी असमानता हो गई, इतना अधिक कि गिरजा बिखरने लगा; हां, इतना अधिक कि तीसवें वर्ष में पूरे प्रदेश में गिरजा बिखर चुका था सिवाय कुछ उन लमनाइयों को छोड़कर जो सच्चे विश्वास में परिवर्तित हुए थे; और वे उससे अलग नहीं हुए क्योंकि प्रभु की आज्ञाओं का पालन करने में वे दृढ़, और अडिग, और अटल, और पूरी निष्ठा से इच्छुक थे ।\n\n15 अब लोगों में इस असमानता का कारण था—हर प्रकार की दुष्टता करने में लोगों को भड़काने, उन्हें अहंकार में फुलाने, सत्ता, अधिकार, धन-संपत्ति, और संसार की व्यर्थ चीजों को पाने के प्रति उन्हें लालच देने में शैतान बहुत शक्तिशाली था ।\n\n16 और इस प्रकार हर तरह का अधर्म करने के लिए शैतान ने लोगों के हृदयों को बहकाया; इसलिए उन्होंने आनंद उठाया परन्तु कुछ वर्षों के लिए ही ।\n\n17 और इस प्रकार, इकतीसवें वर्ष के आरंभ में—एक लंबे समय तक के लिए शैतान अपने प्रलोभनों द्वारा लोगों को जहां चाहता वहीं ले जाता, और अपनी इच्छानुसार उनसे अधर्म करवाता—और इस प्रकार तीसवें वर्ष के आरंभ में, वे एक बहुत ही भयावह दुष्टता की स्थिति में थे ।\n\n18 अब वे अज्ञानता में पाप नहीं कर रहे थे, क्योंकि वे उनसे संबंधित परमेश्वर की इच्छा को जानते थे, क्योंकि उन्हें यह सिखाया गया था; इसलिए वे जानबूझकर परमेश्वर के विरूद्ध हुए ।\n\n19 और अब यह लकोनियस के बेटे, लकोनियस का समय था, क्योंकि लकोनियस अपने पिता के स्थान पर नियुक्त हुआ और उस वर्ष लोगों पर शासन किया ।\n\n20 और यहां पर लोग स्वर्ग से प्रेरित हुए और पूरे प्रदेश में उन्हें लोगों के बीच भेजा गया, लोगों को सिखाने के लिए और उनके पापों और उनकी बुराइयों को निडरता से बताने के लिए, और उस मुक्ति से संबंधित उन्हें गवाही देने के लिए जो प्रभु अपने लोगों को देगा, या अन्य शब्दों में कहें तो मसीह का पुनरुत्थान; और उन्होंने निडरता से उसकी मृत्यु और उसके उत्पीड़न की गवाही दी ।\n\n21 अब कई ऐसे लोग थे जो इन बातों की गवाही के कारण उनसे अत्याधिक क्रोधित हुए; और जो लोग क्रोधित थे वे मुख्यत: मुख्य न्यायी थे, और वे उच्च याजक और वकील थे; हां, वे सब वकील थे जो उन लोगों से क्रोधित थे जिन्होंने इन बातों की गवाही दी थी ।\n\n22 अब ऐसा कोई वकील या न्यायी या उच्च याजक नहीं था जिसके पास किसी को भी मृत्युदंड देने का अधिकार था, सिर्फ प्रदेश के शासक के हस्ताक्षर द्वारा इस दंड की आज्ञा को दिया जा सकता था ।\n\n23 अब कई लोग थे जिन्होंने मसीह से संबंधित बातों की गवाही निडरता से दी थी, जिन्हें पकड़कर न्यायियों द्वारा गुप्त रूप से मृत्युदंड दिया गया, कि प्रदेश के शासक को उनकी मृत्यु की सूचना तब तक नहीं मिली जब तक कि उनकी मृत्यु न हो गई ।\n\n24 अब देखो, किसी भी व्यक्ति को प्रदेश के शासक के बिना अधिकार के मृत्युदंड दिया जाना प्रदेश के नियम के विरूद्ध था ।\n\n25 इसलिए जराहेमला प्रदेश में, प्रदेश के शासक के पास इन न्यायियों के खिलाफ एक शिकायत आई जिन्होंने बिना कानून-व्यवस्था के प्रभु के भविष्यवक्ताओं को मृत्युदंड दिया था ।\n\n26 अब ऐसा हुआ कि उन्हें पकड़कर न्यायी के सामने लाया गया ताकि जो अपराध उन्होंने किया था उसका न्याय उस नियम के अनुसार हो सके जिसे लोगों के मतों द्वारा बनाया गया था ।\n\n27 अब ऐसा हुआ कि उन न्यायियों के कई मित्र और रिश्तेदार थे; और बाकी बचे लोग, हां, यहां तक कि लगभग सारे वकील और उच्च याजक एकत्रित हुए, और उन न्यायियों के रिश्तेदारों के साथ मिल गए जिनका नियम के अनुसार न्याय होना था ।\n\n28 और उन्होंने एक दूसरे के साथ एक अनुबंध में प्रवेश किया, हां, यहां तक कि उस अनुबंध में भी प्रवेश किया जो उन्हें आदिकाल से दिया गया था, जिसे सारी धार्मिकता के विरूद्ध एकजुट होने के लिए शैतान द्वारा दिया और प्रबंधित किया गया था ।\n\n29 इसलिए वे प्रभु के लोगों के विरूद्ध एकजुट हुए, और उनके विनाश के लिए एक अनुबंध में प्रवेश किया, और उन लोगों को बचाने के लिए जो न्याय के अनुसार हत्या के अपराधी थे, और जिन्हें नियम के अनुसार दंड दिया जाना था ।\n\n30 और उन्होंने अपने प्रदेश के नियम और अधिकारों का अनादर किया; और उन्होंने शासक का नाश करने के लिए और प्रदेश पर एक राजा नियुक्त करने के लिए एक दूसरे के साथ अनुबंध बनाया, कि प्रदेश में अब कोई स्वाधीनता नहीं होनी चाहिए बल्कि इसे राजाओं के अधीन होना चाहिए ।\n\n", "3-ne 7": "[center][font_size=26]अध्याय 7[/font_size][/center]\n\n[i]मुख्य न्यायी की हत्या हो जाती है, सरकार ध्वस्त हो जाती है, और लोग जातियों में विभाजित हो जाते हैं—याकूब, एक मसीह-विरोधी, एक गुप्त संगठन का राजा बनता है—नफी पश्चाताप और मसीह में विश्वास का प्रचार करता है—प्रतिदिन स्वर्गदूत उसकी सहायता करते हैं, और वह मरे हुओं में से अपने भाई को जीवित करता है—कई लोग पश्चाताप कर बपतिस्मा लेते हैं । लगभग 30–33 ईसवी ।[/i]\n\n1 अब देखो, मैं तुम्हें दिखाऊंगा कि उन्होंने प्रदेश पर कोई राजा नियुक्त नहीं किया; बल्कि इसी वर्ष में, हां, तीसवें वर्ष में, उन्होंने न्याय-आसन को नष्ट कर दिया, हां, प्रदेश के मुख्य न्यायी की हत्या कर दी ।\n\n2 और लोग एक दूसरे से अलग हो गए; और वे जातियों के आधार पर एक दूसरे से अलग हो गए, प्रत्येक व्यक्ति अपने परिवार और अपने रिश्तेदार और मित्रों के अनुसार अलग हो गया; और इस प्रकार उन्होंने प्रदेश के प्रशासन को नष्ट कर दिया ।\n\n3 और प्रत्येक जाति ने अपने लिए एक मुखिया या एक मार्गदर्शक नियुक्त किया; और इस प्रकार जातियां और जातियों पर मार्गदर्शक बनाए गए ।\n\n4 अब देखो, उनके बीच में ऐसा कोई व्यक्ति नहीं था जिसके पास बड़ा परिवार और कई रिश्तेदार और मित्र न हों; इसलिए उनकी जातियां बहुत बढ़ गईं ।\n\n5 अब यह सब हो गया, और उनमें अभी तक कोई युद्ध नहीं हुआ; और लोगों में ये सब बुराइयां इसलिए आ गईं क्योंकि उन्होंने अपने आपको शैतान के हवाले कर दिया था ।\n\n6 और जिन लोगों ने भविष्यवक्ताओं की हत्या की थी, उनके मित्रों और रिश्तेदारों के गुप्त गठबंधन के कारण प्रशासन के नियम भंग हो गए ।\n\n7 और उन्होंने प्रदेश में भारी मतभेद उत्पन्न किया, इतना अधिक कि लोगों का जो भाग अत्याधिक धार्मिक माना जाता था वह लगभग दुष्ट हो गया; हां, उनमें बहुत थोड़े से ही लोग थे जो धर्मी रह गए थे ।\n\n8 और इस प्रकार छह वर्ष भी नहीं बीते थे कि अधिकतर लोग अपनी धार्मिकता से विमुख हो गए थे, जैसे कि कुत्ता अपनी उलटी की तरफ जाता है और सुअरनी अपने कीचड़ में लोटने जाती है ।\n\n9 अब यह गुप्त गठबंधन, जिसके कारण लोगों में बहुत अधर्म आया था, उन्होंने अपने आपको एकत्रित किया, और उन्होंने एक व्यक्ति को अपना मुखिया बनाया जिसे वे याकूब बुलाते थे;\n\n10 उन्होंने उसे अपना राजा बुलाया; इसलिए वह इस दुष्ट टोली का राजा बन गया; और वह उन मुख्य लोगों में से एक था जिसने उन भविष्यवक्ताओं के विरूद्ध अपनी आवाज उठाई थी जिन्होंने मसीह की गवाही दी थी ।\n\n11 और ऐसा हुआ कि उन लोगों की जातियों के समान इनकी संख्या बहुत नहीं थी, जो कि एक साथ मिल गए थे, और जिनके प्रत्येक मार्गदर्शकों ने अपनी जाति के अनुसार अपना कानून बनाया था; फिर भी वे शत्रु थे; और इसके बावजूद वे धर्मी लोग नहीं थे, तब भी वे उन लोगों के प्रति ईर्ष्या में एक थे जिन्होंने प्रशासन को नष्ट करने के लिए एक अनुबंध में प्रवेश किया था ।\n\n12 इसलिए, याकूब ने देखा कि उनके शत्रुओं की संख्या उनसे अधिक थी, वह टोली का राजा था, इसलिए उसने अपने लोगों को आज्ञा दी कि उन्हें प्रदेश के उत्तरी छोर पर भाग जाना चाहिए, और वहां पर उन्हें एक राज्य का निर्माण तब तक करना चाहिए जब तक कि वे विपक्षियों से जुड़ न जाएं, (क्योंकि उसने उन्हें बहकाया था कि विपक्षियों की संख्या बहुत होगी) और लोगों की जातियों के साथ लड़ाई करने के लिए वे काफी में मजबूत हो जाएंगे; और उन्होंने ऐसा किया ।\n\n13 और वे इतनी तेजी से चले कि उन्हें तब तक किसी भी बाधा का सामना नहीं करना पड़ा जब तक कि वे लोगों की पहुंच से दूर न हो गए । और इस प्रकार तीसवां वर्ष समाप्त हो गया; और इस प्रकार नफी के लोगों का घटनाक्रम भी ।\n\n14 और ऐसा हुआ कि इकतीसवें वर्ष में हर व्यक्ति अपने परिवार और अपने रिश्तेदार और मित्रों के साथ जातियों में विभाजित हो गया; फिर भी उन्होंने एक अनुबंध बनाया कि वे एक दूसरे के साथ युद्ध नहीं करेंगे; परन्तु वे अपने कानून और प्रशासन के अपने तरीकों में एक नहीं हुए क्योंकि वे चीजें उन लोगों द्वारा स्थापित की गई थीं जो उनके मुखिया और मार्गदर्शक थे । परन्तु उन्होंने सख्त कानून बनाया कि एक जाति दूसरी जाति के मामलों में हस्तक्षेप नहीं करेगी जिससे कि प्रदेश में कुछ हद तक शांति बनी रहे; फिर भी उनके हृदय प्रभु अपने परमेश्वर से विमुख थे, और उन्होंने भविष्यवक्ताओं पर पत्थरवाह किया और उन्हें अपने बीच में से निकाल दिया ।\n\n15 और ऐसा हुआ कि नफी—जिससे स्वर्गदूतों की भेंट हो चुकी थी और जिससे प्रभु की वाणी ने बात की थी, इसलिए उसने स्वर्गदूतों को देखा था, और जो प्रत्यक्षदर्शी रहा था, और जिसे सामर्थ्य दिया गया था ताकि वह मसीह की सेवकाई से संबंधित बातें जान सके, और जो उनके बहुत जल्दी ही धार्मिकता से दुष्टता और घृणित कार्यों की तरफ जाने का प्रत्यक्षदर्शी रहा था;\n\n16 इसलिए, उनके हृदय की कठोरता और उनके मन के अंधेपन के कारण जो दुखी हुआ था—उसी वर्ष उनके बीच गया, और निडरता से पश्चाताप और प्रभु यीशु मसीह में विश्वास के द्वारा पापों की क्षमा की गवाही देने लगा ।\n\n17 और उसने उनके लिए कई सेवा कार्य किये; और सबको लिखा नहीं जा सकता है, और उनका एक भाग पर्याप्त नहीं होता, इसलिए उन्हें इस पुस्तक में नहीं लिखा गया । और नफी ने सामर्थ्य और महान अधिकार के साथ सेवा की ।\n\n18 और ऐसा हुआ कि वे उससे क्रोधित हुए, यहां तक कि उसके पास उनसे अधिक सामर्थ्य था जिसके कारण यह संभव नहीं था कि वे उसकी बातों पर अविश्वास कर सकें, क्योंकि उसका विश्वास प्रभु यीशु मसीह पर इतना अधिक था कि प्रतिदिन स्वर्गदूत उसकी सहायता करते थे ।\n\n19 और यीशु के नाम में उसने शैतान और बुरी आत्माओं को बाहर निकाला; और यहां तक कि उसने अपने भाई को मरे हुओं में से जीवित किया जब उस पर लोगों ने पत्थरवाह कर उसे मार डाला था ।\n\n20 और लोगों ने इसे देखा, और इसकी साक्षी दी, और उसकी शक्ति के कारण उससे क्रोधित हुए; और उसने यीशु के नाम में, लोगों की नजर के सामने कई और चमत्कार किये ।\n\n21 और ऐसा हुआ कि इकतीसवां वर्ष बीत गया, और कुछ ही लोग थे जो प्रभु में परिवर्तित हुए; परन्तु जितने भी लोग परिवर्तित हुए थे उन्होंने लोगों को वास्तविकता बताई कि उन पर परमेश्वर की वह शक्ति और आत्मा आई थी, जो यीशु मसीह में थी जिसमें उन्होंने विश्वास किया ।\n\n22 और जितने लोग बुरी आत्माओं से ग्रसित थे उनमें से उन्हें निकाला गया, और उनकी बीमारी और उनकी दुर्बलता से उन्हें चंगाई मिली, उन्होंने लोगों को सच्चाई बताई कि परमेश्वर की आत्मा उन पर आई थी, और वे चंगे हो गए; और उन्होंने होनेवाले चिन्ह भी दिखाए और लोगों के बीच में कुछ चमत्कार किया ।\n\n23 इस प्रकार बत्तीसवां वर्ष भी बीत गया । और तैंतीसवें वर्ष के आरंभ में नफी ने लोगों को पुकारा; और उसने उन्हें पश्चाताप और पापों की क्षमा के बारे में सिखाया ।\n\n24 अब मैं तुम्हें याद भी दिलाना चाहूंगा कि बिना पानी से बपितस्मा लिए किसी को भी पश्चाताप में नहीं लाया गया था ।\n\n25 इसलिए, इस कार्य में वे नफी द्वारा नियुक्त हुए, कि जो भी उनके पास आए उसे पानी से बपतिस्मा दिया जाए, और यह परमेश्वर के समक्ष और लोगों के लिए एक साक्षी और गवाही के रूप में थी कि उन्होंने पश्चाताप किया था और अपने पापों से क्षमा प्राप्त की थी ।\n\n26 और इस वर्ष के आरंभ में ऐसे कई लोग जिन्होंने पश्चाताप कर बपतिस्मा लिया था; और इस प्रकार वर्ष का अधिकतर समय बीत गया ।\n\n", "3-ne 8": "[center][font_size=26]अध्याय 8[/font_size][/center]\n\n[i]आंधी-तूफान, भूकंप, आग, बवंडर, और प्राकृतिक हलचल मसीह के क्रूसारोहण को प्रमाणित करती हैं—कई लोगों का विनाश होता है—तीन दिनों के लिए धरती पर अंधकार छा जाता है—जो लोग बच जाते हैं वे अपने दुर्भाग्य पर पछताते हैं । 33–34 ईसवी ।[/i]\n\n1 और अब ऐसा हुआ कि हमारे अभिलेख के अनुसार, और हम जानते हैं कि हमारा अभिलेख सत्य है, क्योंकि देखो, इस अभिलेख को रखनेवाला एक न्यायी व्यक्ति था—क्योंकि उसने वास्तव में यीशु के नाम में कई चमत्कार किये थे; और ऐसा कोई भी व्यक्ति अपने पापों से पूर्ण रूप से शुद्ध हुए बिना यीशु के नाम में चमत्कार नहीं कर सकता—\n\n2 और अब ऐसा हुआ कि यदि हमारे समय की गणना में इस व्यक्ति के द्वारा कोई भी गलती नहीं हुई थी, तो तैंतीसवां वर्ष बीत चुका था;\n\n3 और बड़ी ही गंभीरता से लोग उस चिन्ह की प्रतीक्षा करने लगे जिसके विषय में लमनाई भविष्यवक्ता समूएल द्वारा बताया गया था, हां, उस समय की जब धरती पर तीन दिनों के लिए अंधकार छा जाएगा ।\n\n4 और इतने सारे चिन्हों के विषय में बताए जाने के बावजूद भी लोगों के बीच में भारी संदेह और विवाद होने लगे ।\n\n5 और ऐसा हुआ कि चौंतीसवें वर्ष के, पहले माह के चौथे दिन पर एक भारी तूफान आया, इतना भारी कि इसके जैसा प्रदेश में पहले कभी नहीं आया था ।\n\n6 और एक भारी और भयानक हलचल भी हुई; बिजली की गड़गड़ाहट इतनी तेज थी कि पूरी धरती ऐसे हिली मानो वह लगभग अलग ही होनेवाली थी ।\n\n7 और बहुत ही तेजी से बिजली चमकने लगी, इतनी तेजी से कि इसके जैसे प्रदेश में पहले कभी नहीं चमकी थी ।\n\n8 और जराहेमला नगर में आग लग गई ।\n\n9 और मोरोनी नगर समुद्र की गहराई में डूब गया, और उसमें रहनेवाले निवासी डूब गए ।\n\n10 और मोरोनिहा नगर पर इतनी अधिक मिट्टी जमा हो गई कि नगर के स्थान पर एक भारी पर्वत खड़ा हो गया ।\n\n11 और प्रदेश के दक्षिणी हिस्से में एक भारी और भयंकर विनाश हुआ ।\n\n12 परन्तु देखो, उत्तरी प्रदेश में और भी भारी और भयानक विनाश हुआ; क्योंकि देखो, आंधी-तूफान और बवंडरों, और गड़गड़ाहट और बिजली की चमक, और पूरी धरती पर भारी भूचाल के कारण प्रदेश का रंग-रूप ही बदल गया था ।\n\n13 और मुख्य मार्ग टूट गए थे, और सपाट सड़कें नष्ट हो गई थीं, और कई समतल स्थान ऊबड़-खाबड़ हो गए थे ।\n\n14 और कई महान और प्रसिद्ध नगर बर्बाद हो गए, और कई जल गए, और हिलने से इमारतें धरती पर गिर गईं, और उनके निवासी मारे गए, और वे जगहें उजाड़ हो गईं ।\n\n15 और कुछ नगर ऐसे भी थे जो बच गए थे; परन्तु वहां पर भी भारी क्षति हुई थी, और उनके भी कई निवासी मारे गए थे ।\n\n16 और कुछ लोग थे जिन्हें बवंडर अपने साथ उड़ा ले गए; और केवल यह जानने के अलावा कि उन्हें उड़ा ले जाया गया, कोई भी यह नहीं जानता था कि वे कहां गए ।\n\n17 और इस प्रकार आंधी-तूफानों, और गड़गड़ाहट, और बिजली की चमक, और धरती पर भारी भूचाल के कारण पूरी धरती कुरूप हो गई थी ।\n\n18 और देखो, चट्टानें दो टुकड़ों में विभाजित हो गई; पूरी धरती के ऊपर चट्टानें टूट गई, इतना अधिक कि पूरे प्रदेश में टूटे हुए टुकड़े, निशान और दरारें ही दिखाई देने लगीं ।\n\n19 और ऐसा हुआ कि जब गड़गड़ाहट, और बिजली का चमकना, और तूफान, और आंधी, और धरती पर भूचाल बंद हो गया—क्योंकि देखो, यह सब लगभग तीन घंटों तक होता रहा; और कुछ लोगों ने कहा कि यह अधिक समय तक हुआ था; फिर भी, यह सब महान और भयानक चीजें लगभग तीन घंटों तक होती रहीं—और फिर देखो, पूरे प्रदेश पर अंधकार छा गया ।\n\n20 और ऐसा हुआ कि पूरे प्रदेश पर घोर अंधकार छा गया, इतना अधिक कि जो निवासी धरती पर गिरे पड़े थे वे अंधकार के बादल को महसूस कर सकते थे;\n\n21 और अंधकार के कारण कहीं कोई प्रकाश न हो सका, और न तो मोम बत्तियां; न ही मशालें; और अच्छी और सूखी लकड़ियों के होने के बावजूद न तो आग जलाई जा सकी, इसलिए बिलकुल भी प्रकाश न हो सका;\n\n22 और कहीं कोई प्रकाश दिखाई नहीं दे रहा था, न ही आग, न टिमटिमाहट, न सूर्य, न चांद, न तारे दिखाई दे रहे थे, क्योंकि पूरे प्रदेश पर अंधकार की धुंध थी ।\n\n23 और ऐसा हुआ कि तीन दिनों तक कहीं भी कोई प्रकाश न दिखाई दिया; और सभी लोगों में लगातार भारी विलाप और चीख पुकार और रोना चिल्लाना होता रहा; हां, लोगों पर जो अंधकार और भारी विनाश आया था उसके कारण वे बुरी तरह कराह रहे थे ।\n\n24 और एक स्थान पर यह कहते हुए उन्हें एक आवाज सुनाई दी: काश कि हमने इस बड़े और भयानक दिन के पहले पश्चाताप किया होता, और हमारे भाई-बंधु बच जाते, और उन्होंने महान नगर जराहेमला को झुलसते हुए नहीं देखा होता ।\n\n25 और दूसरे स्थान पर विलाप करते हुए और यह कहते हुए एक आवाज सुनाई दी: काश कि हमने इस बड़े और भयानक दिन के पहले पश्चाताप किया होता, और भविष्यवक्ताओं को नहीं मारा होता और उन पर पत्थरवाह नहीं किया होता, और उन्हें बाहर नहीं निकाला होता तो हमारी माताएं और सुंदर बेटियां, और हमारे बच्चे बच जाते, और इस महान नगर मोरोनिहा में दफन नहीं होते । और इस प्रकार लोगों की चीख पुकार बहुत अधिक और भयानक थी ।\n\n", "3-ne 9": "[center][font_size=26]अध्याय 9[/font_size][/center]\n\n[i]अंधकार में, मसीह की वाणी कई लोगों के और उनकी दुष्टता के कारण नगरों के विनाश की घोषणा करती है—वह अपने ईश्वरत्व की भी घोषणा करता है, जोर से यह बताते हुए कि मूसा की व्यवस्था पूरी हुई, और लोगों को अपने पास आने और बचाए जाने का निमंत्रण देता है । लगभग 34 ईसवी ।[/i]\n\n1 और ऐसा हुआ कि पूरे प्रदेश में, धरती के सभी निवासियों को यह कहते हुए एक आवाज सुनाई दी:\n\n2 इन लोगों पर हाय; यदि पश्चाताप न करें तो पूरी धरती के निवासियों पर हाय; क्योंकि मेरे लोगों के सुंदर बेटों और बेटियों के मारे जाने के कारण; और वे अपनी दुष्टता और घृणित कार्यों में पतित हुए इसके कारण शैतान हंसता है, और उसके दूत आनंद मनाते हैं ।\n\n3 देखो, उस महान नगर जराहेमला और उसमें रह रहे निवासियों को मैंने आग से जला दिया है ।\n\n4 और देखो, महान नगर मोरोनी को मैंने समुद्र की गहराइयों में डूबा दिया है, और उसमें रह रहे निवासी डूब गए हैं ।\n\n5 और देखो, लोग अपनी बुराइयों और अपने घृणित कार्यों को मुझसे छिपा सकें इसलिए मैंने इस महान नगर मोरोनिहा को मिट्टी से ढक दिया है, और उसमें रह रहे निवासियों को भी जिससे कि भविष्यवक्ताओं और संतों का लहू उनके विरूद्ध मेरे पास और न आए ।\n\n6 और देखो, मैंने गिल्गाल के नगर को बर्बाद कर दिया है, और उसमें रह रहे निवासियों को धरती की गहराइयों में दफन कर दिया है;\n\n7 हां, ओनिहा नगर और उसमें रह रहे निवासियों को, और मोकम नगर और उसमें रह रहे निवासियों को, और यरूशलेम नगर और उसमें रह रहे निवासियों को मैंने पानी में डूबा दिया है जिससे कि वे अपनी बुराइयों और अपने घृणित कार्यों को मुझसे छिपा सकें ताकि भविष्यवक्ताओं और संतों का लहू उनके विरूद्ध मेरे पास और न आए ।\n\n8 और देखो, गडियान्डी नगर, और गडिओमना नगर, और याकूब नगर, और गिमगिम्नो नगर को मैंने डूबा दिया है, और उनके स्थान पर पहाड़ी और घाटी बना दी है; और उसमें रह रहे निवासियों को मैंने धरती की गहराइयों में दफन कर दिया है जिससे कि वे अपनी बुराइयों और अपने घृणित कार्यों को मुझसे छिपा सकें ताकि भविष्यवक्ताओं और संतों का लहू उनके विरूद्ध मेरे पास और न आए ।\n\n9 और देखो, महान नगर याकूबगाथ जिसमें राजा याकूब के निवासी रहते थे उन सबको मैंने उनके पापों और उनकी उस दुष्टता के कारण आग से जला दिया है जो धरती की सभी दुष्टताओं से सबसे बड़ी थी, उनकी गुप्त हत्याओं और गठबंधनों के कारण; क्योंकि यही था जिससे उन्होंने मेरे लोगों की शांति और प्रदेश के प्रशासन को भंग किया था; इसलिए मैंने उन्हें जला दिया, अपने सामने से मैंने उन्हें नष्ट कर दिया ताकि भविष्यवक्ताओं और संतों का लहू उनके विरूद्ध मेरे पास और न आए ।\n\n10 और देखो, नगर लमान, और नगर जोश, और नगर गाद, और नगर किश्कूमन को मैंने आग से जला दिया, और उसमें रह रहे निवासियों को भी क्योंकि उन्होंने अपनी दुष्टता में भविष्यवक्ताओं को बाहर निकाला था, उन लोगों पर पत्थरवाह किया था जिन्हें मैंने उनकी दुष्टता और उनके घृणित कार्यों के संबंध में बताने के लिए भेजा था ।\n\n11 और क्योंकि उन्होंने उन सबको बाहर निकाला था, कि उनके बीच में कोई भी धर्मी मनुष्य नहीं बचा था, मैंने नीचे आग भेजकर उन्हें नष्ट कर दिया, ताकि उनकी दुष्टता और उनके घृणित कार्य मुझसे छिप सकें जिससे कि मेरे भेजे गए भविष्यवक्ताओं और संतों का लहू उनके विरूद्ध जमीन से मुझे न पुकारे ।\n\n12 और उनकी दुष्टता और उनके घृणित कार्यों के कारण इस प्रदेश पर, और इन लोगों पर मैं अन्य भयानक विनाश लाया हूं ।\n\n13 ओह ! तुम सब जो उनसे अधिक धार्मिकता के कारण बचाए गए हो, क्या तुम अब मेरे पास नहीं आओगे, और अपने पापों का पश्चाताप नहीं करोगे, और परिवर्तित नहीं होगे ताकि मैं तुम्हें चंगा कर सकूं ?\n\n14 हां, मैं तुमसे सच कहता हूं, यदि तुम मेरे पास आओगे तो तुम्हें अनंत जीवन मिलेगा । देखो, दया की मेरी बांह तुम्हारी ओर खुली हुई है, और जो कोई भी आएगा, उसे मैं स्वीकार करूंगा; और आशीषित हैं वे जो मेरे पास आते हैं ।\n\n15 देखो, मैं परमेश्वर का पुत्र यीशु मसीह हूं । मैंने स्वर्गों और पृथ्वी को, और उसमें की सारी वस्तुओं को बनाया है । मैं आरंभ से पिता के साथ था । मैं पिता में, और पिता मुझमें है; और मुझमें पिता ने अपने नाम को गौरान्वित किया है ।\n\n16 मैं अपने लोगों में आया, और मेरे लोगों ने मुझे स्वीकार नहीं किया । और मेरे आने से संबंधित धर्मशास्त्र परिपूर्ण हुए ।\n\n17 और जितने लोगों ने मुझे स्वीकार किया, उन सभी को मैंने परमेश्वर का संतान होने की स्वीकृति दी है; और मैं उन लोगों को भी यह स्वीकृति दूंगा जो मेरे नाम में विश्वास करेंगे, क्योंकि देखो, मेरे द्वारा ही मुक्ति आता है, और मुझमें ही मूसा की व्यवस्था परिपूर्ण होती है ।\n\n18 मैं ही संसार की ज्योति और जीवन हूं । मैं ही अल्फा और ओमेगा अर्थात आदि और अंत हूं ।\n\n19 और अब तुम मुझे रक्तपात की भेंट नहीं दोगे; हां, तुम अपने बलिदान और अग्नि का चढ़ावा नहीं दोगे, क्योंकि मैं तुम्हारे किसी भी बलिदान और अग्नि भेंट को स्वीकार नहीं करूंगा ।\n\n20 और एक बलिदान के रूप में तुम मुझे एक टूटा हुआ हृदय और एक शोकार्त आत्मा दोगे । और जो कोई भी मेरे पास टूटे हृदय और शोकार्त आत्मा के साथ आएगा, उसे मैं आग और पवित्र आत्मा से बपतिस्मा दूंगा, यहां तक कि लमनाइयों के परिवर्तन के समय पर मुझमें उनके विश्वास के कारण उनका बपतिस्मा भी आग और पवित्र आत्मा से हुआ था, और वे इसे नहीं जानते थे ।\n\n21 देखो, संसार पर मुक्ति लाने के लिए, संसार को पापों से बचाने के लिए ही मैं संसार में आया हूं ।\n\n22 इसलिए, जो कोई भी पश्चाताप करता है और मेरे पास एक बच्चे के समान होकर आता है उसे मैं स्वीकार करूंगा, क्योंकि परमेश्वर का राज्य ऐसे ही लोगों का है । देखो, ऐसे ही लोगों के लिए मैंने अपना जीवन दिया और फिर से वापस ले लिया; इसलिए पश्चाताप करो, और पृथ्वी के एक सिरे से दूसरे सिरे के लोगों मेरे पास आओ, और बचाए जाओ ।\n\n", "3-ne 10": "[center][font_size=26]अध्याय 10[/font_size][/center]\n\n[i]कई घंटों तक प्रदेश में चुप्पी रहती है—मसीह की वाणी अपने लोगों को वैसे ही एकत्रित करने की प्रतीज्ञा करती है जैसे कि मुर्गी अपने चूजों को एकत्रित करती है—अधिकतर धर्मी लोगों को बचाया जाता है । लगभग 34–35 ईसवी ।[/i]\n\n1 और अब देखो, ऐसा हुआ कि प्रदेश के पूरे लोगों ने इन कथनों को सुना, और इसकी साक्षी दी । और इन कथनों के पश्चात कई घंटो के लिए प्रदेश में चुप्पी छा गई;\n\n2 लोगों का आश्चर्य इतना अधिक था कि उनके जो रिश्तेदार मारे गए थे उनके लिए उन्होंने विलाप करना और रोना-धोना बंद कर दिया; इसलिए कई घंटों के लिए प्रदेश में चुप्पी छा गई ।\n\n3 और ऐसा हुआ कि लोगों को फिर से एक आवाज सुनाई दी, और सभी लोगों ने सुना, और इसकी गवाही दी, यह कहते हुए:\n\n4 ओह इन महान नगरों के पतित लोग, जो याकूब के वंशज हो, हां, जो इस्राएल के घराने के हो, कितनी बार मैंने तुम्हें एकत्रित किया है जैसे कि मुर्गी अपने चूजों को अपने परों के नीचे एकत्रित करती है, और तुम्हारा पोषण किया है ।\n\n5 और फिर से, कितनी बार मैं तुम्हें एकत्रित करता जैसे कि मुर्गी अपने चूजों को अपने परों के नीचे एकत्रित करती है, हां, ओह तुम इस्राएल के घराने के पतित लोगों; हां, ओह तुम इस्राएल के घराने के लोगों, जो यरूशलेम में रहते हो, जो तुम पतित हुए हो; हां, कितनी बार मैं तुम्हें एकत्रित करता जैसे कि मुर्गी अपने चूजों को अपने परों के नीचे एकत्रित करती है, और तुम एकत्रित नहीं होते ।\n\n6 ओह तुम इस्राएल का घराना जिन्हें मैंने छोड़ दिया है, तो कितनी बार मैं तुम्हें एकत्रित करूंगा जैसे कि मुर्गी अपने चूजों को अपने परों के नीचे एकत्रित करती है, यदि तुम पश्चाताप करोगे और अपने हृदय के पूरे संकल्प के साथ मेरे पास आओगे ।\n\n7 परन्तु यदि ऐसा नहीं होगा, ओह इस्राएल का घराना, तुम्हारे पूर्वजों के साथ किये गए अनुबंध के पूरा होने के समय तक, रहने के तुम्हारे स्थान उजाड़ हो जाएंगे ।\n\n8 और अब ऐसा हुआ कि जब लोगों ने इन बातों को सुन लिया, देखो, अपने रिश्तेदारों और मित्रों के मर जाने के कारण वे फिर से रोने और चीखने-चिल्लाने लगे ।\n\n9 और ऐसा हुआ कि इस प्रकार तीन दिन बीत गए । और यह सुबह का समय था, और प्रदेश से अंधकार छंटने लगा, और पृथ्वी की कंपन कम होने लगी और चट्टान का फटना बंद हो गया, और भयावह कराहना रुक गया, और कोलाहल से भरी आवाजें बंद हो गईं ।\n\n10 और धरती फिर से चिपक कर ठहर गई; और जो लोग जीवित थे उनका शोक, और रोना-धोना, और क्रंदन बंद हो गया; और उनका शोक आनंद में बदल गया, और अपने विलाप के स्थान पर वे प्रभु यीशु मसीह, अपने मुक्तिदाता की बड़ाई करने लगे और उसे धन्यवाद देने लगे ।\n\n11 और इस प्रकार भविष्यवक्ताओं द्वारा बताए गए यहां तक के धर्मशास्त्र पूरे हुए ।\n\n12 और जो लोग बच गए थे वे अधिकतर धर्मी लोग थे, और ये वही लोग थे जिन्होंने भविष्यवक्ताओं को स्वीकार किया था और उन पर पत्थरवाह नहीं किया था; और ये वही लोग थे जो संतों का रक्तपात न करने के कारण बच गए थे—\n\n13 और ये लोग बच गए और बर्बाद नहीं हुए और धरती में दफन नहीं हुए; और ये समुद्र की गहराइयों में डूबे नहीं; और ये आग से जलाए नहीं गए, न ही ये कुचलकर मारे गए; और न ही बवंडर इन्हें उड़ाकर ले गई; न ही धुएं और भाप की अंधकार द्वारा ये शक्तिहीन हुए ।\n\n14 और अब, जो कोई भी पढ़ता है उसे समझने दो; जिसके पास धर्मशास्त्र है उसे खोजने दो, और उसे देखने और सुनने दो कि आग द्वारा, और धुएं द्वारा, और भूचाल द्वारा, और बवंडर द्वारा, और उन्हें निगलने के लिए धरती के फटने द्वारा, और जो भी सारी चीजें हुई हैं वह सब क्या उन कई पवित्र भविष्यवक्ताओं की भविष्यवाणियों को पूरा करती हैं या नहीं ।\n\n15 देखो, मैं तुमसे कहता हूं, हां, कई लोगों ने मसीह के आगमन पर इन चीजों के होने की गवाही दी है, और इन बातों की गवाही देने के कारण वे मारे गए हैं ।\n\n16 हां, भविष्यवक्ता जीनस ने इन बातों की गवाही दी थी, और जीनक ने भी इन बातों के बारे में बताया था, और हम उनके बचे हुए वंश हैं इसके कारण उन्होंने विशेषकर हमें इसकी गवाही दी थी ।\n\n17 देखो, हमारे पूर्वज याकूब ने भी यूसुफ के बचे हुए वंशों के विषय में गवाही दी थी । और देखो, क्या हम यूसुफ के बचे हुए वंश नहीं हैं ? और ये चीजें जो हमारे विषय में गवाही देती हैं, क्या पीतल की उन पट्टियों पर नहीं लिखी गई हैं जिन्हें हमारा पूर्वज लेही यरूशलेम से बाहर लाया था ?\n\n18 और ऐसा हुआ कि चौंतीसवें वर्ष के अंत में, देखो, मैं तुम्हें दिखाऊंगा कि नफी के लोग जो बच गए थे, और जो लोग लमनाई कहलाए थे और जिन्हें बचाया भी गया था, उन पर महान कृपा हुई थी, और उन पर इतनी महान आशीषें उंडेली गईं कि मसीह ने अपने स्वर्गारोहण के शीघ्र पश्चात स्वयं को वास्तव में उन पर प्रकट किया—\n\n19 इसके पश्चात उन लोगों को अपना शरीर दिखाते हुए, और उन्हें उपदेश देते हुए उसकी सेवकाई का एक विवरण दिया जाएगा । इसलिए इस समय मैं अपनी बातों को समाप्त करता हूं ।\n\n", "3-ne 11": "जब संपन्न प्रदेश में भीड़ एकत्रित होती है तब यीशु मसीह नफी के लोगों पर स्वयं को प्रकट करता है, और उनकी सेवा करता है; और इस समय वह स्वयं को उन पर प्रकट करता है ।\n\n11 से 26 अध्यायों सहित ।\n\n[center][font_size=26]अध्याय 11[/font_size][/center]\n\n[i]पिता अपने प्रिय पुत्र की गवाही देता है—मसीह दिखाई देता है और अपने प्रायश्चित की घोषणा करता है—लोग उसके हाथों और पैरों और बगल के घावों को महसूस करते हैं—वे होशाना पुकारते हैं—वह बपतिस्मा के ढंग और तरीके को व्यवस्थित करता है—मतभेद की आत्मा शैतान की है—मसीह का सिद्धांत है कि लोग विश्वास करें और बपतिस्मा लें और पवित्र आत्मा प्राप्त करें । लगभग 34 ईसवी ।[/i]\n\n1 और ऐसा हुआ कि संपन्न प्रदेश में जो मंदिर था उसके आस-पास नफी के लोगों की एक भारी भीड़ एक साथ एकत्रित हो गई; और वे एक दूसरे के साथ अचम्भीत और आश्चर्यचकित हो रहे थे, और उन महान और अदभुत बदलावों के बारे में एक दूसरे को दिखा रहे थे ।\n\n2 और वे इस यीशु मसीह के विषय में भी बातचीत कर रहे थे जिसकी मृत्यु के संबंध में चिन्ह दिए थे ।\n\n3 और ऐसा हुआ कि जब वे इस तरह से एक दूसरे के साथ बातचीत कर रहे थे, उन्होंने एक वाणी सुनी मानो स्वर्ग से आ रही हो; और उन्होंने अपने आसपास देखा क्योंकि जिस वाणी को उन्होंने सुना था वे उसे समझ नहीं पाए; और न तो वह वाणी कठोर थी और न ही तेज; फिर भी, धीमी वाणी होने के बावजूद उनके हृदयों पर इतना असर किया कि उनके शरीर का ऐसा कोई भी हिस्सा नहीं था जिसमें कंपकंपाहट नहीं हुई; हां, इससे उनकी आत्मा पर असर हुआ, और उनके हृदयों को जलाने लगी ।\n\n4 और ऐसा हुआ कि फिर से उन्होंने वाणी सुनी, और उन्हें समझ नहीं आया ।\n\n5 और फिर से उन्होंने तीसरी बार वाणी सुनी, और उसे सुनने के लिए अपने कान खड़े कर लिए; और उनकी आंखें वहीं थीं जहां से वाणी आ रही थी; और उनकी आंखें स्वर्ग की ओर स्थिर हो गईं जहां से वाणी आ रही थी ।\n\n6 और देखो, तीसरी बार वे उस वाणी को समझ गए जिसे सुना था; और उसने उनसे कहा:\n\n7 देखो मेरे प्रिय पुत्र, जिससे मैं बहुत प्रसन्न हुआ हूं, जिसमें मैंने अपने नाम को गौरान्वित किया है—तुम उसे सुनो ।\n\n8 और ऐसा हुआ कि जब वे समझ गए उन्होंने फिर से अपनी आंखों को स्वर्ग की तरफ उठा लिया; और देखो, उन्होंने स्वर्ग से एक मनुष्य को नीचे उतरते देखा; और उसने सफेद वस्त्र पहना था; और वह नीचे आया और उनके बीच में खड़ा हो गया; और पूरी भीड़ की आंखें उस पर टिक गईं, और वे अपना मुंह खोलने का साहस न कर सके, यहां तक कि एक दूसरे से बात भी न कर सके, और उसका अर्थ भी नहीं समझ पाए क्योंकि उन्होंने सोचा कि जो उन्हें दिखाई दे रहा है वह एक स्वर्गदूत है ।\n\n9 और ऐसा हुआ कि उसने अपना हाथ फैलाया और यह कहते हुए लोगों से बोला:\n\n10 देखो, मैं यीशु मसीह हूं, जिसके विषय में भविष्यवक्ताओं ने गवाही दी थी कि वह स्वर्ग से आएगा ।\n\n11 और देखो, मैं ही संसार की ज्योति और जीवन हूं; और मैंने उस कड़वे प्याले को पिया है जिसे पिता ने मुझे दिया था, और संसार के पापों को अपने ऊपर लेकर मैंने पिता को गौरान्वित किया है, जिसमें मैंने आरंभ से लेकर हर बात में पिता की इच्छा को पूरा किया है ।\n\n12 और ऐसा हुआ कि जब यीशु ने इन बातों को कह लिया तब पूरी भीड़ धरती पर गिर पड़ी; क्योंकि उन्हें याद आ गया कि उनके बीच में भविष्यवाणी की गई थी कि स्वर्ग में अपने क्रूसारोहण के पश्चात मसीह स्वयं को उन पर प्रकट करेगा ।\n\n13 और ऐसा हुआ कि यह कहते हुए प्रभु ने उनसे बात की:\n\n14 उठो और मेरे पास आओ, ताकि तुम अपने हाथों को मेरे बगल में डाल सको, और मेरे हाथों और पैरों के कीलों के निशान को महसूस कर सको, ताकि तुम जान सको कि मैं ही इस्राएल का परमेश्वर हूं, और पूरी पृथ्वी का परमेश्वर हूं, और मैं संसार के पापों के लिए मारा गया था ।\n\n15 और ऐसा हुआ कि भीड़ आगे बढ़ी, और उसके बगल में अपने हाथों को डाला, और उसके हाथों और पैरों के कीलों के निशान को महसूस किया; और ऐसा उन्होंने वातस्व में तब तक किया जब तक कि उनमें से हर एक ने ऐसा न कर लिया, और अपनी आंखों से देखा और अपने हाथों से महसूस किया, और इसकी निश्चितता को जाना और इसकी गवाही दी, कि यह वही है जिसके आने के विषय में भविष्यवक्ताओं ने लिखा था ।\n\n16 और जब सारे लोगों ने जाकर स्वयं इसे देख लिया, यह कहते हुए वे एक स्वर में पुकारने लगे:\n\n17 होशाना ! सर्वोच्च परमेश्वर का नाम आशीषित हो ! और वे यीशु के पैरों के पास गिर गए, और उसकी आराधना करने लगे ।\n\n18 और ऐसा हुआ कि उसने नफी से बात की (क्योंकि नफी भीड़ के बीच में था) और उसने उसे आगे आने की आज्ञा दी ।\n\n19 और नफी उठा और आगे आया, और स्वयं को प्रभु के सामने झुका लिया और उसके पैरों को चूमा ।\n\n20 और प्रभु ने उसे उठने की आज्ञा दी । और वह उठा और उसके सामने खड़ा हो गया ।\n\n21 और प्रभु ने उससे कहा: मैं तुम्हें अधिकार देता हूं कि जब मैं फिर से स्वर्ग चला जाऊं तब तुम इन लोगों का बपतिस्मा करना ।\n\n22 और फिर से प्रभु ने दूसरे लोगों को बुलाया, और इसी प्रकार उनसे भी कहा; और उसने उन्हें बपतिस्मा लेने का अधिकार दिया । और उसने उनसे कहा: इस प्रकार तुम बपतिस्मा लोगे; और तुम्हारे बीच कोई मतभेद नहीं होगा ।\n\n23 मैं तुमसे सच कहता हूं कि जो कोई भी तुम्हारी बातों को सुनकर अपने पापों का पश्चाताप करेगा, और मेरे नाम में बपतिस्मा लेने की इच्छा करेगा, इस प्रकार तुम उसे बपतिस्मा दोगे—देखो, तुम जाओगे और पानी में खड़े रहोगे, और मेरे नाम में तुम उन्हें बपतिस्मा दोगे ।\n\n24 और अब देखो, यही वे शब्द हैं जिन्हें तुम कहोगे, उनका नाम लेकर, यह कहते हुए:\n\n25 यीशु मसीह का जो अधिकार मुझे दिया गया है, मैं तुम्हें पिता, और पुत्र, और पवित्र आत्मा के नाम में बपतिस्मा देता हूं । आमीन ।\n\n26 और तब तुम उन्हें पानी में डुबाओगे, और फिर से पानी से बाहर निकालोगे ।\n\n27 और इसी प्रकार तुम मेरे नाम से बपतिस्मा दोगे; क्योंकि देखो, मैं तुमसे सच कहता हूं कि पिता, और पुत्र, और पवित्र आत्मा एक ही हैं; और मैं पिता में हूं, और पिता मुझमें, और पिता और मैं एक ही हैं ।\n\n28 और जैसे मैंने तुम्हें आज्ञा दी है उसी प्रकार तुम बपतिस्मा दोगे । और तुम्हारे बीच कोई मतभेद नहीं होगा, जैसा कि अब तक होता रहा है; न ही मेरे सिद्धांत की बातों से संबंधित तुम्हारे बीच कोई मतभेद होगा, जैसा कि अब तक होता रहा है ।\n\n29 क्योंकि मैं तुमसे सच सच कहता हूं, जिसके पास मतभेद की आत्मा है वह मेरा नहीं है, परन्तु शैतान का है जो कि सारे मतभेदों का पिता है, और वह लोगों के हृदयों को क्रोध में, एक दूसरे से मतभेद करने के लिए भड़काता है ।\n\n30 देखो, एक दूसरे के विरूद्ध, क्रोध में लोगों के हृदयों को भड़काना मेरा सिद्धांत नहीं है; परन्तु मेरा सिद्धांत इस प्रकार की बातों को दूर करना है ।\n\n31 देखो, मैं तुमसे सच सच कहता हूं, मैं तुम्हें अपना सिद्धांत बताऊंगा ।\n\n32 और यह मेरा सिद्धांत है, और मेरा सिद्धांत वही है जिसे पिता ने मुझे दिया है; और मैं पिता की साक्षी देता हूं, और पिता मेरी साक्षी देता है, और पवित्र आत्मा पिता और मेरी साक्षी देती है; और मैं साक्षी देता हूं कि पिता हर स्थान के लोगों को पश्चाताप करने और मुझमें विश्वास करने की आज्ञा देता है ।\n\n33 और जो मुझमें विश्वास करता है, और बपतिस्मा लेता है, वही बचाया जाएगा; और ये वही लोग हैं जो परमेश्वर के राज्य का उत्तारिधाकारी होंगे ।\n\n34 और जो मुझमें विश्वास नहीं करता है, और बपतिस्मा नहीं लेता है, वह श्रापित होगा ।\n\n35 मैं तुमसे सच सच कहता हूं कि यही मेरा सिद्धांत है, और मैं इसकी गवाही पिता द्वारा देता हूं; और जो मुझमें विश्वास करता है वह पिता में भी करता है; और उसे पिता मेरी गवाही देगा, क्योंकि वह उसे आग और पवित्र आत्मा द्वारा शक्ति देगा ।\n\n36 और इस प्रकार पिता मेरी गवाही देगा, और पवित्र आत्मा उसे पिता की और मेरी गवाही देगी; क्योंकि पिता, और मैं, और पवित्र आत्मा एक ही हैं ।\n\n37 और फिर से मैं तुमसे कहता हूं, तुम्हें पश्चाताप करना होगा, और एक छोटे बच्चे के समान होकर मेरे नाम में बपतिस्मा लेना होगा, या तुम इन चीजों को किसी भी तरीके से प्राप्त नहीं कर सकते ।\n\n38 और फिर से मैं तुमसे कहता हूं, तुम्हें पश्चाताप करना होगा, और मेरे नाम में बपतिस्मा लेना होगा, और एक छोटे बच्चे के समान होना होगा, अन्यथा तुम किसी भी तरीके से परमेश्वर के राज्य का उत्तराधिकारी नहीं हो सकते ।\n\n39 मैं तुमसे सच सच कहता हूं कि यह मेरा सिद्धांत है, और जो कोई इस पर निर्माण करेगा वह मेरी चट्टान पर निर्माण करेगा, और उनके विरूद्ध नरक के द्वार प्रबल नहीं होंगे ।\n\n40 और जो इससे अधिक या इससे कम का प्रचार करेगा, और इसे मेरा सिद्धांत बताएगा, वह बुरे की तरफ से होगा, और वह मेरे चट्टान पर बना हुआ नहीं होगा; परन्तु उसकी नींव रेतीली होगी, और जब बाढ़ और हवाएं उन पर आक्रमण करेंगी तब नरक के द्वार उन्हें अपनाने के लिए खड़े होंगे ।\n\n41 इसलिए, इन लोगों के पास जाओ, और पृथ्वी के सिरों तक उन बातों का प्रचार करो जो मैंने कही हैं ।\n\n", "3-ne 12": "[center][font_size=26]अध्याय 12[/font_size][/center]\n\n[i]यीशु बारह लोगों को नियुक्त करता है उन्हें अधिकार देता है—वह नफाइयों को पहाड़ पर दिए गए उपदेश के समान ही एक उपदेश देता है—वह अच्छे भावों के विषय में बात करता है—उसकी शिक्षाएं ऊंची और मूसा की व्यवस्था से श्रेष्ठ होती हैं—लोगों को उसके और उसके पिता के समान परिपूर्ण होने की आज्ञा दी जाती है—मत्ती 5 से तुलना करें । लगभग 34 ईसवी ।[/i]\n\n1 और ऐसा हुआ कि जब यीशु ने नफी से इन बातों को कह लिया, और उन लोगों से जिन्हें नियुक्त किया गया था, (अब उन लोगों की संख्या बारह थी जिन्हें नियुक्त किया गया था, और उन्होंने सामर्थ्य और अधिकार प्राप्त किया था) और देखो, उसने भीड़ की तरफ अपना हाथ फैलाया, और यह कहते हुए उन्हें पुकारा: तुम आशीषित होगे यदि तुम इन बारह लोगों की बातों पर ध्यान दोगे जिन्हें मैंने तुम्हारे ही बीच से तुम्हारी सेवा के लिए, और तुम्हारा सेवक होने के लिए चुना है; और उन्हें मैंने अधिकार दिया है ताकि वे तुम्हें पानी से बपतिस्मा दे सकें; और पानी से तुम्हारा बपतिस्मा होने के पश्चात, देखो, मैं तुम्हें आग और पवित्र आत्मा से बपतिस्मा दूंगा; अब तुमने मुझे देखा है और जानते हो कि मैं हूं, इसलिए तुम आशीषित होगे यदि तुम मुझमें विश्वास करोगे और बपितस्मा लोगे ।\n\n2 और फिर से, तुमसे अधिक आशीषित वे लोग होंगे जो तुम्हारी बातों पर विश्वास करेंगे क्योंकि तुम गवाही दोगे कि तुमने मुझे देखा है, और तुम जानते हो कि मैं हूं । हां, आशीषित हैं वे जो तुम्हारी बातों पर विश्वास करेंगे, और अत्याधिक विनम्र होंगे और बपतिस्मा लेंगे, क्योंकि उन पर आग और पवित्र आत्मा आएगी, और उन्हें उनके पापों से माफी मिलेगी ।\n\n3 हां, आशीषित हैं वे जो आत्मा में दीन होकर मेरे पास आते हैं, क्योंकि स्वर्ग का राज्य उन्हीं का है ।\n\n4 और फिर से, आशीषित हैं वे जो शोक मनाते हैं, क्योंकि उन्हें सांत्वना दी जाएगी ।\n\n5 और आशीषित हैं वे जो नम्र हैं, क्योंकि पृथ्वी के अधिकारी वही होंगे ।\n\n6 और आशीषित हैं वे जो धार्मिकता के लिए भूखे और प्यासे हैं, क्योंकि वे पवित्र आत्मा से भर जाएंगे ।\n\n7 और आशीषित हैं वे जो दयालु हैं, क्योंकि उन पर दया की जाएगी ।\n\n8 और आशीषित हैं वे जो हृदय से शुद्ध हैं, क्योंकि वे परमेश्वर को देखेंगे ।\n\n9 और आशीषित हैं वे जो शांति बनाए रखते हैं, क्योंकि वे परमेश्वर की संतान कहलाएंगे ।\n\n10 और आशीषित हैं वे जिन्हें मेरे नाम पर सताया गया है, क्योंकि स्वर्ग का राज्य उन्हीं का है ।\n\n11 और तुम आशीषित होगे जब लोग तुम्हें धिक्कारेंगे और सताएंगे, और मेरे कारण तुम्हारे विरूद्ध तुम्हें हर प्रकार की बुरी बातें सुनाएंगे ।\n\n12 क्योंकि तुम्हें महान आनंद और अत्याधिक प्रसन्नता प्राप्त होगी, क्योंकि तुमसे पहले जो भविष्यवक्ता हुए थे उन्हें सताया गया था इसलिए स्वर्ग में तुम्हारा पुरस्कार महान होगा ।\n\n13 मैं तुमसे सच सच कहता हूं, मैं तुम्हें पृथ्वी का नमक बनाऊंगा, परन्तु यदि नमक अपना स्वाद खो देगा, तो पृथ्वी कैसे नमकीन होगी ? इसके पश्चात नमक का मूल्य कुछ भी नहीं रह जाएगा, बल्कि उसे फेंक दिया जाएगा और लोगों के पैरों तले कुचला जाएगा ।\n\n14 मैं तुमसे सच सच कहता हूं, मैं तुम्हें लोगों के लिए प्रकाश बनाऊंगा । एक नगर जिसे पहाड़ी पर बनाया जाता है उसे छिपाया नहीं जा सकता ।\n\n15 देखो, क्या लोग दिया जलाकर बर्तन के नीचे रख देते हैं ? नहीं, बल्कि एक चिरागदान पर रखते हैं, और वह उन सब पर प्रकाश डालता है जो घर में रहते हैं ।\n\n16 इसलिए अपना प्रकाश इन लोगों पर पड़ने दो, ताकि वे तुम्हारा अच्छा कार्य देख सकें और तुम्हारे उस पिता की महिमा कर सकें जो स्वर्ग में है ।\n\n17 यह मत सोचो कि मैं नियम या भविष्यवक्ताओं को नष्ट करने आया हूं । मैं नष्ट करने नहीं बल्कि परिपूर्ण करने आया हूं ।\n\n18 मैं तुमसे सच सच कहता हूं, कि एक बिन्दु या एक लेश मात्र भी नियम से हटकर नहीं, बल्कि मुझमें परिपूर्ण होता है ।\n\n19 और देखो, मैंने तुम्हें अपने पिता का नियम और उनकी आज्ञा दी है, कि तुम मुझमें विश्वास करोगे, और अपने पापों का पश्चाताप करोगे, और मेरे पास एक टुटे हुए हृदय और शोकार्त आत्मा के साथ आओगे । देखो, तुम्हारे सामने आज्ञाएं हैं, और नियम परिपूर्ण हुआ ।\n\n20 इसलिए मेरे पा आओ और स्वयं को बचाओ; क्योंकि मैं तुमसे सच कहता हूं, कि जो आज्ञाएं मैंने तुम्हें इस समय दी है, यदि तुम उनका पालन नहीं करोगे तो और कोई तरीका नहीं है जिससे तुम स्वर्ग के राज्य में प्रवेश कर सको ।\n\n21 तुमने सुना है कि जो लोग प्राचीन काल में रहते थे उन्होंने इसे कहा है, और इसे तुम्हारे सामने भी लिखा गया है, कि तुम्हें हत्या नहीं करनी चाहिए, और जो कोई हत्या करता है उसे परमेश्वर के न्याय के अनुसार दंड का पात्र होगा ।\n\n22 परन्तु मैं तुमसे कहता हूं कि जो कोई भी अपने भाई से क्रोध करेगा वह उसके न्याय के अनुसार दंड का पात्र होगा । और जो भी अपने भाई को निकम्मा कहेगा वह परिषद के न्याय के अनुसार दंड का पात्र होगा; और जो भी कहेगा कि तुम मूर्ख हो तो वह आग भरी नरक के दंड का पात्र होगा ।\n\n23 इसलिए, यदि तुम मेरे पास आओगे, या मेरे पास आने की इच्छा रखोगे, और याद रखोगे कि तुम्हारे भाई ने तुम्हारे विरूद्ध क्या क्या किया है—\n\n24 अपने भाई के पास जाओ, और पहले अपने भाई से मेल-मिलाप करो, और तब हृदय की पूर्ण इच्छा से मेरे पास आओ, और मैं तुम्हें स्वीकार करूंगा ।\n\n25 जब तुम अपने मार्ग में हो तभी शीघ्रता से अपने विपक्षी से मेल-मिलाप कर लो, कहीं ऐसा न हो कि वह कभी भी तुम्हारे पास आ जाए और तुम्हें बंदीगृह में डाल दे ।\n\n26 मैं तुमसे सच सच कहता हूं, कि जब तक तुम कौड़ी-कौड़ी (सेनिन) भर न दोगे तब तक तुम किसी भी प्रकार से बाहर नहीं आ सकते । और जब तुम बंदीगृह में होगे तो क्या एक भी कौड़ी (सेनिन) दे सकोगे ? मैं तुमसे सच सच कहता हूं, नहीं ।\n\n27 देखो, जो लोग प्राचीन काल में रहते थे उन्होंने इसके विषय में लिखा है कि तुम्हें व्यभिचार नहीं करना चाहिए;\n\n28 परन्तु मैं तुमसे कहता हूं कि जो कोई भी एक स्त्री की तरफ कामुकता भरी नजर से देखता है, उसने अपने मन में व्यभिचार कर लिया है ।\n\n29 देखो, मैं तुम्हें एक आज्ञा देता हूं कि इनमें से किसी भी चीज को अपने मन में न आने दो;\n\n30 क्योंकि यह तुम्हारे लिए अच्छा होगा कि तुम इन बातों को स्वयं ही अस्वीकार करो, जहां नरक में फेंके जाने की बजाय तुम अपना क्रूस उठाओगे ।\n\n31 इसे लिखा गया है कि जो कोई भी अपनी पत्नी को त्यागेगा, तो उसे तलाक लिखकर देना होगा ।\n\n32 मैं तुमसे सच सच कहता हूं कि व्यभिचार के कारण के अलावा जो भी अपनी पत्नी को त्यागेगा, उसके व्यभिचार का कारण बनेगा; और यदि कोई भी व्यक्ति तलाकशुदा स्त्री से विवाह करता है तो वह व्यभिचार करता है ।\n\n33 और फिर से इसे लिखा गया है कि तुम अपनी झूठी शपथ न खाना, परन्तु प्रभु में अपने शपथ को परिपूर्ण करना;\n\n34 परन्तु मैं तुमसे सच सच कहता हूं, कि तुम कोई भी शपथ न खाना, न ही स्वर्ग की क्योंकि यह परमेश्वर का सिंहासन है;\n\n35 न ही पृथ्वी की क्योंकि यह उसके पैर रखने का स्थान है;\n\n36 न ही तुम अपने सिर की शपथ खाना क्योंकि तुम एक भी बाल को न तो काला कर सकते हो न ही सफेद ।\n\n37 हां परन्तु निश्चय रूप से तुम वार्तालाप करोगे, हां, हां; नहीं, नहीं; तो जो कुछ भी इससे और होगा वह बुराई से होगा ।\n\n38 और देखो, इसे लिखा गया है, आंख के बदले आंख, और दांत के बदले दांत;\n\n39 परन्तु मैं तुमसे कहता हूं कि तुम बुराई का प्रतिरोध नहीं करोगे बल्कि जो भी तुम्हारे दाहिने गाल पर थप्पड़ मारता है, उसकी तरफ दूसरा गाल घुमा दोगे;\n\n40 और यदि कोई मनुष्य तुम पर कानून का अभियोग लगाए और तुम्हारा अंगरखा ले ले, तो उसे अपना लबादा भी दे दो;\n\n41 और यदि कोई तुम्हें एक मील चलने पर बाध्य करे तो उसके साथ दो मील चलो ।\n\n42 जो तुमसे मांगता है उसे दे दो, और जो तुमसे उधार लेना चाहे तुम उससे मुंह मत मोड़ो ।\n\n43 और देखो इसे भी लिखा गया है कि तुम अपने पड़ोसी से प्रेम करो और अपने शत्रु से बैर;\n\n44 परन्तु देखो में तुमसे कहता हूं कि अपने शत्रुओं से प्रेम करो, जो तुम्हें श्राप दे उसे आशीष दो, जो तुमसे बैर करे उसके लिए भलाई करो, और उनके लिए प्रार्थना करो जो द्वेष में तुम्हारा उपयोग करे और तुम्हें सताए;\n\n45 ताकि तुम अपने पिता की संतान ठहरो जो स्वर्ग में है; क्योंकि वह अच्छे और बुरे दोनों पर अपना सूर्योदय करता है ।\n\n46 इसलिए जो भी प्राचीनकाल की बातें हैं, जो कानून के तहत है और जो मुझमें है वह सब पूरा हो गया है ।\n\n47 पुरानी बातें पूरी हो गई हैं, और सारी चीजें नई हो गई हैं ।\n\n48 इसलिए मैं चाहूंगा कि तुम मेरे समान, और अपने उस पिता के समान परिपूर्ण हो जाओ जो स्वर्ग में है ।\n\n", "3-ne 13": "[center][font_size=26]अध्याय 13[/font_size][/center]\n\n[i]यीशु नफाइयों को प्रभु की प्रार्थना सिखाता है—उन्हें स्वर्ग में धन इकठ्ठा करना है—बारह लोगों को उनकी सेवकाई में सांसारिक चीजों पर ध्यान न लगाने की आज्ञा दी जाती है—मत्ती 6 से तुलना करें । लगभग 34 ईसवी ।[/i]\n\n1 मैं तुमसे सच सच कहता हूं कि मैं चाहता हूं कि तुम गरीबों को दान दो; परन्तु ध्यान रखो कि तुम लोगों को दिखाने के लिए दान मत करो; नहीं तो तुम्हारे लिए तुम्हारे उस पिता की तरफ से कोई पुरस्कार नहीं होगा जो स्वर्ग में है ।\n\n2 इसलिए, जब तुम दान करो तब अपने आगे तुरही मत बजाओ, जैसे कि ढोंगी लोग आराधनालयों और सड़कों पर करते हैं, ताकि लोग उनकी प्रशंसा कर सकें । मैं तुमसे सच कहता हूं, उनके लिए उनका पुरस्कार है ।\n\n3 परन्तु जब तुम दान करते हो तब अपने बाएं हाथ को भी न जानने दो कि तुम्हारे दाहिने हाथ ने क्या दान किया है ।\n\n4 ताकि तुम्हारा दान गुप्त रहे; और तुम्हारा पिता जो गुप्त में देखता है, वही तुम्हें खुले तौर पर पुरस्कार देगा ।\n\n5 और जब तुम प्रार्थना करो तब तुम ढोंगियों के समान मत करो, क्योंकि उन्हें आराधनालयों में और सड़कों के नुक्कड़ों पर खड़े होकर प्रार्थना करना अच्छा लगता है ताकि लोग उन्हें देख सकें । मैं तुमसे सच कहता हूं कि, उनके लिए उनका पुरस्कार है ।\n\n6 परन्तु जब तुम प्रर्थना करो तब अपनी कोठरी में जाओ और जब तुम द्वार बंद कर लो तब उस पिता से प्रार्थना करो जो गुप्त में है; और तुम्हारा पिता जो गुप्त में देखता है, तुम्हें खुले तौर पर पुरस्कार देगा ।\n\n7 परन्तु जब तुम प्रार्थना करो, व्यर्थ में मत दोहराओ, जैसे कि मूर्तिपूजक करते हैं, क्योंकि उन्हें लगता है कि वे अधिक बोलेंगे तो उनकी सुनी जाएगी ।\n\n8 तुम उनके समान मत बनो, क्योंकि मांगने से पहले ही तुम्हारा पिता जानता है कि तुम्हें किस चीज की आवश्यकता है ।\n\n9 इसलिए तुम इस रीति से प्रार्थना करो: हे हमारे पिता, तू जो स्वर्ग में है, तेरा नाम पवित्र हो ।\n\n10 तेरी इच्छा जैसे स्वर्ग में पूरी होती है वैसे ही पृथ्वी पर भी हो ।\n\n11 और जैसे हमने अपने देनदारों को क्षमा किया है वैसे ही हमारा ऋणों भी क्षमा कर ।\n\n12 और हमें प्रलोभन में न डाल परन्तु बुराई से बचा ।\n\n13 क्योंकि राज्य, और अधिकार, और महिमा सदा तेरी ही है । आमीन ।\n\n14 क्योंकि, यदि तुम मनुष्य के अपराधों को क्षमा करोगे तो तुम्हारा स्वर्गीय पिता तुम्हें भी क्षमा करेगा ।\n\n15 परन्तु यदि तुम मनुष्य के अपराधों को क्षमा नहीं करोगे तो क्या तुम्हारा स्वर्गीय पिता तुम्हारे अपराधों को क्षमा करेगा ।\n\n16 इससे अधिक, यदि तुम उपवास करो तो ढोंगियों के समान तुम्हारे चेहरे पर उदासी न छाई रहे, क्योंकि वे अपना मुंह बनाए रहते हैं ताकि लोग उन्हें उपवास करनेवाला जानें । मैं तुमसे सच कहता हूं, उनके लिए उनका पुरस्कार है ।\n\n17 परन्तु तुम जब उपवास करते हो तब अपने सिर तेल से अभिषेक करो, और अपने चेहरा धो लो;\n\n18 ताकि तुम लोगों को उपवास करनेवाला न दिखाई दो, परन्तु अपने पिता को दिखाई दो, जो गुप्त में है; और पिता जो गुप्त में से देखता है, तुम्हें खुले तौर पर पुरस्कार देगा ।\n\n19 स्वयं के लिए पृथ्वी पर धन इकठ्ठा मत करो, जहां कीड़े उन्हें बिगाड़ते हैं और उन पर जंग लग जाती है, और चोर आकर उन्हें चुरा ले जाते हैं;\n\n20 परन्तु स्वयं के लिए स्वर्ग में धन इकठ्ठा करो, जहां न तो कीड़े उन्हें बिगाड़ते हैं और न उन पर जंग लगती है, और न ही चोर आकर उन्हें चुरा ले जाते हैं;\n\n21 क्योंकि जहां तुम्हारा धन होगा वहीं तुम्हारा मन भी लगा रहेगा ।\n\n22 शरीर की ज्योति आंख है; इसलिए, यदि तुम्हारी आंख में सच्चाई है तो तुम्हारा शरीर प्रकाशवान होगा ।\n\n23 परन्तु यदि तुम्हारी आंख में बुराई है तो तुम्हारा पूरा शरीर अंधकारमय होगा । इसलिए, यदि तुममें जो प्रकाश है वह अंधकारमय होगा तो वह अंधकार कितना भयानक होगा!\n\n24 कोई भी मनुष्य दो स्वामियों की सेवा नहीं कर सकता है; या तो वह एक से ईर्ष्या करेगा और दूसरे से प्रेम, या तो वह एक से मिला रहेगा और दूसरे की उपेक्षा करेगा । तुम परमेश्वर और धन दोनों की सेवा नहीं कर सकते ।\n\n25 और अब ऐसा हुआ कि जब यीशु ने इन बातों को कह लिया तो उसने उन बारहों की तरफ देखा जिन्हें उसने चुना था, और उनसे कहा: इन बातों को याद रखो जिसे मैंने कहा है । क्योंकि देखो, तुम लोग वही हो जिन्हें मैंने इन लोगों की सेवा के लिए चुना है । इसलिए मैं तुमसे कहता हूं कि अपने जीवन की चिंता मत करो, कि तुम क्या खाओगे, या क्या पीओगे; न ही अपने शरीर के लिए कि क्या पहनोगे । क्या जीवन भोजन से, और शरीर वस्त्र से बढ़कर नहीं है ?\n\n26 देखो हवा में उड़नेवाले पक्षी न तो बोते हैं, न ही काटते हैं और न ही खलिहानों में अनाज एकत्रित करते हैं; फिर भी स्वर्गीय पिता उन्हें खिलाता है । क्या तुम उनसे बेहतर नहीं हो ?\n\n27 तुममें से कौन है जो चिंता करके अपने कद में एक इंच भी बढ़ा सकता है ?\n\n28 और वस्त्र के बारे में तुम चिंता क्यों करते हो ? खेत में बढ़ रहे कुमुद के फूलों पर विचार करो; न तो वे परिश्रम करती हैं, न ही वे कातती है;\n\n29 और फिर भी मैं कहता हूं, कि सुलैमान भी अपनी संपूर्ण महिमा में इनमें से किसी के समान सजा-संवरा नहीं था ।\n\n30 इस कारण से यदि परमेश्वर खेत के घासों को कपड़े पहना सकता है, जिन्हें आज नहीं तो कल भट्टी में डाल दिया जाएगा, तो यदि तुम अल्प विश्वासी नहीं रहे तो इसी प्रकार वह तुम्हें भी कपड़े पहनाएगा ।\n\n31 इसलिए यह कहते हुए चिंता मत करो कि हम क्या खाएंगे ? या हम क्या पीएंगे ? या हमारे लिए कपड़ा कहां से आएगा ?\n\n32 क्योंकि तुम्हारा स्वर्गीय पिता जानता है कि तुम्हें इन सब चीजों की आवश्यकता है ।\n\n33 परन्तु सबसे पहले तुम परमेश्वर के राज्य और उसकी महिमा को खोजो, और ये सारी चीजें तुम्हें दे दी जाएंगी ।\n\n34 इसलिए आनेवाले दिन की चिंता मत करो, क्योंकि आनेवाला दिन इन सब चीजों की चिंता स्वयं ही कर लेगा । आज के लिए आज का ही दुख बहुत है ।\n\n", "3-ne 14": "[center][font_size=26]अध्याय 14[/font_size][/center]\n\n[i]यीशु आज्ञा देता है । दोष मत लगाओ; परमेश्वर से पूछो; झूठे भविष्यवक्ताओं से सावधान रहो—वह उन लोगों के लिए उद्धार की प्रतिज्ञा करता है जो पिता की इच्छा का पालन करते हैं—मत्ती 7 से तुलना करें । लगभग 34 ईसवी ।[/i]\n\n1 और अब ऐसा हुआ कि जब यीशु ने इन बातों को कह लिया तो वह फिर से भीड़ की तरफ मुड़ा, और उसने फिर से उनसे यह कहा: मैं तुमसे सच सच कहता हूं, दोष मत लगाओ कि तुम पर दोष न लगाया जाए ।\n\n2 क्योंकि जिस प्रकार तुम दूसरों को न्याय करते, उसी प्रकार तुम्हारा न्याय किया जाएगा; और जिस नाप से तुम नापोगे, फिर से तुम्हें उसी नाप से नापा जाएगा ।\n\n3 और अपने स्वयं की आंख का लठ्ठा देखने की बजाय, तुम अपने भाई की आंख का तिनका क्यों देखते हो ?\n\n4 या तुम अपने भाई से कैसे कहोगे: मुझे तुम्हारी आंख का तिनका निकालने दो—और देखो, तुम्हारी अपनी आंख में लठ्ठा है ?\n\n5 तुम ढोंगी लोग, पहले अपना आंख से लठ्ठा निकालो; और तब तुम अपने भाई की आंख का तिनका निकालने के लिए स्पष्ट रूप से देख सकोगे ।\n\n6 पवित्र वस्तु कुत्तों को न दो, न ही सूअर के सामने अपनी बहुमूल्य वस्तुएं डालो, कहीं ऐसा न हो कि वे उन्हें अपने पैरों तले रौंद दें, और फिर तुम्हारे तरफ घुमकर तुम्हें चीर-फाड़ दें ।\n\n7 मांगो, और वह तुम्हें दिया जाएगा; ढूंढो, और तुम पाओगे; खटखटाओ, और तुम्हारे लिए खोला जाएगा ।\n\n8 क्योंकि जो कोई भी मांगता है, उसे मिलता है; और जो कोई भी खोजता है, वह पाता है; और जो कोई भी खटखटाता है, उसके लिए खोला जाता है ।\n\n9 या तुममें से कौन मनुष्य होगा जिसका बेटा उससे रोटी मांगेगा तो वह उसे पत्थर देगा ?\n\n10 या यदि वह मछली मांगेगा तो क्या तुम उसे सांप दोगे ?\n\n11 यदि तुम बुरे होकर भी जानते हो कि अपने बच्चों को कैसे अच्छी वस्तुएं देनी चाहिए, तो पिता जो स्वर्ग में है, वह उन्हें कितनी अच्छी चीजें देगा जो मांगेंगे ?\n\n12 इसलिए, वह सारी चीजें जिसे तुम चाहते हो कि लोग तुम्हारे लिए करें, तो तुम भी उनके साथ वैसा ही करो, क्योंकि यही नियम है और भविष्यवक्ता हैं ।\n\n13 तुम तंग द्वार से प्रवेश करो, क्योंकि जो द्वार चौड़ा, और जो मार्ग बड़ा है, वह विनाश की तरफ जाता है, और बहुत से लोग हैं जो उस पर जाते हैं;\n\n14 क्योंकि जो द्वार तंग है, और मार्ग संकरा है, वह जीवन की तरफ ले जाती है, और कुछ ही लोग हैं जो इसे पाते हैं ।\n\n15 झूठे भविष्यववक्ताओं से सावधान रहो, जो तुम्हारे पास भेड़ की खाल में आते हैं, परन्तु भीतर से भूखे और लालची भेड़िये होते हैं ।\n\n16 उनके फलों से तुम उन्हें पहचान लोगे । क्या लोग कांटों से अंगूर और कांटेदार पेड़ से अंजीर तोड़ते हैं ?\n\n17 वैसे ही हर अच्छा पेड़ अच्छा फल लाता है; परन्तु भ्रष्ट पेड़ बुरा फल ही लाता है ।\n\n18 एक अच्छा पेड़ बुरा फल नहीं ला सकता है, न ही एक भ्रष्ट पेड़ अच्छा फल ला सकता है ।\n\n19 हर पेड़ जो अच्छा फल नहीं लाता है उसे काट दिया जाता है, और आग में झोंक दिया जाता है ।\n\n20 इसलिए तुम उन्हें उनके फलों से पहचान लोगे ।\n\n21 जो मुझे हे प्रभु, हे प्रभु कहता है, वह हर एक मनुष्य स्वर्ग के राज्य में प्रवेश नहीं करेगा; परन्तु वह प्रवेश करेगा जो स्वर्ग में रह रहे मेरे पिता की इच्छा पूरी करेगा ।\n\n22 उस दिन बहुत से लोग मुझसे कहेंगे: हे प्रभु, हे प्रभु, क्या हमने तुम्हारे नाम में भविष्यवाणी नहीं की, और क्या हमने तुम्हारे नाम में शैतान नहीं निकाला, और क्या तेरे नाम में कई आश्चर्यजनक कार्य नहीं किये ?\n\n23 और तब मैं तुम्हें बताऊंगा; मैंने तुम्हें कभी नहीं जाना; अधर्म करनेवाले, तुम मुझसे दूर चले जाओ ।\n\n24 इसलिए, जो कोई भी मेरी इन बातों को सुनता है और उन्हें करता है, मैं उसे उस बुद्धिमान व्यक्ति के समान मानता हूं जो अपना घर एक चट्टान पर बनाता है—\n\n25 और बारीश गिरती है, और बाढ़ आती है, और हवा बहती है, और उस घर पर थपेड़े मारती है; और वह गिरता नहीं है क्योंकि उसकी नींव तो चट्टान पर रखी गई थी ।\n\n26 और जो कोई भी मेरी इन बातों को सुनता है और उन्हें करता नहीं है तो मैं उसे उस मूर्ख व्यक्ति के समान मानता हूं जो अपना घर रेत पर बनाता है—\n\n27 और बारीश गिरती है, और बाढ़ आती है, और हवा बहती है, और उस घर पर थपेड़े मारती है; और वह गिर जाता है, और वह बड़े जोर से गिरकर नष्ट हो जाता है ।\n\n", "3-ne 15": "[center][font_size=26]अध्याय 15[/font_size][/center]\n\n[i]यीशु घोषणा करता है कि मूसा की व्यवस्था उसमें पूरी हुई—नफाई वे अन्य भेड़े हैं जिनके विषय में उसने यरूशलेम में बताया था—अधर्म के कारण, यरूशलेम में रह रहे प्रभु के लोग इस्राएल की तितर-बितर हुई भेड़ों के बारे में नहीं जानते हैं । लगभग 34 ईसवी ।[/i]\n\n1 और अब ऐसा हुआ कि जब यीशु ने इन बातों को कहना समाप्त कर लिया तो उसने अपनी दृष्टि अपने आस-पास की भीड़ पर डाली, और उनसे कहा: देखो, तुमने उन्हीं बातों को सुना है जिसे मैंने अपने पिता के पास जाने से पहले सिखाया था; इसलिए, जो कोई भी मेरी इन कही हुई बातों को याद रखेगा और उनका पालन करेगा, मैं उसे अंतिम दिन में खड़ा करूंगा ।\n\n2 और अब ऐसा हुआ कि जब यीशु ने इन बातों को कह लिया तब उसने महसूस किया कि उनमें से कुछ लोग थे जो अचम्भीत हुए, और आश्चर्य में पड़ गए कि वह मूसा की व्यवस्था के संबंध में क्या कहना चाहता था; क्योंकि वे इस कथन को समझ नहीं पाए कि पुरानी बातें बीत चुकी हैं, और सारी बातें नई हो गई हैं ।\n\n3 और उसने उनसे कहा: अचम्भीत न हो कि मैंने कहा कि पुरानी बातें बीत चुकी हैं, और सारी बातें नई हो गई हैं ।\n\n4 देखो, मैं तुमसे कहता हूं कि जो व्यवस्था मूसा को दी गई थी वह पूरी हुई ।\n\n5 देखो, मैं ही हूं जिसने व्यवस्था दी थी, और मैं ही हूं जिसने इस्राएल के अपने लोगों से अनुबंध बनाया था; इसलिए, व्यवस्था मुझमें परिपूर्ण हुई, क्योंकि मैं व्यवस्था को परिपूर्ण करने आया हूं; इसलिए यह समाप्त हो गई ।\n\n6 देखो, मैं अपने भविष्यवक्ताओं को नष्ट नहीं करता हूं, क्योंकि जितनी भविष्यवाणियां मुझमें परिपूर्ण नहीं हुई हैं, मैं तुमसे सच कहता हूं कि वे सब परिपूर्ण होंगी ।\n\n7 और क्योंकि मैंने तुमसे कहा है कि पुरानी बातें बीत चुकी हैं, मैं उन बातों को नष्ट नहीं करुंगा जो आनेवाली बातों के संबंध में कही गई हैं ।\n\n8 क्योंकि देखो, जो अनुबंध मैंने अपने लोगों के साथ बनाया है वह सब पूरा नहीं हुआ है; परन्तु जो व्यवस्था मूसा को दी गई थी वह मुझमें खत्म हो गई है ।\n\n9 देखो, मैं ही व्यवस्था और प्रकाश हूं । मेरी तरफ देखो, और अंत तक दृढ़ बने रहो, और तुम जीवित रहोगे; क्योंकि जो अंत तक दृढ़ रहेगा उसे मैं अनंत जीवन दूंगा ।\n\n10 देखो, मैंने तुम्हें आज्ञाएं दी हैं; इसलिए मेरी आज्ञाओं का पालन करो । और यही नियम और भविष्यवक्ता हैं क्योंकि उन्होंने वास्तव में मेरी गवाही दी है ।\n\n11 और अब ऐसा हुआ कि जब यीशु ने इन बातों को कह लिया, उसने जिन बारह लोगों को चुना था उनसे कहा:\n\n12 तुम मेरे शिष्य हो; और तुम इन लोगों के लिए प्रकाश हो जो कि यूसुफ के घराने के बाकी लोग हैं ।\n\n13 और देखो, यह धरती तुम्हारी धरोहर है; और पिता ने इसे तुम्हें दिया है ।\n\n14 और पिता ने मुझे किसी भी समय यह आज्ञा नहीं दी कि इसके विषय में मैं तुम्हारे यरूशलेम के बंधुओं को ही बताऊं ।\n\n15 न ही पिता ने मुझे किसी भी समय यह आज्ञा दी कि मैं इस्राएल के घराने की अन्य जातियों को ही बताऊं जिन्हें पिता प्रदेश से बाहर निकाल ले गया था ।\n\n16 पिता ने केवल मुझे आज्ञा दी कि मैं उन्हें बताऊं ।\n\n17 कि अन्य भेड़ें हैं जो इस बाड़े की नहीं हैं; मुझे उन्हें भी लाना है, और वह मेरी आवाज सुनेंगी; और केवल एक बाड़ा होगा और एक चरवाहा ।\n\n18 और अब, हठ्ठी और अविश्वासी होने के कारण वे मेरी बात समझ नहीं पाए; इसलिए मेरे पिता ने इस विषय में उनसे बात न करने की मुझे आज्ञा दी थी ।\n\n19 परन्तु, मैं तुमसे सच कहता हूं कि पिता ने मुझे आज्ञा दी है, और मैं तुम्हें इसके विषय में बताता हूं कि उनकी बुराइयों के कारण ही तुम उनसे अलग हो गए थे; इसलिए अपनी बुराइयों के कारण ही वे तुम्हारे बारे में नहीं जानते हैं ।\n\n20 और मैं फिर से तुमसे सच कहता हूं कि पिता ने अन्य जातियों को उनसे अलग कर दिया है; और अपनी बुराइयों के कारण ही वे उनके बारे में नहीं जानते हैं ।\n\n21 और मैं तुमसे सच कहता हूं कि तुम वही हो जिससे मैंने कहा था: मेरे पास अन्य भेड़े हैं जो इस बाड़े की नहीं हैं; मुझे उन्हें भी लाना है, और वे मेरी वाणी सुनेंगी; और केवल एक बाड़ा होगा और एक चरवाहा ।\n\n22 और वे मुझे समझ नहीं पाए, क्योंकि उन्हें लगा कि यह अन्य जातियों के लिए था; क्योंकि वे यह समझ नहीं पाए कि उनके प्रचार से अन्य जातियां परिवर्तित हो जाएंगी ।\n\n23 और वे इसका अर्थ समझ नहीं पाए कि मैंने उनसे कहा था कि वे मेरी वाणी सुनेंगे; और वे इसका अर्थ भी समझ नहीं पाए कि अन्य जातियां किसी भी समय मेरी वाणी नहीं सुनेंगी—कि पवित्र आत्मा के अलावा मैं स्वयं को उन पर प्रकट नहीं करूंगा ।\n\n24 परन्तु देखो, तुम दोनों ने मेरी वाणी सुनी, और मुझे देखा; और तुम मेरी भेड़ें हो, और तुम्हारी गिनती उन लोगों में है जिन्हें पिता ने मुझे दिया है ।\n\n", "3-ne 16": "[center][font_size=26]अध्याय 16[/font_size][/center]\n\n[i]इस्राएल की अन्य खोई हुई भेड़ों से यीशु मिलेगा—अंतिम दिनों में सुसमाचार का प्रचार अन्य जातियों में और फिर इस्राएल के घराने में होगा—जब प्रभु फिर से सिय्योन स्थापित करेगा तब उसके लोग उसे अपनी आंखों से देखेंगे । लगभग 34 ईसवी ।[/i]\n\n1 और मैं तुमसे सच सच कहता हूं कि मेरी अन्य भेड़ें भी हैं जो कि इस प्रदेश की नहीं हैं, न ही यरूशलेम प्रदेश की, न ही उस प्रदेश के आसपास के किसी प्रदेश की हैं जहां मैं उपदेश देने गया था ।\n\n2 क्योंकि जिनके बारे में मैं बोल रहा हूं उन्होंने अभी तक मेरी आवाज नहीं सुनी है; न ही कभी मैंने स्वयं को उन पर प्रकट किया है ।\n\n3 परन्तु मैंने पिता से आज्ञा प्राप्त की है कि मैं उनके पास जाऊंगा, और वे मेरी आवाज सुनेंगी, और उनकी गिनती मेरी भेड़ों में होगी, ताकि एक ही बाड़ा और एक ही चरवाहा हो सके; इसलिए मैं उन पर स्वयं को प्रकट करने जाऊंगा ।\n\n4 और मैं तुम्हें आज्ञा देता हूं कि मेरे जाने के पश्चात तुम इन बातों को लिखोगे, कि ऐसा होगा कि यरूशलेम के मेरे लोगों ने जिन्होंने मुझे देखा है और मेरे सेवा कार्य में मेरे साथ रहे हैं, वे पिता से मेरे नाम में नहीं मांगते हैं कि वे पवित्र आत्मा द्वारा तुम्हारे विषय में ज्ञान प्राप्त कर सकें, और अन्य जातियों के बारे में भी जिन्हें वे नहीं जानते हैं, इसलिए ये कथन जिन्हें तुम लिखोगे उन्हें रखा जाएगा और उन्हें दूसरी जातियों पर प्रकट किया जाएगा जिससे कि दूसरी जातियों कि परिपूर्णता के द्वारा उनके ही बचे हुए वंशों को लाया जा सके या जिन्हें मेरे, उनके मुक्तिदाता के ज्ञान में लाया जा सके जो अपने अविश्वास के कारण पृथ्वी पर तितर-बितर हो जाएंगे ।\n\n5 और फिर मैं उन्हें पृथ्वी के चारों कोनों से एकत्रित करूंगा; और तब मैं उस अनुबंध को पूरा करूंगा जिसे पिता ने इस्राएल के घराने के सारे लोगों से बनाया था ।\n\n6 और अन्य जातियां मुझमें अपने विश्वास के कारण आशीषित हैं, और उस पवित्र आत्मा में भी जो उन्हें मेरे और पिता की गवाही देती है ।\n\n7 देखो, मुझमें अपने विश्वास के कारण, पिता कहता है, और तुम लोगों के अविश्वास के कारण, हे इस्राएल का घराना, अंतिम दिनों में सच्चाई अन्य जातियों तक पहुंचेगी, ताकि इन चीजों की परिपूर्णता का ज्ञात उन्हें कराया जाए ।\n\n8 परन्तु पिता कहता है कि अन्य जातियों के अविश्वास के कारण उन पर हाय हो—क्योंकि उन्होंने इस प्रदेश में आकर मेरे उन लोगों को तितर-बितर किया है जो इस्राएल के घराने के हैं; और मेरे लोग जो इस्राएल के घराने के हैं, उन्हें उनके बीच में से निकाल दिया गया, और वे उनके पैरों द्वारा कुचले गए;\n\n9 और अन्य जातियों पर पिता की दया के कारण, और इस्राएल के घराने के मेरे लोगों पर पिता के न्याय के कारण भी, मैं तुमसे सच सच कहता हूं कि इन सबके पश्चात मैंने इस्राएल के घराने के अपने लोगों को दंड दिलवाया, और उन्हें कष्ट दिया, और उनका वध करवाया, और उनसे अलग करवाया जिससे कि वे उनसे घृणा करें, और उन्हें फुफकारें और उनके बीच उन पर छींटा-कसी हो—\n\n10 और इस प्रकार पिता आज्ञा देता है जिसे मैं तुमसे कहता हूं: इस दिन जब अन्य जातियां मेरे सुसमाचार के विरूद्ध पाप करेंगी, और मेरे सुसमाचार की परिपूर्णता को अस्वीकार करेंगी, और अहंकार में आकर सारे राष्ट्रों और पूरी धरती के सारे लोगों से स्वयं को ऊंचा समझेंगी, और हर प्रकार के झूठ, छलावे, और बुराई, और हर प्रकार के ढोंग और हत्याओं, और अनुचित पूजा उपासना, और वेश्यावृत्ति, और गुप्त घृणित कार्यों से भर जाएंगी; और यदि वे लोग ये सब कार्य करेंगे, और मेरे सुसमाचार की परिपूर्णता को अस्वीकार करेंगे, देखो, पिता कहता है, मैं उनके बीच से अपने सुसमाचार की परिपूर्णता को ले लूंगा ।\n\n11 और तब मैं अपने अनुबंध को याद रखूंगा जिसे मैंने अपने लोगों से बनाया है, हे इस्राएल के घराने, और मैं अपना सुसमाचार उनके बीच लाऊंगा ।\n\n12 और मैं तुम्हें दिखाऊंगा, हे इस्राएल का घराना कि अन्य जातियों का तुम पर कोई प्रभाव नहीं होगा; परन्तु हे इस्राएल के घराने मैं तुम्हारे साथ बनाए गए अपने अनुबंध को याद रखूंगा और तुम्हें मेरे सुसमाचार की परिपूर्णता का ज्ञान होगा ।\n\n13 परन्तु यदि अन्य जातियां पश्चाताप करेंगी और मेरे पास आएंगी, पिता कहता है, देखो, हे इस्राएल के घराने, उनकी गिनती भी मेरे लोगों में होगी ।\n\n14 और जो लोग इस्राएल के घराने के मेरे लोग हैं, पिता कहता है, मैं उनके साथ ऐसा नहीं होने दूंगा कि वे उनके पैरों तले कुचले जाएं ।\n\n15 परन्तु यदि वे मेरे पास नहीं आएंगे, और मेरी आवाज नहीं सुनेंगे तो मैं उन्हें दंड दूंगा, हां, मैं अपने लोगों को दंड दूंगा, हे इस्राएल के घराने कि वे तुम्हारे बीच जाएं, और वे कुचले जाएं, और हे इस्राएल के घराने, वे उस नमक की तरह हो जाएं जिसने अपना स्वाद खो दिया हो, जो कि इसके पश्चात फेंके जाने के सिवाय किसी काम का न हो, और जो मेरे लोगों के पैरों तले कुचला जाए ।\n\n16 मैं तुमसे सच सच कहता हूं, इस प्रकार पिता ने मुझे आज्ञा दी है—कि मैं इस प्रदेश को इन लोगों को इनकी धरोहर के रूप में दे दूं ।\n\n17 और तब भविष्यवक्ता यशायाह की भविष्यवाणी पूरी होगी, जो कहता है:\n\n18 तेरे पहरेदार ऊंची आवाज में बोलेंगे; वे एक साथ गाएंगे, क्योंकि जब प्रभु फिर से सिय्योन स्थापित करेगा तब वे अपनी आंखों से देखेंगे ।\n\n19 तुम यरूशलेम के खण्डहरों, आनंद मनाओ, एक साथ गाओ; क्योंकि प्रभु ने अपने लोगों को सांत्वना दी है, उसने यरूशलेम को मुक्ति दी है ।\n\n20 प्रभु ने सारे राष्ट्रों के सामने अपनी पवित्र भुजा को फैलाया है; और पृथ्वी का छोर-छोर परमेश्वर का उद्धार देखेगा ।\n\n", "3-ne 17": "[center][font_size=26]अध्याय 17[/font_size][/center]\n\n[i]यीशु लोगों को निर्देश देता है कि वे उसके वचनों पर चिंतन करें और ज्ञान के लिए प्रार्थना करें—वह अपने बीमारों को चंगा करता है—वह उस भाषा का उपयोग करते हुए लोगों के लिए प्रार्थना करता है जिसे लिखा नहीं जा सकता है—स्वर्गदूत उपदेश देते हैं और आग अपने छोटे बच्चों को घेर लेती है । लगभग 34 ईसवी ।[/i]\n\n1 देखो, अब ऐसा हुआ कि जब यीशु ने इन बातों को कह लिया तब उसने फिर से भीड़ के चारों तरफ देखा, और उसने उनसे कहा: देखो, मेरा समय निकट है ।\n\n2 मैं जानता हूं कि तुम कमजोर हो जिससे तुम मेरी उन सारी बातों को नहीं समझ सकते हो जिसे पिता ने मुझे तुमसे इस समय कहने की आज्ञा दी है ।\n\n3 इसलिए, अपने घरों को जाओ, और उन बातों पर चिंतन करो जिसे मैंने कहा है, और मेरे नाम में पिता से मांगो ताकि तुम समझ सको, और अगले दिन के लिए अपने मन को तैयार कर सको, और मैं तुम्हारे पास फिर से आऊंगा ।\n\n4 परन्तु अब मैं पिता के पास जाता हूं, और इस्राएल की खोई हुई जातियों पर भी मुझे स्वयं को प्रकट करना है, क्योंकि वे पिता के लिए खोई हुई नहीं हैं, क्योंकि वह जानता है कि वह उन्हें कहां ले गया है ।\n\n5 और ऐसा हुआ कि जब यीशु ने इस प्रकार कह लिया, उसने फिर से भीड़ के चारों तरफ अपनी दृष्टि डाली, और देखा कि वे आंसुओं में थे, और उसे टकटकी लगाए देख रहे थे मानो वे कहना चाहते हों कि वह उनके साथ थोड़ी देर और रुक जाए ।\n\n6 और उसने उनसे कहा: देखो, तुम्हारे लिए मेरा प्याला करुणा से भर गया है ।\n\n7 क्या तुममें से कोई बीमार है ? उन्हें यहां लाओ । क्या तुममें से कोई लूला, या अन्धा, या लंगड़ा, या विकलांग, या कोढ़ी, या निर्बल, या बहरा है, या कोई है जिसे किसी भी प्रकार का कष्ट हो ? उन्हें यहां लाओ और मैं उन्हें चंगा करूंगा क्योंकि मुझमें तुम्हारे लिए करुणा है; मेरा प्याला दया से भर गया है ।\n\n8 क्योंकि मैंने महसूस किया है कि तुम भी चाहते हो कि मैं तुम्हारे लिए भी वही करूं जो मैंने यरूशलेम के तुम्हारे भाइयों के लिए किया है क्योंकि मैं देख सकता हूं कि तुम्हारा विश्वास पर्याप्त है जिससे कि मैं तुम्हें चंगा करूं ।\n\n9 और ऐसा हुआ कि जब उसने इस प्रकार कह लिया, तब सारी भीड़ एक साथ मिलकर अपनी बीमारी और अपने कष्टों, और अपने लंगड़े-लूलों, और अपने अन्धों, और अपने गूंगों के साथ गए जो किसी भी प्रकार के कष्ट में थे; और जैसे-जैसे वे उसके पास लाए गए वैसे-वैसे उसने उन्हें चंगा किया ।\n\n10 और दोनों ही प्रकार के लोग, जिन्हें चंगा किया गया और जो ठीक-ठाक थे, उसके पैरों पर गिर पड़े और उसकी आराधना की; और जितने भी लोग भीड़ में से आ पाए उन्होंने उसके पैरों को चूमा, इतना अधिक कि उन्होंने अपने आंसुओं से उसके पैरों को नहला दिया ।\n\n11 और ऐसा हुआ कि उसने आज्ञा दी कि वे अपने छोटे बच्चों को लाएं ।\n\n12 इसलिए वे अपने छोटे बच्चों को लाए और उसके आसपास उन्हें जमीन पर बिठा दिया, और यीशु बीच में खड़ा हुआ; और भीड़ ने तब तक रास्ता दिया जब तक कि उन सबको उसके पास न लाया गया ।\n\n13 और ऐसा हुआ कि जब वे सबको ले आए, और यीशु उनके बीच में खड़ा हो गया, उसने भीड़ को आज्ञा दी कि वे सब जमीन पर घुटनों के बल हो जाएं ।\n\n14 और ऐसा हुआ कि जब वे जमीन पर घुटनों के बल हो गए, यीशु ने मन ही मन कराहा, और कहा: पिता, इस्राएल के घराने के लोगों की दुष्टता के कारण मैं कष्ट में हूं ।\n\n15 और जब उसने इन शब्दों को कह लिया, वह भी जमीन पर घुटनों के बल हो गया; और देखो उसने पिता से प्रार्थना की, और उसने जो प्रार्थना की उसे लिखा नहीं जा सकता, और भीड़ में से जिन्होंने उसे सुना उन्होंने इसकी गवाही दी ।\n\n16 और इस प्रकार उन्होंने गवाही दी: जब हमने देखा और यीशु को पिता से बात करते सुना तब इतनी महान और अदभुत चीजें हुईं जिसे इससे पहले आंखों ने न तो कभी देखा था, न ही कानों ने कभी सुना था ।\n\n17 और न ही किसी की जबान इस तरह बोल सकती है, न ही इसे किसी मनुष्य द्वारा लिखा जा सकता है, न ही इस तरह की महान और अदभुत चीजें कोई अपने मन में सोच सकता है जैसा कि हमने यीशु को देखते और बोलते सुना था; और कोई भी उस आनंद को नहीं सोच सकता है जो हमारी आत्माओं में उस समय भर गया जब हमने उसे हमारे लिए पिता से प्रार्थना करते सुना था ।\n\n18 और ऐसा हुआ कि जब यीशु ने पिता से प्रार्थना करना समाप्त किया, तो वह उठा; परन्तु भीड़ की प्रसन्नता इतनी अधिक थी कि वे अपना सुध-बुध खो बैठे थे ।\n\n19 और ऐसा हुआ कि यीशु ने उनसे बात की, और उन्हें उठने की आज्ञा दी ।\n\n20 और वे जमीन पर खड़े हो गए, और उसने उनसे कहा: अपने विश्वास के कारण तुम आशीषित हो । और अब देखो, मेरा आनंद परिपूर्ण है ।\n\n21 और जब उसने इन बातों को कह लिया, वह रोया और भीड़ ने इसकी गवाही दी, और उसने उनके छोटे बच्चों को एक-एक कर आशीष दी, और उनके लिए पिता से प्रार्थना की ।\n\n22 और जब उसने ऐसा कर लिया तो वह फिर से रोया;\n\n23 और वह भीड़ की तरफ मुड़ा, और उनसे कहा: अपने छोटे बच्चों को देखो ।\n\n24 और जब उन्होंने देखना चाहा तो अपनी आंखें स्वर्ग की तरफ उठाईं, और उन्होंने स्वर्गों को खुलते हुए देखा, और उन्होंने स्वर्ग से स्वर्गदूतों को नीचे उतरते देखा मानो वे आग के मध्य में हों; और वे नीचे आए और छोटे बच्चों को चारों तरफ से घेर लिया, और वे आग से घिर गए; और स्वर्गदूत उन्हें उपदेश देने लगे ।\n\n25 और भीड़ ने इसे देखा और सुना और इसकी गवाही दी; और वे जानते थे कि उनकी गवाही सच्ची है क्योंकि उनमें से हर एक व्यक्ति ने इसे स्वयं देखा और सुना था; और इन आत्माओं की संख्या लगभग दो हजार और पांच सौ थी; और उनमें पुरुष, स्त्री और बच्चे शामिल थे ।\n\n", "3-ne 18": "[center][font_size=26]अध्याय 18[/font_size][/center]\n\n[i]यीशु नफाइयों के बीच प्रभुभोज स्थापित करता है—उन्हें सदैव उसके नाम में प्रार्थना करने की आज्ञा दी जाती है—जो अयोग्य रहते हुए उसका मांस खाएंगे और उसका लहू पीएंगे वे नरकवासी होंगे—पवित्र आत्मा प्रदान करने के लिए शिष्यों को अधिकार प्रदान किया जाता है । लगभग 34 ईसवी ।[/i]\n\n1 और ऐसा हुआ कि यीशु ने अपने शिष्यों को आज्ञा दी कि वे उसके पास कुछ रोटी और मदिरा लाएं ।\n\n2 और जब वे रोटी और मदिरा लेने गए हुए थे, उसने भीड़ को आज्ञा दी कि वे सब जमीन पर बैठ जाएं ।\n\n3 और जब शिष्य रोटी और मदिरा लेकर आ गए, उसने रोटी ली और तोड़ी और उसे आशीषित किया; और उसने उसे शिष्यों को दिया और उन्हें उसे खाने की आज्ञा दी ।\n\n4 और जब उन्होंने खा लिया और परिपूर्ण हुए तब उसने उन्हें आज्ञा दी कि वे उसे भीड़ को खिलाएं ।\n\n5 और जब भीड़ ने खा लिया और परिपूर्ण हुई, उसने शिष्यों से कहा: देखो तुममें से एक को नियुक्त किया जाएगा, और उसे मैं अधिकार दूंगा कि वह रोटी को तोड़ेगा और उसे आशीषित करेगा और उसे गिरजे के मेरे उन सब लोगों को देगा जो मेरे नाम में विश्वास करेंगे और बपतिस्मा लेंगे ।\n\n6 और इसे तुम सदा वैसे ही करोगे जैसा कि मैंने किया है, जैसे कि मैंने रोटी को तोड़ा और उसे आशीषित किया और तुम्हें दिया ।\n\n7 और जो मैंने तुम्हें दिखाया है उसे तुम मेरे शरीर की याद में करोगे । और यह पिता के लिए एक गवाही होगी कि तुम मुझे सदा याद रखते हो । और यदि तुम मुझे सदा याद रखोगे तो मेरी आत्मा तुम्हारे साथ रहेगी ।\n\n8 और ऐसा हुआ कि जब उसने इन बातों को कह लिया, उसने अपने शिष्यों को आज्ञा दी कि वे मदिरा का प्याला लेकर उसे पिएं, और वे भीड़ को भी दें ताकि वे भी इसे पी सकें ।\n\n9 और ऐसा हुआ कि उन्होंने ऐसा ही किया, और उसे पिया और परिपूर्ण हुए; और उन्होंने भीड़ को दिया, और उन्होंने भी पिया, और वे भी परिपूर्ण हुए ।\n\n10 और जब शिष्यों ने ऐसा कर लिया तब यीशु ने उनसे कहा: तुम आशीषित हो क्योंकि तुमने इसे किया है, क्योंकि ऐसा करना मेरी आज्ञाओं को पूरा करना है, और यह पिता के लिए गवाही है कि जो आज्ञा मैंने तुम्हें दी है उसे तुम करने की इच्छा रखते हो ।\n\n11 और ऐसा तुम उन लोगों के साथ सदा करोगे जो पश्चाताप करते हैं और मेरे नाम में बपतिस्मा लेते हैं; और इसे तुम मेरे उस लहू की याद में करोगे जिसे मैंने तुम्हारे लिए बहाया है ताकि यह पिता के लिए एक गवाही हो सके कि तुम मुझे सदा याद करते हो । और यदि तुम ऐसा सदा करोगे तो याद रखो कि मेरी आत्मा तुम्हारे साथ होगी ।\n\n12 और मैं तुम्हें आज्ञा देता हूं कि तुम इन चीजों को करोगे । और तुम आशीषित होगे यदि तुम इन चीजों को सदा करोगे, क्योंकि तुम्हारा निर्माण मेरी चट्टान पर हुआ है ।\n\n13 परन्तु तुममें से जो कोई भी इससे अधिक या इससे कम करेगा उसका निर्माण मेरी चट्टान पर नहीं हुआ है, परन्तु उसका निर्माण रेत पर हुआ है; और जब बारीश गिरती है, और बाढ़ आती है, और हवा बहती है, और उन पर थपेड़े मारती है तो वे गिर जाते हैं, और नरक का द्वार उन्हें ग्रहण करने के लिए खुला होता है ।\n\n14 इसलिए तुम आशीषित होगे यदि मेरी उन आज्ञाओं का पालन करोगे जिसे पिता ने मुझे तुम्हें देने की आज्ञा दी है ।\n\n15 मैं तुमसे सच सच कहता हूं कि तुम्हें सदा जागते और प्रार्थना करते रहना चाहिए, कहीं ऐसा न हो कि तुम शैतान द्वारा लालच में पड़ जाओ, और उसके द्वारा दास बनाए जाओ ।\n\n16 और जैसा मैंने तुम्हारे बीच में प्रार्थना की है वैसे ही तुम मेरे गिरजे में और मेरे उन लोगों में प्रार्थना करोगे जो पश्चाताप करते हैं और मेरे नाम में बपतिस्मा लेते हैं । देखो मैं प्रकाश हूं; मैंने तुम्हारे लिए एक उदाहरण रखा है ।\n\n17 और ऐसा हुआ कि जब यीशु ने शिष्यों से इन बातों को कह लिया तो वह फिर से भीड़ की तरफ मुड़ा और उनसे कहा:\n\n18 देखो मैं तुमसे सच सच कहता हूं कि तुम्हें सदा जागते और प्रार्थना करते रहना चाहिए नहीं तो तुम प्रलोभन में पड़ जाओगे; क्योंकि शैतान तुम्हें अपने वश में करना चाहता है ताकि वह तुम्हें गेहूं के समान फटक सके ।\n\n19 इसलिए तुम्हें सदा मेरे नाम में पिता से प्रार्थना करनी चाहिए;\n\n20 और मेरे नाम में जो भी तुम पिता से मांगोगे, जो कि उचित होगा और तुम्हें विश्वास होगा कि तुम पाओगे, देखो वह तुम्हें दिया जाएगा ।\n\n21 अपने परिवारों में सदा मेरे नाम से पिता से प्रार्थना किया करो ताकि तुम्हारी पत्नियां और तुम्हारे बच्चे आशीषित हो सकें ।\n\n22 और देखो, तुम अक्सर एकत्रित हुआ करो; और जब तुम एकत्रित होते हो तो किसी भी व्यक्ति को अपने पास आने से मना मत करो, बल्कि ऐसा होने दो कि वे तुम्हारे पास आएं और उन्हें मत रोको ।\n\n23 परन्तु तुम उनके लिए प्रार्थना करो, और उन्हें बाहर मत निकालो; और यदि ऐसा हो कि वे अक्सर ही तुम्हारे पास आएं तो तुम उनके लिए मेरे नाम में पिता से प्रार्थना करो ।\n\n24 इसलिए, अपने प्रकाश को ऊंचा करो जिससे कि वह सारे संसार को प्रकाशित कर सके । देखो मैं वही प्रकाश हूं जिसे तुम पकड़े रहोगे—जिसे तुमने मुझे करते देखा है । देखो तुमने मुझे पिता से प्रार्थना करते देखा है, और तुम सबने इसकी गवाही दी है ।\n\n25 और तुमने देखा है कि मैंने तुममें से किसी को भी दूर जाने की आज्ञा नहीं दी है, बल्कि मैंने तुम्हें मेरे पास आने की आज्ञा दी है ताकि तुम मुझे महसूस कर सको और देख सको; ऐसा ही तुम संसार के साथ भी करोगे; और जो कोई भी इस आज्ञा को तोड़ेगा वह प्रलोभन में पड़ जाएगा ।\n\n26 और ऐसा हुआ कि जब यीशु ने इन बातों को कह लिया तो उसने अपनी आंखें फिर से उन शिष्यों पर टिका दी जिन्हें उसने चुना था, और उनसे कहा:\n\n27 देखो मैं तुमसे सच सच कहता हूं, मैं तुम्हें दूसरी आज्ञा दूंगा, और फिर मुझे अपने पिता के पास जाना होगा ताकि मैं अन्य आज्ञाओं को पूरा कर सकूं जिसे उसने मुझे दिया है ।\n\n28 और अब देखो, यही वह आज्ञा है जिसे मैं तुम्हें देता हूं, कि जब तुम मेरे शरीर और लहू को देते हो, तब तुम जानते हुए इसे किसी अयोग्य व्यक्ति को मत लेने देना ।\n\n29 क्योंकि जो कोई भी अयोग्य रहते हुए मेरा शरीर खाएगा और लहू पीएगा वह अपनी आत्मा को नरकदंड खिलाएगा और पिलाएगा; इसलिए यदि तुम जानते हो कि कोई व्यक्ति मेरे शरीर और लहू को खाने और पीने के लिए अयोग्य है तो तुम उसे मना करोगे ।\n\n30 फिर भी, तुम उसे अपने बीच से बाहर नहीं निकालोगे, परन्तु तुम उसे उपदेश दोगे और मेरे नाम में पिता से उसके लिए प्रार्थना करोगे; और यदि ऐसा होता है कि वह पश्चाताप करता है और मेरे नाम में बपतिस्मा लेता है तो तुम उसे स्वीकार करोगे, और उसे मेरा शरीर और लहू दोगे ।\n\n31 परन्तु यदि वह पश्चाताप नहीं करता है तो उसकी गिनती तुम्हारे लोगों में नहीं होगी, जिससे कि वह मेरे लोगों को बर्बाद न कर सके क्योंकि देखो मैं अपनी भेड़ों को जानता हूं और उनकी गिनती हो चुकी है ।\n\n32 फिर भी, तुम उसे अपने आराधनालयों और उपासना के अपने स्थानों से बाहर नहीं निकालोगे बल्कि उसे उपदेश देना जारी रखोगे; क्योंकि तुम नहीं जानते हो कि कब वे बदल जाएं और पश्चाताप करें, और पूरे हृदय से मेरे पास आएं, और मैं उन्हें चंगाई दूंगा; और उनके प्रति उद्धार लाने का स्रोत तुम बनोगे ।\n\n33 इसलिए, उन बातों को कहते रहो जिसे मैंने तुम्हें कहने की आज्ञा दी है ताकि तुम पर दंडाज्ञा न आए; क्योंकि उस पर हाय जिसे पिता दंड देता है ।\n\n34 और जो तुम्हारे बीच विवाद है उसके कारण ही मैं तुम्हें ये आज्ञाएं देता हूं । और यदि तुम्हारे बीच कोई वाद-विवाद नहीं है तो तुम आशीषित हो ।\n\n35 और अब मैं पिता के पास जाऊंगा क्योंकि यह आवश्यक है कि मैं तुम्हारे खातिर पिता के पास जाऊं ।\n\n36 और ऐसा हुआ कि जब यीशु ने कहना समाप्त किया, उसने एक-एक कर उन शिष्यों को जिन्हें उसने चुना था, अपने हाथों से तब तक छुआ जब तक कि सबको न छू लिया, और जब उसने उन्हें छुआ तब उनसे बातें की ।\n\n37 और जो बातें उसने उनसे की उसे भीड़ ने नहीं सुना, इसलिए वे गवाही न दे सके; परन्तु शिष्यों ने गवाही दी कि उसने उन्हें पवित्र आत्मा देने का उपहार दिया था । और इसके पश्चात मैं तुम्हें दिखाऊंगा कि यह गवाही सत्य है ।\n\n38 और ऐसा हुआ कि जब यीशु ने उन सबको छू लिया, वहां एक बादल आया और भीड़ को ढक लिया जिससे कि वे यीशु को न देख सके ।\n\n39 और जब वे बादल से ढक गए थे तब वह उनसे अलग होकर स्वर्ग चला गया । और शिष्यों ने देखा और इसकी गवाही दी कि वह फिर से स्वर्ग चला गया ।\n\n", "3-ne 19": "[center][font_size=26]अध्याय 19[/font_size][/center]\n\n[i]बारह शिष्य लोगों को उपदेश देते हैं और पवित्र आत्मा के लिए प्रार्थना करते हैं—शिष्यों का बपतिस्मा होता है और पवित्र आत्मा और स्वर्गदूतों से उपदेश प्राप्त करते हैं—यीशु ने प्रार्थना करते समय जिन शब्दों का उपयोग किया था उन्हें लिखा नहीं जा सकता—वह इन नफाइयों के अत्याधिक महान विश्वास को प्रमाणित करता है । लगभग 34 ईसवी ।[/i]\n\n1 और अब ऐसा हुआ कि जब यीशु स्वर्ग चला गया, भीड़ तितर-बितर हो गई, और हर एक पुरुष अपनी पत्नी और अपने बच्चों के साथ अपने घर लौट गया ।\n\n2 और अंधेरा होने से पहले ही चारों तरफ लोगों में ये बात फैल गई कि भीड़ ने यीशु को देखा था, और यह कि उसने उन्हें उपदेश दिया था, और यह कि वह अगले दिन भीड़ पर स्वयं को प्रकट करेगा ।\n\n3 हां, और पूरी रात चारों तरफ यीशु के संबंध में चर्चा होती रही; और इतनी अधिक कि उन्होंने बहुत से लोगों को वहां भेजा, हां, उन्होंने पूरी रात बहुत परिश्रम किया ताकि वे सब अगले दिन उस स्थान पर जा सकें जहां यीशु भीड़ पर स्वयं को प्रकट करनेवाला था ।\n\n4 और ऐसा हुआ कि अगले दिन, जब भीड़ एकत्रित हुई, देखो, नफी और उसका भाई जिसे उसने मृत्यु से जीवित किया था, जिसका नाम तीमुथियुस था, और उसका बेटा भी जिसका नाम यूनस था, और मथोनी भी, और उसका भाई मथोनिहा भी, और कूमन, और कूमनोन्ही, और यिर्मयाह, और शेमनोन, और यूनस, और सिदकिय्याह, और यशायाह—अब ये उन शिष्यों के नाम हैं जिन्हें यीशु ने चुना था—और ऐसा हुआ कि वे गए और भीड़ के मध्य में खड़े हो गए ।\n\n5 और देखो, भीड़ इतनी बड़ी थी कि उन्होंने उसे बारह हिस्सों में बांट दिया ।\n\n6 और बारहों ने भीड़ में प्रचार किया; और देखो, उन्होंने भीड़ से जमीन पर घुटने टेकने, और यीशु के नाम में पिता से प्रार्थना करने के लिए कहा ।\n\n7 और शिष्यों ने भी यीशु के नाम में पिता से प्रार्थना की । और ऐसा हुआ कि वे खड़े हुए और लोगों को उपदेश दिया ।\n\n8 और जब उन्होंने उन्हीं बातों का प्रचार कर लिया जिसे यीशु ने बताया था—यीशु की कही हुई बातों से कुछ भी अलग नहीं था—देखो, उन्होंने फिर से घुटने टेके और यीशु के नाम में पिता से प्रार्थना की ।\n\n9 और उन्होंने उस चीज के लिए प्रार्थना की जिसकी उन्हें सबसे अधिक इच्छा थी; और उनकी इच्छा थी कि उन्हें पवित्र आत्मा प्रदान की जाए ।\n\n10 और इस प्रकार जब उन्होंने प्रार्थना कर ली तब वे नदी के किनारे गए, और भीड़ उनके पीछे हो ली ।\n\n11 और अब ऐसा हुआ कि नफी पानी में गया और उसका बपतिस्मा हुआ ।\n\n12 और वह पानी से बाहर आया और बपतिस्मा करने लगा । और उसने उन सबका बपतिस्मा किया जिन्हें यीशु ने चुना था ।\n\n13 और अब ऐसा हुआ कि जब सबका बपतिस्मा हो गया और वे पानी से बाहर आ गए, पवित्र आत्मा उन पर आई, और वे पवित्र आत्मा और आग से भर गए ।\n\n14 और देखो, वे ऐसी चीज से घिर गए मानो आग हो; और वह स्वर्ग से आई थी, और भीड़ ने इसे देखा, और इसकी गवाही दी; और स्वर्गदूत स्वर्ग से नीचे आए और उन्हें उपदेश दिया ।\n\n15 और ऐसा हुआ कि जब स्वर्गदूत शिष्यों को उपदेश दे रहे थे, देखो, यीशु आया और उनके मध्य में खड़ा हो गया और उन्हें उपदेश दिया ।\n\n16 और ऐसा हुआ कि उसने भीड़ से बात की, और उन्हें आज्ञा दी कि वे फिर से जमीन पर घुटने टेकें, और अपने शिष्यों को भी आज्ञा दी कि वे जमीन पर घुटने टेकें ।\n\n17 और ऐसा हुआ कि जब उन सबने जमीन पर घुटने टेक लिए, उसने अपने शिष्यों को आज्ञा दी कि उन्हें प्रार्थना करनी चाहिए ।\n\n18 और देखो, वे प्रार्थना करने लगे; और उन्होंने यीशु से प्रार्थना की, उसे अपना प्रभु और अपना परमेश्वर पुकारते हुए ।\n\n19 और ऐसा हुआ कि यीशु उनके बीच से चला गया, और उनसे थोड़ी दूरी पर जाकर स्वयं को जमीन पर झुका लिया, और उसने कहा:\n\n20 पिता, मैं तुम्हें धन्यवाद देता हूं कि तुमने उन लोगों को पवित्र आत्मा प्रदान की है जिन्हें मैंने चुना था; और ऐसा मुझमें उनके विश्वास के कारण है कि मैंने उन्हें संसार में से चुना है ।\n\n21 पिता, मैं तुमसे प्रार्थना करता हूं कि तुम उन सब लोगों को पवित्र आत्मा दोगे जो उनकी बातों पर विश्वास करेंगे ।\n\n22 पिता, तुमने उन्हें पवित्र आत्मा प्रदान की है क्योंकि वे मुझमें विश्वास करते हैं; और तुम देखते हो वे मुझमें विश्वास करते हैं क्योंकि तुम उन्हें सुनते हो, और वे मुझसे प्रार्थना करते हैं; और वे मुझसे प्रार्थना इसलिए करते हैं क्योंकि मैं उनके साथ हूं ।\n\n23 और अब पिता, मैं उनके लिए तुमसे प्रार्थना करता हूं, और उन लोगों के लिए भी जो उनकी बातों पर विश्वास करेंगे जिससे वे मुझमें विश्वास कर सकें, ताकि मैं उनमें वैसे ही विराजमान रहूं जैसे पिता, तुम मुझमें हो, ताकि हम एक हो सकें ।\n\n24 और ऐसा हुआ कि जब यीशु ने इस प्रकार पिता से प्रार्थना कर ली, वह अपने शिष्यों के पास आया, और देखो, बिना रुके वे अब भी उससे प्रार्थना कर रहे थे; और उन्होंने और शब्द नहीं बढ़ाए क्योंकि उन्हें बताया गया था कि उन्हें क्या प्रार्थना करनी है, और वे इच्छा से भर गए ।\n\n25 और ऐसा हुआ कि जब वे यीशु से प्रार्थना कर रहे थे तब उसने उन्हें आशीष दी; और उसके चेहरे पर उनके लिए मुस्कुराहट थी, और चेहरे का उसका प्रकाश उन पर भी चमका, और देखो वे उसके चेहरे और उसके वस्त्र के समान सफेद हो गए; और देखो यह सफेदी सभी सफेदी से अधिक थी, हां, यहां तक कि पृथ्वी पर इतनी सफेद कोई भी चीज नहीं है जितना कि उसका चेहरा था ।\n\n26 और यीशु ने उनसे कहा: प्रार्थना करते रहो, और उन्होंने प्रार्थना करना बंद नहीं किया ।\n\n27 और वह फिर से वहां से घुम गया, और उनसे थोड़ी दूरी पर जाकर स्वयं को जमीन पर झुका लिया, और उसने यह कहते हुए फिर से पिता से प्रार्थना की:\n\n28 पिता, मैं धन्यवाद देता हूं कि तुमने उन लोगों को शुद्ध किया जिन्हें मैंने उनके विश्वास के कारण चुना है, और मैं उनके लिए प्रार्थना करता हूं, और उनके लिए भी जो उनकी बातों पर विश्वास करेंगे, ताकि वे भी उनकी बातों पर विश्वास करने के कारण वैसे ही मुझमें शुद्ध हो सकें जैसे कि वे मुझमें शुद्ध हुए हैं ।\n\n29 पिता, मैं संसार के लिए प्रार्थना नहीं करता हूं, परन्तु उन लोगों के लिए करता हूं जिन्हें तुमने उनके विश्वास के कारण संसार से चुनकर मुझे दिया है, कि वे मुझमें शुद्ध हो सकें, कि मैं उनमें वैसे ही विराजमान रहूं जैसे पिता, तुम मुझमें हो, कि हम एक हो सकें, ताकि मैं उनमें गौरवान्वित हो सकूं ।\n\n30 और जब यीशु ने इन बातों को कह लिया तब वह फिर से अपने शिष्यों के पास आया; बिना रुके और देखो उन्होंने उससे दृढ़तापूर्वक प्रार्थना की; और वह उनकी तरफ देखकर फिर से मुस्कुराया; और देखो वे यीशु के समान सफेद थे ।\n\n31 और ऐसा हुआ कि वह फिर से उनसे थोड़ी दूरी पर गया और पिता से प्रार्थना की;\n\n32 और जबान उन शब्दों को नहीं बोल सकती जिससे उसने प्रार्थना की थी, न ही उन शब्दों को किसी मनुष्य द्वारा लिखा जा सकता है जिससे उसने प्रार्थना की थी ।\n\n33 और भीड़ ने उसे सुना और उसका अभिलेख रखा; और उनके हृदय खुले हुए थे और उन्होंने उन शब्दों को अपने हृदय से समझ लिया जिससे उसने प्रार्थना की थी ।\n\n34 फिर भी, वे शब्द अत्याधिक महान और अदभुत थे जिससे उसने प्रार्थना की थी कि उन्हें न तो लिखा जा सकता था और न ही किसी व्यक्ति द्वारा उन्हें बोला सकता था ।\n\n35 और ऐसा हुआ कि जब यीशु ने प्रार्थना समाप्त की तब वह फिर से शिष्यों के पास आया, और उनसे कहा: इतना महान विश्वास मैंने समस्त यहूदियों में कभी नहीं देखा है; इसलिए उनके अविश्वास के कारण इतने महान चमत्कार मैं उन्हें नहीं दिखा सका ।\n\n36 मैं तुमसे सच सच कहता हूं कि उनमें से कोई भी ऐसा नहीं है जिसने इतनी महान चीजों को देखा है जिसे तुमने देखा है; न ही उन्होंने इतनी महान चीजों को सुना है जिसे तुमने सुना है ।\n\n", "3-ne 20": "[center][font_size=26]अध्याय 20[/font_size][/center]\n\n[i]चमत्कारिक रूप से यीशु रोटी और मदिरा प्रदान करता है और फिर से लोगों को प्रभुभोज देता है—याकूब के बचे हुए लोग प्रभु अपने परमेश्वर के ज्ञान में आएंगे और अमेरिका के उत्तराधिकारी होंगे—यीशु मूसा के समान भविष्यवक्ता है, और नफाई भविष्यवक्ताओं के बच्चे हैं—प्रभु के अन्य लोग यरूशलेम में एकत्रित होंगे । लगभग 34 ईसवी ।[/i]\n\n1 और ऐसा हुआ कि उसने भीड़ को आज्ञा दी कि वे प्रार्थना करना बंद कर दें, और अपने शिष्यों को भी । और उसने उन्हें आज्ञा दी कि उन्हें अपने मन में प्रार्थना करना बंद नहीं करना चाहिए ।\n\n2 और उसने उन्हें आज्ञा दी कि वे उठें और अपने पैरों पर खड़े हो जाएं । और वे उठे और अपने पैरों पर खड़े हो गए ।\n\n3 और ऐसा हुआ कि उसने फिर से रोटी तोड़ी और उसे आशीषित किया, और शिष्यों को खाने के लिए दिया ।\n\n4 और जब उन्होंने खा लिया तब उसने उन्हें आज्ञा दी कि वे रोटी तोड़ें, और उसे भीड़ को दें ।\n\n5 और जब उन्होंने भीड़ को दे दिया तब उसने उन्हें पीने के लिए मदिरा दी, और उन्हें आज्ञा दी कि वे उसे भीड़ को दें ।\n\n6 अब, न तो शिष्यों द्वारा और न ही भीड़ द्वारा रोटी और मदिरा लाई गई थी ।\n\n7 परन्तु उसने वास्तव में उन्हें खाने के लिए रोटी और पीने के लिए मदिरा दी ।\n\n8 और उसने उनसे कहा: वह जो इस रोटी को खाता है, अपनी आत्मा के लिए मेरा शरीर खाता है; और वह जो इस मदिरा को पीता है, अपनी आत्मा के लिए मेरा लहू पीता है; और उसकी आत्मा न तो कभी भूखी रहेगी और न ही कभी प्यासी रहेगी, परन्तु परिपूर्ण होगी ।\n\n9 अब, जब भीड़ ने खा और पी लिया, देखो वे आत्मा से भर गए; और वे एक स्वर में चिल्लाए, और यीशु की महिमा की जिसे उन्होंने देखा और सुना था ।\n\n10 और ऐसा हुआ कि जब उन सबने यीशु की महिमा कर ली, वह उनसे बोला: देखो अब मैं उस आज्ञा को पूरा करता हूं जिसे पिता ने मुझे इन लोगों के संबंध में दी थी जो कि इस्राएल के घराने के बचे हुए लोग हैं ।\n\n11 तुम याद रखना कि मैंने तुमसे बात की है, और कहा है कि जब यशायाह की भविष्यवाणी पूरी होगी—देखो उन्हें लिखा गया है, तुम्हारे सामने वे हैं, इसलिए उन्हें खोजो—\n\n12 और मैं तुमसे सच सच कहता हूं कि जब वे बातें पूरी होंगी तब वह अनुबंध पूरा होगा जिसे पिता ने इन लोगों के साथ बनाया था, हे इस्राएल का घराना ।\n\n13 और तब बाकी के बचे हुए वे लोग जो पृथ्वी पर दूर-दूर तक तितर-बितर हो जाएंगे, वे पूर्व से और पश्चिम से, और दक्षिण से और उत्तर से एकत्रित होंगे; और उन्हें उनके उस प्रभु परमेश्वर का ज्ञान कराया जाएगा जिसने उन्हें मुक्ति दी है ।\n\n14 और पिता ने मुझे आज्ञा दी है कि मैं तुम्हें यह धरती तुम्हारी धरोहर के रूप में दूं ।\n\n15 और मैं तुमसे कहता हूं कि मेरे लोगों को तितर-बितर करने के पश्चात, और आशीष प्राप्त करने के पश्चात भी यदि अन्य जातियों ने पश्चाताप नहीं किया—\n\n16 तब तुम लोग जो याकूब के घराने के बचे हुए लोग हो उनके बीच में जाओगे; और तुम उन लोगों के बीच में जाओगे जिनकी संख्या बहुत है; और तुम लोग उनके बीच में वैसे ही होगे जैसे कि जंगल के जंगली पशुओं के बीच में एक शेर, और भेड़ की झुंड में एक शावक के रूप में होगे जो कुचलाता हुआ और फाड़कर टुकड़े-टुकड़े करता चला जाता है, और कोई बचा नहीं सकता है ।\n\n17 तुम्हारे हाथ तुम्हारे विरोधियों पर उठेंगे, और तुम्हारे सारे शत्रु मारे जाएंगे ।\n\n18 और मैं वैसे ही अपने लोगों को एक साथ एकत्रित करूंगा जैसे कि एक मनुष्य जमीन पर पड़े अपने गठ्ठरों को एकत्रित करता है ।\n\n19 क्योंकि मैं अपने उन लोगों को बनाऊंगा जिनसे पिता ने अनुबंध बनाया है, हां, मैं तुम्हारी सींगों को लोहे का, और तुम्हारी खुरों को पीतल का बनाऊंगा । और तुम कई लोगों के टुकड़े-टुकड़े कर दोगे; और मैं उनके लाभ को प्रभु के प्रति समर्पित करूंगा, और उनकी वस्तुओं को पूरी पृथ्वी के प्रभु के प्रति समर्पित करूंगा । और देखो, मैं वही हूं इसे जो करता है ।\n\n20 और ऐसा होगा, पिता कहता है कि उस दिन उन पर मेरी न्याय की तलवार लटकेगी; और यदि वे पश्चाताप नहीं करेंगे तो वह उन पर गिर जाएगी, पिता कहता है, हां, यहां तक कि अन्य जातियों के सारे राष्ट्रों पर भी ।\n\n21 और ऐसा होगा कि मैं अपने लोगों को स्थापित करूंगा, हे इस्राएल का घराना ।\n\n22 और देखो, मैं इन लोगों को इस धरती पर उस अनुबंध को पूरा करने के लिए स्थापित करूंगा जिसे मैंने तुम्हारे पिता याकूब के साथ बनाया था; और वह नया यरूशलेम होगा । और स्वर्ग की शक्तियां इन लोगों के बीच में होंगी; हां, मैं भी तुम्हारे बीच में रहूंगा ।\n\n23 देखो, मैं वही हूं जिससे विषय में मूसा ने बताया था, यह कहते हुए: तुम्हारा प्रभु परमेश्वर तुम्हारे इन भाइयों में से ही तुम्हारे लिए अपने समान एक भविष्यवक्ता खड़ा करेगा; और वह जो भी तुमसे कहेगा तुम उसकी सारी बातें सुनोगे । और ऐसा होगा कि प्रत्येक व्यक्ति जो उस भविष्यवक्ता की बात नहीं सुनेगा उसे लोगों के बीच से अलग कर दिया जाएगा ।\n\n24 मैं तुमसे सच सच कहता हूं, हां, और समूएल और उसके बाद के सारे भविष्यवक्ता, जितनों ने भी बोला है उन्होंने मेरी गवाही दी है ।\n\n25 और देखो, तुम भविष्यवक्ताओं की संतान हो; और तुम इस्राएल का घराना हो; और तुम उस अनुबंध में हो जिसे पिता ने तुम्हारे पूर्वजों से बनाया था, इब्राहीम से यह कहते हुए: और तुम्हारे वंश के द्वारा पृथ्वी की सारी जातियां आशीषित होंगी ।\n\n26 पिता ने सबसे पहले मुझे तुम्हारे लिए खड़ा किया है, हर एक को उसकी बुराइयों से पलटने में आशीषित करने के लिए मुझे भेजा है; और ऐसा इसलिए है क्योंकि तुम अनुबंधित बच्चे हो ।\n\n27 और इसके पश्चात जब तुम्हें आशीषित किया गया तब पिता का वह अनुबंध पूरा हुआ जिसे उसने इब्राहीम से यह कहते हुए बनाया था: तुम्हारे वंश के द्वारा पृथ्वी की सारी जातियां आशीषित होंगी—अन्य जातियों पर मेरे द्वारा पवित्र आत्मा उंडेलते हुए जो कि वह आशीष है जो मेरे लोगों को तितर-बितर करते हुए, अन्य जातियों को सबसे शक्तिशाली बनाएगी, हे इस्राएल का घराना ।\n\n28 और वे इस धरती के लोगों के लिए अभिशाप होंगे । फिर भी, जब वे मेरे सुसमाचार की परिपूर्णता को प्राप्त कर लेंगे और तब भी अपने हृदयों को मेरे विरूद्ध कठोर करेंगे, तो मैं उनकी बुराइयां उनके ही सिर पर डाल दूंगा, पिता कहता है ।\n\n29 और मैं उस अनुबंध को याद करूंगा जिसे मैंने अपने लोगों के साथ बनाया है; और मैंने उनके साथ अनुबंध बनाया है कि मैं उन्हें अपने निश्चित समय में एकत्रित करूंगा, ताकि मैं उन्हें उनकी धरोहर के रूप में उनके पूवर्जों की धरती उन्हें फिर से दे दूं, जो कि यरूशलेम की धरती है और जो सदा उनके लिए प्रतिज्ञा की हुई धरती होगी, पिता कहता है ।\n\n30 और ऐसा होगा कि समय आएगा जब मेरे सुसमाचार की परिपूर्णता को उन्हें सिखाया जाएगा ।\n\n31 और वे मुझमें विश्वास करेंगे कि मैं ही परमेश्वर का पुत्र यीशु मसीह हूं, और मेरे नाम में पिता से प्रार्थना करेंगे ।\n\n32 तब उनके पहरेदार अपनी आवाज उठाएंगे, और एक साथ गाएंगे; क्योंकि वे अपनी आंखों से देखेंगे ।\n\n33 तब पिता उन्हें फिर से एकत्रित करेगा, और यरूशलेम को उन्हें उनकी धरोहर की धरती के रूप में देगा ।\n\n34 तब वे आनंद मानएंगे कि हे तुम यरूशलेम के खण्डहरों, एक साथ गाओ; क्योंकि पिता ने अपने लोगों को सांत्वना दी है, उसने यरूशलेम को मुक्त किया है ।\n\n35 पिता ने सारे राष्ट्रों की दृष्टि में अपनी पवित्र बाहों को खुला रखा है; और पृथ्वी के सभी छोर पिता के उद्धार को देखेंगे; और पिता और मैं एक ही हैं ।\n\n36 और फिर वह होगा जिसे लिखा गया है: हे सिय्योन, जाग, फिर से जाग, और अपना बल धारण कर; अपना सुंदर वस्त्र धारण कर, हे यरूशलेम, पवित्र नगर, क्योंकि अब से तुम अखतनारहित और अशुद्ध लोगों में कोई नहीं आएगा ।\n\n37 हे यरूशलेम, अपने ऊपर लगी धूल को झाड़; उठ, और बैठ जा; हे सिय्योन की बंधक बेटी, स्वयं अपनी गर्दन पर बंधी पट्टी को खोल दे ।\n\n38 क्योंकि इस प्रकार प्रभु कहता है: व्यर्थ में तुमने स्वयं को बेच दिया है, और बिना धन के तुम्हें मुक्त किया जाएगा ।\n\n39 मैं तुमसे सच सच कहता हूं कि मेरे लोग मेरा नाम जानेंगे; हां, उस दिन वे जानेंगे कि मैं वही हूं जिसके विषय में बोला गया है ।\n\n40 और फिर वे कहेंगे: पहाड़ों पर उसके पैर कितने सुहावने हैं जो उनके लिए सुसमाचार लाते हैं, जो शांति फैलाते हैं; जो उनकी भलाई के लिए अच्छा सुसमाचार लाते हैं, जो उद्धार के बारे में बताते हैं; जिसे सिय्योन के लिए कहा गया है: तेरा परमेश्वर राज्य करता है !\n\n41 और फिर आवाज सुनाई देती है: चले जाओ, चले जाओ, तुम यहां से चले जाओ, जो अशु्द्ध है उसे मत छुओ; उसके बीच से चले जाओ; प्रभु के पात्रों को ढोनेवालों तुम शुद्ध हो जाओ ।\n\n42 क्योंकि न तो तुम शीघ्रता से निकल पाओगे और न ही भाग पाओगे; क्योंकि प्रभु तुम्हारे आगे-आगे चलेगा, और इस्राएल का परमेश्वर तुम्हारे पीछे-पीछे चलेगा ।\n\n43 देखो, मेरा सेवक बुद्धिमानी से काम लेगा; वह उत्कर्षित और प्रशंसनीय होगा और ऊंचा स्थान प्राप्त करेगा ।\n\n44 जैसे तुमको देखकर बहुत से लोग आश्चर्यचकित हुए—वैसे ही उसका रूप भी इतना बिगड़ा हुआ था कि किसी मनुष्य के समान नहीं लगता था, और उसका ढांचा भी मानव संतान जैसा नहीं था—\n\n45 वैसे ही वह बहुत सी जातियों को पवित्र करेगा; उसके सामने राजा अपना मुंह नहीं खोल पाएंगे क्योंकि वे उसे देखेंगे जिसके बारे में उन्हें बताया नहीं गया था; और वे उस पर विचार करेंगे जिसे उन्होंने सुना नहीं था ।\n\n46 मैं तुमसे सच सच कहता हूं कि ये सारी बातें अवश्य होंगी, वैसे ही जैसे कि पिता ने मुझे आज्ञा दी है । तब जाकर पिता का वह अनुबंध पूरा होगा जिसे उसने अपने लोगों से बनाया था; और यरूशलेम में मेरे लोग फिर से निवास करेंगे, और यह उनकी धरोहर की भूमि होगी ।\n\n", "3-ne 21": "[center][font_size=26]अध्याय 21[/font_size][/center]\n\n[i]जब मॉरमन की पुस्तक आएगी तब इस्राएल एकत्रित होगा—अन्य जातियां अमेरिका में स्वतंत्र लोग के रूप में स्थापित होंगी—यदि वे विश्वास करेंगे और आज्ञापालन करेंगे तो उन्हें बचाया जाएगा; नहीं तो उन्हें अलग कर नष्ट कर दिया जाएगा—इस्राएल एक नया यरूशलेम बनाएगा, और खोई हुई जातियां फिर से लौटेंगी । लगभग 34 ईसवी ।[/i]\n\n1 और मैं तुमसे सच कहता हूं, मैं तुम्हें एक चिन्ह देता हूं कि जब ये बातें होनेवाली होंगी तब तुम जान सको—हे इस्राएल का घराना, मैं अपने लोगों को उनके लंबे समय तक बिखरे रहने के बाद उन्हें एकत्रित करूंगा;\n\n2 और देखो, यही वह चीज है जो मैं तुम्हें चिन्ह के रूप में दूंगा—क्योंकि मैं तुमसे सच कहता हूं कि जब मैं इन बातों को तुम्हें घोषित करूंगा, और जिन्हें मैं अब से तुम्हें घोषित करूंगा, और जिन्हें तुम्हें उस पवित्र आत्मा के द्वारा बताया जाएगा जिसे पिता तुम्हें देगा, उन्हें अन्य जातियों पर ज्ञात कराया जाएगा ताकि वे याकूब के घराने के बचे हुए इन लोगों के बारे में जान सकें, और मेरे इन लोगों के बारे में भी जो उनके द्वारा तितर-बितर किये गए थे;\n\n3 मैं तुमसे सच सच कहता हूं कि पिता के द्वारा उन्हें इन बातों का ज्ञात कराया जाएगा, और पिता से होकर ये बातें उनके द्वारा तुम तक आएंगी;\n\n4 क्योंकि यह पिता की समझ है कि उन्हें इस धरती पर स्थापित किया जाए, और पिता के सामर्थ्य द्वारा उन्हें स्वतंत्र लोग के रूप में निर्धारित किया जाए ताकि ये बातें उनके द्वारा तुम्हारे बचे हुए वंशों तक पहुंच सकें, जिससे कि हे इस्राएल का घराना, पिता का वह अनुबंध पूरा हो सके जिसे उसने अपने लोगों से बनाया था;\n\n5 इसलिए, इसके पश्चात ये बातें और तुम्हारे बीच में गढ़ी गई बातें अन्य जातियों द्वारा तुम्हारी वंशों में लाई जाएंगी जो अपनी बुराइयों के कारण अविश्वास में दुर्बल हो जाएंगे ।\n\n6 क्योंकि पिता को यही उचित लगता है कि ये बातें अन्य जातियों द्वारा लाई जानी चाहिए ताकि वह अन्य जातियों को अपना सामर्थ्य दिखा सके, और इस कारण यदि अन्य जाति अपना हृदय कठोर नहीं करेंगे ताकि वे पश्चाताप कर सकें और मेरे पास आएं और मेरे नाम में बपतिस्मा लें और मेरे सिद्धांत के सच्चे तथ्यों को जानें जिससे कि हे इस्राएल का घराना, उनकी गिनती मेरे लोगों में हो सके;\n\n7 और जब ये बातें होंगी तो तुम्हारे वंश इन बातों को जानने लगेंगे—यह उनके लिए एक चिन्ह होगा जिससे वे जान सकें कि पिता का कार्य उस अनुबंध को पूरा करने में आरंभ हो गया है जिसे उसने उन लोगों के साथ बनाया था जो इस्राएल के घराने के हैं ।\n\n8 और जब वह दिन आएगा, ऐसा होगा कि राजा अपना मुंह बंद रखेंगे; क्योंकि जिनके विषय में उन्हें बताया नहीं गया था उसे वे देखेंगे; और जिनके विषय में उन्होंने सुना नहीं था उस पर वे विचार करेंगे ।\n\n9 क्योंकि उस दिन, पिता मेरे लिए एक कार्य करेगा जो कि उन लोगों के बीच में एक महान और अदभुत कार्य होगा; और यद्यपि एक व्यक्ति इसे उनके बीच में घोषित करेगा फिर भी उनमें कुछ लोग ऐसे होंगे जो इस पर विश्वास नहीं करेंगे ।\n\n10 परन्तु देखो, मेरे सेवक का जीवन मेरे हाथ में होगा; इसलिए वे उसे नुकसान नहीं पहुंचाएंगे, जब कि उनके कारण उन्हें हानि होगी । फिर भी मैं उसे चंगा करूंगा क्योंकि मैं उन्हें दिखाऊंगा कि मेरा विवेक शैतान की धूर्तता से बड़ा है ।\n\n11 इसलिए ऐसा होगा कि जो कोई भी मेरी बातों पर विश्वास नहीं करेगा कि मैं यीशु मसीह हूं, जिसे पिता अन्य जातियों के बीच भेजेगा, और उसे सामर्थ्य देगा कि वह उन्हें अन्य जातियों में लाए, (वैसा ही होगा जैसा कि मूसा ने कहा था) और उन्हें मेरे अनुबंधित लोगों से अलग कर दिया जाएगा ।\n\n12 और मेरे लोग जो याकूब के बचे हुए लोग हैं, वे अन्य जातियों में होंगे, हां, उनके बीच में वैसे ही होंगे जैसे कि जंगली पशुओं के बीच में एक शेर होता है, भेड़ की झुंड में एक शावक के रूप में जो यदि वहां से गुजर जाए तो कुचलता हुआ और फाड़कर टुकड़े-टुकड़े करता चला जाता है, और कोई बचा नहीं सकता है ।\n\n13 उनके हाथ अपने विरोधियों पर उठेंगे, और उनके सारे शत्रु मारे जाएंगे ।\n\n14 हां, अन्य जातियों पर हाय यदि वे पश्चाताप नहीं करती हैं; क्योंकि उस दिन ऐसा होगा, पिता कहता है कि मैं उनके बीच से तुम्हारे घोड़ों को मिटा दूंगा, और मैं तुम्हारे रथों को नष्ट कर दूंगा ।\n\n15 और मैं तुम्हारे प्रदेश के नगरों को मिटा दूंगा, और तुम्हारे सारे किलों को गिरा दूंगा ।\n\n16 और मैं तुम्हारे प्रदेश से जादू-टोना मिटा दूंगा, और तुम्हारे पास कोई ज्योतिषी नहीं रह जाएगा;\n\n17 मैं तुम्हारी बनाई हुई मूर्तियों को मिटा दूंगा, और उनके बीच से तुम्हारी खड़ी मूर्तियों को नष्ट कर दूंगा, और तब तुम अपने हाथों द्वारा बनाई गई मूर्तियों की उपासना नहीं कर सकोगे ।\n\n18 और मैं तुम्हारे बीच से तुम्हारे बागों को उजाड़ दूंगा; और उसी तरह तुम्हारे नगरों को भी नष्ट कर दूंगा ।\n\n19 और ऐसा होगा कि सारा झूठ, छल-कपट, और ईर्ष्या, और शत्रुता, और अनुचित पूजा उपासना, और वेश्यावृति का अंत हो जाएगा ।\n\n20 क्योंकि पिता कहता है, ऐसा होगा कि उस दिन यदि कोई पश्चाताप नहीं करेगा और मेरे प्रिय पुत्र के पास नहीं आएगा, हे इस्राएल का घराना मैं उन्हें अपने लोगों से अलग कर दूंगा;\n\n21 और मैं उन पर दंड और कोप उसी प्रकार लाऊंगा जैसे कि मूर्तिपूजकों पर तब लाया जाता है जब वे नहीं सुनते हैं ।\n\n22 परन्तु यदि वे पश्चाताप करेंगे और मेरी बात सुनेंगे, और अपने हृदयों को कठोर नहीं करेंगे, तो उनके बीच मैं अपना गिरजा स्थापित करूंगा, और वे अनुबंध में प्रवेश करेंगे और याकूब के बचे हुए उन लोगों में उनकी गिनती होगी जिन्हें मैंने यह धरती उनकी धरोहर के रूप में दी है;\n\n23 और वे याकूब के बचे हुए, मेरे लोगों की सहायता करेंगे, और उन बहुत से लोगों की जो इस्राएल के घराने से आएंगे, ताकि वे एक नगर का निर्माण कर सकें, जो कि नया यरूशलेम कहलाएगा ।\n\n24 और तब वे मेरे उन लोगों की सहायता करेंगे ताकि वे नये यरूशलेम में एकत्रित हो सकें, जो धरती पर तितर-बितर हो गए हैं ।\n\n25 और तब स्वर्ग की शक्ति उन लोगों के बीच आएगी; और मैं भी उनके मध्य में रहूंगा ।\n\n26 और तब इस दिन पिता का कार्य आरंभ होगा, यहां तक कि तभी इन लोगों के बाकी लोगों में इस सुसमाचार का प्रचार किया जाएगा । मैं तुमसे सच कहता हूं कि इस दिन पिता का कार्य मेरे सारे तितर-बितर हुए लोगों में आरंभ होगा, हां, यहां तक कि उन जातियों में भी जो खो गई थीं, जिन्हें पिता यरूशलेम से बाहर ले गया था ।\n\n27 हां, पिता के साथ उस मार्ग को तैयार करने के लिए मेरे सारे तितर-बितर हुए लोगों में कार्य आरंभ होगा जिस पर चलकर वे मेरे पास आ सकेंगे, ताकि वे मेरे नाम में पिता को पुकार सकें ।\n\n28 हां, और तब मार्ग की तैयारी में सारे राष्ट्रों के बीच पिता के साथ कार्य आरंभ होगा जिसके द्वारा उसके लोग अपने पैतृक प्रदेश में एकत्रित हो सकेंगे ।\n\n29 और वे सारे राष्ट्रों से बाहर जाएंगे; और वे न तो हड़बड़ी में जाएंगे न ही भागकर जाएंगे, क्योंकि पिता कहता है कि मैं उनके आगे-आगे चलूंगा, और मैं ही उनके पीछे भी चलूंगा ।\n\n", "3-ne 22": "[center][font_size=26]अध्याय 22[/font_size][/center]\n\n[i]अंतिम दिनों में, सिय्योन और उसके खूंटें स्थापित किये जाएंगे, और इस्राएल दया और करुणा में एकत्रित होगा—वे विजयी होंगे—यशायाह 54 से तुलना करें । लगभग 34 ईसवी ।[/i]\n\n1 और तब वह होगा जिसे लिखा गया है: गा, हे बांझ, तू जो संतान नहीं जनी; गीत गा, और जोर से याचना कर, तूने जो प्रसव पीड़ा नहीं सही; क्योंकि प्रभु कहता है कि विवाहित पत्नी के बच्चों से अधिक त्यागी गई स्त्री के बच्चे हैं ।\n\n2 अपने तंबू को चौड़ा कर, और उन्हें तेरे निवास-स्थानों के पर्दे फैलाने दे; छोड़ मत, तेरी डोर को तानने दे और तेरे खूंटों को मजबूत करने दे;\n\n3 क्योंकि तेरा विस्तार दाएं और बाएं हाथ होगा, और तुम्हारे वंश अन्य जातियों पर अधिकार करेगी और विध्वंस हुए नगरों को निवास-स्थान बनाएगी ।\n\n4 भयभीत मत हो, क्योंकि तुझे लज्जित नहीं होना पड़ेगा; न ही तुझे गलत साबित किया जाएगा, क्योंकि तू लज्जित नहीं होगी; क्योंकि तू अपनी युवावस्था की लज्जा को भूल जाएगी, और युवावस्था की अपनी बदनामी को याद नहीं रखेगी, और कभी भी अपने विधवापन की बदनामी को याद नहीं रखेगी ।\n\n5 क्योंकि तेरा रचयिता, तेरा पति, उसका नाम सेनाओं का प्रभु है; और जो इस्राएल का पवित्र, तेरा मुक्तिदाता है—जिसे संपूर्ण पृथ्वी का परमेश्वर पुकारा जाएगा ।\n\n6 क्योंकि प्रभु ने तुझे एक त्यागी हुई और आत्मा में दुखित स्त्री, और युवावस्था की एक पत्नी कहा है जब तुझे त्याग दिया गया था, परमेश्वर कहता है ।\n\n7 मैंने तुझे थोड़े समय के लिए त्यागा है, परन्तु मैं तुझे महान अनुग्रहों में एकत्रित करूंगा ।\n\n8 क्रोध में मैंने थोड़े समय के लिए तुझसे अपने चेहरा छिपा लिया था, परन्तु अनंत उदारता में तुझ पर दया करूंगा, प्रभु तेरा मुक्तिदाता कहता है ।\n\n9 क्योंकि यह मेरे लिए नूह के समय के जलप्रलय के समान है, क्योंकि मैंने शपथ ली है कि नूह के समय का जलप्रलय पृथ्वी पर फिर से नहीं आना चाहिए, इसलिए मैंने शपथ ली है कि मैं तुझसे क्रोधित नहीं होऊंगा ।\n\n10 चाहे पर्वत हट जाए और पहाड़ियां खिसक जाएं, परन्तु मेरी उदारता तुझसे अलग नहीं होगी, न ही शांति का मेरा अनुबंध हटेगा, वह प्रभु कहता है जो तुझ पर दया करता है ।\n\n11 हे दुख की मारी, तूफान में डांवाडोल हुई, और न ही तूझे सांत्वना मिला ! देख, मैं तेरे पत्थरों को सुंदर रंगों से रंगकर बल दूंगा, और नीलम से तेरा आधार मजबूत करूंगा ।\n\n12 और मैं तेरी खिड़कियों को सुलेमानी पत्थरों से और तेरे द्वारों को मणि रत्नों से बनाऊंगा, और तेरे सारे किनारों को मनोहर पत्थरों से बनाऊंगा ।\n\n13 और तेरे सारे बच्चों को प्रभु के बारे में सिखाया जाएगा; और तेरे बच्चों को महान शांति प्राप्त होगी ।\n\n14 तेरी स्थापना धार्मिकता में होगी; तू उत्पीड़न से दूर होगी क्योंकि तू भयभीत न होगी, और खौफ से दूर रहेगी क्योंकि वह तेरे पास न फटकेगा ।\n\n15 देख, वे तेरे विरूद्ध निश्चय ही एकत्रित होंगे, मेरे द्वारा नहीं; जो कोई भी तेरे विरूद्ध एकत्रित होगा वह तेरे कारण गिरेगा ।\n\n16 देख, मैंने एक लुहार बनाया है जो आग में कोयलों को फूंककर जलाता है, और जिससे अपने काम के लिए एक औजार बनाता है; और नाश करने के लिए मैंने एक विनाशकर्ता बनाया है ।\n\n17 जो भी हथियार तेरे विरूद्ध बनाया जाएगा वह प्रबल नहीं होगा; और जो भी जबान तेरे विरूद्ध भला बुरा बोलेगी उसकी तू न्याय में निंदा करेगी । यही प्रभु के सेवकों की परंपरा है, और उनकी धार्मिकता मुझसे है, प्रभु कहता है ।\n\n", "3-ne 23": "[center][font_size=26]अध्याय 23[/font_size][/center]\n\n[i]यीशु यशायाह के शब्दों को मंजूरी देता है—वह लोगों को भविष्यवक्ताओं की खोज करने की आज्ञा देता है—पुनरुत्थान से संबंधित उनके अभिलेखों में लमनाई समूएल की भविष्यवाणियों को जोड़ा जाता है । लगभग 34 ईसवी ।[/i]\n\n1 और अब, देखो, मैं तुमसे कहता हूं कि तुम्हें इन बातों की खोज करनी चाहिए । हां, मैं तुम्हें एक आज्ञा देता हूं कि तुम इन बातों को निष्ठापूर्वक खोजो; क्योंकि यशायाह के शब्द महान हैं ।\n\n2 क्योंकि निश्चय ही वह मेरे उन लोगों से संबंधित सारी बातों को कहता है जो कि इस्राएल के घराने के हैं; इसलिए यह आवश्यक हो जाता है कि उसे अन्य जातियों से भी बातें बोलनी चाहिए ।\n\n3 और जो कुछ उसने कहा था उसी प्रकार हुआ और आगे भी उसके कहे अनुसार ही होगा ।\n\n4 इसलिए मेरी बातों पर ध्यान दो; उन बातों को लिखो जिसे मैंने कहा है; और समय और पिता की इच्छानुसार ये बातें अन्य जातियों में जाएंगी ।\n\n5 और जो कोई मेरी बातों पर ध्यान देगा और पश्चाताप कर बपतिस्मा लेगा, वह बचाया जाएगा । भविष्यवक्ताओं को खोजो क्योंकि ऐसे बहुत हैं जो इन बातों की गवाही देते हैं ।\n\n6 और अब ऐसा हुआ कि जब यीशु ने इन बातों को कह लिया उसने उनसे फिर कहा, जो धर्मशास्त्र उन्हें प्राप्त थे उन सबको उन्हें समझाने के पश्चाताप उसने उनसे कहा: देखो, मैं चाहता हूं कि तुम उन अन्य धर्मशास्त्रों को लिखो जो तुम्हारे पास नहीं है ।\n\n7 और ऐसा हुआ कि उसने नफी से कहा: उन अभिलेखों को लाओ जिन्हें तुमने रखा है ।\n\n8 और जब नफी अभिलेखों को ले आया, और उन्हें उसके सामने रख दिया, उसने उन पर अपनी दृष्टि डाली और कहा:\n\n9 मैं तुमसे सच कहता हूं, मैंने अपने सेवक लमनाई समूएल को आज्ञा दी थी कि वह इसकी गवाही लोगों को दे ताकि उस दिन पिता मुझमें अपने नाम को गौरान्वित करे जिससे कि कई संत मरे हुए लोगों में से जी उठें और बहुत से लोगों को दिखाई दें, और उन्हें उपदेश दें । और उसने उनसे कहा: क्या ऐसा नहीं था ?\n\n10 और उसके शिष्यों ने उसे उत्तर दिया और कहा: हां, प्रभु, समूएल ने तुम्हारे कहे अनुसार भविष्यवाणी की थी, और वे सारी पूरी हुईं ।\n\n11 और यीशु ने उनसे कहा: कैसे तुमने उन बातों को नहीं लिखा कि कई संत जी उठे और बहुत से लोगों को दिखाई दिए और उन्हें उपदेश दिए ?\n\n12 और ऐसा हुआ कि नफी ने याद किया कि इस बात को नहीं लिखा गया था ।\n\n13 और ऐसा हुआ कि यीशु ने आज्ञा दी कि इसे लिखा जाना चाहिए; इसलिए इसे उसकी आज्ञा के अनुसार लिखा गया ।\n\n14 और अब ऐसा हुआ कि जब यीशु ने उन सभी धर्मशास्त्रों को मिलाकर समझा दिया, जो उन्होंने लिखे थे, तब उसने उन्हें आज्ञा दी कि वे उन बातों को सिखाएं जो उसने उन्हें समझाई थी ।\n\n", "3-ne 24": "[center][font_size=26]अध्याय 24[/font_size][/center]\n\n[i]प्रभु के संदेशवाहक दूसरे आगमन के लिए मार्ग तैयार करेंगे—मसीह न्याय करेगा—इस्राएल को दसमांश और भेंटे देने की आज्ञा दी जाती है—स्मरण की एक पुस्तक रखी जाती है—मलाकी 3 की तुलना करें । लगभग 34 ईसवी ।[/i]\n\n1 और ऐसा हुआ कि उसने उन्हें आज्ञा दी कि उन्हें उन बातों को लिखना चाहिए जिसे पिता ने मलाकी को दिया था, जिसे उसे उन्हें बताना चाहिए । और ऐसा हुआ कि लिखने के पश्चात उसने उन्हें उन बातों को समझाया । और निम्नलिखित वे शब्द हैं जिसे उसने उन्हें बताया था, यह कहते हुए: इस प्रकार पिता मलाकी से कहता है—देखो, मैं अपना संदेशवाहक भेजूंगा, और वह मुझसे पहले मार्ग तैयार करेगा, और वह प्रभु जिसे तुम ढूंढोगे वह अकस्मात ही अपने मंदिर में आ जाएगा, देखो, यहां तक कि अनुबंध का वह संदेशवाहक भी आएगा जिसमें तुम आनंदित होते हो; सेनाओं का प्रभु कहता है ।\n\n2 परन्तु कौन है जो उसके आगमन तक बना रहेगा, और खड़ा रहेगा जब वह दिखाई देगा ? क्योंकि वह धातु को शुद्ध करनेवाले के आग के समान और धोबी के साबुन के समान है ।\n\n3 और वह धातु शुद्ध करनेवाले और चांदी शुद्ध करनेवाले के रूप में बैठेगा; और वह लेवी के पुत्रों का शुद्धीकरण करेगा और उन्हें सोने और चांदी के समान शुद्ध करेगा, ताकि वे धार्मिकता में प्रभु को एक भेंट चढ़ा सकें ।\n\n4 तब प्राचीन दिनों और प्राचीन वर्षों के समान यहूदा और यरूशलेम की भेंट प्रभु को प्रसन्न करेगी ।\n\n5 और न्याय के लिए मैं तुम्हारे पास आऊंगा; और जादू-टोना करनेवालों और व्यभिचारियों और झूठी शपथ खानेवालों के विरूद्ध मैं एक प्रबल गवाही बनूंगा, और उन लोगों के विरूद्ध भी गवाही बनूंगा जो मजदूरों की मजदूरी का दमन करते हैं, और विधवा और अनाथों पर अत्याचार करते हैं, और जो परदेशियों की अवहेलना करते हैं, जो मुझसे डरते नहीं हैं, सेनाओं का प्रभु कहता है ।\n\n6 क्योंकि मैं प्रभु हूं, मैं बदलता नहीं; इसलिए तुम याकूब की संतान नष्ट नहीं हुए ।\n\n7 तुम अपने पूर्वजों के समय से ही मेरी विधियों से विमुख हो गए थे, और उनका पालन नहीं किया था । मेरी तरफ लौटो और मैं तुम्हारी तरफ लौटूंगा, सेनाओं का प्रभु कहता है । परन्तु तुम कहते हो: हम किस बात में लौटें ?\n\n8 क्या कोई व्यक्ति परमेश्वर को लूट सकता है ? फिर भी तुमने मुझे लूटा है । परन्तु तुम कहते हो: हमने तुम्हें किस बात में लूटा है ? दसमांश और भेंट में ।\n\n9 तुम एक श्राप से श्रापित हो, क्योंकि तुमने मुझे लूटा है, यहां तक कि यह पूरी जाति श्रापित है ।\n\n10 तुम सारे दसमांश को भंडारघर में लाओ, ताकि मेरे घर में भोजन हो; और सेनाओं का प्रभु कहता है कि ऐसा करके मेरी जांच करो कि क्या मैं स्वर्ग के झरोखों को नहीं खोलूंगा, और तुम पर आशीष नहीं उंडेलूंगा जिससे कि तुम्हारे पास इसके लिए जगह कम पड़ जाए ।\n\n11 और तुम्हारे लिए मैं भक्षण करनेवाले को फटकारूंगा, और वह तुम्हारी उपज का नाश नहीं करेगा; न ही पकने के पहले तुम्हारे अंगूर लताओं से गिरेंगे, सेनाओं का प्रभु कहता है ।\n\n12 और सारी जाति तुम्हें आशीषित मानेगी, क्योंकि तुम्हारा प्रदेश आनंदमय प्रदेश होगा, सेनाओं का प्रभु कहता है ।\n\n13 तुम्हारी बातें मेरे विरूद्ध कठोर रही हैं, प्रभु कहता है । फिर भी तुम कहते हो: तुम्हारे विरूद्ध हमने क्या कहा है ?\n\n14 तुमने कहा है: परमेश्वर की सेवा करना व्यर्थ है, और उसकी विधियों का पालन करने से हमें क्या लाभ हुआ और यह कि शोक में रहते हुए सेनाओं के प्रभु के सामने चलने से हमें क्या मिला ?\n\n15 और अब हम अहंकारी को धन्य कहते हैं; हां, जो दुष्टता का कार्य करते हैं वे स्थित हैं; हां, यहां तक कि जो परमेश्वर को प्रलोभित करते हैं उन्हें छोड़ दिया गया ।\n\n16 तब वे जो प्रभु का भय खाते थे अक्सर एक दूसरे से बातें करते थे, और प्रभु ने ध्यान दिया और सुना; और उसके सामने उन लोगों के लिए स्मरण की पुस्तक लिखी गई जो प्रभु का भय खाते थे, और जो उसके नाम पर विचार करते थे ।\n\n17 और सेनाओं का प्रभु कहता है कि वे उस दिन मेरे होंगे जब मैं अपने बहुमूल्य लोगों को बनाऊंगा; और मैं उन्हें उसी प्रकार बचाऊंगा जैसे कि एक व्यक्ति अपने उस पुत्र को बचाता है जो उसकी सेवा करता है ।\n\n18 तब तुम लौटोगे और धर्मी और दुष्ट को पहचानोगे, उसे पहचानोगे जो परमेश्वर की सेवा करता है और उसे जो उसकी सेवा नहीं करता है ।\n\n", "3-ne 25": "[center][font_size=26]अध्याय 25[/font_size][/center]\n\n[i]दूसरे आगमन पर, अहंकारी और दुष्ट लोग ठूंठ के समान जलाए जाएंगे—उस महान और भयावह दिन से पहले एलिय्याह लौटेगा—मलाकी 4 की तुलना करें । लगभग 34 ईसवी ।[/i]\n\n1 क्योंकि देखो, वह दिन आएगा जो भट्टी के समान जलेगा; और सारे अहंकारी, हां, वे सारे जो बुरे काम करते हैं, ठूंठ के समान होंगे; और वह दिन आएगा जब वे जलाए जाएंगे, सेनाओं का प्रभु कहता है, कि न तो उनकी जड़े बचेंगी और न ही उनकी शाखाएं ।\n\n2 परन्तु वे जो मेरे नाम का भय खाते हैं वे धार्मिकता के पुत्र अपने पंखों में मजबूती प्रप्त करते हुए उठेंगे; और वे जाएंगे और इस प्रकार बढेंगे जैसे घुड़साल में बछड़े बढ़ते हैं ।\n\n3 और तुम बुरे लोगों को कुचल दोगे; क्योंकि उस दिन मैं तुम्हारे पांवों के तलवों द्वारा कुचलकर उन्हें राख बनाऊंगा, सेनाओं का प्रभु कहता है ।\n\n4 मेरे सेवक मूसा की व्यवस्था को याद करो जिसकी आज्ञा मैंने उसे सारे इस्राएल के लिए नियम और न्याय के साथ, होरेब पर दी थी ।\n\n5 देखो, प्रभु के महान और भयावह दिन से पहले मैं तुम्हारे पास भविष्यवक्ता एल्लियाह को भेजूंगा;\n\n6 और वह पिताओं के हृदय को उनके बच्चों की तरफ और बच्चों के हृदयों को उनके पिताओं की तरफ मोड़ेगा, कहीं ऐसा न हो कि मैं आकर पृथ्वी को एक श्राप से नष्ट कर दूं ।\n\n", "3-ne 26": "[center][font_size=26]अध्याय 26[/font_size][/center]\n\n[i]आरंभ से लेकर अंत तक की सारी चीजों को यीशु समझाता है—जिन अदभुत बातों को लिखा नहीं जा सकता है उन्हें शिशु और बच्चे बोलते हैं—जो लोग मसीह के गिरजे का सदस्य होते हैं उन सबमें सारी चीजें समान होती हैं । लगभग 34 ईसवी ।[/i]\n\n1 और अब ऐसा हुआ कि जब यीशु ने इन बातों को कह लिया तब उसने उन बातों को भीड़ को समझाया; और उसने उन्हें बड़ी और छोटी सारी बातों को समझाया ।\n\n2 और उसने कहा: ये धर्मशास्त्र जो तुम्हारे पास नहीं थे, पिता ने मुझे आज्ञा दी कि मैं इन्हें तुम्हें दूं; क्योंकि यह उसमें समझदारी की बात होती कि उन्हें भावी पीढियों को दे देना चाहिए ।\n\n3 और आरंभ से लेकर महिमा में उसके आने के समय तक की सारी बातों को उसने उन्हें समझाया—हां, उन सारी चीजों को भी जो पृथ्वी पर होनेवाली थीं, यहां तक कि उन तत्वों को भी समझाया जो प्रचंड गर्मी से पिघलनेवाले थे, और जिसमें पृथ्वी एक आवरण से ढकनेवाली थी, और स्वर्ग और पृथ्वी टलनेवाले थे;\n\n4 और यहां तक कि महान और अंतिम दिन में, जब सारे लोग, और सारे भाई-बंधु, और सारी जातियां और सारी जबानें अपने कर्मों के अनुसार न्याय पाने के लिए परमेश्वर के समक्ष खड़ी रहेंगी, चाहें वे भले हों या बुरे—\n\n5 यदि वे भले होंगे तो उनका पुनरुत्थान होगा और उन्हें अनंत जीवन मिलेगा; और यदि वे बुरे होंगे तो उनका पुनरुत्थान होगा और नरकदंड मिलेगा; दया और न्याय और मसीह की उस पवित्रता में एक-एक व्यक्ति की तुलना करते हुए जो कि संसार की उत्पत्ति से पहले से था ।\n\n6 और अब बातों के सौंवे हिस्से को भी इस पुस्तक में नहीं लिखा जा सकता है जिसे यीशु वास्तव में अपने लोगों को सिखाता है;\n\n7 परन्तु देखो नफी की पट्टियों पर वे सारी बातें अधिक से अधिक लिखी गई हैं जिन्हें उसने लोगों को सिखाया था ।\n\n8 और इन बातों को मैंने लिखा है जो कि उन बातों का थोड़ा भाग है जिसे उसने लोगों को सिखाया था; और मैंने उन्हें इस उद्देश्य से लिखा है कि यीशु के शब्दों के अनुसार उन्हें अन्य जातियों से निकालकर फिर से लोगों में लाया जा सके ।\n\n9 और जब वे उसे प्राप्त कर लें, जो कि आवश्यक है कि अपने विश्वास को जांचने के लिए वे उसे पहले प्राप्त करें, और यदि ऐसा होगा कि वे इन बातों पर विश्वास करेंगे तब उन पर महान बातों को प्रकट किया जाएगा ।\n\n10 और यदि ऐसा होगा कि वे इन बातों पर विश्वास नहीं करेंगे तब उनकी दण्डाज्ञा के रूप में उन्हें उन महान बातों से वंचित रखा जाएगा ।\n\n11 देखो, मैं उन सारी बातों को लिखनेवाला था जो नफी की पट्टियों पर लिखी गई थीं, परन्तु प्रभु ने यह कहते हुए मना किया था: मैं अपने लोगों के विश्वास को परखुंगा ।\n\n12 इसलिए मैं, मॉरमन, उन बातों को लिखता हूं जिन्हें लिखने की प्रभु मुझे आज्ञा देता है । और अब मैं, मॉरमन, अपने कथनों को समाप्त करता हूं, और उन बातों को लिखना आरंभ करता हूं जिन्हें लिखने की मुझे आज्ञा दी गई है ।\n\n13 इसलिए, मैं चाहूंगा कि तुम देखो कि प्रभु ने वास्तव में तीन दिनों तक लोगों को सिखाया; और इसके पश्चात उसने स्वयं को अक्सर उन पर प्रकट किया, और अक्सर रोटी को तोड़ा और उसे आशीषित किया, और उसे उन्हें दिया ।\n\n14 और ऐसा हुआ कि भीड़ की जिन संतानों के विषय में बताया गया है उन्हें उसने सिखाया और उपदेश दिया, और उसने उनकी जबानों को खोला और उन्होंने अपने पिताओं को महान और अदभुत बातों के विषय में बताया, यहां तक कि उन बातों से भी बड़ी बातों को जिन्हें उसने लोगों पर प्रकट किया था; और उसने उनकी जबानों को खोला ताकि वे बोल सकें ।\n\n15 और ऐसा हुआ कि उसके स्वर्गारोहण के पश्चात—दूसरी बार उसने स्वयं को लोगों पर प्रकट किया, और उनके बीमारों को, और लंगड़ों को चंगा करने, और उनके अंधों की आंखों और बहरों के कानों को खोलने, और उनमें हर प्रकार की बीमारियों को ठीक करने, और मरे हुओं में से व्यक्ति को जिलाने, और उन लोगों को अपना सामर्थ्य दिखाने के पश्चात पिता के पास चला गया—\n\n16 देखो, अगले दिन ऐसा हुआ कि भीड़ एकत्रित हुई, और उन्होंने इन बच्चों को देखा और सुना; हां, यहां तक कि शिशुओं ने भी अपना मुंह खोला और अदभुत बातों को बताया; और जिन बातों को उन्होंने बताया उन्हें मना कर दिया गया ताकि कोई भी व्यक्ति उन्हें लिख न सके ।\n\n17 और ऐसा हुआ कि यीशु ने उस समय से कुछ शिष्यों को चुना जिससे कि जब लोग उनके पास आएं तब वे उनका बपतिस्मा कर उन्हें सिखा सकें; और जितने भी लोगों को यीशु के नाम में बपतिस्मा दिया गया वे पवित्र आत्मा से भर गए ।\n\n18 और उनमें से कई लोगों ने देखा और अकथनीय बातों को सुना जिन्हें लिखना वैध नहीं था ।\n\n19 और उन्होंने सिखाया, और एक दूसरे को उपदेश दिया; और उनमें सारी बातें एक समान थीं कि हर व्यक्ति का एक दूसरे के साथ न्यायपूर्ण व्यवहार था ।\n\n20 और ऐसा हुआ कि उन्होंने उन सारी बातों को वैसा ही किया जैसे कि यीशु ने उन्हें करने की आज्ञा दी थी ।\n\n21 और जिन लोगों ने यीशु के नाम में बपतिस्मा लिया था वे मसीह का गिरजा कहलाए ।\n\n", "3-ne 27": "[center][font_size=26]अध्याय 27[/font_size][/center]\n\n[i]यीशु उन्हें गिरजे का नाम उसके नाम पर रखने की आज्ञा देता है—उसका उद्देश्य और प्रायश्चित भरा बलिदान उसके सुसमाचार को स्थापित करता है—लोगों को पश्चाताप करने और बपतिस्मा लेने की आज्ञा दी जाती है जिससे कि पवित्र आत्मा द्वारा उनका पवित्रिकरण हो सके—उन्हें यीशु के समान बनना है । लगभग 34–35 ईसवी ।[/i]\n\n1 और ऐसा हुआ कि जैसे-जैसे यीशु के शिष्य यात्रा करते रहे और उन बातों का प्रचार करते रहे जिसे उन्होंने सुना और देखा था, और यीशु के नाम में बपतिस्मा देते रहे, तब ऐसा हुआ कि शिष्य एकत्रित हुए और वे एक उत्साही प्रार्थना और उपवास में जुड़े ।\n\n2 और यीशु ने स्वयं को उन पर फिर से प्रकट किया, क्योंकि वे उसके नाम में पिता से प्रार्थना कर रहे थे; और यीशु आया और उनके मध्य में खड़ा हो गया, और उनसे कहा: तुम क्या चाहते हो कि मैं तुम्हें दूं ?\n\n3 और उन्होंने उससे कहा: प्रभु, हम चाहते हैं कि तुम हमें इस गिरजे का नाम बताओ जिससे हम इसे पुकारेंगे; क्योंकि इस मामले के संबंध में लोगों में मतभेद है ।\n\n4 और प्रभु ने उनसे कहा: मैं तुमसे सच सच कहता हूं कि ऐसा क्यों है कि इस बात के कारण लोग बड़ाबड़ा रहे हैं और मतभेद कर रहे हैं ?\n\n5 क्या वे धर्मशास्त्रों को नहीं पढ़ते हैं, जो बताता है कि तुम्हें मसीह का नाम ग्रहण करना चाहिए जो कि मेरा नाम है ? क्योंकि अंतिम दिन में तुम्हें इसी नाम द्वारा बुलाया जाएगा;\n\n6 और जो भी मेरा नाम ग्रहण करता है, और अंत तक सहनशील बना रहता है, वही अंतिम दिनों में बचाया जाएगा ।\n\n7 इसलिए, जो भी तुम करोगे, मेरे नाम में करोगे; इसलिए गिरजे का नाम तुम मेरे नाम पर रखोगे; और मेरे नाम में पिता को पुकारोगे जिससे कि वह मेरे कारण गिरजे को आशीषित करेगा ।\n\n8 और यह मेरा गिरजा कैसे होगा यदि इसे मेरे नाम से न पुकारा जाए ? क्योंकि यदि गिरजे का नाम मूसा के नाम पर रखा जाएगा तो वह मूसा का गिरजा होगा; या यदि इसका नाम किसी व्यक्ति के नाम पर रखा जाएगा तो यह व्यक्ति का गिरजा होगा; परन्तु यदि इसका नाम मेरे नाम पर होगा तो यह मेरा गिरजा होगा, और यदि ऐसा होगा तो यह मेरे सुसमाचार पर निर्मित होगा ।\n\n9 मैं तुमसे सच कहता हूं कि तुम मेरे सुसमाचार पर आधारित हो; इसलिए तुम जो भी करो मेरे नाम पर करो; इसलिए यदि तुम मेरे नाम पर गिरजे के लिए पिता को पुकारोगे तो पिता तुम्हारी सुनेगा;\n\n10 और यदि गिरजे का निर्माण मेरे सुसमाचार पर होगा तो पिता अपने कार्यों को उसमें दिखाएगा ।\n\n11 परन्तु यदि यह मेरे सुसमाचार पर निर्मित नहीं होगा, और लोगों के कर्मों या शैतान के कर्मों पर निर्मित होगा, तो मैं तुमसे सच कहता हूं कि थोड़ी अवधि के लिए वे अपने कर्मों में आनंद प्राप्त करेंगे, और जैसे-जैसे अंत नजदीक आएगा तो उन्हें काटकर उस आग में फेंक दिया जाएगा जहां से कोई वापसी नहीं है ।\n\n12 क्योंकि उनके कर्म उनका पीछा करेंगे, क्योंकि उनके कर्म ही हैं जिनके कारण उन्हें अलग कर दिया गया; इसलिए उन बातों को याद रखो जिसे मैंने तुमसे कहा है ।\n\n13 देखो मैंने तुम्हें अपना सुसमाचार दिया है, और यही सुसमाचार है जिसे मैंने तुम्हें दिया है—कि मैं इस संसार में अपने पिता की इच्छा पूरी करने आया, क्योंकि मेरे पिता ने मुझे भेजा था ।\n\n14 और मेरे पिता ने मुझे इसलिए भेजा कि मैं क्रूस पर उठाया जाऊं; और मुझे क्रूस पर उठाए जाने के पश्चात, मैं सारे लोगों को अपने पास ला सकूं, ताकि जैसे मैं लोगों के द्वारा उठाया गया वैसे ही मेरे सामने खड़े होने के लिए, और अपने कर्मों के अनुसार न्याय पाने के लिए वे मेरे पिता द्वारा उठाए जाएं, चाहे वे भले हों या बुरे—\n\n15 और इसी कार्य के लिए मुझे उठाया गया था; इसलिए, पिता के सामर्थ्य के अनुसार मैं सारे लोगों को अपने पास लाऊंगा ताकि उनके कर्मों के अनुसार उनका न्याय हो सके ।\n\n16 और ऐसा होगा कि जो कोई भी पश्चाताप करेगा और मेरे नाम में बपतिस्मा लेगा वह परिपूर्ण होगा और यदि वह अंत तक धीरज धरता है, देखो, उस दिन जब मैं संसार के न्याय के लिए खड़ा रहूंगा तब मैं उसे अपने पिता के समक्ष निर्दोष ठहराऊंगा ।\n\n17 और वह जो अंत तक धीरज नहीं धरता है तो पिता के न्याय के कारण उसे भी अलग कर आग में फेंक दिया जाएगा, जहां से वे फिर कभी भी वापस नहीं आ सकते ।\n\n18 और यही वह वचन है जिसे उसने मानव संतानों को दिया है । और इसी कारण वह उस वचन को पूरा करता है जिसे उसने दिया है, और वह झूठ नहीं बोलता है परन्तु अपने सारे वचनों को पूरा करता है ।\n\n19 और कोई भी अशुद्ध वस्तु उसके राज्य में प्रवेश नहीं कर सकती; इसलिए जिन लोगों ने अपने विश्वास के कारण मेरे लहू में अपने वस्त्रों को साफ किया है, और अपने सारे पापों का पश्चाताप किया है, जिन लोगों ने अपनी विश्वसनीयता को अंत तक बनाए रखा है, उनके अलावा और कोई भी उसके आरामगाह में प्रवेश नहीं कर सकता है ।\n\n20 अब यह आज्ञा है: संसार के सभी छोर के लोगों, पश्चाताप करो, और मेरे पास आओ और मेरे नाम में बपतिस्मा लो जिससे कि पवित्र आत्मा के स्वीकारे जाने से तुम्हारा पवित्रकरण हो सके, ताकि अंतिम दिन में तुम मेरे समक्ष निर्दोष खड़े रह सको ।\n\n21 मैं तुमसे सच सच कहता हूं कि यही मेरा सुसमाचार है; और तुम उन कार्यों को जानते हो जिसे तुम्हें मेरे गिरजे में करना चाहिए; क्योंकि जिस कार्य को तुमने मुझे करते हुए देखा है उसे तुम्हें भी करना होगा; क्योंकि जैसा तुमने उसे मुझे करते हुए देखा है तुम्हें भी वैसे ही करना होगा ।\n\n22 इसलिए, यदि तुम इन कार्यों को करते हो तो तुम आशीषित हो, क्योंकि अंतिम दिन में तुम उत्कर्ष पाओगे ।\n\n23 जिन बातों को मना किया गया है उनके अलावा बाकी बातों को लिखो जिसे तुमने देखा और सुना है ।\n\n24 इन लोगों के कार्यों को वैसे ही लिखो जैसे कि अतीत में हुए कार्यों को लिखा गया था ।\n\n25 क्योंकि देखो, जो पुस्तकें लिखी जा चुकी हैं, और जो लिखी जाएंगी उनके आधार पर ही इन लोगों का न्याय होगा, क्योंकि उनके द्वारा इन लोगों के कार्यों को लोगों पर प्रकट किया जाएगा ।\n\n26 और देखो, सारी बातें पिता द्वारा लिखी गई हैं; इसलिए पुस्तकों में जो लिखी जाएंगी उनके आधार पर ही संसार का न्याय होगा ।\n\n27 और तुम जानो कि जो न्याय मैं तुम्हें दूंगा और जो कि उचित होगा उसके अनुसार तुम इन लोगों के न्यायी होगे । इसलिए, तुम्हें किस प्रकार का व्यक्ति होना चाहिए ? मैं तुमसे सच कहता हूं कि वैसे जैसे कि मैं हूं ।\n\n28 और अब मैं पिता के पास जाता हूं । और मैं तुमसे सच कहता हूं कि जो भी तुम पिता से मेरे नाम में मांगोगे वह तुम्हें दिया जाएगा ।\n\n29 इसलिए, मांगो, और तुम्हें दिया जाएगा; खटखटाओ, और इसे तुम्हारे लिए खोला जाएगा; क्योंकि वह जो मांगता है, प्राप्त करता है; और वह जो खटखटाता है, उसके लिए खोला जाएगा ।\n\n30 और अब, देखो, मेरा आनंद महान है, यहां तक कि तुम्हारे, और इस पीढ़ी के कारण परिपूर्ण है; हां, पिता भी आनंदित होता है, और तुम्हारे, और इस पीढ़ी के कारण पवित्र स्वर्गदूत भी आनंदित होते हैं; क्योंकि उनमें से कोई भी खोया नहीं है ।\n\n31 देखो, मैं चाहता हूं कि तुम समझो; मेरा अभिप्राय उन लोगों से है जो इस पीढ़ी के जीवित लोग हैं; और उनमें से कोई भी खोया नहीं है; और उनमें मेरा आनंद परिपूर्ण है ।\n\n32 परन्तु देखो, इस पीढ़ी की चौथी पीढ़ी के कारण मुझे दुख होता है, क्योंकि वे बंदी बना लिए जाएंगे वैसे ही जैसे कि नरक के पुत्र को बनाया गया था; क्योंकि वे मुझे चांदी और सोने के लिए बेच देंगे जो कि कीड़ो द्वारा नष्ट किये जाएंगे और जिन्हें चोर चुरा सकते हैं । और उनके कर्मों को उन्ही के सिर पर लादते हुए, मैं उनसे उस दिन मिलूंगा ।\n\n33 और ऐसा हुआ कि जब यीशु ने इन बातों को समाप्त कर लिया तब उसने अपने शिष्यों से कहा: तुम संकरे द्वार से प्रवेश करो; क्योंकि जो द्वार तंग है, और जो मार्ग संकरा है वह जीवन की ओर जाता है, और कुछ ही लोग हैं जो इसे खोज पाते हैं; परन्तु जो द्वार चौड़ा है, और जो खुला हुआ है वह मृत्यु को ओर जाता है, और बहुत से हैं जो उस पर तब तक चलते हैं जब कि रात नहीं हो जाती जहां कोई भी व्यक्ति कार्य नहीं कर सकता है ।\n\n", "3-ne 28": "[center][font_size=26]अध्याय 28[/font_size][/center]\n\n[i]बारह में से नौ शिष्य इच्छा करते और अपनी मृत्यु के पश्चात मसीह के राज्य में उत्तराधिकार की प्रतिज्ञा पाते हैं—तीन नफी इच्छा रखते हैं और उन्हें मृत्यु पर तब तक के लिए विजय प्राप्त होती है जब तक कि यीशु फिर से पृथ्वी पर आ नहीं जाता—वे रूपांतरित हो जाते हैं और बोलने के प्रति चीजों को न्यायोचित ढंग से नहीं देखते हैं, और वे इस समय लोगों में उपदेश दे रहे हैं । लगभग 34–35 ईसवी ।[/i]\n\n1 और ऐसा हुआ कि जब यीशु ने इन शब्दों को कह लिया, यह कहते हुए उसने एक-एक कर अपने शिष्यों से बात की: मेरे अपने पिता के पास जाने के पश्चात तुम मुझसे क्या चाहते हो ?\n\n2 और तीन को छोड़कर बाकी सबने यह कहा: हम चाहते हैं कि जब हमारी मनुष्य की आयु समाप्त हो जाए, कि जब हमारी सेवकाई की अवधि समाप्त हो जाए जिसमें तुमने हमें नियुक्त किया है, तो हम शीघ्रता से तुम्हारे राज्य में तुम्हारे पास आ सकें ।\n\n3 और उसने उनसे कहा: तुम आशीषित हो कि तुमने मुझसे यह इच्छा रखी है; इसलिए बहत्तर वर्ष के होने के पश्चात तुम मेरे राज्य में मेरे पास आओगे; और मेरे साथ तुम्हें आराम मिलेगा ।\n\n4 और जब उसने उनसे बात कर ली, वह तीनों की तरफ मुड़ा और उनसे कहा: जब मैं अपने पिता के पास चला जाऊं उसके पश्चात तुम क्या चाहोगे कि मैं तुम्हारे लिए करूं ?\n\n5 और वे दुखी हो गए, क्योंकि उनमें उस बात को कहने का साहस नहीं हुआ जो वे चाहते थे ।\n\n6 और उसने उनसे कहा: देखो, मैं तुम्हारे विचारों को जानता हूं, और तुम वही चाहते हो जो यहूदियों द्वारा मुझे उठाए जाने के पहले, मेरा प्रिय यूहन्ना, मेरी सेवकाई के समय में मुझसे चाहता था ।\n\n7 इसलिए, तुम अधिक आशीषित हो, क्योंकि तुम कभी भी मृत्यु का स्वाद नहीं चखोगे; परन्तु तुम उन सारी कार्यवाहियों को होते हुए देखोगे जो पिता मानव संतानों में करेगा, यहां तक कि तब तक जब तक कि वे सारी चीजें पिता की इच्छा के अनुसार पूरी नहीं हो जातीं, जब तक कि मैं स्वर्ग की शक्तियों के साथ अपनी महिमा में नहीं आ जाता ।\n\n8 और तुम मृत्यु की पीड़ा को कभी भी नहीं सहोगे; परन्तु जब मैं अपनी महिमा में आऊंगा तब तुम पलक झपकते ही नश्वरता से अमरत्व में परिवर्तित हो जाओगे; और तब तुम मेरे पिता के राज्य में आशीषित कहलाओगे ।\n\n9 और जब तक तुम इस मानव शरीर में रहोगे तब तक तुम्हें न तो कोई पीड़ा होगी, न ही संसार के पापों के अलावा कोई दुख होगा; और यह सब मैं तुम्हारी इच्छा के कारण ही करूंगा, क्योंकि तुम्हारी इच्छा है कि जब तक यह संसार रहेगा तुम लोगों को मेरे पास ला सको ।\n\n10 और इस कारण तुम्हें आनंद की परिपूर्णता प्राप्त होगी; और तुम मेरे पिता के राज्य में बैठोगे; हां, तुम्हारा आनंद पूर्ण होगा, वैसे ही जैसे कि पिता ने मुझे आनंद की परिपूर्णता दी है; और तुम भी मेरे समान हो जाओगे, और मैं पिता के समान हूं; और पिता और मैं एक ही हैं;\n\n11 और पवित्र आत्मा पिता का और मेरा अभिलेख रखता है; मेरे ही कारण पिता ने पवित्र आत्मा को मानव संतानों को दिया है ।\n\n12 और ऐसा हुआ कि जब यीशु ने इन शब्दों को कह लिया, केवल उन तीनों को छोड़कर जिन्हें सदा के लिए जीवित रहना था, उसने उनमें से हर एक को अपनी उंगली से छुआ, और फिर वह चला गया ।\n\n13 और देखो, स्वर्ग खुल गए, और वे स्वर्ग में ले जाए गए, और उन्होंने अवर्णनीय बातों को देखा और सुना ।\n\n14 और उन्हें बोलने के लिए मना किया गया था; न ही उन्हें सामर्थ्य दिया गया कि वे उन बातों के बारे में बता सकें जिसे उन्होंने देखा और सुना था;\n\n15 और जब वे शरीर में या शरीर से बाहर थे, वे बता नहीं सके; क्योंकि यह उनके लिए ऐसा प्रतीत होता था मानो वे रूपांतरित हो गए हों, जैसे मांस का उनका शरीर बदलकर एक अमरत्व की दशा में आ गया हो, जिससे कि वे परमेश्वर की बातों को देख सकें ।\n\n16 परन्तु ऐसा हुआ कि उन्होंने फिर से पृथ्वी पर सेवा-कार्य किया; फिर भी, स्वर्ग में दी गई आज्ञा के कारण उन्होंने उन बातों का प्रचार नहीं किया जिसे उन्होंने सुना या देखा था ।\n\n17 और अब, उनके रूपांतरित होने के समय से अब तक वे नश्वरता में थे या अमरत्व में, मैं नहीं जानता;\n\n18 परन्तु मैं इतना जानता हूं, उस अभिलेख के अनुसार जिसे दिया गया है—कि वे सारे लोगों को उपदेश देते हुए पृथ्वी पर एक स्थान से दूसरे स्थान पर गए, जितने लोगों ने उन पर विश्वास किया उन्हें गिरजे से जोड़ते हुए; उन्हें बपतिस्मा देते हुए, और जितने लोगों ने बपतिस्मा लिया उन्होंने पवित्र आत्मा प्राप्त की ।\n\n19 और जो लोग गिरजे के सदस्य नहीं थे उन्होंने उन्हें बंदीगृह में डाल दिया । और बंदीगृह उन्हें रोक नहीं सके क्योंकि वे दो टुकड़ों में फट गए ।\n\n20 और वे पृथ्वी पर फेंक दिए गए; परन्तु उन्होंने परमेश्वर के वचन से पृथ्वी पर इतना अधिक प्रहार किया कि उसके सामर्थ्य द्वारा वे पृथ्वी की गहराइयों से बचाए गए; और इसलिए उन्हें पकड़े रहने के लिए वे पर्याप्त मात्रा में गड्ढे नहीं खोद सके ।\n\n21 और तीन बार उन्हें जलती हुई भट्टी में झोंका गया और उन्हें कोई हानि नहीं हुई ।\n\n22 और दो बार उन्हें जंगली पशुओं की गुफा में डाला गया; और देखो उन्होंने पशुओं के साथ वैसे खेला जैसे कि एक बच्चा दूध पीते हुए मेमने के साथ खेलता है, और उन्हें कोई हानि नहीं हुई ।\n\n23 और ऐसा हुआ कि इस प्रकार वे नफी के लोगों के बीच गए, और धरती पर सभी लोगों को मसीह का सुसमाचार सुनाया; और वे प्रभु में परिवर्तित हुए, और मसीह के गिरजे में एक हुए, और इस प्रकार यीशु के वचन के अनुसार उस पीढ़ी के लोग आशीषित हुए ।\n\n24 और अब मैं, मॉरमन, कुछ समय के लिए इन चीजों के बारे में बात करना बंद करता हूं ।\n\n25 देखो, मैं लगभग उन लोगों का नाम लिखनेवाला था जो कभी भी मृत्यु का स्वाद नहीं चखनेवाले थे, परन्तु प्रभु ने मना किया; इसलिए मैं उन्हें नहीं लिखूंगा क्योंकि उन्हें संसार से छिपाया गया है ।\n\n26 परन्तु देखो, मैंने उन्हें देखा है, और उन्होंने मुझे उपदेश दिया है ।\n\n27 और देखो वे गैर-यहूदियों में होंगे, और अन्य जाति उन्हें नहीं जान पाएंगे ।\n\n28 वे यहूदियों में भी होंगे, और यहूदी उन्हें नहीं जान पाएंगे ।\n\n29 और ऐसा होगा कि जब प्रभु अपने विवेक में इसे उचित समझेगा तब वे इस्राएल की सारी तितर-बितर हुई जातियों में, और सारे राष्ट्रों, रिश्तेदारों, भाषाओं और लोगों में उपदेश देंगे, और उनमें से कई लोगों को यीशु के पास लाएंगे ताकि उनकी इच्छा पूरी हो सके, और परमेश्वर के उस विश्वसनीय सामर्थ्य के कारण भी उनकी इच्छा पूरी होगी जो उनमें विद्यमान है ।\n\n30 और वे परमेश्वर के स्वर्गदूतों के समान हैं, और यदि वे यीशु के नाम में पिता से प्रार्थना करेंगे तो जो व्यक्ति उन्हें भला प्रतीत होगा उन पर वे स्वयं को प्रकट कर सकते हैं ।\n\n31 इसलिए, उस महान और आनेवाले दिन से पहले, उनके द्वारा महान और अदभुत कार्य होंगे जब निश्चित रूप से सारे लोग मसीह के न्याय-आसन के समक्ष खड़े होंगे ।\n\n32 हां उस न्यायवाले दिन से पहले, अन्य जातियों में भी उनके द्वारा महान और अदभुत कार्य किया जाएगा ।\n\n33 और यदि तुम्हारे पास वे सारे धर्मशास्त्र थे जो कि मसीह के अदभुत कार्यों का एक विवरण देते हों तो मसीह के वचनों के अनुसार तुम जानोगे कि ये बातें निश्चित रूप से होंगी ।\n\n34 और उस पर हाय जो यीशु के वचनों पर ध्यान नहीं देगा, और उन पर भी जिन्हें उसने चुना है और उन लोगों में भेजा है; क्योंकि जो कोई यीशु के वचनों को स्वीकार नहीं करता है और उन लोगों की बातों पर भी विश्वास नहीं करता है जिन्हें उसने भेजा है; और इसलिए वह उन्हें अंतिम दिन में स्वीकार नहीं करेगा;\n\n35 और यह उनके लिए बेहतर होता कि उनका जन्म ही नहीं हुआ होता । क्योंकि क्या तुम समझते हो कि तुम एक अप्रसन्न परमेश्वर के न्याय से बच सकते हो, जो कि मनुष्यों के पैरों तले रौंदा गया ताकि उसके पश्चात उद्धार आ सके ?\n\n36 और अब देखो, जब मैं उन लोगों के संबंध में बता रहा था जिन्हें प्रभु ने चुना है, हां, मैं नहीं जानता था कि जो तीन लोग स्वर्ग ले जाए गए थे वे नश्वरता से अमरत्व में परिवर्तित हो चुके थे—\n\n37 परन्तु देखो, क्योंकि मैंने लिखा था, मैंने प्रभु से प्रार्थना की है, और उसने मुझ पर प्रकट किया है कि यह आवश्यक है कि उनके शरीरों में परिवर्तन लाया जाए, या यह आवश्यक है कि उन्हें मृत्यु का स्वाद चखना पड़े ।\n\n38 इसलिए, उनके शरीरों में परिवर्तन आ गया था तो वे मृत्यु का स्वाद न चख सकें, और यह कि संसार के पापों के अलावा उन्हें पीड़ा या दुख सहना न पड़े ।\n\n39 अब यह बदलाव उसके बराबर नहीं था जो कि अंतिम दिन में होनेवाला था; परन्तु उन पर बदलाव लाया गया, इतना अधिक कि शैतान का उन पर कोई अधिकार न हो, ताकि वह उन्हें लालच में न डाल सके; और शरीर में रहते हुए उनका पवित्रिकरण हुआ, जिससे वे पवित्र हो गए थे, और धरती की शक्तियां उन पर हावी नहीं हो सकती थीं ।\n\n40 और इस अवस्था में उन्हें मसीह के न्याय के दिन तक रहना था; और उस दिन उनमें एक महान परिवर्तन होनेवाला था, और कभी भी बाहर न जाने के लिए वे पिता के राज्य में, परन्तु स्वर्गों में अनंत परमेश्वर के साथ रहने के लिए स्वीकारे जानेवाले थे ।\n\n", "3-ne 29": "[center][font_size=26]अध्याय 29[/font_size][/center]\n\n[i]मॉरमन की पुस्तक का आना एक चिन्ह है कि प्रभु ने इस्राएल को एकत्रित करना और अपने अनुबंधों को पूरा करना आरंभ कर दिया है—जो लोग उसके अंतिम-दिन के प्रकटीकरणों और उपहारों को अस्वीकार करते हैं वे श्रापित होंगे । लगभग 34–35 ईसवी ।[/i]\n\n1 और अब देखो, मैं तुमसे कहता हूं कि जब प्रभु अपने विवेक में इसे उचित समझेगा कि उसकी बातों के अनुसार ये कथन अन्य जातियों के साथ पूरे होंगे तब तुम जान सकोगे कि उनके अधिकार के क्षेत्रों की उनकी पुन:स्थापना के बारे में जो अनुबंध पिता ने इस्राएल के बच्चों के साथ बनाया है, वह पूरा होना आरंभ हो गया है ।\n\n2 और तुम जान सकोगे कि प्रभु के वचन, जो कि पवित्र भविष्यवक्ताओं द्वारा बोले गए हैं, वह सब पूरे होंगे; और तुम्हें कहने की आवश्कता नहीं होगी कि इस्राएल के बच्चों के प्रति प्रभु अपने आगमन को विलंब कर रहा है ।\n\n3 और तुम्हें अपने हृदयों में कल्पना करने की आवश्यकता नहीं होगी कि जो बातें कही गई हैं वे व्यर्थ हैं, क्योंकि देखो, प्रभु अपने उस अनुबंध को याद रखेगा जिसे उसने इस्राएल के घराने के अपने बच्चों से बनाया है ।\n\n4 और जब तुम देखोगे कि ये बातें तुम्हारे बीच में पूरी होने लगी हैं तब तुम्हें प्रभु के कार्यों को अस्वीकार करने की आवश्यकता नहीं होगी, क्योंकि उसके न्याय की तलवार उसके दाहिने हाथ में होगी; और देखो, उस दिन, यदि तुम उसके कार्यों को अस्वीकार करोगे तो वह तुम्हें शीघ्र ही पकड़ लेगा ।\n\n5 उस पर हाय जो प्रभु के कार्यों को अस्वीकार करता है; हां, उस पर हाय जो मसीह और उसके कार्यों को नकारेगा !\n\n6 हां, उस पर हाय जो प्रभु के प्रकटीकरणों को नकारेगा, और वे कहेंगे कि प्रभु प्रकटीकरण द्वारा, या भविष्यवाणी द्वारा, या उपहारों द्वारा, या भाषा द्वारा, या चंगाई द्वारा, या पवित्र आत्मा की शक्ति द्वारा काम नहीं करता है !\n\n7 हां, और उस पर हाय जो उस दिन लाभ प्राप्त करने के लिए कहेगा कि यीशु मसीह द्वारा कोई भी चमत्कार नहीं किया गया; क्योंकि जो भी ऐसा करेगा वह नरकवास के पुत्र के समान होगा, जिसके पास मसीह की बातों के अनुसार कोई दया भाव नहीं है !\n\n8 हां, और तुम्हें न तो फुकारने, न ही अस्वीकार करने, न ही यहूदियों के साथ या इस्राएल के घराने के किसी भी बचे हुए व्यक्ति के साथ खेल खेलने की आवश्यकता होगी; क्योंकि देखो, प्रभु उनके साथ बनाए गए अपने अनुबंध को याद रखता है, और वह उनके साथ वैसा ही करेगा जैसा उसने शपथ ली थी ।\n\n9 इसलिए तुम्हें यह मानने की आवश्कता नहीं होगी कि तुम प्रभु के दाहिने हाथ को बाएं ओर घुमा दोगे, ताकि वह उस अनुबंध की परिपूर्णता के प्रति अपना न्याय न दे सके जिसे उसने इस्राएल के घराने के साथ बनाया था ।\n\n", "3-ne 30": "[center][font_size=26]अध्याय 30[/font_size][/center]\n\n[i]अंतिम-दिन की अन्य जातियों को पश्चाताप करने, मसीह के पास आने, और इस्राएल के घराने में गिने जाने की आज्ञा दी जाती है । लगभग 34–35 ईसवी ।[/i]\n\n1 सुनो, हे तुम अन्य जाति, और जीवित परमेश्वर के पुत्र यीशु मसीह के वचनों को सुनो, जिसे उसने मुझे आज्ञा दी है कि तुमसे संबंधित बातें बताऊं, क्योंकि, देखो वह मुझे आज्ञा देता है कि मैं लिखूं, यह कहते हुए:\n\n2 तुम सभी अन्य जाति, बुराई के मार्गों से मुड़ जाओ; और अपने बुरे कार्यों, अपने झूठ और छलावों, और अपनी वेश्यावृत्तियों, और अपने गुप्त घृणित कार्यों, और अपनी मूर्तिपूजा, और अपनी हत्याओं, और अपने अनुचित पूजा उपसाना, और अपनी शत्रुता, और अपने झगड़ों, और अपनी सारी दुष्टता और घृणित कार्यों के लिए पश्चाताप करो, और मेरे पास आओ, और मेरे नाम में बपतिस्मा लो, ताकि तुम्हें अपने पापों से पश्चाताप मिले, और पवित्र आत्मा से भर जाओ, ताकि तुम्हारी गिनती मेरे उन लोगों में हो सके जो कि इस्राएल के घराने के हैं ।\n\n", "4-ne 1": "[center][font_size=26]चौथा नफी[/font_size][/center]\n\n[center][font_size=26]नफी की पुस्तक जो नफी का पुत्र है—यीशु मसीह के शिष्यों में से एक[/font_size][/center]\n\nनफी के अभिलेख के अनुसार, उसके लोगों का एक विवरण ।\n\n[center][font_size=26]अध्याय 1[/font_size][/center]\n\n[i]सारे नफाई और लमनाई प्रभु में परिवर्तित होते हैं—उनमें सारी चीजें एक समान होती हैं, वे चमत्कार करते हैं, और प्रदेश में उन्नति करते हैं—दो शताब्दि के पश्चात अलगाव, बुराई, झूठे गिरजे, और उत्पीड़न शुरू हो जाते हैं—तीन सौ वर्षों के पश्चात, नफाई और लमनाई दोनों बुरे बन जाते हैं—अम्मोरोन पावन अभिलेखों को छिपा देता है । लगभग 35–321 ईसवी ।[/i]\n\n1 और ऐसा हुआ कि चौंतीसवां वर्ष बीत गया, और पैंतीसवां वर्ष भी, और देखो यीशु के शिष्यों ने आसपास के सारे प्रदेशों में मसीह के गिरजे का निर्माण किया । और जितने लोग उनके पास आए, और जिन्होंने अपने पापों का सच्चा पश्चाताप किया, उनका यीशु के नाम में बपतिस्मा हुआ; और उन्होंने भी पवित्र आत्मा प्राप्त की ।\n\n2 और ऐसा हुआ कि छत्तीसवें वर्ष में, पूरे प्रदेश के सारे लोग, नफाई और लमनाई दोनों ही प्रभु में परिवर्तित हुए, और उनके बीच कोई विवाद और मतभेद नहीं था, और प्रत्येक व्यक्ति ने एक दूसरे के साथ न्यायोचित तरीके से संबंध बनाया ।\n\n3 और उनमें सारी चीजें एक समान थीं; इसलिए उनमें कोई धनी या गरीब नहीं था, दास या स्वतंत्र नहीं था, परन्तु वे सब स्वतंत्र किये गए थे, और स्वर्गीय उपहार को ग्रहण किया था ।\n\n4 और ऐसा हुआ कि सैंतीसवां वर्ष भी बीत गया, और प्रदेश में फिर भी शांति बनी रही ।\n\n5 और यीशु के शिष्यों द्वारा महान और अदभुत कार्य किये गए, इतने अधिक कि उन्होंने बीमार को चंगा किया, और मरे हुओं को जिलाया, और लंगड़े चलने लगे, और अंधों को दृष्टि मिल गई, और बहरे सुनने लगे; और उन्होंने मानव संतानों के बीच चमत्कार किये; और उन्होंने चमत्कार यीशु के नाम के अलावा किसी और चीज के आधार पर नहीं किये ।\n\n6 और इस प्रकार अड़तीसवां वर्ष बीत गया, और उनचालीसवां वर्ष भी, और एकतालीसवां और बयालीसवां वर्ष भी, हां, यहां तक कि उनचासवां वर्ष भी बीत गया, और इक्यावनवां और बावनवां वर्ष भी; हां, और यहां तक कि उनसठवां वर्ष भी बीत गया ।\n\n7 और प्रभु ने उन्हें प्रदेश में बहुत संपन्न बनाया; हां, इतना अधिक कि जिन स्थानों पर नगरों को जला दिया गया था वहां पर उन्होंने फिर से नगर बनाए ।\n\n8 हां, यहां तक कि उन्होंने महान नगर जराहेमला का भी पुन:निर्माण किया ।\n\n9 परन्तु बहुत से नगर थे जो डूब गए थे और वहां पर पानी भर गया था; इसलिए इन नगरों का पुन:निर्माण नहीं हो सका ।\n\n10 और अब देखो, ऐसा हुआ कि नफी के लोग मजबूत हुए, और बहुत तेजी से उनकी वृद्धि हुई, और बहुत ही न्याय संगत और प्रसन्न लोग हुए ।\n\n11 और उनका विवाह हुआ, और वे विवाह में दिए गए, और उन अनेकों प्रतिज्ञाओं के अनुसार आशीषित किये गए जो प्रभु ने उनके साथ बनाई थी ।\n\n12 और अब वे मूसा की व्यवस्था की कार्यवाहियों और विधियों के अनुसार नहीं चले; परन्तु निरंतर उपवास और प्रार्थना करते हुए, और अक्सर प्रार्थना में और प्रभु के वचन को सुनने में एकत्रित होते हुए अब वे उन आज्ञाओं के अनुसार चले जिसे उनके प्रभु और उनके परमेश्वर ने उन्हें दिया था ।\n\n13 और ऐसा हुआ कि पूरे प्रदेश के सभी लोगों में कोई भी विवाद नहीं था; परन्तु यीशु के शिष्यों के बीच महान चमत्कार हुए ।\n\n14 और ऐसा हुआ कि एकहत्तरवां वर्ष बीत गया, और बहत्तरवां वर्ष भी, हां, और सब कुछ तब तक ठीक रहा जब तक कि उन्नासीवां वर्ष बीत न गया; हां, यहां तक कि सौवां वर्ष भी बीत गया था, और यीशु के वे शिष्य जिन्हें उसने चुना था वे सब परमेश्वर के स्वर्गधाम चले गए, केवल उन तीन शिष्यों को छोड़कर जिन्हें रुकना था; और उनके स्थान पर अन्य शिष्यों को नियुक्त किया गया; और उस पीढ़ी के भी कई लोग मर चुके थे ।\n\n15 और ऐसा हुआ कि परमेश्वर के उस प्रेम के कारण जो कि लोगों के हृदयों में बसा था, प्रदेश में कोई विवाद नहीं हुआ ।\n\n16 और कोई शत्रुता नहीं थी, न ही झगड़ा, न हंगामा, न वेश्यावृत्ति, न झूठ-कपट, न हत्या, और न ही किसी प्रकार की कामुकता थी; और जितने लोग परमेश्वर के हाथों द्वारा रचे गए थे, उन सारे लोगों में निश्चय ही इन लोगों से अधिक कोई भी आनंदमय नहीं था ।\n\n17 कोई डाकू नहीं थे, न ही कोई हत्यारे, न ही लमनाई थे, न ही किसी प्रकार की कोई भिन्नता थी; परन्तु वे एक थे, मसीह के बच्चे, और परमेश्वर के राज्य के उत्तराधिकारी ।\n\n18 और वे कितने आशीषित थे! क्योंकि प्रभु ने उनके सारे कामों में उन्हें आशीषित किया था; हां, वे तब तक आशीषित और समृद्ध होते गए जब तक कि एक सौ दस वर्ष बीत न गया; और मसीह के समय से लेकर पहली पीढ़ी का अंत हो चुका था, और पूरे प्रदेश में कोई विवाद नहीं था ।\n\n19 और ऐसा हुआ कि नफी ही था जिसने इस अंतिम अभिलेख को लिखा था, (और उसने इसे नफी की पट्टियों पर लिखा) मर गया, और अब उसके स्थान पर उसके बेटे आमोस ने इसे लिखा; और उसने भी इसे नफी की पट्टियों पर लिखा ।\n\n20 और उसने इसे चौरासी वर्ष तक लिखा, और प्रदेश में तब भी शांति थी, केवल लोगों के एक छोटे से दल को छोड़कर जिन्होंने गिरजे से बगावत कर ली थी और अपने ऊपर लमनाइयों का नाम ग्रहण कर लिया था; इसलिए प्रदेश में फिर से लमनाई होने लगे ।\n\n21 और ऐसा हुआ कि आमोस की भी मृत्यु हो गई, (और मसीह के आने के समय से लेकर अब तक एक सौ चौरानबे वर्ष हो चुके थे) और उसके स्थान पर उसके बेटे आमोस ने अभिलेख रखा; और उसने भी उसे नफी की पट्टियों पर लिखा; और उसे नफी की पुस्तक में भी लिखा गया था जो कि यही पुस्तक है ।\n\n22 और ऐसा हुआ कि दो सौ वर्ष बीत चुके थे; और कुछ लोगों को छोड़कर दूसरी पीढ़ी भी खत्म हो चुकी थी ।\n\n23 और अब मैं, मॉरमन, चाहता हूं कि तुम जानो कि लोगों की संख्या बढ़ी थी, इतनी अधिक कि वे पूरे प्रदेश में फैल गए थे, और यह कि मसीह में उनकी संपन्नता के कारण वे बहुत ही धनी हो गए थे ।\n\n24 और अब, इस दो सौ एकवें वर्ष में कुछ लोग अहंकारी होने लगे थे, जैसे कि महंगे वस्त्र पहनने लगे थे, और हर प्रकार के उत्तम मोती, और संसार की उत्तम वस्तुएं धारण करने लगे थे ।\n\n25 और उस समय से आगे उनकी सामग्रियां और उनकी वस्तुएं उनके बीच एक समान नहीं रहीं ।\n\n26 और वे वर्गों में विभाजित होने लगे; और वे अपने लाभ के लिए गिरजों का निर्माण करने लगे, और मसीह के सच्चे गिरजाघर को नकारने लगे ।\n\n27 और ऐसा हुआ कि जब दो सौ दस वर्ष बीत गए तब तक प्रदेश में कई गिरजे हो चुके थे; हां, कई गिरजे हो गए थे जो मसीह को जानने की घोषणा करते थे, और फिर भी वे उसके सुसमाचार के अधिकांश भाग को नकारते थे, इतना अधिक कि उनमें हर प्रकार की बुराई आ गई, और ऐसी चीजें करने लगे जो कि उसके लिए पावन थीं और जिसे अयोग्यता के कारण वर्जित किया गया था ।\n\n28 और अधर्म के कारण यह गिरजाघर बहुत बढ़ गया, और उस शैतान की शक्ति के कारण भी जिसने उनके हृदयों पर अधिकार कर लिया था ।\n\n29 और फिर से एक दूसरे गिरजे का निर्माण हुआ जिसने मसीह को नकारा; और उनकी दीनता और मसीह में उनके विश्वास के कारण उन्होंने मसीह के सच्चे गिरजे को प्रताड़ित किया; और उनके बीच में जो कई चमत्कार हुए थे उसके कारण उन्होंने उनकी उपेक्षा की ।\n\n30 इसलिए यीशु के जो शिष्य उनके साथ थे उन्होंने उन पर शक्ति और अधिकार का प्रयोग किया, और उन्होंने उन्हें बंदीगृह में डाला; परन्तु परमेश्वर के उस वचन की शक्ति द्वारा जो कि उनमें थी, बंदीगृह दो टुकड़ों में फट गया, और वे उनके बीच में शक्तिशाली चमत्कार करते हुए आगे बढ़ गए ।\n\n31 फिर भी, इन सारे चमत्कारों के बावजूद, लोगों ने अपने हृदय कठोर कर लिए, और उन्हें वैसे ही मारने का प्रयास किया जैसे कि यरूशलेम के यहूदियों ने यीशु की बातों के कारण उसको मारने का प्रयास किया था ।\n\n32 और उन्होंने उन्हें जलती हुई झाड़ियों में डाला, और बिना कोई नुकसान पहुंचे वे बाहर आ गए ।\n\n33 और उन्होंने उन्हें जंगली पशुओं की गुफाओं में भी डाला, और उन्होंने उन जंगली पशुओं के साथ वैसे ही खेला जैसे कि एक बच्चा मेमने से खेलता है; और बिना किसी नुकसान के उनके बीच से बचकर आ गए ।\n\n34 फिर भी, लोगों ने अपने हृदयों को कठोर किया, क्योंकि कई गिरजे के निर्माण के लिए, और हर प्रकार के अधर्म करने के लिए वे कई याजकों और झूठे भविष्यवक्ताओं द्वारा पथभ्रष्ट किये गए । और उन्होंने यीशु के लोगों को मारा-पीटा; परन्तु यीशु के लोगों ने उन्हें पलटकर नहीं मारा । और इस प्रकार वर्ष-प्रति-वर्ष वे अविश्वास में क्षीण होते गए और बुराई करते गए, यहां तक कि तब तक जब तक कि दो सौ तीस वर्ष बीत न गए ।\n\n35 और अब ऐसा हुआ कि इसी वर्ष, हां, दो सौ इकतीसवें वर्ष में, लोगों में एक भारी विभाजन हुआ ।\n\n36 और ऐसा हुआ कि इसी वर्ष कुछ लोग आए जो नफाई कहलाए, और वे मसीह में सच्चे विश्वासी थे; और उनमें वे लोग थे जो लमनाइयों के नाम से जाने जाते थे—याकूबियों, यूसुफियों, और जोरामाइयों;\n\n37 इसलिए मसीह में सच्चे विश्वासी, और मसीह के सच्चे उपासक, (जिनमें यीशु के वे तीन शिष्य भी थे जिन्हें जीवित रहना था) नफाई, और याकूबियों, और यूसुफियों, और जोरामाइयों कहलाए ।\n\n38 और ऐसा हुआ कि जिन लोगों ने सुसमाचार को अस्वीकार किया वे लमनाई, और लमूएलियों, और इश्माएलियों कहलाए; और वे अविश्वास में क्षीण नहीं हुए बल्कि उन्होंने मसीह के सुसमाचार का इच्छापूर्वक विरोध किया; और उन्होंने अपनी संतानों को सिखाया कि उन्हें विश्वास नहीं करना चाहिए, यहां तक कि अपने पूवर्जों के समान जो आरंभ से अविश्वासी थे ।\n\n39 और ऐसा उनके पूर्वजों की दुष्टता और घृणित कार्यों के कारण था, यहां तक कि ऐसा ही आरंभ में भी था । और उन्हें परमेश्वर के बच्चों से घृणा करना सिखाया गया था, वैसे ही जैसे कि आरंभ से लमनाइयों को नफी की संतानों से घृणा करना सिखाया गया था ।\n\n40 और ऐसा हुआ कि दो सौ चौवालीस वर्ष बीत चुके थे, और इस प्रकार लोगों का कामकाज था । और लोगों का अधिक दुष्ट भाग मजबूत हुआ, और उनकी संख्या परमेश्वर के लोगों की संख्या से अधिक हो गई ।\n\n41 और उन्होंने स्वयं के लिए गिरजे का निर्माण लगातार जारी रखा, और उन्हें हर प्रकार की मूल्यवान वस्तुओं से सजाया । और इस प्रकार दो सौ पचास वर्ष, और दो सौ साठ वर्ष भी बीत गए ।\n\n42 और ऐसा हुआ कि जो लोग दुष्ट थे उन्होंने फिर से गुप्त शपथ लेना और गडियन्टन के गठबंधन बनाने आरंभ कर दिए ।\n\n43 और जो लोग नफी के लोग कहलाए, अपनी अत्याधिक धन-संपत्ति के कारण वे भी अहंकारी होने लगे, और अपने भाइयों, लमनाइयों के समान व्यर्थ हो गए ।\n\n44 और इस समय से शिष्य संसार के पापों के कारण दुखी होने लगे ।\n\n45 और ऐसा हुआ कि जब तीन सौ वर्ष बीत गए, नफी के लोग और लमनाई, दोनो ही, एक दूसरे के समान अत्याधिक दुष्ट हो गए ।\n\n46 और ऐसा हुआ कि गडियन्टन के डाकू पूरे प्रदेश में फैल गए; और यीशु के शिष्यों के अलावा कोई भी व्यक्ति धर्मी नहीं रह गया था । और भंडार घर में सोना और चांदी प्रचुरता में एकत्रित हुए, और हर प्रकार का गैर-कानूनी व्यापार होने लगा ।\n\n47 और ऐसा हुआ कि जब तीन सौ पांच वर्ष बीत गए, (और लोग फिर भी दुष्टता में पड़े रहे) आमोस की मृत्यु हो गई; और उसके भाई अम्मोरोन ने उसके स्थान पर अभिलेख रखा ।\n\n48 और ऐसा हुआ कि जब तीन सौ बीस वर्ष बीत गए, पवित्र आत्मा के प्रभाव द्वारा अम्मोरोन ने उन पावन अभिलेखों को छिपा दिया—हां, यहां तक कि उन सभी पावन अभिलेखों को जो पीढ़ी-दर-पीढ़ी एक दूसरे को सौंपी गई थीं, और जो कि पावन थीं—यहां तक कि मसीह के आगमन से लेकर तीन सौ बीस वर्ष के पूरे होने तक के अभिलेखों को ।\n\n49 और उसने उन्हें प्रभु के पास छिपा दिया, ताकि भविष्यवाणियों और प्रभु की प्रतिज्ञाओं के अनुसार उन्हें फिर से याकूब के घराने के शेष लोगों के पास लाया जा सके । और इस प्रकार अम्मोरोन का अभिलेख समाप्त हुआ ।\n\n", "morm 1": "[center][font_size=26]मॉरमन की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]अम्मोरोन मॉरमन को पावन अभिलेखों के संबंध में निर्देश देता है—नफाइयों और लमनाइयों के बीच युद्ध आरंभ होता है—तीन नफाइयों को दूर ले जाया जाता है—दुष्टता, अविश्वास, भूतसिद्धि, और जादू-टोना प्रबल होता है । लगभग 321–326 ईसवी ।[/i]\n\n1 और अब मैं, मॉरमन, उन चीजों का अभिलेख बनाता हूं जो मैंने देखी और सुनी हैं, और इसे मॉरमन की पुस्तक कहूंगा ।\n\n2 और उस समय जब अम्मोरोन ने अभिलेखों को प्रभु के पास छिपा दिया था, वह मेरे पास आया, (मैं लगभग दस वर्ष का था, और मैं अपने लोगों की शिक्षाओं के अनुसार कुछ-कुछ सीखने लगा था) और अम्मोरोन ने मुझसे कहा: मैं समझता हूं कि तुम एक संयमी बच्चे हो, और शीघ्रता से अलवलोकन कर लेते हो;\n\n3 इसलिए, जब तुम चौबीस वर्ष के हो जाओगे तो मैं चाहूंगा कि तुम उन चीजों को याद रखो जिनका तुमने इन लोगों के संबंध में अवलोकन किया है; और जब तुम उस आयु के हो जाओ तब तुम शिम नामक पहाड़ी के पास एंतम प्रदेश में जाना; और वहां पर मैंने इन लोगों से संबंधित सारी पावन लिखावट को प्रभु के पास रखा हुआ है ।\n\n4 और देखो, तुम नफी की पट्टियों को ले लेना, और बाकी को वहीं रहने देना जहां पर वे हैं; और तुम नफी की पट्टियों पर उन सारी बातों को लिखना जिनका तुमने इन लोगों के संबंध में अवलोकन किया है ।\n\n5 और मैं, मॉरमन, नफी का एक वंशज होने के नाते, (और मेरे पिता का नाम मॉरमन था) अम्मोरोन द्वारा निर्देशित बातों को मैंने याद रखा ।\n\n6 और ऐसा हुआ कि मैं, ग्यारह वर्ष का हुआ, और अपने पिता द्वारा दक्षिणी प्रदेश की तरफ ले जाया गया, यहां तक कि जराहेलमा प्रदेश की तरफ भी ।\n\n7 पूरा प्रदेश इमारतों से ढक चुका था, और लोगों की संख्या लगभग समुद्र की रेत के समान हो गई थी ।\n\n8 और ऐसा हुआ कि इसी वर्ष नफाइयों के बीच युद्ध आरंभ हुआ, जिसमें नफाई, याकूबियों और यूसुफियों और जोरामाइयों शामिल थे; और यह युद्ध नफाइयों, और लमनाइयों और लमूएलियों और इश्माएलियों के बीच हुआ ।\n\n9 अब लमनाइयों और लमूएलियों और इश्माएलियों लमनाई कहलाते थे, और दो दल थे नफाई और लमनाई ।\n\n10 और ऐसा हुआ कि सिदोन नदी के तट से लगे हुए जराहेमला की सीमाओं में उनके बीच युद्ध आरंभ हुआ ।\n\n11 और ऐसा हुआ कि नफाइयों ने भारी संख्या में लोगों को एकत्रित कर लिया, यहां तक कि उनकी संख्या तीस हजार से भी अधिक हो गई । और ऐसा हुआ कि इसी वर्ष कई युद्ध हुए जिसमें नफाइयों ने लमनाइयों को हरा दिया और उनमें से कई लोगों का वध कर दिया ।\n\n12 और ऐसा हुआ कि लमनाई अपनी योजना से फिर गए, और प्रदेश में शांति स्थापित हुई; और लगभग चार वर्षों तक शांति बनी रही, और कोई रक्तपात नहीं हुआ ।\n\n13 परन्तु पूरे प्रदेश में दुष्टता प्रबल हुई, इतनी अधिक कि प्रभु ने अपने प्रिय शिष्यों को उनके बीच से हटा लिया, और लोगों की बुराइयों के कारण चमत्कार और चंगाई का कार्य रुक गया ।\n\n14 और प्रभु की ओर से कोई उपहार नहीं था, और उनकी दुष्टता और अविश्वास के कारण उन पर अब कोई पवित्र आत्मा नहीं आई ।\n\n15 और मैं, पंद्रह वर्ष का हुआ और मैं परिपक्व विचार का था, इसलिए मुझे प्रभु का दर्शन हुआ, और मैंने अनुभव किया और यीशु की अच्छाइयों को जाना ।\n\n16 और मैंने इन लोगों को सिखाने का प्रयास किया, परन्तु मेरा मुंह बंद था, और मुझे उन्हें सिखाने से मना कर दिया गया था; क्योंकि देखो वे इच्छापूर्वक अपने परमेश्वर के विरूद्ध हुए थे; और उनके अधर्म के कारण प्रिय शिष्यों को प्रदेश से हटा दिया गया था ।\n\n17 परन्तु मैं उनके बीच में ही रहा, लेकिन उनके हृदयों की कठोरता के कारण मुझे उन्हें सिखाने से मना कर दिया था; और उनके हृदयों की कठोरता के कारण ही उनकी खातिर प्रदेश श्रापित हुआ था ।\n\n18 और ये गडियन्टन डाकू, जो कि लमनाइयों के बीच में थे, प्रदेश में फैल गए, इतनी अधिक संख्या में कि वहां के निवासी अपने धनों को जमीन में छिपाने लगे; और क्योंकि प्रभु ने प्रदेश को श्रापित किया था तो वह जमीन चिकनी हो गई और उन पर उसकी पकड़ नहीं रही, न ही वह उन्हें फिर से छिपाकर रख सकी ।\n\n19 और ऐसा हुआ कि वहां पर भूतसिद्धि, और जादू-टोना, और जादू होने लगे; और पूरे प्रदेश पर शैतान की शक्ति प्रबल हुई, यहां तक कि अबिनादी की सारी भविष्यवाणियों को पूरा करते हुए, और लमनाई समूएल की भविष्यवाणियों को पूरा करते हुए भी ।\n\n", "morm 2": "[center][font_size=26]अध्याय 2[/font_size][/center]\n\n[i]मॉरमन नफाई सेनाओं का नेतृत्व करता है—रक्त और संहार प्रदेश का नाश करते हैं—श्राप के दुख से नफाई विलाप करते हैं और शोक मनाते हैं—उन पर अनुग्रह के दिन खत्म हो जाते हैं—मॉरमन नफी की पट्टियों को प्राप्त करता है—युद्ध जारी रहता है । लगभग 327–350 ईसवी ।[/i]\n\n1 और ऐसा हुआ कि उसी वर्ष नफाइयों और लमनाइयों के बीच युद्ध फिर से आरंभ हो गया । और एक नवयुवक होने के बावजूद मेरी कद-काठी बड़ी थी; इसलिए नफी के लोगों ने मुझे उनका मार्गदर्शक, या उनकी सेनाओं का मार्गदर्शक नियुक्त किया ।\n\n2 इसलिए ऐसा हुआ कि जब मैं सोलह वर्ष का था तब मैंने लमनाइयों के विरूद्ध नफाइयों की सेनाओं का नेतृत्व किया; इस प्रकार तीन सौ छब्बीस वर्ष बीत चुके थे ।\n\n3 और ऐसा हुआ कि तीन सौ सत्ताइसवें वर्ष में लमनाइयों ने हम पर इतनी अत्याधिक शक्ति से आक्रमण कर दिया कि उन्होंने मेरी सेनाओं को डरा दिया; इसलिए वे लड़ नहीं सके और उत्तरी देशों की तरफ पीछे हटने लगे ।\n\n4 और ऐसा हुआ कि हम अंगोला के नगर आ गए, और हमने नगर पर अधिकार कर लिया, और लमनाइयों से स्वयं की रक्षा की तैयारी की । और ऐसा हुआ कि हमने अपने बल से नगर की किलाबंदी की; परन्तु हमारी किलाबंदी के बावजूद लमनाइयों ने हम पर आक्रमण कर दिया और हमें नगर से खदेड़ दिया ।\n\n5 और उन्होंने हमें दाऊद के प्रदेश से भी बाहर निकाल दिया ।\n\n6 और हमने मार्च किया और यहोशू के प्रदेश आए जो कि समुद्रतट से लगी पश्चिमी सीमाओं पर स्थित था ।\n\n7 और ऐसा हुआ कि जितनी जल्दी हो सका उतनी जल्दी हमने अपने लोगों को एकत्रित किया, ताकि हम उन्हें एक झुंड के रूप में एकत्रित कर सकें ।\n\n8 परन्तु देखो, प्रदेश डाकुओं और लमनाइयों से भर गया था; और मेरे लोगों पर महान विनाश लटका हुआ था तब भी उन्होंने अपने बुरे कार्यों के लिए पश्चाताप नहीं किया; इसलिए पूरे प्रदेश में, नफाइयों और लमनाइयों, दोनों में ही बहुत रक्तपात और संहार हुआ; और पूरे प्रदेश में यह एक पूरी क्रांति थी ।\n\n9 और अब, लमनाइयों के पास एक राजा था जिसका नाम हारून था; और उसने हम पर चौवालीस हजार की एक सेना के साथ आक्रमण कर दिया । और देखो, मैंने बयालीस हजार की सेना के साथ उसका सामना किया । और ऐसा हुआ कि मैंने अपनी सेना की मदद से उसे हरा दिया जिससे कि वह मेरे सामने से भाग गया । और देखो, यह सब हुआ था, और तीन सौ तीस वर्ष बीत चुके थे ।\n\n10 और ऐसा हुआ कि नफाइयों ने अपनी दुष्टता के लिए पश्चाताप करना शुरू किया, और भविष्यवक्ता समूएल द्वारा की गई भविष्यवाणी के अनुसार याचना करने लगे; क्योंकि देखो कोई भी व्यक्ति अपने पास अपने स्वयं की वस्तु नहीं बचा सका, क्योंकि चोर, डाकू, और हत्यारे, और जादू करनेवाले, और टोना-टोटका करनेवाले प्रदेश में स्थित थे ।\n\n11 इस प्रकार इन सब बातों के कारण पूरे प्रदेश में शोक और विलाप होने लगा, और ऐसा अधिकतर नफी के लोगों में हुआ ।\n\n12 और ऐसा हुआ कि जब मैंने, मॉरमन ने उनके विलाप और उसके शोक और प्रभु के समक्ष उनके दुख को देखा तो प्रभु की दया, और लंबे समय के उसके उत्पीड़न को जानते हुए मेरा हृदय आनंदित होने लगा, इसलिए यह मैं मानने लगा कि वह उन पर दया करेगा जिससे कि वे फिर से धर्मी लोग बन जाएं ।\n\n13 परन्तु देखो मेरा यह आनंद व्यर्थ था, क्योंकि परमेश्वर की भलाई के कारण, उनका दुख पश्चाताप के लिए नहीं था; परन्तु यह श्राप के दुख के कारण था जिससे कि पाप में रहते हुए प्रभु उनकी प्रसन्नता उनसे न छीन ले ।\n\n14 और वे टूटे हुए हृदय और पश्चातापी आत्मा से मसीह के पास नहीं आए थे, परन्तु उन्होंने परमेश्वर को कोसा और मरने की इच्छा व्यक्त की । फिर भी, उन्होंने अपने प्राणों के लिए तलवार उठाई ।\n\n15 और ऐसा हुआ कि मेरा दुख मेरे पास फिर से लौट आया, और मैंने देखा कि शारीरिक और आत्मिक तौर पर, उन पर अनुग्रह करने के दिन बीत चुके थे; क्योंकि मैंने देखा कि उनमें से हजारों लोगों को उनके परमेश्वर के विरूद्ध खुलकर विरोध करने के कारण काट दिया गया, और प्रदेश में गोबर के समान उनका ढेर लग गया । और इस प्रकार तीन सौ चौवालीस वर्ष बीत चुके थे ।\n\n16 और ऐसा हुआ कि तीन सौ पैंतालीसवें वर्ष में नफाई लमनाइयों के सामने से भागने लगे; और उनका तब तक पीछा किया गया जब तक कि वे जेशान नामक प्रदेश तक न पहुंच गए, और जहां से उनका और पीछे हटना संभव नहीं था ।\n\n17 और अब, जेशान का नगर उस प्रदेश के नजदीक था जहां अम्मोरोन ने प्रभु के पास अभिलेखों को रखा था, ताकि उन्हें नष्ट न किया जा सके । और देखो, अम्मोरोन के कहे अनुसार मैं वहां गया, और नफी की पट्टियों को ले आया, और अम्मोरोन के कहे अनुसार मैंने एक अभिलेख रखा ।\n\n18 और नफी की पट्टियों पर मैंने दुष्टता और घृणित कार्यों का एक पूरा विवरण लिखा; परन्तु इन पट्टियों पर मैंने उनकी सारी दुष्टता और घृणित कार्यों का पूरा विवरण नहीं लिखा, क्योंकि देखो, जब से मैं मनुष्यों के समान देखने-समझने लगा तब से लेकर अब तक की सारी दुष्टता और घृणित कार्य मेरी आंखों के सामने आने लगा ।\n\n19 और उनकी दुष्टता के कारण मुझ पर हाय; क्योंकि मेरे पूरे समय में उनकी दुष्टता के कारण मेरा हृदय दुख से भर गया था; फिर भी, मैं जानता हूं कि अंतिम दिन में मैं उत्कर्ष पाऊंगा ।\n\n20 और ऐसा हुआ कि इसी वर्ष फिर से नफी के लोगों को खोजा और खदेड़ा गया । और ऐसा हुआ कि हमें तब तक खदेड़ा गया जब तक कि हम प्रदेश के उस उत्तरी हिस्से में न पहुंच गए जो कि शेम कहलाता था ।\n\n21 और ऐसा हुआ कि हमने शेम के नगर की किलाबंदी की, और जितना संभव हो सका उतना हमने अपने लोगों को एकत्रित किया, जिससे कि हम उन्हें विनाश से बचा सकें ।\n\n22 और ऐसा हुआ कि तीन सौ छियालीसवें वर्ष में उन्होंने हम पर फिर से आक्रमण करना आरंभ कर दिया ।\n\n23 और ऐसा हुआ कि मैंने अपने लोगों से बात की, और पूरी ऊर्जा के साथ मैंने उनसे विनति की कि उन्हें निडरता से लमनाइयों का सामना करना होगा और अपनी पत्नियों, और अपने बच्चों, और अपने मकानों, और अपने घरों के लिए लड़ना होगा ।\n\n24 और मेरी बातों ने उनमें थोड़ा बहुत जोश उत्पन्न किया, इतना कि वे लमनाइयों से भागे नहीं, परन्तु निडरता से उनका सामना किया ।\n\n25 और ऐसा हुआ कि पचास हजार की एक सेना के विरूद्ध हमने तीस हजार की एक सेना के साथ युद्ध किया । और ऐसा हुआ कि हमने उनका सामना दृढ़ता के साथ किया जिससे कि वे हमारे सामने से भागने लगे ।\n\n26 और ऐसा हुआ कि जब वे भाग गए तब हमने अपनी सेनाओं के साथ उनका पीछा किया, और उनसे फिर युद्ध किया, और उन्हें हराया; फिर भी प्रभु का सामर्थ्य हमारे साथ नहीं था; हां, हमें हमारे हाल पर छोड़ दिया गया था, कि प्रभु की आत्मा हमारे बीच नहीं रही; इसलिए हम अपने भाइयों के समान ही निर्बल हो गए ।\n\n27 और मेरे लोगों की महान विपत्ति के कारण, और उनकी दुष्टता और उनके घृणित कार्यों के कारण मेरा हृदय दुखी हुआ । परन्तु देखो, हमने लमनाइयों और गडियनटन के डाकुओं पर तब तक आक्रमण किया जब तक कि हमने अपनी धरोहर की धरती पर अधिकार न कर लिया ।\n\n28 और तीन सौ उनचास वर्ष बीत गए । और तीन सौ पचासवें वर्ष में हमने लमनाइयों और गडियन्टन के डाकुओं के साथ संधि कर ली, जिसके तहत हमने अपनी धरोहर की धरती को विभाजित किया ।\n\n29 और लमनाइयों ने हमें उत्तर में स्थित प्रदेश दे दिया, हां, उस संकरे मार्ग को भी जो दक्षिण दिशा की तरफ जाता था । और हमने दक्षिण स्थित सारा प्रदेश लमनाइयों को दे दिया ।\n\n", "morm 3": "[center][font_size=26]अध्याय 3[/font_size][/center]\n\n[i]मॉरमन नफाइयों से पश्चाताप करने की याचना करता है—अपने बल के अनुसार वे महान विजय और महिमा प्राप्त करते हैं—मॉरमन इनका मार्गदर्शन करने से मना करता है, और इनके प्रति उसकी प्रार्थनाएं बिना विश्वास के हो जाती हैं—मॉरमन की पुस्तक इस्राएल की बारह जातियों को सुसमाचार पर विश्वास करने को कहती है । लगभग 360–362 ईसवी ।[/i]\n\n1 और ऐसा हुआ कि लमनाई फिर से आक्रमण करने नहीं आए जब तक कि और दस वर्ष न बीत गए । और देखो, युद्ध के समय की तैयारी के प्रति मैंने अपने लोगों, नफाइयों को उनके प्रदेश और उनके अस्त्र-शस्त्रों की तैयारी में लगा दिया ।\n\n2 और ऐसा हुआ कि प्रभु ने मुझसे कहा: इन लोगों से याचना करो—पश्चाताप करो, और मेरे पास आओ, और बपतिस्मा लो, और फिर से मेरे गिरजे का निर्माण करो, और तुम बचाए जाओगे ।\n\n3 और मैंने इन लोगों से याचना की, परन्तु यह व्यर्थ था; और इन्हें समझ नहीं आया कि वह प्रभु ही था जिसने इन्हें बचाया था, और उन्हें पश्चाताप करने का एक मौका दिया था । और देखो उन्होंने प्रभु अपने परमेश्वर के प्रति अपने हृदयों को कठोर किया ।\n\n4 और ऐसा हुआ कि जब यह दस वर्ष बीत गया, मसीह के आने के समय से लेकर तीन सौ साठ वर्ष पूरे हो गए, तब लमनाइयों के राजा ने मुझे एक पत्र भेजा, जिससे मुझे पता चला कि वे हम पर आक्रमण करने की तैयारी कर रहे थे ।\n\n5 और ऐसा हुआ कि मैंने अपने लोगों को उजाड़ प्रदेश पर एकत्रित होने को कहा जो कि उस संकरे मार्ग से होते हुए सीमाओं पर स्थित था जो दक्षिणी प्रदेश की तरफ जाता था ।\n\n6 और वहां हमने अपनी सेनाओं को स्थित किया जिससे कि हम लमनाइयों की सेनाओं को रोक सकें, ताकि वे हमारे किसी भी प्रदेश पर कब्जा न कर सकें; इसलिए हमने अपनी पूरी ताकत से उनके विरूद्ध किलाबंदी की ।\n\n7 और ऐसा हुआ कि तीन सौ इकसठवें वर्ष में उजाड़ प्रदेश के नगर पर लमनाई हमसे युद्ध करने आए; और ऐसा हुआ कि उस वर्ष हमने उन्हें पराजित कर दिया, इतना अधिक कि वे फिर से अपने प्रदेश वापस चले गए ।\n\n8 और तीन सौ बासठवें वर्ष में वे फिर से युद्ध करने आए । और हमने उन्हें फिर से पराजित कर दिया, और उनमें से बहुत से लोगों को मार डाला, और उनके मृतकों को समुद्र में फेंक दिया ।\n\n9 और अब इस महान काम के कारण जिसे मेरे लोगों, नफाइयों ने किया था, वे अपनी ही ताकत के कारण अहंकारी होने लगे, और आसमान की तरफ देखकर शपथ लेने लगे कि वे अपने उन भाइयों की मृत्यु का प्रतिशोध स्वयं लेंगे जो उनके शत्रुओं द्वारा मारे गए थे ।\n\n10 और उन्होंने आसमान की तरफ देखकर शपथ ली, और परमेश्वर के सिंहासन की भी कि वे अपने शत्रुओं से युद्ध करने जाएंगे, और प्रदेश से उन्हें खत्म कर देंगे ।\n\n11 और ऐसा हुआ कि मैं, मॉरमन ने इस बार उनकी दुष्टता और उनके घृणित कार्यों के कारण इन लोगों का सेनाध्यक्ष या मार्गदर्शक होने से पूरी तरह मना कर दिया ।\n\n12 देखो, मैंने उनका मार्गदर्शन किया था, उनकी दुष्टता के बावजूद युद्ध में कई बार मैंने उनका नेतृत्व किया था, और परमेश्वर का जो प्रेम मुझमें था उसके अनुसार मैंने अपने पूरे हृदय से उनसे प्रेम किया था; और उनके लिए पूरे समय मैंने परमेश्वर से प्रार्थना करने में अपना हृदय उंडेला था; फिर भी, उनके हृदयों की कठोरता के कारण यह प्रार्थना बिना विश्वास के थी ।\n\n13 और तीन बार मैंने उन्हें उनके शत्रुओ के हाथों से बचाया, और उन्होंने अपने पापों का पश्चाताप नहीं किया ।\n\n14 और जब उन्होंने उन सब चीजों की शपथ ली जो कि हमारे प्रभु और उद्धारकर्ता यीशु मसीह के द्वारा वर्जित थीं, कि वे युद्ध करने अपने शत्रुओं के पास जाएंगे, और अपने भाइयों के लहू का प्रतिशोध लेंगे. देखो यह कहते हुए प्रभु की आवाज मुझे सुनाई दी:\n\n15 प्रतिशोध मेरा है, और मैं भुगतान करूंगा; और मेरे बचाए जाने के बावजूद भी इन लोगों ने पश्चाताप नहीं किया है जिसके कारण, देखो धरती से इनका नाश होगा ।\n\n16 और ऐसा हुआ कि मैंने अपने शत्रुओं से युद्ध करने से पूरी तरह से मना कर दिया; और मैंने वैसा ही किया जैसे कि प्रभु ने मुझे आज्ञा दी थी; और जिन बातों को मैंने देखा और सुना था, उनको संसार पर प्रकट करने के लिए मैं निरर्थक साक्षी के रूप में खड़ा रहा, और उस आत्मा के प्रकटीकरण के अनुसार भी जिसने होनेवाली बातों की गवाही दी थी ।\n\n17 इसलिए हे अन्य जातियों, मैं तुम्हें लिख रहा हूं, और हे इस्राएल का घराना, तुम्हें भी, कि जब कार्य आरंभ होगा, कि जब तक अपनी धरोहर की धरती पर जाने की तैयारी कर रहे होगे;\n\n18 हां, देखो, मैं पृथ्वी की सभी छोरों को लिख रहा हूं; हां, तुम्हें, इस्राएल की बारह जातियों को, जिनका न्याय उनके कार्यों के अनुसार उन बारह लोगों के द्वारा होगा जिन्हें यीशु ने यरूशलेम की धरती पर अपने शिष्यों के रूप में चुना था ।\n\n19 और इन लोगों के बाकी बचे हुए लोगों को भी लिख रहा हूं, जिनका न्याय भी उन बारह लोगों के द्वारा होगा जिन्हें यीशु ने इस प्रदेश में चुना है; और इन बारह लोगों का न्याय उन बारह लोगों के द्वारा होगा जिन्हें यीशु ने यरूशलेम की धरती पर चुना था ।\n\n20 और इन चीजों को मुझ पर आत्मा ने प्रकट किया; इसलिए मैं तुम सबको लिख रहा हूं । और यह सब मैं इसलिए लिख रहा हूं कि तुम जान सको कि तुम सब को मसीह के न्याय-आसन के समाने खड़ा होना होगा, हां, हर उस आत्मा को जो आदम के पूरे मानव परिवार का सदस्य है; और तुम्हें तुम्हारे कर्मों के अनुसार न्याय के लिए खड़ा होना होगा चाहे वे अच्छे हों या बुरे;\n\n21 और इसलिए भी जिससे कि तुम यीशु मसीह के सुसमाचार पर विश्वास कर सको, जो कि तुम्हारे ही बीच में होगा; और यहूदियों में और प्रभु के अनुबंधित लोगों में होगा, उसके अलावा उनके पास एक अन्य साक्षी होगी जिसे उन्होंने देखा और सुना था, कि यीशु जिसे उन लोगों ने मार डाला था वही मसीह और परमेश्वर था ।\n\n22 और मैं चाहूंगा कि पृथ्वी की छोर के सारे लोगों को पश्चाताप करने और मसीह के न्याय-आसन के सामने खड़े होने के प्रति उनकी तैयारी के लिए मैं उन्हें मना सकूं ।\n\n", "morm 4": "[center][font_size=26]अध्याय 4[/font_size][/center]\n\n[i]युद्ध और संहार जारी है—दुष्ट, दुष्ट को दंड देता है—पूरे इस्राएल में दुष्टता इतनी प्रबल होती है जितनी पहले कभी नहीं थी—मूर्तियों के लिए स्त्रियों और बच्चों का बलिदान दिया जाता है—लमनाई अपने सामने नफाइयों को नष्ट करते हैं । लगभग 363–375 ईसवी ।[/i]\n\n1 और अब ऐसा हुआ कि तीन सौ तिरसठवें वर्ष में नफाई अपनी सेनाओं के साथ लमनाइयों से युद्ध करने उजाड़ प्रदेश से बाहर गए ।\n\n2 और अब ऐसा हुआ कि फिर से नफाई सेनाओं को उजाड़ प्रदेश में वापस भेज दिया गया । और जब वे थके हुए ही थे तभी लमनाइयों की एक नई सेना ने उन पर आक्रमण कर दिया; और उनमें एक भारी युद्ध हुआ, इतना अधिक कि लमनाइयों ने उजाड़ प्रदेश पर कब्जा कर लिया, और बहुत से नफाइयों को मार डाला, और बहुत से लोगों को बंदी बना लिया ।\n\n3 और बचे हुए भागकर टियंकम नगर के निवासियों से जा मिले । अब टियंकम का यह नगर समुद्रतट की सीमाओं से लगा हुआ था; और यह उजाड़ शहर के नजदीक भी था ।\n\n4 और क्योंकि नफाई सेनाएं लमनाइयों पर आक्रमण करने गई थीं इसलिए वे मारे जाने लगे; यदि ऐसा नहीं हुआ होता तो लमनाइयों का उन पर कोई अधिकार नहीं होता ।\n\n5 परन्तु देखो, परमेश्वर का न्याय दुष्ट लोगों पर आएगा; और दुष्टों के द्वारा ही दुष्टों को दंड मिलेगा; क्योंकि दुष्ट लोग ही हैं जो मानव संतानों के हृदयों में रक्तपात करने की बात डालते हैं ।\n\n6 और ऐसा हुआ कि लमनाइयों ने टियंकम नगर पर आक्रमण करने की तैयारी की ।\n\n7 और ऐसा हुआ कि तीन सौ चौंसठवें वर्ष में लमनाइयों ने टियंकम नगर पर आक्रमण कर दिया, जिससे कि वे टियंकम नगर पर भी कब्जा कर सकें ।\n\n8 और ऐसा हुआ कि वे हार गए और नफाइयों द्वारा पीछे हटाए गए । और जब नफाइयों ने देखा कि उन्होंने लमनाइयों को भगा दिया तो वे अपने बल के कारण फिर से अहंकारी हो गए; और अपनी ताकत से वे आगे बढ़े और फिर से उजाड़ शहर पर अधिकार कर लिया ।\n\n9 और अब यह सब हो चुका था, और दोनों तरफ के, नफाइयों और लमनाइयों के हजारों लोग मारे गए थे ।\n\n10 और ऐसा हुआ कि तीन सौ छियासठ वर्ष बीत चुके थे, और युद्ध करने के लिए लमनाइयों ने फिर से नफाइयों पर आक्रमण कर दिया; और अब भी नफाइयों ने जो बुरे काम किये थे उसका पश्चाताप नहीं किया, परन्तु अपनी दुष्टता में निरंतर मजबूत होते गए ।\n\n11 और जबान से इसका वर्णन करना, या जो रक्तपात और नरसंहार का भयानक दृश्य दोनों, नफाइयों और लमनाइयों के बीच हुआ था, उसका पूरा विवरण लिखना किसी मनुष्य के लिए असंभव है; और हर एक हृदय कठोर था, इसलिए निरंतर लहू बहाने में उन्हें आनंद महसूस होता था ।\n\n12 और प्रभु के वचन के अनुसार न तो लेही के सारे बच्चों में, न ही इस्राएल के पूरे घराने में कभी इतनी अधिक दुष्टता रही थी जितनी कि इन लोगों में थी ।\n\n13 और ऐसा हुआ कि लमनाइयों ने उजाड़ शहर पर कब्जा कर लिया, और ऐसा इसलिए हुआ क्योंकि उनकी संख्या नफाइयों की संख्या से अधिक थी ।\n\n14 और वे टियंकम नगर पर आक्रमण करने के लिए भी आगे बढ़े, और वहां के निवासियों को भी भगा दिया, और स्त्रियों और बच्चों के साथ-साथ कई और लोगों को बंदी बना लिया, और अपने प्रतिमा स्वरूप ईश्वरों को उन लोगों का बलिदान चढ़ाया ।\n\n15 और ऐसा हुआ कि तीन सौ सड़सठवें वर्ष में, नफाई क्रोधित हुए क्योंकि लमनाइयों ने उनकी स्त्रियों और बच्चों का बलिदान चढ़ाया था, कि अत्याधिक क्रोध में उन्होंने लमनाइयों पर आक्रमण कर दिया, इतना अधिक कि उन्होंने लमनाइयों को पराजित कर दिया और उन्हें उनके प्रदेशों से बाहर निकाल दिया ।\n\n16 और लमनाई नफाइयों पर आक्रमण करने तब तक नहीं आए जब तक कि तीन सौ पचहत्तर वर्ष न बीत गया ।\n\n17 और इसी वर्ष उन्होंने नफाइयों पर अपनी पूरी ताकत से आक्रमण कर दिया; और उनकी अत्याधिक संख्या के कारण उनकी गणना नहीं हुई ।\n\n18 और इस समय से नफाई लमनाइयों पर कोई बल न दिखा सके, परन्तु उन्होंने उन्हें वैसे बना दिया जैसे कि सूरज के सामने एक ओस ।\n\n19 और ऐसा हुआ कि लमनाइयों ने फिर से उजाड़ शहर पर आक्रमण कर दिया; और उजाड़ प्रदेश में घमासान युद्ध हुआ, जिसमें उन्होंने नफाइयों को पराजित कर दिया ।\n\n20 और वे फिर से उनके सामने से भाग गए, और वे बोअज नगर पहुंचे; और अत्याधिक निडरता के साथ उन्होंने लमनाइयों का सामना किया, इतना अधिक कि लमनाई उन्हें तब तक न पराजित कर सके जब तक कि उन्होंने दूसरी बार उन पर आक्रमण नहीं किया ।\n\n21 और जब उन्होंने दूसरी बार आक्रमण किया, तब नफाइयों को भगाया गया और अत्याधिक नरसंहार हुआ; उनकी स्त्रियों और उनके बच्चों का फिर से मूर्तियों के सामने बलिदान दिया गया ।\n\n22 और ऐसा हुआ कि नगरों और गांवों के सारे निवासियों को अपने साथ लेते हुए, नफाई फिर से उनके सामने से भाग गए ।\n\n23 और अब, मैं, मॉरमन, यह देखते हुए कि लमनाई लगभग प्रदेश का तख्ता पलटने ही वाले थे, तब मैं शिम पहाड़ी पर गया, और उन सारे अभिलेखों को लिया जिसे अम्मोरोन ने प्रभु के पास छिपा रखा था ।\n\n", "morm 5": "[center][font_size=26]अध्याय 5[/font_size][/center]\n\n[i]मॉरमन रक्तपात और नरसंहार के युद्ध में फिर से नफाई सेनाओं का नेतृत्व करता है—मॉरमन की पुस्तक पूरे इस्राएल को यह मनवाने के लिए आएगी कि यीशु ही मसीह है—अपने अविश्वास के कारण, लमनाई तितर-बितर हो जाएंगे, और आत्मा उनके साथ प्रयास करना बंद कर देगी—अंतिम दिनों में उन्हें सुसमाचार अन्य जातियों से प्राप्त होगा । लगभग 375–384 ईसवी ।[/i]\n\n1 और ऐसा हुआ कि मैं नफाइयों के बीच गया, और उनकी सहायता न करने की जो शपथ मैंने ली थी उसके लिए मैंने पश्चाताप किया; और उन्होंने अपनी सेनाओं की कमान फिर से मुझे सौंप दी, क्योंकि उन्होंने मेरी तरफ ऐसे देखा जैसे कि मैं उन्हें उनकी परेशानियों से मुक्ति दिला सकता हूं ।\n\n2 परन्तु देखो, मैं निराश था, क्योंकि मैं प्रभु के न्याय को जानता था जो उन पर आनेवाला था; क्योंकि उन्होंने अपनी बुराइयों के लिए पश्चाताप नहीं किया था, परन्तु उस अस्तित्व को बिना पुकारे अपने जीवन के लिए संघर्ष किया था जिसने उन्हें बनाया था ।\n\n3 और ऐसा हुआ कि जब हम यरदन नगर की तरफ भाग रहे थे तभी लमनाइयों ने हम पर आक्रमण कर दिया; परन्तु देखो, उन्हें पीछे हटा दिया गया जिससे कि उस समय वे नगर पर कब्जा न कर सकें ।\n\n4 और ऐसा हुआ कि उन्होंने हम पर फिर से आक्रमण किया, और हमने नगर को संभाला । और अन्य नगर भी थे जिनकी देखरेख नफाइयों द्वारा हुई, जिसकी किलाबंदी के कारण हमारे देश के निवासियों को नष्ट करने के लिए वे उस प्रदेश में प्रवेश नहीं कर पाए जो हमारे सामने थी ।\n\n5 परन्तु ऐसा हुआ कि जिस भी प्रदेश से हम गए, और वहां रह रहे निवासी जो एकत्रित नहीं हुए उन्हें लमनाइयों ने नष्ट कर दिया, और उनके शहर, और गांव, और नगर जला दिए गए; और इस प्रकार तीन सौ नवासी वर्ष बीत गए ।\n\n6 और ऐसा हुआ कि तीन सौ अस्सीवें वर्ष में युद्ध करने के लिए लमनाइयों ने हम पर फिर से आक्रमण कर दिया, और हमने निडरता से उनका सामना किया; परन्तु वह सब व्यर्थ था, क्योंकि उनकी संख्या इतनी अधिक थी कि उन्होंने नफाई लोगों को अपने पैरों तले कुचल दिया ।\n\n7 और ऐसा हुआ कि हम फिर से भागने लगे, और जो तेज गति से भागे वे लमनाइयों से बच गए, और जो लमनाइयों से तेज गति से नहीं भाग सके उन्हें मारकर नष्ट कर दिया गया ।\n\n8 और अब देखो, मैं, मॉरमन, नहीं चाहता था कि मेरी आंखों के सामने रक्तपात और नरसंहार के इस प्रकार भयानक दृश्य में पड़ते हुए लोगों की आत्माओं को कष्ट पहुंचे; परन्तु मैं इतना अवश्य जानता था कि इन बातों को ज्ञात कराया जाएगा, और जितनी बातें छिपी हुई हैं उन्हें घर की छतों से प्रकट किया जाएगा—\n\n9 और यह भी कि इन बातों का ज्ञात इन लोगों में से बचे हुए लोगों को कराया जाएगा, और अन्य जातियों को भी, जिन्हें प्रभु ने कहा है कि ये इन लोगों को तितर-बितर करेंगे, और उनके बीच इन लोगों की गिनती नहीं होगी—इसलिए जिसे मैंने देखा है उसके पूरे विवरण को लिखने का साहस न करते हुए, उस आज्ञा के कारण मैं एक छोटा सा विवरण लिख रहा हूं जिसे मैंने प्राप्त किया है, और इसलिए भी कि इन लोगों की दुष्टता के कारण तुम्हें शायद अधिक दुख न हो ।\n\n10 और अब देखो, यह मैं इनके वंशों के लिए लिख रहा हूं, और उन अन्य जातियों के लिए भी जिन्हें इस्राएल के घराने की चिंता है, जो समझते हैं और जानते हैं कि इनके लिए आशीषें कहां से आती हैं ।\n\n11 क्योंकि मैं जानता हूं कि इस्राएल के घराने की विपत्ति का दुख कैसा होगा; हां, वे इन लोगों के विनाश का दुख मनाएंगे; वे इस बात का दुख मानएंगे कि इन लोगों ने पश्चाताप नहीं किया था जिससे कि यीशु उन्हें अपनी मजबूत बाहों की सुरक्षित घेरे में ले सके ।\n\n12 अब ये बातें याकूब के घराने के बचे हुए लोगों के लिए लिखी गई हैं; और ये इस प्रकार लिखी गई हैं, क्योंकि परमेश्वर को ज्ञात है कि दुष्टता में ये बातें उन तक नहीं पहुंचेंगी; और इन्हें प्रभु के पास छिपाना होगा ताकि यह उसके उपयुक्त समय में बाहर आ सकें ।\n\n13 और यह आज्ञा है जिसे मैंने प्राप्त किया है; और देखो, ये सब बातें प्रभु की आज्ञा के अनुसार तब बाहर आएंगी जब वह अपने ज्ञान में इनके आने के उचित समय को देखेगा ।\n\n14 और देखो, ये नास्तिक यहूदियों में जाएंगी; और इस उद्देश्य से ये जाएंगी—कि उन्हें विश्वास दिलाया जा सके कि यीशु ही मसीह है, जीवित परमेश्वर का पुत्र; जिससे कि पिता अपने प्रिय पुत्र के द्वारा, यहूदियों को या इस्राएल के पूरे घराने को उनकी उस विरासत की धरती पर पुन:स्थापित करने के अपने महान और अनंत उद्देश्य को पूरा कर सके, जिसे उनके प्रभु परमेश्वर ने अपने अनुबंध को पूरा करने के लिए उन्हें दिया है ।\n\n15 और इसलिए भी कि इन लोगों के वंश उसके सुसमाचार पर पूरी तरह से विश्वास कर सकें, जो अन्य जातियों से उनके बीच जाएगा; क्योंकि ये लोग तितर-बितर होंगे, और इतने बुरे, भ्रष्ट, और घृणास्पद होंगे जो कि उस व्याख्या से बढ़कर होगा जो कभी भी हमारे बीच हुआ हो, हां, लमनाइयों के बीच की भी, और ऐसा उनके अविश्वास और मूर्तिपूजा को कारण होगा ।\n\n16 क्योंकि देखो, प्रभु की आत्मा ने तो पहले से ही उनके पूर्वजों के साथ प्रयास करना बंद कर दिया है; और संसार में वे बिना मसीह और परमेश्वर के हैं; और लगभग वे हवा द्वारा भूसी के समान उड़ाए गए हैं ।\n\n17 एक समय पर वे आनंदित लोग थे, और उनके चरवाहे के रूप में उनके पास मसीह था; हां, यहां तक कि उनका मार्दगर्शन पिता परमेश्वर द्वारा होता था ।\n\n18 परन्तु अब, देखो, उनका मार्गदर्शन शैतान द्वारा होता है, वैसे ही जैसे कि हवा से भूसी उड़ाई जाती है, या वैसे ही जैसे कि एक नाव जो बिना पाल या पतवार के लहरों पर उछाली जाती है, या किसी के सहारे के बिना बहती है; और जैसे वह बहती है, वैसे ही वे भी हैं ।\n\n19 और देखो, प्रभु ने उनकी आशीषों को सुरक्षित रख लिया है जिसे हो सकता है कि वे प्राप्त कर सकते थे क्योंकि अन्य जाति अब प्रदेश के अधिकारी होंगे ।\n\n20 परन्तु देखो, ऐसा होगा कि वे भगा दिए जाएंगे और अन्य जातियों द्वारा तितर-बितर किये जाएंगे; और भगाए और अन्य जातियों द्वारा तितर-बितर किये जाने के पश्चात, देखो, तब प्रभु अपने उस अनुबंध को याद करेगा जिसे उसने इब्राहीम और इस्राएल के घराने के साथ बनाया था ।\n\n21 और प्रभु धर्मी लोगों की उन प्रार्थनाओं को भी याद करेगा जो उनके लिए उससे की गई थीं ।\n\n22 और फिर, हे तुम अन्य जातियों, सिवाय पश्चाताप करने और अपने बुरे मार्गों से फिरने के अलावा तुम परमेश्वर के सामर्थ्य के आगे कैसे टिके रह सकते हो ?\n\n23 क्या तुम नहीं जानते कि तुम परमेश्वर के हाथों में हो ? क्या तुम नहीं जानते कि उसके पास सारी शक्तियां हैं, और उसकी महान आज्ञा से धरती कागज के एक टुकड़े के समान लपेटी जा सकती है ?\n\n24 इसलिए, तुम पश्चाताप करो, और स्वयं को उसके समाने विनम्र बनाओ, कहीं ऐसा न हो कि उसका न्याय तुम पर पड़ जाए—कहीं ऐसा न हो कि याकूब के बचे हुए वंश तुम्हारे बीच में एक शेर के समान आएं, और तुम्हारे टुकड़े-टुकड़े कर दें, और कोई तुम्हें बचानेवाला न हो ।\n\n", "morm 6": "[center][font_size=26]अध्याय 6[/font_size][/center]\n\n[i]अंतिम युद्ध के लिए नफाई कूमोरा प्रदेश में एकत्रित होते हैं—मॉरमन पावन अभिलेखों को कूमोरा पहाड़ी पर छिपा देता है—लमनाई विजयी होते हैं, और नफाई राष्ट्र नष्ट हो जाता है—हजारों में से सैकड़ों को तलवार से मार दिया जाता है । लगभग 385 ईसवी ।[/i]\n\n1 और अब मैं अपने लोगों, नफाइयों के विनाश के संबंध में अपने अभिलेख का अंत करता हूं । और ऐसा हुआ कि हम लमनाइयों के सामने से आगे बढ़ गए ।\n\n2 और मैंने, मॉरमन ने लमनाइयों के राजा के लिए एक पत्र लिखा, और उस पर इच्छा जाहिर की कि वह हमें अनुमति दे जिससे कि हम अपने लोगों को कूमोरा प्रदेश में एकत्रित कर सकें जो कि कूमोरा नामक पहाड़ी से लगा हुआ था, और वहां हम उनसे युद्ध कर सकें ।\n\n3 और ऐसा हुआ कि लमनाइयों के राजा ने मुझे उस बात की अनुमति दी जो मैं चाहता था ।\n\n4 और ऐसा हुआ कि हम कूमोरा प्रदेश की तरफ चल पड़े, और कूमोरा पहाड़ी के आसपास हमने अपने तंबू लगाए; और यह अनेक जलाशयों, नदियों, और झरनों का प्रदेश था; और यहां हमारे पास लमनाइयों पर लाभ प्राप्त करने की पूरी आशा थी ।\n\n5 और जब तीन सौ चौरासी वर्ष बीत गए, हमने कूमोरा के प्रदेश में अपने लोगों में से बचे हुए सारे लोगों को एकत्रित किया ।\n\n6 और ऐसा हुआ कि जब हमने कूमोरा प्रदेश के एक स्थान पर अपने सारे लोगों को एकत्रित कर लिया, देखो मैं, मॉरमन वृद्ध होने लगा; और जानते हुए कि यह मेरे लोगों का अंतिम संघर्ष है, और प्रभु की आज्ञा प्राप्त करते हुए कि मुझे उन अभिलेखों को लमनाइयों के हाथों में नहीं पड़ने देना चाहिए (क्योंकि लमनाई उन्हें नष्ट कर देंगे) जिसे हमारे पूर्वजों ने दिया है, जो कि पावन हैं । इसलिए मैंने नफी की पट्टियों पर इसका अभिलेख लिखा, और उन सारे अभिलेखो को कूमोरा पहाड़ी पर छिपा दिया जो प्रभु के हाथों द्वारा मुझे सौंपे गए थे, केवल कुछ उन पट्टियों को छोड़कर जिसे मैंने अपने बेटे मोरोनी को दिया था ।\n\n7 और ऐसा हुआ कि अब मेरे लोगों ने अपनी पत्नियों और अपने बच्चों के साथ लमनाई सेनाओं को उनकी तरफ आते देखा; और जो मृत्यु का भयंकर डर सारे दुष्टों के हृदयों में समा गया था, और वे उसे प्राप्त करने की प्रतीक्षा करने लगा ।\n\n8 और ऐसा हुआ कि वे हमसे युद्ध करने आए, और उनकी अत्याधिक संख्या के कारण हर आत्मा में डर समा गया ।\n\n9 और ऐसा हुआ कि उन्होंने तलवार से मेरे लोगों पर आक्रमण कर दिया, और धनुष से, और तीर से, और कुल्हाड़ी से, और युद्ध के हर प्रकार के हथियारों से आक्रमण किया ।\n\n10 और ऐसा हुआ कि मेरे लोगों को काट दिया गया, हां, मेरे उन दस हजार लोगों को भी जो मेरे साथ थे, और मैं बीच में घायल पड़ा था; और वे मेरे पास से होकर गुजर गए और उन्होंने मेरा जीवन समाप्त नहीं किया ।\n\n11 और जब उन्होंने हममें से चौबीस को छोड़कर (जिसमें मेरा बेटा मोरोनी भी था) मेरे सारे लोगों को काट दिया, और हम जो अपने लोगों में से बच गए थे, अगले दिन कूमोरा पहाड़ी की चोटी से देखा कि लमनाई अपने डेरों में जा चुके थे, और मेरे जिन दस हजार लोगों को काट दिया गया था वे सब मेरे सामने पड़े थे ।\n\n12 और हमने अपने उन दस हजार लोगों को भी देखा जिनका नेतृत्व मेरे बेटे मोरोनी ने किया था ।\n\n13 और देखो, गिडगिडोना के दस हजार लोग मरे पड़े थे, और वह भी उनके बीच में था ।\n\n14 और लमाह अपने दस हजार लोगों के साथ मरा पड़ा था; और गिल्गाल अपने दस हजार लोगों के साथ मरा पड़ा था; और लिमहा अपने दस हजार लोगों के साथ मरा पड़ा था; और जेनियम अपने दस हजार लोगों के साथ मरा पड़ा था; और कुमेनिहा, और मोरोनिहा, और अंतीओनम, और शिबलोम, और शेम, और जोश अपने-अपने दस हजार लोगों के साथ मरे पड़े थे ।\n\n15 और ऐसा हुआ कि दस लोग और थे जो अपने-अपने दस हजार लोगों के साथ तलवार द्वारा मारे गए थे; हां, केवल उन चौबीस लोगों को छोड़कर जो मेरे साथ थे, मेरे बाकी सारे लोग मारे गए थे, और कुछ लोग और भी बचे थे जो दक्षिणी देशों की तरफ पलायन कर गए थे, कुछ और लोग बच गए थे लोग जो लमनाइयों में जा मिले थे; और उनका मांस, और उनकी हड्डियां, और लहू धरती पर फैले हुए थे, जो उन लोगों द्वारा धरती पर सड़ने और टुकड़े-टुकड़े होकर उनकी धरती माता की गोद में समा जाने के लिए छोड़ दिए गए थे जिन्होंने उन्हें मारा था ।\n\n16 और मेरे लोगों के मारे जाने के कारण, वेदना से मेरी आत्मा तार-तार हो गई, और मैं रोया:\n\n17 हे तुम निष्कपट लोगों, कैसे तुम प्रभु के मार्ग से अलग हो सकते हो ! हे तुम निष्कपट लोगों, कैसे तुम उस यीशु को नकार सकते हो जो खुली बाहों से तुम्हें स्वीकार करने के लिए खड़ा है !\n\n18 देखो, यदि तुमने ऐसा नहीं किया होता तो तुम नहीं मरते । परन्तु देखो, तुम मरे पड़े हो और मैं तुम्हारी क्षति के कारण विलाप कर रहा हूं ।\n\n19 हे तुम निष्कपट बेटे और बेटियों, तुम पिताओं और माताओं, तुम पतियों और पत्नियों, तुम निष्कपट लोगों, कैसे हो सकता है कि तुम मरे पड़े हो !\n\n20 परन्तु देखो, तुम जा चुके हो, और मेरा दुख तुम्हें वापस नहीं ला सकता है ।\n\n21 और वह दिन शीघ्र ही आनेवाला है जब तुम नश्वरता से अमरत्व में आ जाओगे, और ये शरीर जो भ्रष्ट होकर इस समय सड़ रहे हैं शीघ्र ही भ्रष्ट न किये जानेवाले शरीरों में परिवर्तित हो जाएंगे; और तब तुम अपने कर्मों के अनुसार न्याय पाने के लिए मसीह के न्याय-आसन के सामने खड़े होगे; और यदि ऐसा है कि तुम धर्मी हो तो तुम अपने उन पूर्वजों के साथ आशीषित कहलाओगे जो तुमसे पहले जा चुके हैं ।\n\n22 काश कि तुम पर आए इस महान विनाश से पहले तुमने पश्चाताप किया होता । परन्तु देखो, तुम तो जा चुके हो, और पिता, हां, स्वर्ग का अनंत पिता तुम्हारी दशा को जानता है; और वह तुम्हारे साथ अपने न्याय और दया के अनुसार ही व्यवहार करेगा ।\n\n", "morm 7": "[center][font_size=26]अध्याय 7[/font_size][/center]\n\n[i]मॉरमन अंतिम दिनों के लमनाइयों को मसीह में विश्वास करने, उसके सुसमाचार को स्वीकार करने, और बचाए जाने के लिए आमंत्रित करता है—जो बाइबिल में विश्वास करते हैं वे मॉरमन की पुस्तक पर भी विश्वास करेंगे । लगभग 385 ईसवी ।[/i]\n\n1 और अब, देखो, मैं उन लोगों से कुछ बोलूंगा जो इन लोगों में से शेष बचे हैं जिन्हें छोड़ दिया है, यदि ऐसा है कि परमेश्वर उन्हें मेरी बातों को समझने देगा जिससे कि वे अपने पूर्वजों की बातों को जान सकें; हां, मैं तुमसे कहता हूं, तुम इस्राएल के घराने के बचे हुए लोगों; और ये वे शब्द हैं जिसे मैं तुमसे कहता हूं:\n\n2 तुम जानो कि तुम इस्राएल के घराने के हो ।\n\n3 तुम जानो कि तुम्हें पश्चाताप करना होगा, अन्यथा तुम बचाए नहीं जा सकते ।\n\n4 तुम जानो कि तुम्हें युद्ध के अपने हथियारों को त्यागना होगा, और रक्तपात में और आनंदित नहीं होना होगा, और परमेश्वर की आज्ञा के अलावा तुम्हें उन्हें फिर से धारण नहीं करना चाहिए ।\n\n5 तुम जानो कि तुम्हें अपने पूर्वजों के ज्ञान के विषय में पता करना होगा, और अपने सारे पापों और बुराइयों का पश्चाताप करना होगा, और यीशु मसीह में विश्वास करना होगा कि वह परमेश्वर का पुत्र है, और यह कि वह यहूदियों द्वारा मारा गया था, और पिता के सामर्थ्य से वह फिर से जी उठा, जिसके कारण उसने मृत्यु पर विजय प्राप्त की; और उसमें मृत्यु का डंक भी निगल लिया गया ।\n\n6 और वह मरे हुओं पर पुनरुत्थान लाता है, जिसके कारण मनुष्यों को उसके न्याय-आसन के समक्ष खड़ा होना होगा ।\n\n7 और वह संसार पर मुक्ति लाता है, जिसके कारण जो कोई भी न्याय वाले दिन उसके सामने निर्दोष पाया जाएगा, वह परमेश्वर के साथ उसके राज्य में रह पाएगा और प्रसन्नता की उस स्थिति में जिसका कोई अंत नहीं है, उसमें रहते हुए उस पिता, और पुत्र, और पवित्र आत्मा के लिए भजन के साथ-साथ निरंतर उनकी स्तुति करेगा जो कि एक ही परमेश्वर हैं ।\n\n8 इसलिए पश्चाताप करो, और यीशु के नाम में बपतिस्मा लो, और मसीह के उस सुसमाचार को पकड़े रहो जिसे तुम्हारे सामने लाया जाएगा, केवल इस अभिलेख को ही नहीं परन्तु उस अभिलेख को भी जो यहूदियों से अन्य जातियों के पास आएगा, और जो अभिलेख अन्य जातियों से तुम्हारे पास आएगा ।\n\n9 क्योंकि देखो, इसे इसी उद्देश्य से लिखा गया है कि तुम इस पर विश्वास कर सको; कि यदि तुम्हें विश्वास है कि तुम इस पर विश्वास करोगे; और यदि तुम्हें इस पर विश्वास है तो तुम अपने पूर्वजों से संबंधित बातों को जानोगे, और उन अदभुत कार्यों को भी जिन्हें तुम्हारे बीच में परमेश्वर के सामर्थ्य से किया गया था ।\n\n10 और तुम यह भी जानोगे कि तुम याकूब के बचे हुए वंश हो; इसलिए तुम्हारी गिनती प्रथम अनुबंधित लोगों में होगी; और यदि ऐसा है कि तुम मसीह में विश्वास करते हो और जो आज्ञा तुम्हें दी गई है उसके अनुसार, उद्धारकर्ता का अनुसरण करते हुए, पहले पानी और फिर आग और पवित्र आत्मा से बपतिस्मा लेते हो तो न्यायवाले दिन तुम्हारे साथ भला ही होगा । आमीन ।\n\n", "morm 8": "[center][font_size=26]अध्याय 8[/font_size][/center]\n\n[i]लमनाई प्रयास करते हैं और नफाइयों को नष्ट करते हैं—मॉरमन की पुस्तक परमेश्वर के सामर्थ्य से बाहर आएगी—उन लोगों के लिए श्राप की घोषणा की जाती है जो क्रोध व्यक्त करते हैं और जो प्रभु के कार्य के विरूद्ध विवाद उत्पन्न करते हैं—नफाई अभिलेख बुराई, अधोगति, और धर्मत्याग के दिनों में प्रकट होगा । लगभग 400–421 ईसवी ।[/i]\n\n1 देखो, मैं, मोरोनी, अपने पिता मॉरमन के अभिलेख को पूरा करता हूं । देखो, मेरे पास लिखने के लिए है परन्तु कुछ ही बातें हैं जिसे मेरे पिता ने मुझे लिखने की आज्ञा दी थी ।\n\n2 और अब ऐसा हुआ कि कूमोरा पर घमासान और आश्चर्यजनक युद्ध के पश्चात, देखो, नफाई जो बचकर दक्षिणी देश की तरफ भाग गए थे उनका लमनाइयों ने तब तक पीछा किया जब तक कि वे सारे के सारे मारे न गए ।\n\n3 और मेरे पिता भी उनके द्वारा मारे गए, और अपने लोगों के विनाश की दुखभरी कहानी लिखने के लिए मैं अकेला रह गया था । परन्तु देखो, वे जा चुके थे, और मैंने अपने पिता की आज्ञा का पालन किया है । और वे मुझे मार डालेंगे या नहीं, मैं नहीं जानता ।\n\n4 इसलिए मैं लिखूंगा और अभिलेखों को जमीन में गाड़ दूंगा; और फिर मैं कहीं भी जाऊं इससे कोई फर्क नहीं पड़ता ।\n\n5 देखो, मेरे पिता ने इस अभिलेख को बनाया है, और इसके पश्चात उन्होंने इसके उद्देश्य को लिखा है । और देखो, मैं भी लिखता यदि पट्टियों पर जगह होती, परन्तु नहीं है; और मेरे पास कच्ची धातु नहीं है, क्योंकि मैं अकेला हूं । मेरे पिता युद्ध में मारे गए हैं, और मेरे सारे सगे संबंधी भी, और मेरे पास कोई मित्र नहीं है और मुझे नहीं पता कि कहां जाना है; और मुझे नहीं पता कि प्रभु कब तक चाहता है कि मैं जीवित रहूं ।\n\n6 देखो, हमारे प्रभु और उद्धारकर्ता के आने के समय से लेकर अब तक चार सौ वर्ष बीत चुके हैं ।\n\n7 और देखो, लमनाइयों ने एक नगर से दूसरे नगर और एक स्थान से दूसरे स्थान तक मेरे लोगों, नफाइयों का पीछा किया, यहां तक कि तब तक जब तक कि उनका अस्तित्व मिट न गया; और उनका भारी पतन हुआ; हां, मेरे लोगों, नफाइयों का अदभुत विनाश हुआ ।\n\n8 और देखो, इसमें प्रभु का हाथ था जिसने यह सब किया था । और यह भी देखो, लमनाई एक दूसरे के साथ युद्ध करने लगे; और इस पूरे प्रदेश में हत्या और रक्तपात निरंतर एक चक्र के समान होता रहा; और किसी को भी युद्ध के अंत का पता नहीं चला ।\n\n9 और अब, देखो, उनके विषय में मैं और नहीं कहूंगा, क्योंकि उन लमनाइयों और डाकुओं को छोड़कर और कोई भी नहीं बचा जो प्रदेश में जीवित हो ।\n\n10 और यीशु के उन शिष्यों को छोड़कर ऐसा कोई भी नहीं है जो सच्चे परमेश्वर को जानता हो, जो कि प्रदेश में तब तक रूके रहे जब तक कि लोगों की दुष्टता इतनी न बढ़ गई कि प्रभु चाहने लगा कि वे लोगों के बीच में न रहें; और यदि वे प्रदेश में हैं तो भी कोई व्यक्ति उनके विषय में नहीं जानता है ।\n\n11 परन्तु देखो, मेरे पिता और मैंने उन्हें देखा है, और उन्होंने हमें उपदेश दिया है ।\n\n12 और जो कोई भी इस अभिलेख को प्राप्त करेगा, और जो भी इसमें त्रुटियां हैं उनके कारण इसकी निंदा नहीं करेगा, वह इनसे भी महान बातों को जानेगा । देखो, मैं मोरोनी हूं; और जितना हो सके उतना मैं सारी बातों की जानकारी दूंगा ।\n\n13 देखो, मैं इन लोगों के विषय में बोलना समाप्त करता हूं । मैं मॉरमन का पुत्र हूं, और मेरे पिता नफी के वंशज थे ।\n\n14 और मैं वही हूं जिसने प्रभु की आज्ञा के कारण इस अभिलेख को प्रभु के पास छिपाया है; और इन पट्टियों का कोई मूल्य नहीं रह जाता है । क्योंकि वह वास्तव में कहता है कि लाभ के लिए यह किसी को नहीं मिलेगा; परन्तु इसके अभिलेख अत्यंत बहुमूल्य हैं; और जो कोई भी इसे प्रकाश में लाएगा उसे प्रभु आशीषित करेगा ।\n\n15 क्योंकि इसे प्रकाश में लाने का सामर्थ्य किसी भी व्यक्ति के पास नहीं हो सकता है सिवाय इसके कि इसे परमेश्वर द्वारा स्वयं उसे प्रदान किया जाए; क्योंकि परमेश्वर चाहता है कि ऐसा केवल उसकी महिमा के लिए, या प्राचीन और प्रभु के अनुबंधित लोग जो दूर-दूर तक तितर-बितर हो गए हैं उनके कल्याण के लिए किया जाए ।\n\n16 और आशीषित है वह जो इसे प्रकाश में लाएगा; क्योंकि परमेश्वर के वचन के अनुसार इसे अंधकार से प्रकाश में लाया जाएगा; हां, इसे धरती से बाहर निकाला जाएगा, और यह अंधकार से बाहर चमकेगी, और लोगों की जानकारी में आएगी; और ऐसा परमेश्वर के सामर्थ्य द्वारा होगा ।\n\n17 और यदि कोई त्रुटि है तो वह मनुष्य की तरफ से है । परन्तु देखो, हम किसी त्रुटि के बारे में नहीं जानते हैं; हालांकि परमेश्वर सारी बातें जानता है; इसलिए, वह जो निंदा करता है, सावधान हो जाए, कहीं ऐसा न हो कि उस पर नरकवास का खतरा बन जाए ।\n\n18 और वह जो कहता है: मुझे दिखाओ अन्यथा दंड दिया जाएगा—उससे सावधान हो जाओ, कदाचित वह उस बात की आज्ञा देता है जिसे प्रभु ने मना किया है ।\n\n19 क्योंकि देखो, वह जो उतावलेपन से न्याय करता है उसका न्याय भी उतावलेपन से ही किया जाएगा; क्योंकि उसकी मजदूरी उसके कार्य के अनुसार ही होगी; इसलिए, वह जो दंड देता है उसे प्रभु से दंड ही मिलेगा ।\n\n20 देखो धर्मशास्त्र क्या कहता है—मनुष्य न तो दंड देगा, न ही वह न्याय करेगा; क्योंकि प्रभु कहता है कि न्याय मेरा है, और प्रतिशोध भी मेरा है, और मैं ही भुगतान करूंगा ।\n\n21 और वह जो प्रभु के कार्य के विरूद्ध, और प्रभु के उन अनुबंधित लोगों के विरूद्ध रोष और विवाद व्यक्त करता है जो इस्राएल के घराने के हैं, और कहता है: हम प्रभु के कार्य को नष्ट कर देंगे, और प्रभु अपने उस अनुबंध को याद नहीं रखेगा जिसे उसने इस्राएल के घराने से किया था—वही काट कर आग में डाले जाने के खतरे में होगा ।\n\n22 क्योंकि प्रभु के अनंत उद्देश्य तब तक चलते रहेंगे जब तक कि उसकी सारी प्रतिज्ञाएं पूरी नहीं हो जातीं ।\n\n23 यशायाह की भविष्यवाणियों को खोजो । देखो, मैं उन्हें लिख नहीं सकता । हां, देखो मैं तुमसे कहता हूं कि वे संत जो मुझसे पहले जा चुके हैं, जिन्होंने इस धरती पर अधिकार किया है, पुकारेंगे, हां, यहां तक कि वे मिट्टी से प्रभु को पुकारेंगे; और क्योंकि प्रभु जीवित है वह उस अनुबंध को याद रखेगा जिसे उसने उनसे किया था ।\n\n24 और वह उनकी प्रार्थनाओं को जानता है, कि ये उनके भाइयों के लिए की गई हैं । और वह उनके विश्वास को जानता है, क्योंकि उसके नाम में वे पर्वतों को हटा सकते हैं; और उसके नाम में वे धरती हिला सकते हैं; और उसके वचन के सामर्थ्य द्वारा वे धरती पर बंदीगृहों को गिरा सकते हैं; हां, यहां तक कि उसके वचन के सामर्थ्य के कारण प्रचण्ड भट्टी भी उन्हें नुकसान नहीं पहुंचा सकती है, न ही जंगली पशु और न ही जहरीले सांप ।\n\n25 और देखो, उनकी प्रार्थनाएं उसके लिए भी हैं जिससे प्रभु इन बातों को प्रकट करेगा ।\n\n26 और किसी को कहने की आवश्यकता नहीं है कि वह बाहर नहीं आएगी, क्योंकि इसके विषय में प्रभु ने कहा है; जो प्रभु के हाथों द्वारा जमीन से बाहर आएगी, और कोई इसे रोक नहीं सकता है; और वह उस समय बाहर आएगी जब कहा जाएगा कि अब चमत्कार नहीं होते हैं; और यह उसी प्रकार बाहर आएगी जैसे कि कोई मरा व्यक्ति बोलने लगा हो ।\n\n27 और यह उस समय बाहर आएगी जब गुप्त गठबंधन और अंधकार में किये जानेवाले कार्यों के कारण संतों के लहू प्रभु को पुकारेंगे ।\n\n28 हां, यह उस समय आएगी जब परमेश्वर के सामर्थ्य को अस्वीकार किया जाएगा, और गिरजे दूषित हो जाएंगे और उनके हृदयों के अहंकार से चलाए जाएंगे; हां, उस समय भी जब गिरजे के मार्गदर्शक और शिक्षक अपने हृदयों के अहंकार में फूल जाएंगे, यहां तक कि वे उनसे भी ईर्ष्या करेंगे जो गिरजे के सदस्य हैं ।\n\n29 हां, यह उस समय आएगी जब अग्नि, और आंधी-तूफान के विषय में बातें सुनाई देंगी, और विदेशी प्रदेशों में धूएं के बादल उठेंगे;\n\n30 और जब युद्ध, युद्धों की अफवाहें, और विभिन्न स्थानों पर भूकंपों के विषय मे बातें सुनाई देंगी ।\n\n31 हां, यह तब बाहर आएगी जब धरती पर बहुत अशुद्धता होगी; हत्याएं, और लूटपाट, और झूठ, और छलावे, और वेश्यावृत्ति, और हर प्रकार के घृणित कार्य किये जाएंगे; तब जब बहुत से लोग होंगे जो कहेंगे, यह करो, या वह करो, और इससे कोई फर्क नहीं पड़ता है क्योंकि प्रभु अंतिम दिनों में संभाल लेगा । परन्तु इस प्रकार के लोगों पर हाय क्योंकि वे कड़वाहट और अधर्म के बंधनों के दुष्प्रभाव में होंगे ।\n\n32 हां, यह तब बाहर आएगी जब उन गिरजों का निर्माण हो चुका होगा जो कहेंगे: मेरे पास आओ, और तुम्हारे धन के कारण तुम्हारे पाप क्षमा किये जाएंगे ।\n\n33 हे तुम दुष्ट और पथभ्रष्ट और हठ्ठी लोग, तुमने अपने लाभ के लिए गिरजों का निर्माण क्यों किया है ? क्यों तुमने परमेश्वर के पवित्र वचन को बदल दिया है, कि अपनी आत्माओं पर नरकदंड लाओ ? देखो, परमेश्वर के प्रकटीकरणों की तरफ देखो; क्योंकि देखो, समय तब आएगा जब ये सारी बातें पूरी होंगी ।\n\n34 देखो, प्रभु ने मुझे उस से संबंधित महान और अदभुत चीजें दिखाई हैं जो शीघ्र ही होनेवाली हैं, उस दिन जब ये बातें तुम्हारे बीच में आएंगी ।\n\n35 देखो, मैं तुमसे ऐसे बातें कर रहा हूं मानो तुम उपस्थित थे, और इस समय तुम नहीं हो । परन्तु देखो, यीशु मसीह ने मुझे दिखाया है, और मैं तुम्हारे काम जानता हूं ।\n\n36 और मैं जानता हूं कि तुम अपने हृदयों के अहंकार के अनुसार आचरण करते हो; और कुछ लोगों को छोड़कर ऐसा कोई नहीं है जो अच्छे वस्त्र धारण करने, ईर्ष्या, शत्रुता, और दुर्भावना, और उत्पीड़न, और हर प्रकार की बुराइयों के कारण अपने हृदय के अहंकार में फूला हुआ नहीं है; और तुम्हारे गिरजे भी, हां हर कोई अपने हृदय के अहंकार के कारण भ्रष्ट हो गया है ।\n\n37 क्योंकि देखो, गरीब, और जरूरतमंद, और बीमार और सताए हुए लोगों से अधिक तुम धन से, और अपनी वस्तुओं से, और अपने अच्छे वस्त्रों से, और अपने गिरजों के श्रृंगार से प्रेम करते हो ।\n\n38 हे तुम भ्रष्ट, तुम ढोंगी, तुम शिक्षक लोगों जो अपने आपको उन चीजों के लिए बेचते हो जो नष्ट हो जाएगा, क्यों तुमने परमेश्वर के पवित्र गिरजे को भ्रष्ट कर दिया है ? अपने आप पर मसीह के नाम को ग्रहण करने से तुम्हें लज्जा क्यों आती है ? तुम क्यों नहीं समझते हो कि संसार के गुणगान के कारण—कभी भी न खत्म होनेवाली विपदा से एक अंतहीन प्रसन्नता का मोल अत्याधिक है ?\n\n39 क्यों तुम अपने आपको उन चीजों से सुशोभित करते हो जिसका जीवन नहीं है, और इसके बावजूद तुम भूखे, जरूरतमंद, और वस्त्रहीन, और बीमार और सताए हुए लोगों को अपने बगल से निकल जाने देते हो और उन पर तुम्हारा ध्यान भी नहीं जाता है ?\n\n40 हां, क्यों तुम अपने लाभ के लिए गुप्त गठबंधन करते हो, और ऐसा होने देते हो कि विधवाएं प्रभु के सामने विलाप करें, और अनाथ लोग भी प्रभु के सामने विलाप करें, और तुम लोगों से प्रतिशोध के लिए उन लोगों के पूर्वजों और पतियों का लहू जमीन से प्रभु को पुकारे ?\n\n41 देखो, प्रतिशोध की तलवार तुम पर लटक रही है; समय शीघ्र ही आएगा जब वह संतों के लहू का प्रतिशोध तुमसे लेगा क्योंकि वह उनकी पुकार को और नहीं सह सकता ।\n\n", "morm 9": "[center][font_size=26]अध्याय 9[/font_size][/center]\n\n[i]मोरोनी उन लोगों को पश्चाताप करने के लिए कहता है जो मसीह में विश्वास नहीं करते हैं—वह चमत्कार करनेवाले परमेश्वर की घोषणा करता है, जो प्रकटीकरण प्रदान करता है और विश्वासियों पर उपहार और चिन्ह उंडेलता है—अविश्वास के कारण चमत्कार बंद हो जाते हैं—जो विश्वासी हैं उन्हें चिन्ह दिखाए जाते हैं—लोगों को समझदार होने और आज्ञाओं के पालन का उपदेश दिया जाता है । लगभग 401–421 ईसवी ।[/i]\n\n1 और अब, मैं उन लोगों के विषय में भी बोलूंगा जो मसीह में विश्वास नहीं करते हैं ।\n\n2 देखो, क्या तुम अपने मुसीबत के दिन में विश्वास करोगे—देखो, जब प्रभु आएगा, हां, उस महान दिन में भी धरती कागज के एक टुकड़े के समान लपेटी जाएगी, और तत्व उत्साही गर्मी से पिघल जाएंगे, हां, उस महान दिन तुम्हें परमेश्वर के मेमने के सामने लाया जाएगा—तब क्या तुम कहोगे कि कोई परमेश्वर नहीं है ?\n\n3 तब तुम मसीह को अस्वीकार नहीं कर पाओगे, अन्यथा क्या तुम परमेश्वर के मेमने को देख सकते हो ? क्या तुम समझते हो कि तुम अपने अपराध बोध के ज्ञान में रहते हुए उसके साथ रह सकते हो ? क्या तुम समझते हो कि तुम उस पवित्र अस्तित्व के साथ प्रसन्न रह सकते हो, जब तुम्हारी आत्मा उस अपराध बोध के ज्ञान से दुखी हो कि तुमने सदा ही उसके नियमों का अपमान किया है ?\n\n4 देखो, मैं तुमसे कहता हूं कि नरक में दण्डित आत्माओं के साथ रहने की बजाय, उसके सामने अपनी भ्रष्टता की ज्ञान के तहत रहते हुए, एक पवित्र और न्यायी परमेश्वर के साथ रहने में तुम्हें अधिक तकलीफ होगी ।\n\n5 क्योंकि देखो, जब परमेश्वर के सामने तु्म्हारी नग्नता दिखाने के लिए, और परमेश्वर की महिमा, और यीशु मसीह की पवित्रता भी दिखाने के लिए तुम्हें लाया जाएगा, तो तुम पर ज्वाला की वह अग्नि प्रज्वलित की जाएगी जिसे बुझाया नहीं जा सकता है ।\n\n6 तब हे तुम अविश्वासी, तुम प्रभु की ओर फिरो; यीशु के नाम में पिता को बलपूर्वक पुकारो, जिससे कि महान और अंतिम दिन में, मेमने के लहू द्वारा स्वच्छ किये जाने के कारण शायद तुम निर्दोष, शुद्ध, निष्कपट, और निष्कलंक स्थापित हो सको ।\n\n7 और फिर से मैं उन लोगों से कहता हूं जो परमेश्वर के प्रकटीकरणों को अस्वीकार करते हैं, और कहते हैं कि वे हो चुके हैं, कि अब न तो कोई प्रकटीकरण मिलते हैं, न ही भविष्यवाणियां होती हैं, न ही उपहार और चंगाई प्राप्त होती हैं, न ही अन्य भाषाएं बोली जाती हैं, और न ही भाषाओं के अनुवाद होते हैं ।\n\n8 देखो मैं तुमसे कहता हूं, वह जो इन बातों को अस्वीकार करता हैं उसे मसीह का सुसमाचार नहीं पता है; हां, उसने धर्मशास्त्रों को नहीं पढ़ा है; यदि पढ़ा है तो वह उन्हें समझ नहीं पाया है ।\n\n9 क्योंकि क्या हम नहीं पढ़ते हैं कि परमेश्वर जो कल था, वही आज है, और सदा वैसे ही रहेगा, और उसमें न तो कोई परिवर्तनशीलता है न ही बदलाव का कोई आसार है ?\n\n10 और अब, यदि तुमने किसी ऐसे परमेश्वर की कल्पना की है जो परिवर्तनशील है, और जिसमें बदलाव के आसार भी दिखाई देते हैं, तो तुमने उस परमेश्वर की कल्पना की है जो चमत्कारों का परमेश्वर नहीं है ।\n\n11 परन्तु देखो, मैं तुम्हें चमत्कारों का परमेश्वर दिखाऊंगा, अर्थात इब्राहीम का परमेश्वर, और इसहाक का परमेश्वर, और याकूब का परमेश्वर; और यह वही परमेश्वर है जिसने स्वर्गों और पृथ्वी, और उनमें रहने वाली सारी चीजों को बनाया है ।\n\n12 देखो, उसने आदम को बनाया, और आदम के द्वारा मनुष्य का पतन हुआ । और मनुष्य के पतन के कारण यीशु मसीह आया, यहां तक कि पिता और पुत्र भी आए; और यीशु मसीह के कारण मनुष्य की मुक्ति आई ।\n\n13 और मनुष्य के पुनरुत्थान के कारण, जो कि यीशु मसीह के द्वारा आया, वे फिर से प्रभु की उपस्थिति में लाए गए; हां, यह वह स्थिति है जिसमें सारे मनुष्यों को मुक्ति मिली क्योंकि मसीह की मृत्यु पुनरुत्थान लाता है, जो कि एक अंतहीन नींद से मुक्ति प्रदान करता है, वह नींद जिससे सारे लोग तब परमेश्वर के सामर्थ्य द्वारा जगाए जाएंगे जब तुरही बजेगी; और छोटे और बड़े, सारे लोग आएंगे, और हर कोई उसकी अदालत में खड़ा रहेगा, उस मृत्यु के इस अनंत बंधन से मुक्त होने या खोले जाने के लिए जो कि एक लौकिक मृत्यु है ।\n\n14 और तब उन पर पवित्र अस्तित्व का न्याय आएगा; और तब वह समय आएगा जब जो भ्रष्ट है वह भ्रष्ट ही रहेगा; और वह जो धर्मी है वह धर्मी ही रहेगा; वह जो प्रसन्न है वह प्रसन्न ही रहेगा; और वह जो अप्रसन्न है वह अप्रसन्न ही रहेगा ।\n\n15 और अब, हे तुम सारे लोगों जिन्होंने एक ऐसे परमेश्वर की कल्पना की है जो चमत्कार नहीं कर सकता है, मैं तुमसे पूछना चाहूंगा कि क्या ये सारी बातें हो चुकी हैं जिनके विषय में मैंने बताया है? क्या अंत आ चुका है ? देखो, मैं तुमसे कहता हूं कि नहीं; और परमेश्वर ने चमत्कारों वाला परमेश्वर होना नहीं त्यागा है ।\n\n16 देखो, क्या परमेश्वर उन बातों को नहीं लाया है जो हमारी नजर में चमत्कारिक बातें हैं ? हां, और कौन है जो परमेश्वर के कार्यों को समझ सकता है ?\n\n17 कौन कहेगा कि यह एक चमत्कार नहीं था कि उसके वचन द्वारा स्वर्ग और पृथ्वी की रचना हुई; और उसके वचन के सामर्थ्य द्वारा पृथ्वी की धूल से पुरुष की रचना हुई; और उसके वचन के समार्थ्य द्वारा ही चमत्कार किये गए ?\n\n18 और कौन कहेगा कि यीशु मसीह ने कई शक्तिशाली चमत्कार नहीं किये ? और प्रेरितों के हाथों द्वारा भी कई शक्तिशाली चमत्कार किये गए ।\n\n19 और यदि तब चमत्कार किये गए थे, तो क्यों अब भी एक अपरिवर्तनीय अस्तित्व होते हुए भी परमेश्वर ने चमत्कार करनेवाला परमेश्वर होना त्याग दिया है ? और देखो, मैं तुमसे कहता हूं कि वह परिवर्तित नहीं हुआ है; यदि ऐसा होता तो वह परमेश्वर होना त्याग देता; और उसने परमेश्वर होना नहीं त्यागा है, और चमत्कार करनेवाला एक परमेश्वर है ।\n\n20 और मानव संतानों के बीच में उसने चमत्कार करना क्यों बंद कर दिया है, क्योंकि वे अविश्वास में क्षीण होते गए, और सही मार्ग से भटक गए हैं, और उस परमेश्वर को नहीं जानते हैं जिस पर उन्हें विश्वास करना चाहिए ।\n\n21 देखो, मैं तुमसे कहता हूं कि जो कोई भी बिना संदेह के मसीह में विश्वास करता है, वह मसीह के नाम में पिता से जो भी मांगेगा उसे दिया जाएगा; और यह प्रतिज्ञा सभी के लिए है, पृथ्वी की छोर तक के लोगों के लिए भी ।\n\n22 क्योंकि देखो, इस प्रकार परमेश्वर के पुत्र यीशु मसीह ने अपने उन शिष्यों से कहा है जिन्हें रुकना था, हां, और भीड़ की सुनवाई के समय अपने अन्य सारे शिष्यों से भी: पूरे संसार में जाओ, और हर प्राणी को सुसमाचार सुनाओ ।\n\n23 और वह जो विश्वास करेगा और बपतिस्मा लेगा वही बचाया जाएगा, परन्तु वह जो विश्वास नहीं करेगा वह श्रापित होगा ।\n\n24 और ये चिन्ह उन लोगों के साथ होंगे जो विश्वास करते हैं—मेरे नाम में वे बुरी आत्माओं को निकालेंगे; वे नई भाषाएं बोलेंगे; वे सांपों को उठा लेंगे; और यदि वे किसी जहरीली चीज का सेवन करेंगे तो उन्हें कोई हानि न होगी; वे बीमारों के ऊपर अपना हाथ रखेंगे और वे स्वस्थ हो जाएंगे ।\n\n25 और जो भी बिना संदेह के मेरे नाम में विश्वास करेगा उस पर मैं पृथ्वी के छोर तक अपने सारे शब्दों को प्रमाणित करूंगा ।\n\n26 और अब, देखो, प्रभु के कार्यों के विरूद्ध कौन खड़ा हो सकता है ? उसके कथनों को कौन नकार सकता है ? प्रभु के शक्तिशाली सामर्थ्य के आगे कौन खड़ा होगा ? प्रभु के कार्यों का कौन तिरस्कार करेगा ? मसीह की संतानों का कौन तिरस्कार करेगा ? देखो, तुम सारे जो प्रभु के कार्यों का तिरस्कार करते हो, तुम पर संदेह किया जाएगा और तुम नष्ट हो जाओगे ।\n\n27 हे तब तिरस्कार मत करो, और संदेह के घेरे में न पड़ो, परन्तु प्रभु के वचनों पर ध्यान दो, और जो कुछ भी वह आवश्यकता पड़ने पर तुम्हें देगा उसे यीशु के नाम में पिता से मांगो । संदेह मत करो, परन्तु विश्वासी बने रहो, और प्राचीन समय की तरह प्रभु के पास अपने पूरे हृदय से आना आरंभ करो, और उसके सामने भय और कंपकंपाहट के साथ अपने स्वयं के उद्धार के लिए कार्य करो ।\n\n28 अपनी परीक्षा के दिनों में समझदार बनो; अपने भीतर से सारी अशुद्धता को निकाल दो; ऐसे मत मांगो जिससे कि तुम अपने लोभ में नष्ट हो सको, परन्तु अटल दृढ़ता से मांगो जिससे कि तुम किसी प्रलोभन में न पड़ोगे, परन्तु जिससे कि तुम सच्चे और जीवित परमेश्वर की सेवा करोगे ।\n\n29 देखो कि तुम अयोग्यता से बपतिस्मा न लो; देखो कि अयोग्यता से मसीह का प्रभुभोज न लो; परन्तु देखो कि सारी चीजें योग्यतापूर्वक करो, और उसे यीशु मसीह, जीवित परमेश्वर के पुत्र के नाम में करो, और यदि तुम ऐसा करते हो और अंत तक सहनशील बने रहते हो, तो तुम्हें किसी भी तरह से बाहर नहीं फेंका जाएगा ।\n\n30 देखो, मैं तुमसे वैसे ही बोल रहा हूं जैसे मैं मृत होकर बोलता; क्योंकि मैं जानता हूं कि तुम मेरी बातों को सुनोगे ।\n\n31 मेरी त्रुटियों के कारण मेरी निंदा मत करना, न ही मेरे पिता की त्रुटियों, और न ही मुझसे पहले जिन्होंने लिखा है उनकी त्रुटियों के कारण उनकी निंदा मत करना; परन्तु इसकी बजाय परमेश्वर को धन्यवाद देना कि उसने हमारी त्रुटियों को तुम पर प्रकट किया है, जिससे कि तुम हमारी तुलना में अधिक समझदार हो सको ।\n\n32 और अब, देखो, हमने इस अभिलेख को अपनी समझ के अनुसार उस लिपि में लिखा है जो कि हम लोगों में मिश्रियों की संशोधित लिपि मानी जाती है, जो हमें मिली है और हमने अपनी भाषा के अनुसार उसमें सुधार किया है ।\n\n33 और यदि हमारी पट्टियां पर्याप्त मात्रा में बड़ी होतीं तो हमने इब्रानी लिपि में लिखा होता; परन्तु इब्रानी लिपि में सुधार हमारे द्वारा ही हुआ है; और यदि हमने इब्रानी में लिखा होता तो देखो, तुम्हें हमारे अभिलेख में त्रुटियां नहीं मिलतीं ।\n\n34 परन्तु प्रभु उन बातों को जानता है जिन्हें हमने लिखा है, और यह भी कि अन्य लोग हमारी भाषा नहीं जानते हैं; और क्योंकि अन्य लोग हमारी भाषा नहीं जानते हैं, इसलिए इसके पश्चात अनुवाद के लिए उसने साधन बनाया ।\n\n35 और इन बातों को लिखा गया है ताकि हम अपने उन भाइयों के लहू में डूबे अपने वस्त्रों से छुटकारा पा सकें जो अविश्वास में क्षीण हैं ।\n\n36 और देखो, हमारे भाइयों से संबंधित यही बातें हैं जिसकी हमने इच्छा की है, हां, यहां तक कि मसीह के ज्ञान के प्रति उनकी पुन:स्थापना की भी इच्छा की है, जो कि उन सारे संतों की प्रार्थनाओं के अनुसार है जो प्रदेश में रह चुके हैं ।\n\n37 और प्रभु यीशु मसीह ऐसा होने दे कि उन्हें उनके विश्वास के अनुसार उत्तर प्राप्त हो सके; और पिता परमेश्वर उनके साथ बनाए गए उस अनुबंध को याद रखे जिसे उसने इस्राएल के घराने के साथ बनाया था; और यीशु मसीह के नाम में विश्वास के द्वारा वह उन्हें सदा के लिए आशीषित करे । आमीन ।\n\n", "ether 1": "[center][font_size=26]ईथर की पुस्तक[/font_size][/center]\n\nराजा मुसायाह के समय में लिम्ही के लोगों द्वारा पाए गए, और चौबीस पट्टियों से लिए गए येरेदाइयों का अभिलेख ।\n\n[center][font_size=26]अध्याय 1[/font_size][/center]\n\n[i]मोरोनी ईथर के लेखों को संक्षिप्त करता है—ईथर की वंशावली स्थापित होती है—बाबुल की मीनार पर येरेदाइयों की भाषा में गड़बड़ी नहीं हुई है—प्रभु उन्हें एक उत्तम प्रदेश में ले जाने और उनसे एक महान जाति बनाने की प्रतिज्ञा करता है ।[/i]\n\n1 और अब मैं, मोरोनी, उन प्राचीन निवासियों का विवरण लिखने जा रहा हूं जो इस उत्तरी देश में प्रभु के हाथों द्वारा नष्ट किये गए थे ।\n\n2 और मैं उन चौबीस पट्टियों से अपना अभिलेख लेता हूं जिसे लिम्ही के लोगों ने पाया था, जो ईथर की पुस्तक कहलाती है ।\n\n3 और जैसा कि मुझे लगता है कि इस अभिलेख का पहला भाग, जो कि संसार की सृष्टि के विषय में बताता है, और आदम के विषय में भी, और उस विशाल मीनार के समय के एक विवरण को और उसके विषय में बताता है जो तब तक मानव संतानों के बीच हो चुका था, जो कि यहूदियों में था—\n\n4 इसलिए मैं उन बातों को नहीं लिख रहा हूं जो आदम के समय से लेकर उस समय तक हुई थीं; परन्तु वे पट्टियों पर थीं; और जो कोई भी उन्हें ढूंढ निकालता है, उसी के पास सामर्थ्य होगा ताकि वह पूरा विवरण प्राप्त कर सके ।\n\n5 परन्तु देखो, मैं पूरा विवरण नहीं देता हूं, परन्तु मीनार के नीचे से लेकर जब तक कि वे नष्ट नहीं हुए तब तक के विवरण का एक भाग देता हूं ।\n\n6 और इसी जानकारी के लिए मैं विवरण दे रहा हूं । जिसने इस अभिलेख को लिखा था, वह ईथर था, और वह कोरियन्टर का एक वंशज था ।\n\n7 कोरियन्टर मोरोन का पुत्र था ।\n\n8 और मोरोन इथेम का पुत्र था ।\n\n9 और इथेम अहा का पुत्र था ।\n\n10 और अहा शेत का पुत्र था ।\n\n11 और शेत शिबलोन का पुत्र था ।\n\n12 और शिबलोन कोम का पुत्र था ।\n\n13 और कोम कोरियन्टम का पुत्र था ।\n\n14 और कोरियन्टम अमनीगदा का पुत्र था ।\n\n15 और अमनीगदा हारून का पुत्र था ।\n\n16 और हारून उस हेथ का एक वंशज था, जो कि हियार्थम का पुत्र था ।\n\n17 और हियार्थम लिब का पुत्र था ।\n\n18 और लिब कीश का पुत्र था ।\n\n19 और कीश कोरम का पुत्र था ।\n\n20 और कोरम लेवी का पुत्र था ।\n\n21 और लेवी किम का पुत्र था ।\n\n22 और किम मोरियन्टन का पुत्र था ।\n\n23 और मोरियन्टम रिप्लाकिश का एक वंशज था ।\n\n24 और रिप्लाकिश शेज का पुत्र था ।\n\n25 और शेज हेथ का पुत्र था ।\n\n26 और हेथ कोम का पुत्र था ।\n\n27 और कोम कोरियन्टम का पुत्र था ।\n\n28 और कोरियन्टम ईमर का पुत्र था ।\n\n29 ईमर ओमर का पुत्र था ।\n\n30 और ओमर शूल का पुत्र था ।\n\n31 और शूल किब का पुत्र था ।\n\n32 और किब उस ओरिहा का पुत्र था, जो कि येरेद का पुत्र था;\n\n33 वही येरेद जो अपने भाई और उनके परिवारों के साथ, और कुछ अन्य और उनके परिवारों के साथ उस विशाल मीनार के समय से आया था जब प्रभु ने लोगों की भाषा में गड़बड़ी उत्पन्न कर दी थी, और अपने क्रोध में प्रतिज्ञा ली थी उन्हें पृथ्वी पर चारों तरफ तितर-बितर होना होगा; और प्रभु के वचन के अनुसार लोग तितर-बितर हुए ।\n\n34 और येरेद का भाई जो कि एक बड़े डील-डौल का और एक शक्तिशाली पुरुष था, और एक ऐसा पुरुष था जिस पर प्रभु का भारी अनुग्रह था, इसके भाई येरेद ने उससे कहा: प्रभु से विनती करो ताकि वह हममें गड़बड़ी न करे जिससे कि हम एक दूसरे की बातों को समझ न सकें ।\n\n35 और ऐसा हुआ कि येरेद के भाई ने प्रभु से विनती की, और प्रभु ने येरेद पर करुणा दिखाई; इसलिए उसने येरेद की भाषा में गड़बड़ी उत्पन्न नहीं की; और येरेद और उसके भाई में भी गड़बड़ी नहीं हुई ।\n\n36 तब येरेद ने अपने भाई से कहा: प्रभु से फिर विनती करो, और ऐसा हो कि वह उन लोगों पर से अपना क्रोध हटा ले जो कि हमारे मित्र हैं, ताकि वह उनकी भाषा में भी गड़बड़ी न उत्पन्न करे ।\n\n37 और ऐसा हुआ कि येरेद के भाई ने प्रभु से विनती की, और प्रभु ने उनके मित्रों और परिवारों पर भी करुणा दिखाई, जिससे कि उनकी भाषा में गड़बड़ी उत्पन्न नहीं हुई ।\n\n38 और ऐसा हुआ कि यह कहते हुए येरेद ने अपने भाई से फिर कहा: जाओ और प्रभु से पूछताछ करो कि क्या वह हमें इस प्रदेश से बाहर निकालेगा, और यदि वह हमें प्रदेश से बाहर निकालेगा तो उससे विनती करो कि हम कहां जाएंगे । और प्रभु के सिवाय कौन जानता है कि वह हमें एक ऐसे प्रदेश में ले जाए जो कि संसार का उत्तम प्रदेश हो ? और यदि ऐसा है, तो चलो प्रभु में विश्वासी रहें, जिससे कि हम उसे अपनी धरोहर के रूप में प्राप्त कर सकें ।\n\n39 और ऐसा हुआ कि जैसा येरेद ने कहा था उसके अनुसार येरेद के भाई ने प्रभु से विनती की ।\n\n40 और ऐसा हुआ कि प्रभु ने येरेद के भाई की विनती सुनी, और उस पर करुणा दिखाई और उससे कहा:\n\n41 जाओ और हर प्रकार के अपने झुंड को एकत्रित करो, नर और मादा दोनों को; और पृथ्वी के हर प्रकार के बीज को भी; और अपने परिवारों; और अपने भाई येरेद और उसके परिवार को भी; और अपने मित्रों और उनके परिवारों को भी, और येरेद के मित्रों और उनके परिवारों को भी ।\n\n42 और जब तुम ऐसा कर लो तब उनका मार्गदर्शन करते हुए उत्तरी खाड़ी में जाओ । और वहां मैं तुमसे मिलूंगा, और मैं तुम्हारे आगे-आगे चलते हुए तुम्हें उस प्रदेश ले जाऊंगा जो संसार के सारे प्रदेशों में उत्तम है ।\n\n43 और वहां मैं तुम्हें और तुम्हारे वंश को आशीषित करूंगा, और मुझमें तुम्हारे वंश को, और तुम्हारे भाई के वंश को, और उन्हें उत्पन्न करूंगा, और एक महान जाति बनाऊंगा । और पूरे संसार में उस जाति से बड़ी कोई भी जाति नहीं होगी जिसे मैं अपने लिए तुम्हारे वंश में से उत्पन्न करूंगा । और ऐसा मैं तुम्हारे साथ इसलिए करूंगा क्योंकि तुमने इतने लंबे समय तक मुझसे विनती की है ।\n\n", "ether 2": "[center][font_size=26]अध्याय 2[/font_size][/center]\n\n[i]येरेदाई एक प्रतिज्ञा की हुई भूमि की अपनी यात्रा की तैयारी करते हैं—यह एक उत्तम प्रदेश है जहां लोगों को मसीह की सेवकाई करनी है या फिर नाश हो जाना है—येरेद के भाई से प्रभु तीन घंटे तक बातें करता है—येरेदाई नौकाएं बनातें हैं—प्रभु येरेद के भाई को सुझाव देने के लिए कहता है कि नौकाएं किस प्रकार प्रकाशित होंगी ।[/i]\n\n1 और ऐसा हुआ कि येरेद और उसका भाई, और उनके परिवार, और येरेद और उसके भाई के मित्र और उनके परिवार भी, अपने हर प्रकार के जानवरों, नर और मादा के समूहों के साथ उत्तरी दिशा की ओर स्थित खाड़ी में गए, (खाड़ी का नाम निम्रोद था जिसका नाम शक्तिशाली शिकारी के नाम पर रखा गया था) ।\n\n2 और उन्होंने जाल भी बिछाए और हवा में उड़नेवाले हर प्रकार के पक्षियों को पकड़ा; और उन्होंने एक पात्र भी बनाया जिसमें वे पानी की मछलियों को रखकर ले गए ।\n\n3 और वे अपने साथ डेजेरेट भी ले गए जिसका अनुवाद मधुमक्खी है; और इस प्रकार वे अपने साथ मधुमक्खियों का झुंड ले गए, और सबकुछ जो उस प्रदेश में उगता था, उनके बीजों को ले गए ।\n\n4 और ऐसा हुआ कि जब वे निम्रोद की खाड़ी में नीचे पहुंचे तो प्रभु नीचे आया और उसने येरेद के भाई से बात की; और वह एक बादल में था, और येरेद के भाई ने उसे नहीं देखा ।\n\n5 और ऐसा हुआ कि प्रभु ने उन्हें आज्ञा दी कि उन्हें निर्जन प्रदेश में आगे बढ़ना चाहिए, हां, उस जगह में जहां कभी भी मनुष्य नहीं गया था । और ऐसा हुआ कि प्रभु उनके आगे-आगे चला, और उसने उनसे बात की जब वह बादल में खड़ा था, और उन्हें निर्देश देता कि उन्हें किस तरफ जाना चाहिए ।\n\n6 और ऐसा हुआ कि उन्होंने निर्जन प्रदेश में यात्रा की, और नौकाएं बनाईं, और प्रभु के हाथों द्वारा निरंतर निर्देश प्राप्त करते हुए, वे उनमें यात्रा कर पानी के पार गए ।\n\n7 और प्रभु नहीं चाहता था कि वे समुद्र के पार निर्जन प्रदेश में रुकें, परन्तु वह चाहता था कि वे प्रतिज्ञा की हुई भूमि तक पहुंचें, जो कि सारे प्रदेशों से उत्तम थी, जिसे प्रभु परमेश्वर ने धार्मिक लोगों के लिए बचाकर रखा था ।\n\n8 और क्रोध में उसने येरेद के भाई से प्रतिज्ञा की थी कि जो कोई भी इस प्रतिज्ञा के प्रदेश में रहेगा, उस समय से लेकर सदा के लिए उसकी, सच्चे और एकमात्र परमेश्वर की सेवा करेगा, अन्यथा वे नष्ट कर दिए जाएंगे जब उसका क्रोध चरम सीमा पर पहुंच जाएगा ।\n\n9 और अब, हम इस प्रदेश से संबंधित परमेश्वर के नियमों को देख सकते हैं, कि यह एक प्रतिज्ञा का प्रदेश है; और जो भी जाति इस पर अधिकार करेगी वह परमेश्वर की सेवा करेगी, अन्यथा वे नष्ट कर दिए जाएंगे जब उसका क्रोध चरम सीमा पर पहुंच जाएगा । और उसका भयंकर क्रोध उन पर तब आता है जब वे बुराई में परिपक्व हो जाते हैं ।\n\n10 परन्तु देखो, यह वह प्रदेश है जो सारे अन्य प्रदेशों से उत्तम है; इसलिए वह जो इस पर अधिकार रखेगा, परमेश्वर की सेवा करेगा अन्यथा नष्ट कर दिया जाएगा; क्योंकि यही परमेश्वर का अनंत नियम है । और उन्हें तब तक नष्ट नहीं किया जाएगा जब तक कि प्रदेश में रह रहे बच्चों के बीच बुराई पूरी तरह न फैल जाए ।\n\n11 और तुम्हारे पास यह आता है, हे तुम अन्य जातियों, कि तुम परमेश्वर के नियमों को जान सको—जिससे कि तुम पश्चाताप कर सको, और जब तक कि परिपूर्णता नहीं आती तब तक तुम अपनी बुराइयों में जारी न रह सको, कि तुम स्वयं पर उन लोगों के समान परमेश्वर का भयंकर क्रोध न ला सको जैसा कि अब तक प्रदेश के निवासियों ने किया है ।\n\n12 देखो, यह एक उत्तम प्रदेश है, और जो भी जाति इसमें रहेगी वह दासता और अधीनता, और स्वर्ग के नीचे रह रही सारी अन्य जातियों से मुक्त होगी यदि वे प्रदेश के परमेश्वर की सेवा करेंगे जो कि यीशु मसीह है, और जो उन सब बातों से प्रकट होता है जिसे हमने लिखा है ।\n\n13 औऱ अब मैं अपने अभिलेख में आगे बढ़ता हूं; क्योंकि देखो, ऐसा हुआ कि प्रभु येरेद और उसके भाइयों को उस महासमुद्र तक ले आया जो प्रदेशों को विभाजित करती है । और जब वे समुद्र के पास आए तब उन्होंने अपना तंबू लगाया; और उन्होंने उस स्थान को मोरियंकुमर नाम दिया; और वे तंबुओं में रहे, और चार वर्षों तक समुद्रतट पर बने तंबुओं में रहे ।\n\n14 और ऐसा हुआ कि चार वर्षों के अंत में प्रभु फिर से येरेद के भाई के पास आया, और एक बादल में खड़ा हुआ और उससे बात की । और तीन घंटें तक प्रभु ने येरेद के भाई से बात की, और उसे डांटा-फटकारा क्योंकि उसे प्रभु के नाम को पुकारना याद नहीं रहा था ।\n\n15 और येरेद के भाई ने उस बुराई से पश्चाताप किया जिसे उसने किया था, और अपने उन भाइयों के लिए प्रभु के नाम को पुकारा जो उसके साथ थे । और प्रभु ने उससे कहा: मैं तुम्हारे और तुम्हारे भाइयों के पापों को क्षमा कर दूंगा; परन्तु तुम अब और पाप नहीं करोगे, क्योंकि तुम्हें याद रखना होगा कि मेरी आत्मा सदा के लिए मनुष्यों के साथ प्रयत्न नहीं करती है; इसलिए, यदि तुम पूरी तरह से पाप में पड़ने तक पाप करते रहे तो तुम्हें प्रभु की उपस्थिति से अलग कर दिया जाएगा । और उस देश के लिए यही मेरे विचार हैं जिसे मैंने तुम्हें तुम्हारी धरोहर के रूप में दिया है; क्योंकि यह अन्य सारे प्रदेशों में उत्तम प्रदेश होगा ।\n\n16 और प्रभु ने कहा: काम पर जाओ और उन्ही नौकाओं की तरह नौकाएं बनाएं जैसा कि तुमने अब तक बनाई हैं । और ऐसा हुआ कि येरेद का भाई, और उसके बंधु भी काम पर गए, और प्रभु के निर्देशानुसार उसी प्रकार की नौकाओं को बनाया जैसा कि अब तक बनाई थी । और वे छोटी-छोटी थी, और वे पानी पर हल्की थी, वैसी ही हल्की जैसे कि पानी पर एक पक्षी होता है ।\n\n17 और उन्हें वैसे ही बनाया गया था जैसे कि वे बहुत ही कसी हुई हों, इतनी अधिक कि एक थाली के समान जो पानी को रोक सके; और उसका निचला हिस्सा एक थाली के समान ही कसा हुआ था; और उसके बगल के हिस्से भी थाली के समान ही कसे हुए थे; और उसके छोर नुकिले थे; और उसका ऊपरी हिस्सा एक थाली के समान कसा हुआ था; और उसकी लंबाई एक वृक्ष की लंबाई के समान थी; और उसका दरवाजा, यदि बंद हो जाता तो एक थाली के समान कसा हुआ हो जाता ।\n\n18 और ऐसा हुआ कि यह कहते हुए येरेद के भाई ने प्रभु से विनती की: हे प्रभु, मैंने वह कार्य पूरा कर दिया है जिसे तुमने मुझे करने की आज्ञा दी थी, और तुम्हारे निर्देशानुसार मैंने नौकाओं को बना दिया है ।\n\n19 और देखो, हे प्रभु, उनमें कोई प्रकाश नहीं है; हम किस तरफ जाएंगे ? और हम मर भी जाएंगे, क्योंकि उनमें जो हवा है उसके अलावा हम और सांस नहीं ले सकते हैं; इसलिए हम मर जाएंगे ।\n\n20 और प्रभु ने येरेद के भाई से कहा: देखो, तुम ऊपरी हिस्से में एक सुराख बनाओगे, और निचले हिस्से में भी; और जब तुम्हें हवा की आवश्यकता हो तब तुम सुराख को खोलकर हवा ले लेना । और यदि ऐसा हो कि तुम पर पानी आए, देखो, तब तुम सुराख को बंद कर देना जिससे कि तुम बाढ़ में बह न सको ।\n\n21 और ऐसा हुआ कि येरेद के भाई ने वैसा ही किया, जैसा कि प्रभु ने उसे आज्ञा दी थी ।\n\n22 और यह कहते हुए उसने प्रभु से फिर विनती की: हे प्रभु, देखो मैंने वैसे ही किया है जैसे कि तुमने मुझे आज्ञा दी थी; और मैंने अपने लोगों के लिए नावें तैयार की हैं, और देखो उनमें कोई प्रकाश नहीं है । देखो, हे प्रभु, क्या तुम ऐसा होने दोगे कि हम अंधकार में इस विशाल जल को पार करें ?\n\n23 और प्रभु ने येरेद के भाई से कहा: तुम क्या चाहते हो कि मैं करूं ताकि तुम्हारी नावों में प्रकाश हो ? क्योंकि देखो, तुम्हारे पास खिड़कियां नहीं हो सकती हैं, क्योंकि वे टुकड़े-टुकड़े हो जाएंगी; न ही तुम अपने साथ आग लेकर जा सकते हो, क्योंकि तुम आग के प्रकाश द्वारा नहीं जाओगे ।\n\n24 क्योंकि देखो, तुम समुद्र में एक व्हेल के समान होगे; क्योंकि पर्वत से आ रही लहरें तुम्हें ठोकर मारेंगी । फिर भी, मैं तुम्हें दोबारा समुद्र की गहराइयों से बाहर निकालूंगा; क्योंकि मेरे मुंह से हवा निकल चुकी है, और मैंने बारिश और बाढ़ भी भेज दी है ।\n\n25 और देखो, मैं तुम्हें इन चीजों का सामना करने के लिए तैयार करता; क्योंकि तुम इस विशाल गहराई को पार नहीं कर सकते हो यदि मैं तुम्हें समुद्र की इन लहरों का सामना करने के लिए तैयार न करूं । इसलिए तुम क्या चाहते हो कि मैं तुम्हारे लिए करूं जिससे कि तुम्हारे पास प्रकाश हो जब तुम समुद्र की गहराइयों में निगले जाते हो ?\n\n", "ether 3": "[center][font_size=26]अध्याय 3[/font_size][/center]\n\n[i]येरेद का भाई प्रभु की उंगली देखता है जब वह सोलह पत्थरों को छूता है—येरेद के भाई को मसीह अपनी आत्मा का शरीर दिखाता है—जिनके पास परिपूर्ण ज्ञान है, उसे पर्दे के भीतर देखने से नहीं रोका जा सकता है—येरेदाई अभिलेख को प्रकाश में लाने के लिए अनुवादक उपलब्ध कराए गए ।[/i]\n\n1 और ऐसा हुआ कि येरेद का भाई, (अब जितनी नौकाएं बनाई गई थीं उनकी संख्या आठ थी) पवर्त पर गया, जिसे वे उसकी अत्याधिक ऊंचाई के कारण शेलेम पर्वत कहते थे, और चट्टान से सोलह छोटे-छोटे टुकड़े तोड़कर निकाले; और वे सफेद और साफ थे, यहां तक कि पारदर्शी शीशे के समान थे; और वह उन्हें अपने हाथों से उठाकर पर्वत के शिखर पर गया, और यह कहते हुए प्रभु से फिर से विनती की:\n\n2 हे प्रभु, तुमने कहा है कि हम बाढ़ द्वारा घिर जाएंगे । अब देखो, हे प्रभु, और तुम्हारे सामने अपने सेवक की दुर्बलता के कारण तुम उससे क्रोधित न होना; क्योंकि हम जानते हैं कि तुम पवित्र हो और स्वर्गों में निवास करते हो, और यह कि पतन के कारण हमारा जो स्वभाव निरंतर बुरा हो गया है उसके कारण हम तुम्हारे सामने अयोग्य हैं; फिर भी, हे प्रभु, तुमने हमें आज्ञा दी है कि हमें तुम्हें पुकारना होगा, जिससे कि हम अपनी इच्छानुसार तुमसे प्राप्त कर सकें ।\n\n3 देखो, हे प्रभु, हमारी बुराई के कारण तुमने हमें दंडित किया है, और तुमने हमें निकाल दिया है, और इन कई वर्षों तक हम निर्जन प्रदेश में रहे हैं; फिर भी, तुमने हम पर दया दिखाई है । हे प्रभु, दया भरी दृष्टि से मेरी तरफ देखो, और इन लोगों पर से अपना क्रोध हटा लो, और ऐसा मत होने दो कि इन लोगों को अंधकार की इस भयानक गहराई में जाना पड़े; परन्तु इन चीजों को देखो जिन्हें मैंने चट्टान से तोड़कर निकाला है ।\n\n4 और मैं जानता हूं, हे प्रभु, कि तुम्हारे पास पूर्ण सामर्थ्य है, और तुम वह सब कर सकते हो जो मनुष्य के लाभ के लिए है; इसलिए हे प्रभु, इन पत्थरों को अपनी उंगली से छुओ, और इन्हें तैयार कर दो जिससे कि ये अंधकार में प्रकाशित हों; और ये हमारी उन नौकाओं में चमकें जिन्हें हमने तैयार किया है, जिससे कि जब हम समुद्र को पार करें तब हमारे पास प्रकाश हो ।\n\n5 देखो, हे प्रभु, तुम ऐसा कर सकते हो । हम जानते हैं कि तुम महान सामर्थ्य दिखाने में समर्थ हो, जो कि मनुष्यों की समझ के अनुसार साधारण लगती हैं ।\n\n6 और ऐसा हुआ कि जब येरेद के भाई ने इन बातों को कह लिया, तब देखो, प्रभु ने अपना हाथ आगे किया और अपनी उंगली से एक-एक कर पत्थरों को छुआ । और येरेद के भाई की आंखों के सामने से परदा हट गया, और उसने प्रभु की उंगली को देखा; और वह एक आदमी की उंगली के समान ही थी जो कि मांस और लहू का होता है; और येरेद का भाई प्रभु के सामने नीचे गिर गया, क्योंकि वह डर के कारण दंग रह गया था ।\n\n7 और प्रभु ने देखा कि येरेद का भाई जमीन पर गिरा हुआ था; और प्रभु ने उससे कहा: उठो, तुम क्यों गिर गए हो ?\n\n8 और उसे प्रभु से कहा: मैंने प्रभु की उंगली देखी, और मैं डर गया कि कहीं वह मुझे दंडित न करे; क्योंकि मैं नहीं जानता था कि प्रभु भी मांस और लहू का है ।\n\n9 और प्रभु ने उससे कहा: अपने विश्वास के कारण तुमने देखा है कि मैं मांस और लहू का भी बन सकता हूं; मेरे सामने कभी भी ऐसा कोई व्यक्ति नहीं आया है जिसका विश्वास तुम्हारे जितना मजबूत हो; क्योंकि यदि ऐसा नहीं होता तो तुम मेरी उंगली नहीं देख सकते । क्या तुमने इससे अधिक कुछ देखा ?\n\n10 और उसने उत्तर दिया: नहीं; प्रभु, अपने आपको मुझे दिखाओ ।\n\n11 और प्रभु ने उससे कहा: क्या तुम उन बातों पर विश्वास करोगे जिसे मैं कहूंगा ?\n\n12 और उसने उत्तर दिया: हां, प्रभु, मैं जानता हूं कि तुम सच कहते हो, क्योंकि तुम सच्चाई का परमेश्वर हो, और झूठ नहीं बोल सकते ।\n\n13 और जब उसने इन बातों को कह लिया, देखो, प्रभु ने अपने आपको उसे दिखाया, और कहा: क्योंकि तुम इन बातों को जानते हो, तुम पतन से मुक्त हो गए हो; इसलिए तुम्हें मेरी उपस्थिति में लाया जाएगा; इसलिए मैं तुम्हें अपने आपको दिखा रहा हूं ।\n\n14 देखो, मैं वही हूं जिसने अपने लोगों को मुक्त करने के लिए संसार की नींव से ही तैयारी की है । देखो, मैं ही यीशु मसीह हूं । मैं ही पिता और पुत्र हूं । मुझमें ही सारी मानवजाति को जीवन मिलेगा, और वह अनंत जीवन भी उन लोगों को जो मेरे नाम में विश्वास करेंगे; वे मेरे बेटे और बेटियां बन जाएंगे ।\n\n15 और मैंने कभी भी उन मनुष्यों को अपने आपको नहीं दिखाया जिन्हें मैंने बनाया है, क्योंकि कभी भी मनुष्यों ने मुझमें विश्वास नहीं किया है जैसा कि तुमने किया । क्या तुम देख सकते हो कि तुम्हें मेरी ही समानता में बनाया गया है ? हां, यहां तक कि सारे मनुष्यों को आरंभ से ही मेरी समानता में बनाया गया है ।\n\n16 देखो, जो शरीर तुम्हारे पास अभी है, वह मेरी आत्मा का शरीर है; और मनुष्यों को मेरी आत्मा के शरीर के अनुसार बनाया गया है; और जैसा मैं तुम्हें आत्मा के रूप में दिखाई देता हूं वैसे ही मैं अपने लोगों को मांस के शरीर में दिखाई दूंगा ।\n\n17 और अब, मैं, मोरोनी ने जैसा कहा है कि ये बातें जो लिखी गईं हैं मैं उनका पूरा विवरण नहीं दे सकता हूं, इसलिए मेरे लिए यह कहना पर्याप्त होगा कि यीशु ने इस मनुष्य पर अपने आपको आत्मा के रूप में प्रकट किया, उसी शरीर की समानता में जैसा उसने स्वयं को नफाइयों को दिखाया था ।\n\n18 और उसने उसे वैसे ही उपदेश दिया जैसा कि उसने नफाइयों को दिया था; और यह सब इसलिए हुआ जिससे कि यह मनुष्य जान सके कि वह परमेश्वर था, क्योंकि प्रभु ने उसे कई महान कार्य दिखाए थे ।\n\n19 और इस मनुष्य के ज्ञान के कारण उसे पर्दे के पार देखने से नहीं रोका जा सका; और उसने यीशु की उंगली को देखा था, जिसे जब उसने देखा तो डर के मारे गिर गया था; क्योंकि वह जानता था कि वह प्रभु की उंगली थी; और उसे विश्वास की जरुरत नहीं थी, क्योंकि बिना संदेह के वह सब जानने लगा था ।\n\n20 इसलिए, परमेश्वर के इस पूरे ज्ञान के कारण पर्दे के पार देखने से उसे नहीं रोका जा सका; इसलिए उसने यीशु को देखा; और उसने उसे उपदेश भी दिया ।\n\n21 और ऐसा हुआ कि प्रभु ने येरेद के भाई से कहा: देखो, जब तुम संसार में जाओगे तब तुमने जो देखा और सुना है उसे तब तक किसी को नहीं बताओगे जब तक कि समय न आ जाए कि मैं शरीर में अपने नाम को गौरववान्वित करूं; इसलिए तुम इन बातों को बचाकर रखोगे जिसे तुमने देखा और सुना है, और इसे किसी भी मनुष्य को नहीं बताओगे ।\n\n22 और देखो, जब तुम मेरे पास आओगे, तुम इन्हें लिखोगे और उन्हें मुहरबंद कर दोगे, ताकि कोई भी उसका अनुवाद न कर सके; क्योंकि तुम उन्हें उस भाषा में लिखोगे जिसे पढ़ा नहीं जा सकता है ।\n\n23 और देखो, मैं तुम्हें ये दो पत्थर दूंगा, और जो तुम लिखोगे उसी के साथ इन्हें भी मुहरबंद कर दोगे ।\n\n24 क्योंकि देखो, जिस भाषा में तुम लिखोगे मैंने उसमें गड़बड़ी पैदा कर दी है; इसलिए मैं अपने समय के अनुसार ऐसा होने दूंगा कि ये पत्थर इन बातों को मनुष्यों को बढ़ा-चढ़ाकर दिखाए जिसे तुम लिखोगे ।\n\n25 और जब प्रभु ने इन बातों को कह लिया, तब उसने येरेद के भाई को पृथ्वी के उन सब निवासियों को दिखाया जो रह चुके थे, और उन्हें भी जो रहनेवाले थे; और उसने उन्हें उसकी दृष्टि से पृथ्वी के छोर तक की बातों तक को नहीं हटाया ।\n\n26 क्योंकि उसने उसे समय से पहले बताया था, कि यदि वह उसमें विश्वास करेगा तो वह सारी चीजों को उसे दिखा सकता है—उसे यह सब दिखाया जाएगा; इसलिए प्रभु ने उसके सामने से कोई भी चीज नहीं हटाई, क्योंकि वह जानता था कि प्रभु उसे सारी चीजें दिखा सकता है ।\n\n27 प्रभु ने उससे कहा: इन बातों को लिखो और उन्हें मुहरबंद कर दो; और मैं मानव संतानों को अपने समय के अनुसार इन्हें दिखाऊंगा ।\n\n28 और ऐसा हुआ कि प्रभु ने उसे आज्ञा दी कि जो दो पत्थर उसे दिए गए थे वह उन्हें भी मुहरबंद कर दे, और उन्हें तब तक न दिखाए जब तक कि प्रभु स्वयं उन्हें मानव संतानों पर प्रकट न करे ।\n\n", "ether 4": "[center][font_size=26]अध्याय 4[/font_size][/center]\n\n[i]मोरोनी को येरेद के भाई के लेखों को मुहरबंद करने की आज्ञा दी जाती है—उन्हें तब तक प्रकट नहीं किया जाएगा जब तक मनुष्यों में येरेद के भाई के समान विश्वास न हो जाए—मसीह लोगों को उसके और उसके शिष्यों के वचनों में विश्वास करने की आज्ञा देता है—मनुष्यों को पश्चाताप करने, सुसमाचार में विश्वास करने, और बचाए जाने आज्ञा दी जाती है ।[/i]\n\n1 और प्रभु ने येरेद के भाई को आज्ञा दी कि वह पर्वत पर से प्रभु की उपस्थिति से नीचे चला जाए, और उन बातों को लिखे जिसे उसने देखा था; और इन बातों को मानव संतानों में लाने के लिए तब तक मना किया गया जब तक कि उसे क्रूस पर न चढ़ा दिया जाए; और इसी कारण राजा मुसायाह ने उन्हें रखा, ताकि वे संसार में तब तक न आएं जब तक कि मसीह अपने लोगों को स्वयं को न दिखा दे ।\n\n2 और जब मसीह वास्तव में अपने आपको लोगों को दिखा चुका होगा, उसने आज्ञा दी कि उसके पश्चात उन्हें प्रकट किया जाए ।\n\n3 और अब, इसके पश्चात, वे सारे अविश्वास में क्षीण हुए; और लमनाइयों के अलावा और कोई नहीं बचा था, और उन्होंने मसीह के सुसमाचार को अस्वीकार किया; इसलिए मुझे आज्ञा दी गई कि मैं उन्हें फिर से जमीन में छिपा दूं ।\n\n4 देखो, मैंने इन पट्टियों पर उन्हीं सच्ची बातों को लिखा है जिसे येरेद के भाई ने देखा था; और कभी भी इतनी महान बातों को प्रकट नहीं किया गया जिन्हें येरेद के भाई पर प्रकट किया गया था ।\n\n5 इसलिए प्रभु ने मुझे उन्हें लिखने की आज्ञा दी है; और मैंने उन्हें लिखा है । और उसने मुझे आज्ञा दी है कि मैं उन्हें मुहरबंद कर दूं; और इसके पश्चात मुझे इसके अनुवाद को भी मुहरबंद करने की आज्ञा दी है; इसलिए प्रभु की आज्ञानुसार मैंने अनुवादकों को मुहरबंद कर दिया है ।\n\n6 क्योंकि प्रभु ने मुझसे कहा था: ये अन्य जातियों में तब तक नहीं जाएंगी जब तक कि वे अपनी बुराइयों के लिए पश्चाताप नहीं करेंगे, और प्रभु के सामने शुद्ध नहीं हो जाएंगे ।\n\n7 और उस दिन वे मुझमें विश्वास बढ़ाएंगे, प्रभु कहता है, वैसे ही जैसे कि येरेद के भाई ने किया था, ताकि उनका मुझमें पवित्रिकरण हो सके, तब मैं उन पर वे बातें प्रकट करूंगा जिसे येरेद के भाई ने देखा था, यहां तक कि उन पर सारे प्रकटीकरणों को, और उनमें की सारी बातों को भी खोल दूंगा, यीशु मसीह, परमेश्वर का पुत्र, स्वर्गों और पृथ्वी का पिता कहता है ।\n\n8 और वह जो प्रभु के वचन के विरूद्ध विवाद करेगा, उसे श्रापित होने दो; और वह जो इन बातों को अस्वीकार करेगा, उसे श्रापित होने दो; क्योंकि मैं उन्हें महान चीजें नहीं दिखाऊंगा, यीशु मसीह कहता है; क्योंकि मैं वही हूं जो कहता है ।\n\n9 और मेरी आज्ञा पर स्वर्ग खुलते हैं और बंद होते हैं; और मेरे शब्द से पृथ्वी हिल जाएगी; और उसके निवासी मेरी आज्ञा से वैसे ही नष्ट हो जाएंगे जैसे कि आग से नष्ट हुए हों ।\n\n10 और वह जो मेरी बातों पर विश्वास नहीं करता है, मेरे शिष्यों पर भी विश्वास नहीं करता है; और यदि ऐसा है कि मैं न बोलूं तो तुम न्याय करो; क्योंकि तुम जानोगे कि मैं ही हूं जो अंतिम दिन बोलूंगा ।\n\n11 परन्तु जो मैंने कहा है उस पर वह जो विश्वास करता है, उससे मैं अपनी आत्मा की प्रत्यक्षीकरण से मिलूंगा, और वह जानेगा और अभिलेख रखेगा । क्योंकि मेरी आत्मा के कारण वह जानेगा कि ये बातें सच्ची हैं; क्योंकि यही मनुष्यों को भलाई करने के लिए उकसाती हैं ।\n\n12 और जो भी बातें मनुष्यों को भलाई करने के लिए उकसाती हैं वे मेरी ओर से हैं; क्योंकि अच्छाई मेरे अलावा कहीं और से नहीं आती है । मैं वही हूं जो मनुष्यों को सारी भलाई करने के लिए मार्ग दिखाता है; वह जो मेरी बातों पर विश्वास नहीं करेगा मुझ पर विश्वास नहीं करेगा—कि मैं हूं; और वह जो मुझ पर विश्वास नहीं करेगा उस पिता पर विश्वास नहीं करेगा जिसने मुझे भेजा है । क्योंकि देखो, मैं ही पिता हूं, मैं ही ज्योति, और जीवन, और संसार की सच्चाई हूं ।\n\n13 मेरे पास आओ, हे तुम अन्य जातियों, और मैं तुम्हें महान चीजें दिखाऊंगा, उस ज्ञान को जिसे अविश्वास के कारण छिपा दिया गया था ।\n\n14 मेरे पास आओ, हे तुम इस्राएल के घराने, और तुम पर उन महान बातों को प्रकट किया जाएगा जिसे पिता ने तुम्हारे लिए, संसार की नींव से ही गाड़ कर रखा है; और अविश्वास के कारण वह तुम तक नहीं पहुंची हैं ।\n\n15 देखो, जब तुम अविश्वास के उस पर्दे को फाड़ दोगे जिसके कारण तुम अपनी दुष्टता की भयावह स्थिति, और हृदय की कठोरता, मन के अंधेपन में हो, तब वे महान और अदभुत बातें जिन्हें संसार की नींव से ही तुमसे छिपा कर रखी गई हैं—हां, जब तुम एक टुटे हुए हृदय औऱ शोर्कात आत्मा से, पिता को मेरे नाम में पुकारोगे, तब हे इस्राएल के घराने, तुम जानोगे कि पिता ने उस अनुबंध को याद रखा है जिसे उसने तुम्हारे पूर्वजों से किया था ।\n\n16 और तब मेरे वे प्रकटीकरण जिन्हें मैंने अपने सेवक यूहन्ना से लिखवाया था उन्हें सारे लोगों के सामने खोला जाएगा । याद रखो, जब तुम इन बातों को होते देखोगे, तुम जानोगे कि समय निकट है जब उन्हें बिल्कुल उसी कार्य में प्रकट किया जाएगा ।\n\n17 इसलिए, जब तुम इस अभिलेख को प्राप्त करोगे तब तुम जान सकोगे कि पिता का कार्य पूरे प्रदेश में आरंभ हो चुका है ।\n\n18 इसलिए, पृथ्वी की छोर तक के लोगों पश्चाताप करो, और मेरे पास आओ, और मेरे सुसमाचार में विश्वास करो, और मेरे नाम में बपतिस्मा लो; क्योंकि वह जो विश्वास करता है और बपतिस्मा लेता है वही बचाया जाएगा; परन्तु वह जो विश्वास नहीं करता है वह नरकवासी होगा; और चिन्ह उन लोगों के साथ होंगे जो मेरे नाम में विश्वास करते हैं ।\n\n19 और आशीषित है वह जो अंतिम दिन में मेरे नाम में विश्वासी पाया जाएगा, क्योंकि वह उस राज्य में रहने के लिए उठा लिया जाएगा जिसे संसार की नींव से ही तैयार किया गया है । और देखो मैं ही हूं जिसने इसे कहा है । आमीन ।\n\n", "ether 5": "[center][font_size=26]अध्याय 5[/font_size][/center]\n\n[i]तीन गवाह और कार्य स्वत: ही मॉरमन की पुस्तक की सच्चाई की गवाही के रूप में खड़े होंगे ।[/i]\n\n1 और अब, मैं, मोरोनी ने अपनी स्मरणशक्ति के अनुसार, उन बातों को लिखा है जिन्हें लिखने की मुझे आज्ञा दी गई है; और मैंने उन बातों को तुम्हें बता दिया है जिन्हें मैंने मुहरबंद किया था; इसलिए उन्हें उस रीति से न छुओ कि तुम अनुवाद कर सको; क्योंकि परमेश्वर के ज्ञान में उसका समय आने तक, ऐसा करने के लिए तुम्हें मना किया गया है ।\n\n2 और देखो, तुम्हें इन पट्टियों को उन लोगों को दिखाने का सुअवसर मिलेगा जो इस कार्य को बाहर लाने में सहायता करेंगे ।\n\n3 और इन्हें तीन लोगों को परमेश्वर के सामर्थ्य द्वारा दिखाया जाएगा; इसलिए वे इस बात की निश्चितता को जानेंगे कि ये बातें सच्ची हैं ।\n\n4 और तीनों गवाहों के मुंह से ये बातें स्थापित होंगी; और तीनों की गवाहियां, और उसका कार्य जिसमें परमेश्वर का सामर्थ्य और उसका वचन बाहर लाया जाएगा, जिसका पिता, पुत्र, और पवित्र आत्मा अभिलेख रखेंगे—और ये सारी बातें अंतिम दिन में संसार के विरूद्ध एक गवाही के रूप में खड़ी होंगी ।\n\n5 और यदि ऐसा होगा कि वे पश्चाताप करेंगे और यीशु के नाम में पिता के पास आएंगे, उन्हें परमेश्वर के राज्य में स्वीकार किया जाएगा ।\n\n6 और अब, यदि इन बातों के लिए मेरे पास कोई अधिकार नहीं है, तो तुम न्याय करो; क्योंकि जब तुम मुझे देखोगे तो तुम जानोगे कि मेरे पास अधिकार है, और अंतिम दिन में हम परमेश्वर के समक्ष खड़े रहेंगे । आमीन ।\n\n", "ether 6": "[center][font_size=26]अध्याय 6[/font_size][/center]\n\n[i]येरेदाई नौकाएं प्रतिज्ञा की हुई भूमि की तरफ हवाओं द्वारा चलने लगीं—लोग प्रभु की भलाई के लिए उसकी बड़ाई करते हैं—ओरिहा को उनका राजा नियुक्त किया जाता है—येरेद और उसके भाई की मृत्यु हो जाती है ।[/i]\n\n1 और अब, मैं, मोरोनी येरेद और उसके भाई के अभिलेख को आगे बढ़ाता हूं ।\n\n2 क्योंकि ऐसा हुआ कि जब प्रभु ने उन पत्थरों को तैयार कर दिया जिसे येरेद का भाई पर्वत पर ले गया था, तब येरेद का भाई पर्वत से नीचे आया, और उन पत्थरों को उसने तैयार की हुई नौकाओं के प्रत्येक छोर पर एक-एक कर रख दिया; और देखो, उन्होंने नौकाओं को प्रकाशित किया ।\n\n3 और इस प्रकार पुरुषों, स्त्रियों, और बच्चों को प्रकाश देने के लिए प्रभु ने अंधकार में पत्थरों को चमकाया, ताकि उन्हें उस महान जल को अंधकार में न पार करना पड़े ।\n\n4 और ऐसा हुआ कि जब उन्होंने हर प्रकार की भोजन सामग्री तैयार कर ली, जिससे कि इसके पश्चात वे जल पर निर्वाह कर सकें, और अपने जानवरों के समूहों और झुंडों के लिए भी भोजन सामग्री तैयार कर ली, और जो भी पशु या जानवर या पक्षी ले सकते थे उसे ले लिया—और ऐसा हुआ कि जब उन्होंने यह सब कर लिया तो वे अपने नावों या नौकाओं में सवार हो गए, और अपने प्रभु परमेश्वर की प्रशंसा करते हुए समुद्र में आगे बढ़ गए ।\n\n5 और ऐसा हुआ कि प्रभु परमेश्वर ने प्रतिज्ञा की हुई भूमि की तरफ जल में एक प्रचण्ड हवा को बहने दिया; और इस प्रकार हवा के सामने समुद्र की लहरों पर वे उछाले गए ।\n\n6 और ऐसा हुआ कि उन पर्वतीय लहरों के कारण वे कई बार समुद्र की गहराइयों में दफनाए गए जिन्होंने उन पर प्रहार किया था, और उस विशाल और भयानक आंधी-तूफान के कारण भी जो कि हवा की प्रचण्डता के कारण आया था ।\n\n7 और ऐसा हुआ कि जब वे गहराई में दफनाए गए तो वहां कोई जल नहीं था जो उन्हें नुकसान पहुंचा सके, उनकी नावें एक थाली के समान कसी हुई थी, और वे नूह की जहाज के समान भी कसी हुई थी; इसलिए वे बहुत से जल द्वारा घिर गए थे तो उन्होंने प्रभु से याचना की, और वह उन्हें फिर से जल के ऊपर ले आया ।\n\n8 और ऐसा हुआ कि जब वे जल के ऊपर थे तब प्रतिज्ञा की हुई भूमि की तरफ बहती हुई हवा कभी भी नहीं रुकी; और इस प्रकार वे हवा के सामने से आगे की ओर धकेले गए ।\n\n9 और उन्होंने प्रभु की स्तुति गाई; हां, येरेद के भाई ने प्रभु की स्तुति गाई, और वह पूरे दिन प्रभु को धन्यवाद देता रहा और उसकी स्तुति करता रहा; और जब रात हुई, उन्होंने प्रभु की स्तुति करना बंद नहीं किया ।\n\n10 और इस प्रकार वे आगे की ओर धकेले गए; और न तो कोई भी समुद्री दैत्य उन्हें रोक सका, न ही कोई व्हेल उन्हें हानि पहुंचा सकी; और उनके पास निरंतर प्रकाश रहा, चाहे वे जल के ऊपर थे या जल के नीचे ।\n\n11 और इस प्रकार जल के ऊपर तीन सौ चौवालीस दिनों तक रहते हुए वे आगे की ओर धकेले गए ।\n\n12 और वे प्रतिज्ञा की हुई भूमि के किनारे पर उतरे । और जब उन्होंने अपने पैरों को प्रतिज्ञा की हुई भूमि के किनारों पर रखा तो उन्होंने अपने आपको धरती पर झुकाया, और प्रभु के सामने स्वयं को विनम्र किया, और प्रभु के सामने खुशी के आंसू बहाए क्योंकि उसने बहुतायत में उन पर उदारतापूर्वक दया दिखाई थी ।\n\n13 और ऐसा हुआ कि वे धरती पर आगे की ओर बढ़ गए, और धरती को जोतने लगे ।\n\n14 और येरेद के चार बेटे थे; और उनके नाम थे जाकोम, गिलगा, और महा, और ओरिहा थे ।\n\n15 और येरेद के भाई के भी बेटे और बेटियां हुईं ।\n\n16 और येरेद और उसके भाई के मित्रों की संख्या लगभग बाईस थी; और प्रतिज्ञा की भूमि पर आने से पहले ही उनके पास भी बेटे और बेटियां थीं; और इसलिए उनकी संख्या बढ़ने लगी ।\n\n17 और उन्हें प्रभु के सामने विनम्रता से चलना सिखाया गया था; और उन्हें स्वर्ग से भी सिखाया गया था ।\n\n18 और ऐसा हुआ कि वे प्रदेश में फैलने लगे, और उनकी संख्या बढ़ने लगी और वे धरती को जोतने लगे; और वे प्रदेश में मजबूत हुए ।\n\n19 और येरेद का भाई बूढ़ा होने लगा, और देखा कि उसे शीघ्र ही कब्र में जाना होगा; इसलिए उसने येरेद से कहा: चलो अपने लोगों को एकत्रित करें ताकि हम उन्हें गिन सकें, जिससे हम उनसे जान सकेंगे कि हमारे कब्र में जाने से पहले वे हमसे क्या चाहेंगे ।\n\n20 और इसके फलस्वरूप लोग एक साथ एकत्रित हुए । अब येरेद के भाई के बेटे और बेटियों की संख्या बाईस थी; और येरेद के बेटे और बेटियों की संख्या बारह थी, जिसमें उसके चार बेटे थे ।\n\n21 और ऐसा हुआ कि उन्होंने अपने लोगों को गिना; और जब उन्होंने उन्हें गिन लिया उसके पश्चात उन्होंने उनसे पूछा कि उनके कब्र में जाने से पहले वे इनसे क्या चाहते थे ।\n\n22 और ऐसा हुआ कि लोगों ने उनसे चाहा कि वे अपने बेटों में से एक को उनका राजा अभिषेक करें ।\n\n23 और अब देखो, यह उनके लिए दुखद था । और येरेद के भाई ने उनसे कहा: निश्चित तौर पर यह बात दासता की तरफ ले जाती है ।\n\n24 परन्तु येरेद ने अपने भाई से कहा: उनके पास एक राजा होने दो । और इसलिए उसने उनसे कहा: हमारे बेटों में से जिसे तुम चाहते हो उसे राजा के रूप में चुन लो ।\n\n25 और ऐसा हुआ कि उन्होंने येरेद के भाई के पहिलौठे बेटे को चुन लिया; और उसका नाम था पगाग । और ऐसा हुआ कि उसने उनका राजा बनने से मना कर दिया । और लोग चाहते थे कि उसका पिता उसे बाध्य करे, परन्तु उसके पिता ने ऐसा नहीं किया; और उसने उन्हें आज्ञा दी कि उन्हें किसी भी व्यक्ति को उनका राजा बनने के लिए बाध्य नहीं करना चाहिए ।\n\n26 और ऐसा हुआ कि उन्होंने पगाग के सारे भाइयों को चुना, और उन्होंने मना कर दिया ।\n\n27 और ऐसा हुआ कि केवल एक को छोड़कर येरेद के सारे बेटों ने मना कर दिया; और ओरिहा को लोगों का राजा अभिषेक किया गया था ।\n\n28 और वह शासन करने लगा, और लोग उन्नति करने लगे; और वे अत्याधिक धनी हो गए ।\n\n29 और ऐसा हुआ कि येरेद की मृत्यु हो गई, और उसके भाई की भी ।\n\n30 और ऐसा हुआ कि ओरिहा परमेश्वर के समाने विनम्र ही रहा, और याद रखा कि प्रभु ने उसके पिता के लिए कितने महान कार्य किये थे, और अपने लोगों को भी सिखाया कि प्रभु ने उनके पूर्वजों के लिए भी कितने महान कार्य किये थे ।\n\n", "ether 7": "[center][font_size=26]अध्याय 7[/font_size][/center]\n\n[i]ओरिहा धार्मिकता में शासन करता है—छीना-झपट और संघर्ष के बीच, शूल और कहोर के प्रतिरोधी राज्यों की स्थापना होती है—भविष्यवक्ता लोगों की दुष्टता और मूर्तिपूजा की निंदा करते हैं, जो तब पश्चाताप करते हैं ।[/i]\n\n1 और ऐसा हुआ कि ओरिहा ने अपने पूरे समयकाल में प्रदेश पर धार्मिकता से न्याय किया, जिसका समयकाल बहुत अधिक था ।\n\n2 और उसके बेटे और बेटियां हुईं; हां, उसके इकतीस बच्चे हुए, जिनमें से तेईस बेटे थे ।\n\n3 और ऐसा हुआ कि उसकी वृद्धावस्था में किब नामक बेटा भी हुआ । और ऐसा हुआ कि उसके स्थान पर किब ने शासन किया; और किब से कोरिहर का जन्म हुआ ।\n\n4 और जब कोरिहर बत्तीस वर्ष का था तब वह अपने पिता का विरोधी हो गया, और जाकर निहोर नामक प्रदेश में रहने लगा; और उसके बेटे और बेटियां हुईं, और वे बहुत सुंदर थे; इसलिए कोरिहर ने अपने पास कई लोगों को आकर्षित कर लिया ।\n\n5 और जब उसने एक सेना एकत्रित कर ली तब वह मोरोन नामक प्रदेश चला आया जहां पर राजा रहता था, और उसने उसे बंदी बना लिया, जिससे येरेद के भाई का कथन पूरा हुआ कि वे दासता में लाए जाएंगे ।\n\n6 अब मोरोन प्रदेश जिसमें राजा रहता था, वह उस स्थान के नजदीक था जिसे नफाई उजाड़ प्रदेश कहते थे ।\n\n7 और ऐसा हुआ कि किब और उसके लोग, उसके बेटे कोरिहर की दासता में तब तक रहे जब तक कि वह बहुत बूढ़ा न हो गया; फिर भी, किब की वृद्धावस्था में उसका बेटा शूल हुआ, जब कि वह अब भी दासता में ही था ।\n\n8 और ऐसा हुआ कि शूल अपने भाई से क्रोधित था; और शूल मजबूत हुआ, और एक शक्तिशाली पुरुष बन गया; और वह न्याय में भी शक्तिशाली था ।\n\n9 इसलिए, वह एप्रैम की पहाड़ी पर आया, और उसने पहाड़ी से गलाकर उन लोगों के लिए इस्पात की तलवारें बनाईं जिन्हें वह अपने साथ लाया था; और जब उसने उन्हें तलवारों से सुसज्जित कर दिया तो वह निहोर नगर वापस आ गया, और अपने भाई कोरिहर से युद्ध किया, जिसके फलस्वरूप उसने राज्य हासिल कर लिया और उसे अपने पिता किब को फिर से दे दिया ।\n\n10 और अब जो कार्य शूल ने किया था, उसके कारण उसके पिता ने राज्य उसे दे दिया; इसलिए वह अपने पिता के स्थान पर शासन करने लगा ।\n\n11 और ऐसा हुआ कि उसने धार्मिकता से न्याय किया; और उसने पूरे प्रदेश में अपना राज्य फैला दिया क्योंकि लोगों की संख्या बहुत अधिक हो गई थी ।\n\n12 और ऐसा हुआ कि शूल के भी कई बेटे और बेटियां हुईं ।\n\n13 और कोरिहर में उन कई बुराइयों के लिए पश्चाताप किया जिसे उसने किया था; इसलिए शूल ने अपने राज्य में उसे अधिकार दिया ।\n\n14 और ऐसा हुआ कि कोरिहर के कई बेटे और बेटियां थे । और कोरिहर के बेटों में एक था जिसका नाम नूह था ।\n\n15 और ऐसा हुआ कि नूह, राजा शूल के, और अपने पिता कोरिहर के भी विरूद्ध हो गया और अपने भाई कोहोर को, और अपने सारे भाइयों और कई अन्य लोगों को अपनी तरफ कर लिया ।\n\n16 और उसने राजा शूल से युद्ध किया जिसके तहत उसने धरोहर की अपनी पहली भूमि को फिर से प्राप्त कर लिया; और प्रदेश के उस भाग का राजा बन गया ।\n\n17 और ऐसा हुआ कि उसने राजा शूल से युद्ध किया; और उसने राजा शूल को बंदी बना लिया, और उसे बंधक बनाकर मोरोन ले गया ।\n\n18 और ऐसा हुआ कि जब वह उसे मृत्युदंड देने वाला था, रात को दबे पांव नूह के घर में घुसकर शूल के बेटे ने उसका वध कर दिया, और बंदीगृह के दरवाजे को तोड़ डाला और अपने पिता को बाहर लाया, और अपने स्वयं के राज्य में उसे राजगद्दी पर बिठा दिया ।\n\n19 इसलिए, नूह के बेटे ने उसके स्थान पर अपने राज्य का निर्माण किया; फिर भी उन्होंने राजा शूल पर कभी भी अधिकार प्राप्त नहीं किया, और जो लोग शूल के शासन के तहत थे उन्होंने बहुत उन्नति की और मजबूत हुए ।\n\n20 और देश विभाजित हो गया था; और दो राज्य हो गए थे, शूल का राज्य और नूह के बेटे कोहोर का राज्य ।\n\n21 और नूह के बेटे कोहोर ने लोगों से शूल के विरूद्ध युद्ध करवाया, जिसमें शूल ने उन्हें हरा दिया और कोहोर की हत्या कर दी ।\n\n22 और अब कोहोर का एक बेटा था जिसका नाम निम्रोद था; और निम्रोद ने कोहोर का राज्य शूल को दे दिया, और वह शूल की नजर में कृपादृष्टि का पात्र बना; इसलिए शूल ने उस पर भारी कृपादृष्टि दिखाई, और उसने शूल के राज्य में उसकी इच्छा के अनुसार कार्य किया ।\n\n23 और शूल के राज्य में भी लोगों के बीच भविष्यवक्ता आए, जिन्हें प्रभु की ओर से यह भविष्यवाणी करने के लिए भेजा गया था कि दुष्टता और लोगों द्वारा किये जानेवाले मूर्तिपूजा प्रदेश पर श्राप ला रहे थे, और वे नष्ट हो जाएंगे यदि वे पश्चाताप नहीं करते हैं ।\n\n24 और ऐसा हुआ कि लोगों ने भविष्यवक्ताओं के खिलाफ बुरा-भला कहा, और उनका मजाक उड़ाया । और ऐसा हुआ कि राजा शूल ने उन लोगों के विरूद्ध न्याय किया जिन्होंने भविष्यवक्ताओं के खिलाफ बुरा-भला कहा था ।\n\n25 और उसने पूरे प्रदेश में एक नियम का प्रबंध किया, जिसके तहत भविष्यवक्ताओं को अधिकार दिया गया कि वे जहां भी जाना चाहें, जा सकते हैं; और इस कारण लोगों पर पश्चाताप लाया गया ।\n\n26 और क्योंकि लोगों ने अपनी बुराइयों और मूर्तिपूजा के लिए पश्चाताप किया, प्रभु ने उन्हें क्षमा कर दिया और प्रदेश में वे फिर से उन्नति करने लगे । और ऐसा हुआ कि शूल की वृद्धावस्था में उसके बेटे और बेटियां हुईं ।\n\n27 और शूल के दिनों में और कोई युद्ध नहीं हुआ; और प्रतिज्ञा किये हुए देश में लाने के लिए गहरे सागर को पार करते समय जो महान कार्य प्रभु ने उसके पूर्वजों के प्रति किये थे, उसे उसने याद रखा; इसलिए उसने अपने पूरे समयकाल में धार्मिकता से न्याय किया ।\n\n", "ether 8": "[center][font_size=26]अध्याय 8[/font_size][/center]\n\n[i]राज्य पर शत्रुता और विवाद होता है—अकिश राजा की हत्या के लिए एक शपथ-सहित गुप्त गठबंधन बनाता है—गुप्त गठबंधन शैतान की ओर से होते हैं और जिनका परिणाम राष्ट्रों का विनाश है—आधुनिक अन्य जातियों को उस गुप्त गठबंधन की चेतावनी दी जाती है जो सारे क्षेत्रों, राष्ट्रों, और प्रदेशें की स्वतंत्रता को हटाने का प्रयास करेंगे ।[/i]\n\n1 और ऐसा हुआ कि उससे ओमर हुआ, और ओमर ने उसके स्थान पर शासन किया । और ओमर से येरेद हुआ; और येरेद के बेटे और बेटियां हुईं ।\n\n2 और येरेद अपने पिता के विरूद्ध हो गया, और आकर हेथ नामक प्रदेश में रहने लगा । और ऐसा हुआ कि उसने कई लोगों को अपनी धूर्तता भरी बातों से तब तक बहलाया-फुसलाया जब तक कि उसने आधे राज्य पर कब्जा न कर लिया ।\n\n3 और जब उसने आधे राज्य पर कब्जा कर लिया तब उसने अपने पिता से युद्ध किया, और उसने अपने पिता को बंदी बना लिया, और उससे दासता में सेवा करवाई;\n\n4 और अब, ओमर के शासनकाल में उसने अपने जीवन का आधा समय दासता में बिताया । और ऐसा हुआ कि उसके बेटे और बेटियां हुईं, जिनमें इसरोम और कोरियंटूमर थे ।\n\n5 और वे अपने भाई येरेद की करतूतों के कारण बहुत क्रोधित थे; इतना अधिक कि उन्होंने एक सेना खड़ी की और येरेद से युद्ध किया । और ऐसा हुआ कि उन्होंने उसके साथ रात में युद्ध किया ।\n\n6 और ऐसा हुआ कि जब उन्होंने येरेद की सेना को नष्ट कर दिया तब वे उसकी भी हत्या करनेवाले थे; और उसने उनसे विनती की कि वे उसे न मारें, और वह अपना राज्य अपने पिता को दे देगा । और ऐसा हुआ कि उन्होंने उसे जीवनदान दिया ।\n\n7 और अब राज्य के खो जाने के कारण येरेद अत्याधिक दुखी हुआ, क्योंकि उसने अपना हृदय राज्य और संसार के वैभव पर लगा रखा था ।\n\n8 अब येरेद की बेटी बहुत निपुण थी, और अपने पिता के दुख को देखा, तो उसने एक योजना पर विचार किया जिसके तहत वह अपने पिता का राज्य वापस ले सकती थी ।\n\n9 अब येरेद की बेटी बहुत सुंदर थी । और ऐसा हुआ कि उसने अपने पिता से बात की, और उससे पूछा: मेरे पिता किस कारण इतने दुखी हैं ? क्या उन्होंने वह अभिलेख नहीं पढ़ा है जिसे हमारे पूर्वज गहरे सागर को पार कर ले आए थे ? देखो, क्या उनकी वृद्धावस्था से संबंधित विवरण नहीं दिया गया है, कि वे अपनी गुप्त योजनाओं के द्वारा राज्य और महाव वैभव प्राप्त करेंगे ?\n\n10 और अब, इसलिए, मेरे पिता मुझे किमनोर के बेटे अकिस के पास भेजेंगे; और देखो, मैं सुंदर हूं, और मैं उसके सामने नृत्य करूंगी, और उसे प्रसन्न करूंगी, जिससे कि वह मुझे पत्नी बनाना चाहेगा; इसलिए वह आप से चाहेगा कि आप मुझे उसे उसकी पत्नी के रूप में दे दें, तब आप कहेंगे: मैं इसे तुम्हें तब दूंगा जब तुम मेरे पास मेरे पिता, यानि की राजा का सिर लाओगे ।\n\n11 और अब ओमर अकिश का मित्र था; इसलिए, जब येरेद ने अकिश के लिए संदेश भेजा, येरेद की बेटी ने उसके सामने नृत्य किया जिससे कि वह उसे लुभा सके, इतना अधिक कि वह उसे अपनी पत्नी बना ले । और ऐसा हुआ कि उसने येरेद से कहा: इसे मुझे पत्नी के रूप में दे दो ।\n\n12 और येरेद ने उससे कहा: मैं इसे तुम्हें दे दूंगा यदि तुम मेरे पास मेरे पिता यानि कि राजा का सिर लाओ ।\n\n13 और ऐसा हुआ कि अकिश ने येरेद के घर पर अपने सारे सगे-संबंधियों को एकत्रित किया, और उनसे कहा: क्या तुम सब सौगंध लेते हो कि जो भी मैं तुम लोगों से चाहूंगा उसमें तुम मेरे प्रति विश्वासी रहोगे ?\n\n14 और ऐसा हुआ कि उन सब ने स्वर्ग के परमेश्वर, और स्वर्गों, और पृथ्वी, और अपने सिरों की भी सौगंध ली कि जो भी सहायता अकिश उनसे चाहता है, उससे यदि कोई पलटेगा तो उसका सिर काट दिया जाएगा; और जो कुछ भी अकिश ने उन्हें बताया है, यदि उस बात को कोई भी प्रकट करेगा तो उसका जीवन भी समाप्त कर दिया जाएगा ।\n\n15 और ऐसा हुआ कि इस प्रकार वे अकिश के साथ सहमत हो गए । और अकिश ने उनसे वैसे ही शपथ भी ली जैसे कि प्राचीन समय के लोग लेते थे जो बल प्राप्त करना चाहते थे, जो उस कैन के समय से चलती आई थी जो कि आरंभ के समय का एक हत्यारा था ।\n\n16 और लोगों के लिए इन शपथ को शैतान के बल द्वारा बचाकर रखा गया था, उन्हें अंधकार में रखने के लिए, बल प्राप्त करने में इस प्रकार के लोगों की सहायता के लिए, और हत्या करने के लिए, और लूटपाट करने के लिए, और झूठ बोलने के लिए, और हर प्रकार की दुष्टता और वेश्यावृत्ति करने के लिए ।\n\n17 और येरेद की बेटी ही थी जिसने उसके हृदय में इसे डाला जिससे कि वह प्राचीन समय की इन बातों का पता करे; और इसी कारण अकिश जो करना चाहता था उसके लिए, अपने रिश्तेदारों से हसीन प्रतिज्ञाएं कर उन्हें गुमराह किया ।\n\n18 और ऐसा हुआ कि प्राचीन समय के लोगों के समान, उन्होंने एक गुप्त गठबंधन बनाया; वह गठबंधन जो कि परमेश्वर की दृष्टि में सबसे अधिक घृणित और बुरा था ।\n\n19 क्योंकि प्रभु गुप्त गठबंधन में कार्य नहीं करता है, न ही वह चाहेगा कि मनुष्य का लहू बहे, परन्तु मनुष्य की उत्पत्ति के समय से ही, हर काम में ऐसा करना मना है ।\n\n20 और अब, मैं, मोरोनी, उनकी शपथ और गठबंधनों की रीति के विषय में नहीं लिख रहा हूं, क्योंकि इस बात की जानकारी मुझे दी गई थी कि ऐसा सारे लोगों में हो चुका है, और ऐसा लमनाइयों के बीच हो चुका है ।\n\n21 और इससे इन लोगों का विनाश हुआ जिनके विषय में मैं इस समय बता रहा हूं, और नफी के लोगों का भी विनाश हुआ ।\n\n22 और जो भी राष्ट्र बल और लाभ के लिए इस प्रकार के गुप्त गठबंधनों का तब तक सर्मथन करेगा जब तक कि यह पूरे राष्ट्र में फैल न जाए, देखो, वे नष्ट हो जाएंगे; क्योंकि प्रभु नहीं चाहेगा कि उसके संतों का लहू इन लोगों के द्वारा बहाया जाए, जो इनसे बदला लेने के लिए धरती से उसे पुकारेंगे और तब भी वह उनसे बदला न लेगा ।\n\n23 इसलिए, हे तुम अन्य जातियों, यह परमेश्वर में समझ की बात है कि इन बातों को तुम्हें दिखाया जाए, ताकि इसके पश्चात तुम अपने पापों का पश्चाताप कर सको, और ऐसा न होने दो कि इस प्रकार के हिंसक गठबंधन तुमसे ऊपर हो, जिन्हें बल और लाभ—और कार्य को प्राप्त करने के लिए बनाया गया है, हां, विनाश का कार्य तुम पर आता है, हां, तुम्हारे तख्ता पलट और विनाश के लिए अनंत परमेश्वर के न्याय की तलवार भी तुम पर गिरेगी यदि तुम इन कार्यों को होने दोगे ।\n\n24 इसलिए, प्रभु तुम्हें आज्ञा देता है, कि जब तुम इन बातों को अपने पर आते देखोगे तब तुम्हें अपनी खराब स्थिति का बोध होगा, जो इस गुप्त गठबंधन के कारण तुम्हारे बीच में होगा; या उन लोगों के लहू के कारण श्राप लगेगा जो मारे गए हैं; क्योंकि इसका बदला लेने के लिए वे मिट्टी में से पुकारेंगे, और उन लोगों पर भी श्राप आएगा जिन्होंने इसे बनाया है ।\n\n25 क्योंकि ऐसा होता है कि जो कोई भी इसे बनाता है वह सारी धरती, सारे राष्ट्रों, और देशों की स्वतंत्रता हटाना चाहता है; वह सारे लोगों पर विनाश लाता है, क्योंकि इसे उस शैतान द्वारा बनाया गया है जो कि सारे झूठ का पिता है; वही झूठा जिसने हमारे प्रथम माता-पिता को बहलाया था, हां, वही झूठा है जिसने आरंभ के समय से ही मनुष्य को हत्या करने के लिए उकसाया था; जिसने लोगों के हृदयों को कठोर कर दिया था जिससे कि आरंभ से ही उन्होंने भविष्यवक्ताओं की हत्या कर दी, और उन पर पत्थरवाह किया, और उन्हें निकाल दिया ।\n\n26 इसलिए, मुझे, मोरोनी को इन बातों को लिखने की आज्ञा दी गई है कि बुराई को त्याग दिया जाए, और वह समय आए जब शैतान का मानव संतानों के हृदयों पर कोई अधिकार न हो, परन्तु निरंतर भलाई करने के लिए उन्हें राजी किया जा सके, ताकि वे सारी धार्मिकता के सोते के पास आ सकें और बचाए जाएं ।\n\n", "ether 9": "[center][font_size=26]अध्याय 9[/font_size][/center]\n\n[i]वंश परंपरा, षडयंत्र, और हत्या द्वारा राज्य एक व्यक्ति से दूसरे व्यक्ति के पास चला जाता है—ईमर धार्मिकता के पुत्र को देखता है—कई भविष्यवक्ता पश्चाताप की घोषणा करते हैं—लोगों पर अकाल और जरीले सांपों की महामारी आती है ।[/i]\n\n1 और अब, मैं, मोरोनी, अपने अभिलेख को आगे बढ़ाता हूं । इसलिए, देखो, ऐसा हुआ कि अकिश और उसके मित्रों के गुप्त गठबंधनों के कारण, देखो, उन्होंने ओमर के राज्य का तख्ता पलट कर दिया ।\n\n2 फिर भी, प्रभु ओमर के प्रति दयालु था, और उसके उन बेटों और बेटियों के प्रति भी जो उसका विनाश नहीं चाहते थे ।\n\n3 और प्रभु ने सपने में ओमर को चेतावनी दी कि उसे प्रदेश से बाहर चला जाना चाहिए; इसलिए ओमर अपने परिवार के साथ प्रदेश से बाहर चला गया, और कई दिनों तक यात्रा की, और शिम नामक पहाड़ी पर आया और वहां से आगे निकल गया, और उस स्थान पर पहुंचा जहां नफाई मारे गए थे, और वहां से पूर्व दिशा की ओर गया, और सुमद्रतट से लगे एबलॉम नामक स्थान पर पहुंचा, और वहां पर उसने येरेद और उसके परिवार के अलावा, अपने और अपने बेटे और बेटियों, और अपने सारे घराने के लिए तंबू लगाया ।\n\n4 और ऐसा हुआ कि अनैतिकता के हाथों द्वारा, येरेद को लोगों का राजा अभिषेक किया गया; और उसने अकिश को अपनी बेटी पत्नी के रूप में दे दी ।\n\n5 और ऐसा हुआ कि अकिश अपने ससुर को मारना चाहता था; और उसने उन लोगों से सहायता मांगी जिनसे उसने प्राचीन समय के लोगों के समान शपथ ली थी, और वे उसके ससुर का सिर ले आए जब वह उसकी राजगद्दी पर बैठकर उसके लोगों से औपचारिकता निभा रहा था ।\n\n6 यह बुराई और गुप्त समाज इतना अधिक फैल चुका था कि इसने सारे लोगों के हृदयों को भ्रष्ट कर दिया; इसलिए राजगद्दी के लिए येरेद की हत्या कर दी गई, और अकिश ने उसके स्थान पर शासन किया ।\n\n7 और ऐसा हुआ कि अकिश अपने बेटे से ईर्ष्या करने लगा, इसलिए उसने उसे बंदीगृह में डाल दिया, और उसे तब तक थोड़ा या न के बराबर भोजन दिया जब तक कि वह मर न गया ।\n\n8 और अब जिसकी मृत्यु हो चुकी थी, उसका भाई (और उसका नाम निम्राह था), उसके पिता ने उसके भाई के साथ जो भी किया था उस कारण वह अपने पिता से क्रोधित था ।\n\n9 और ऐसा हुआ कि उस निम्राह ने कुछ लोगों को एकत्रित किया, और प्रदेश से भाग गया, और आकर ओमर के साथ रहने लगा ।\n\n10 और ऐसा हुआ कि उस अकिश के और बेटे हुए, और उन्होंने लोगों के हृदयों को जीत लिया, फिर भी जैसा वह चाहता था उसके अनुसार, हर प्रकार की बुराई करने के लिए उन्होंने उससे सौगंध ली ।\n\n11 अब अकिश के लोग लाभ प्राप्त करना चाहते थे, वैसे ही जैसे कि अकिश बल प्राप्त करना चाहता था; इसलिए, अकिश के बेटों ने उन्हें धन दिया, जिससे वे अधिक से अधिक लोगों को अपनी तरफ खींच लाए ।\n\n12 और वहां पर अकिश के बेटों और अकिश के बीच युद्ध होने लगा, जो कि कई वर्षों तक चलता रहा, हां, तब तक जब तक कि राज्य के सारे लोग लगभग मारे न जा चुके, हां, यहां तक कि सारे, केवल तीस लोगों को छोड़कर, और ये वही लोग थे जो ओमर के घराने के साथ भाग गए थे ।\n\n13 इसलिए, ओमर फिर से अपने उत्तराधिकार के प्रदेश पर स्थापित हुआ ।\n\n14 और ऐसा हुआ कि ओमर वृद्ध होने लगा; फिर भी, उसकी वृद्धावस्था में उससे ईमर उत्पन्न हुआ; और उसने ईमर को अपने स्थान पर राजा अभिषेक कर दिया ।\n\n15 और जब उसने ईमर को राजा के रूप में अभिषेक कर दिया उसके पश्चात उसने प्रदेश में दो वर्षों तक शांति देखी, और बहुत से दुखभरे दिनों को देखने के पश्चात वह मर गया । और ऐसा हुआ कि ईमर ने उसके स्थान पर शासन किया, और अपने पिता के दिखाए मार्ग पर चला ।\n\n16 और प्रभु ने प्रदेश से फिर श्राप वापस ले लिया, और ईमर के शासन के तहत ईमर का घराना बहुत संपन्न हुआ; और बासठ वर्षों में वे अत्याधिक मजबूत बन चुके थे, इतना अधिक कि वे बहुत धनी हो गए—\n\n17 हर प्रकार के फल, और अनाज, और रेशम, और उत्तम लेनिन, और सोना, और चांदी, और मूल्यवान वस्तुओं को प्राप्त करते हुए;\n\n18 और हर प्रकार के पशु, बैल, और गाय, और भेड़, और सूअर, और बकरियां भी हुईं, और अन्य कई प्रकार के जानवर भी हुए जो कि मनुष्यों के भोजन के लिए उपयोगी थे ।\n\n19 और उनके पास घोड़े, और गधे, और हाथी और कुरेलोम और कूमोम नामक पशु थे; जो कि सारे ही मनुष्यों के लिए उपयोगी थे, और अधिकतर हाथी, और कुरेलोम और कूमोम उपयोगी थे ।\n\n20 और इस प्रकार प्रभु ने इस प्रदेश पर अपनी आशीषें उंडेल दी, जो कि सारे ही प्रदेशों में सबसे उत्तम था; और उसने आज्ञा दी कि जो कोई इस प्रदेश पर अधिकार रखे वह प्रभु के लिए रखे अन्यथा जब उनके पाप का घड़ा भर जाएगा तब उन्हें नष्ट कर दिया जाएगा; क्योंकि इस प्रकार के लोगों पर, प्रभु कहता है: मैं अपना संपूर्ण क्रोध उंडेल दूंगा ।\n\n21 और ईमर ने अपने पूरे समयकाल में धार्मिकता से न्याय किया, और उसके कई बेटे और बेटियां हुए; और उससे कोरियंटम उत्पन्न हुआ, और उसने कोरियंटम को अपने स्थान पर शासन के लिए अभिषेक कर दिया ।\n\n22 और कोरियंटम को अपने स्थान पर शासन करने के लिए अभिषेक करने के पश्चात वह चार वर्षों तक जीवित रहा, और उसने प्रदेश में शांति देखी; हां, उसने धार्मिकता के पुत्र को भी देखा, और अपने समय में आनंद और बड़ाई प्राप्त की; और वह शांति से मर गया ।\n\n23 और ऐसा हुआ कि कोरियंटम अपने पिता के दिखाए मार्ग पर चला, और कई शक्तिशाली नगरों का निर्माण किया, और अपने समयकाल में वह किया जो उसके लोगों के लिए अच्छा था । और ऐसा हुआ कि उसके वृद्ध होने तक उसके पास कोई संतान नहीं थी ।\n\n24 और ऐसा हुआ कि एक सौ दो वर्ष होने पर उसकी पत्नी की मृत्यु हो गई । और ऐसा हुआ कि कोरियंटम ने अपनी वृद्धावस्था में एक युवा कन्या को पत्नी बना लिया, और उसके बेटे और बेटियां हुईं; इसलिए वह एक सौ बयालीस वर्ष तक जीवित रहा ।\n\n25 और ऐसा हुआ कि उससे कोम उत्पन्न हुआ, और कोम ने उसके स्थान पर शासन किया; और उसने उनचास वर्ष तक शासन किया, उससे हेथ उत्पन्न हुआ; और उसके और भी बेटे और बेटियां हुईं ।\n\n26 और फिर से लोग पूरे प्रदेश में फैल गए, और प्रदेश में फिर से अत्याधिक भारी दुष्टता फैलने लगी, और अपने पिता को नष्ट करने के लिए हेथ ने भी फिर से पुराने उपायों को अपनाया ।\n\n27 और ऐसा हुआ कि उसने अपने पिता को राजगद्दी से उतार दिया, क्योंकि उसने उसे अपनी ही तलवार से मार डाला; और उसके स्थान पर शासन किया ।\n\n28 और फिर से प्रदेश में भविष्यवक्ता आए, उन लोगों को पश्चाताप करने की घोषणा करते हुए—कि उन्हें प्रभु का मार्ग तैयार करना चाहिए अन्यथा प्रदेश पर श्राप आएगा; हां, यहां तक कि भारी अकाल पड़ेगा, जिसमें वे नष्ट हो जाएंगे यदि वे पश्चाताप नहीं करेंगे ।\n\n29 परन्तु लोगों ने भविष्यवक्ताओं की बातों पर विश्वास नहीं किया, बल्कि उन्होंने उन्हें बाहर निकाल दिया; और कुछ को तो उन्होंने गड्डे में डालकर मरने के लिए छोड़ दिया । और ऐसा हुआ कि उन्होंने राजा हेथ की आज्ञानुसार यह सब कुछ किया ।\n\n30 और ऐसा हुआ कि प्रदेश में भारी अभाव होने लगा, और अभाव के कारण निवासी बड़ी तेजी से मरने लगे, क्योंकि धरती पर कहीं भी बर्षा नहीं हुई ।\n\n31 और इसके पश्चात प्रदेश में जहरीले सांप आ गए, और कई लोगों को काट लिया । और ऐसा हुआ कि उनके पशुओं के झुंड जहरीले सांपों के कारण प्रदेश की दक्षिणी दिशा की तरफ भागने लगे, जिसे नफाई जराहेमला कहते थे ।\n\n32 और ऐसा हुआ कि उनमें से कई मार्ग में ही मर गए; फिर भी, कुछ थे जो भागकर प्रदेश की दक्षिणी दिशा की तरफ चले गए ।\n\n33 और ऐसा हुआ कि प्रभु ने सांपों को उनका पीछा करने से रोक दिया, परन्तु उनके द्वारा मार्ग को घेर लिया जिससे कि लोग वहां से निकल न सकें, कि जो कोई भी वहां से निकलने का प्रयास करे वह जहरीले सांपों द्वारा मारा जाए ।\n\n34 और ऐसा हुआ कि लोग पशुओं के पीछे-पीछे चलने लगे, और जो पशु मार्ग में मर जाते थे, वे उनके शवों को तब तक खाते जब तक कि उन्होंने सबको खा न लिया । अब जब लोगों ने देखा कि वे नष्ट हो जाएंगे तो वे अपने बुरे कर्मों का पश्चाताप करने लगे और प्रभु को पुकारने लगे ।\n\n35 और ऐसा हुआ कि जब उन्होंने पर्याप्त रुप से स्वयं को प्रभु के सामने विनम्र कर लिया तो प्रभु ने धरती पर वर्षा की; और लोग फिर से संभलने लगे, और उत्तरी देशों में, और उसके आसपास के देशों में फल उगाने लगे । और प्रभु ने उन लोगों को अकाल से बचाकर अपना सामर्थ्य दिखाया ।\n\n", "ether 10": "[center][font_size=26]अध्याय 10[/font_size][/center]\n\n[i]एक राजा दूसरे राजा का स्थान लेता है—कुछ राजा धार्मिक होते हैं; अन्य दुष्ट होते हैं—जब धार्मिक राजा प्रबल होते हैं, लोग प्रभु द्वारा आशीषित किये जाते हैं और समृद्ध होते हैं ।[/i]\n\n1 और ऐसा हुआ कि शेज जो कि हेथ का एक वंशज था—क्योंकि शेज के अलावा, हेथ और उसका सारा घराना अकाल द्वारा मारा गया था—इसलिए, शेज ने निराश लोगों को फिर से मजबूत करना आरंभ किया ।\n\n2 और ऐसा हुआ कि शेज ने अपने पूर्वजों के विनाश को याद रखा, और उसने एक धार्मिक राज्य का निर्माण किया; क्योंकि उसने वह याद रखा था कि जिसे प्रभु ने येरेद और उसके भाई को गहरे समुद्र से बाहर लाने के लिए किया था; और वह प्रभु के मार्ग पर चला; और उसके बेटे और बेटियां हुईं ।\n\n3 और उसका बड़ा पुत्र जिसका नाम शेज था, उसके विरूद्ध हो गया; फिर भी, अत्याधिक धन-संपत्ति के कारण शेज एक डाकू के हाथों द्वारा मारा गया, जिसके कारण उसके पिता को फिर से सुकून मिला ।\n\n4 और ऐसा हुआ कि उसके पिता ने देश में कई नगरों का निर्माण किया, और लोग फिर से पूरे प्रदेश में फैलने लगे । और शेज बहुत अधिक वृद्ध होने तक जीवित रहा; और उससे रिप्लाकिश उत्पन्न हुआ । और उसकी मृत्यु हो गई, और उसके स्थान पर रिप्लाकिश ने शासन किया ।\n\n5 और ऐसा हुआ कि रिप्लाकिश ने वह नहीं किया जो प्रभु की दृष्टि में सही था, क्योंकि उसके पास बहुत सी पत्नियां और रखैलें थीं, और उसने लोगों के कंधों पर इतना अधिक बोझ डाल दिया जिसे उठाना दुखदाई था; हां, उसने उन पर भारी कर लगाए; और उन करों से उसने बहुत से विशाल भवन बनाए ।\n\n6 और उसने स्वयं के लिए एक बहुत ही सुंदर सिंहासन बनवाया; और उसने कई बंदीगृह बनवाए, और जो लोग कर के अधीन नहीं थे उन्हें बंदीगृह में डाल दिया; और जो लोग कर देने में असमर्थ थे उन्हें भी उसने बंदीगृह में डाल दिया; और उनके निर्वाह के लिए उसने उनसे निरंतर परिश्रम करवाया; और जिन्होंने परिश्रम करने से मना किया उसने उन्हें मरवा डाला ।\n\n7 इसलिए उसने अपना उत्तम कार्य हासिल किया, हां, उसने अपने शुद्ध सोने को भी बंदीगृह में उत्तम करवाया; और हर प्रकार के उत्तम कारीगरों से उसने बंदीगृह में काम करवाया । और ऐसा हुआ कि उसने अपनी वेश्याओं और घृणित कार्यों से लोगों को सताया ।\n\n8 और जब उसने बयालीस वर्षों तक शासन कर लिया तो लोग उसके विरोध में खड़े हो गए; और प्रदेश में फिर से युद्ध होने लगा, इतना अधिक कि रिप्लाकिश मारा गया, और उसके वंशजों को प्रदेश से निकाल दिया गया ।\n\n9 और ऐसा हुआ कि कई वर्षों को पश्चात, मोरियंटन, (रिप्लाकिश के एक वंशज) ने जाति से बाहर निकाले गए लोगों की एक सेना संगठित कर ली, और गया और लोगों से युद्ध किया; और उसने कई नगरों पर अधिकार प्राप्त कर लिया; और युद्ध अत्यंत दुखदाई हुआ, और कई वर्षों तक चलता रहा; और उसने प्रदेश पर अधिकार प्राप्त कर लिया, और स्वयं को पूरे प्रदेश के राजा के रूप में स्थापित कर लिया ।\n\n10 और स्वयं को राजा स्थापित करने के पश्चात उसने लोगों का भार कम कर दिया, जिससे लोग उसे पसंद करने लगे, और उन्होंने उसे अपना राजा अभिषेक किया ।\n\n11 और उसने लोगों के साथ न्याय किया, परन्तु अपनी कई वेश्याओं के कारण स्वयं के साथ न्याय नहीं किया; इसलिए उसे प्रभु की उपस्थिति से अलग कर दिया गया ।\n\n12 और ऐसा हुआ कि मोरियंटन ने कई नगरों का निर्माण किया, और लोग उसके शासन के तहत इमारतों का निर्माण कर, और सोने और चांदी से, और अनाज उगाकर, और पशु-पक्षियों से, और उन सभी चीजों से बहुत धनी हो गए जो उन्होंने फिर से प्राप्त किया था ।\n\n13 और मोरियंटन बहुत वर्षों तक जीवित रहा, और फिर उससे किम उत्पन्न हुआ; और किम ने अपने पिता के स्थान पर शासन किया; और उसने आठ वर्षों तक शासन किया, और उसके पिता की मृत्यु हो गई । और ऐसा हुआ कि किम ने धार्मिकता में शासन नहीं किया, इसलिए उस पर प्रभु की कृपादृष्टि नहीं हुई ।\n\n14 और उसका भाई उसके विरोध में खड़ा हो गया, जिसके कारण वह उसे दासता में ले आया; और वह अपने पूरे समयकाल में दासता में ही रहा; और दासता में ही उसके बेटे और बेटियां हुईं, और उसकी वृद्धावस्था में उससे लेवी उत्पन्न हुआ; और उसकी मृत्यु हो गई ।\n\n15 और ऐसा हुआ कि लेवी ने अपने पिता की मृत्यु के पश्चात भी बायलीस वर्षों तक दासता में काम किया । और उसने प्रदेश के राजा के विरूद्ध युद्ध कर दिया, जिसके कारण उसने स्वयं के लिए राज्य प्राप्त कर लिया ।\n\n16 और स्वयं के लिए राज्य प्राप्त करने के पश्चात उसने वह किया जो प्रभु की दृष्टि में सही था; और प्रदेश में लोग समृद्ध हुए; और वह बहुत वृद्ध होने तक जीवित रहा, और उसके बेटे और बेटियां हुईं; और उससे कोरम उत्पन्न हुआ, जिसे उसने अपने स्थान पर राजा अभिषेक किया ।\n\n17 और ऐसा हुआ कि कोरम ने अपने पूरे समयकाल में वह किया जो प्रभु की दृष्टि में उचित था; और उसके कई बेटे और बेटियां हुईं; और बहुत दिनों तक जीवित रहने के पश्चात वह सांसारिक रीति के अनुसार चला गया, और उसके स्थान पर कीश ने शासन किया ।\n\n18 और ऐसा हुआ कि कीश की भी मृत्यु हो गई, और लिब ने उसके स्थान पर शासन किया ।\n\n19 और ऐसा हुआ कि लिब ने भी वही किया जो प्रभु की दृष्टि में उचित था । और लिब के दिनों में जहरीले सांप नष्ट हो गए । इसलिए प्रदेश के लोगों के लिए भोजन तलाश करने के प्रति वे दक्षिणी प्रदेश की तरफ गए, क्योंकि वह प्रदेश जंगल के जानवरों से भरा हुआ था । और लिब स्वयं एक बड़ा शिकारी बन गया ।\n\n20 और उन्होंने प्रदेश के संकरे मार्ग के निकट एक बड़े नगर का निर्माण किया, उस स्थान के निकट जहां पर समुद्र धरती से अलग हो जाती थी ।\n\n21 और उन्होंने दक्षिणी प्रदेश के निर्जन प्रदेश को सुरक्षित रखा जिससे कि उन्हें शिकार मिलता रहे । और पूरा उत्तरी प्रदेश निवासियों से ढक गया ।\n\n22 और वे बहुत परिश्रमी थे, और उन्होंने आपस में खरीदा और बेचा और एक दूसरे के साथ व्यापार किया, जिससे कि वे लाभ प्राप्त कर सकें ।\n\n23 और उन्होंने हर प्रकार की कच्ची धातुओं पर काम किया, और उन्होंने सोना, और चांदी, और लोहा, और पीतल, और हर प्रकार की धातु बनाई; और उन्होंने जमीन की खुदाई की; जिसके कारण सोना, और चांदी, और लोहा, और तांबे की कच्ची धातुओं के लिए मिट्टी का ढेर लगा दिया । और उन्होंने हर प्रकार का उत्तम कार्य किया ।\n\n24 और उनके पास रेशम ओर उत्तम सन का कपड़ा था; और उन्होंने हर प्रकार के कपड़े बनाए, जिससे कि वे अपनी नग्नता को कपड़ों से ढक सकें ।\n\n25 और जमीन को जोतने के लिए, हल चलाने और रोपने के लिए, काटने औऱ कुदाल चलाने के लिए, और अनाज को भूसे से अलग करने के लिए उन्होंने हर प्रकार के औजार बनाए ।\n\n26 और अपने पशुओं से काम लेने के लिए भी उन्होंने हर प्रकार के औजार बनाए ।\n\n27 और उन्होंने युद्ध के लिए हर प्रकार के हथियार बनाए । और उन्होंने हर प्रकार का काम बहुत ही श्रेष्ठ कारीगरों द्वारा करवाया ।\n\n28 और इस समय के लोगों से अधिक किसी भी समय के लोग आशीषित नहीं हुए थे, और न ही प्रभु के हाथों द्वारा समृद्ध बनाए गए थे । और वे उस प्रदेश में थे जो सारे प्रदेशों में सबसे अच्छा था, क्योंकि प्रभु ने इसके विषय में कहा था ।\n\n29 औऱ ऐसा हुआ कि लिब कई वर्षों तक जीवित रहा, और उसके बेटे और बेटियां हुईं; और उससे हियार्थम उत्पन्न हुआ ।\n\n30 और ऐसा हुआ कि हियार्थम ने अपने पिता के स्थान पर शासन किया । और जब हियार्थम ने चोबीस वर्षों तक शासन कर लिया, देखो, उससे राज्य छीन लिया गया । और कई वर्षों तक उसने दासता में काम किया, हां, यहां तक कि अपने सारे बचे हुए दिनों में भी ।\n\n31 और उससे हेथ उत्पन्न हुआ, और हेथ अपने सारे समयकाल में दासता में ही रहा । और हेथ से हारून उत्पन्न हुआ, औऱ हारून अपने सारे समयकाल में दासता में रहा; और उससे अमनीगदा उत्पन्न हुआ, औऱ अमनीगदा भी अपने पूरे समयकाल में दासता में रहा; और उससे कोरियंटम उत्पन्न हुआ, और कोरियंटम अपने पूरे समयकाल में दासता में रहा; और उससे कोम उत्पन्न हुआ ।\n\n32 और ऐसा हुआ कि कोम ने आधा राज्य अपनी तरफ कर लिया । और आधे राज्य पर उसने बयालीस वर्षों तक शासन किया; और वह राजा, अमगिद के विरूद्ध युद्ध करने गया, और उन्होंने कई वर्षों तक युद्ध किया, जिसके दौरान कोम ने अमगिद पर अधिकार प्राप्त कर लिया, और बाकी बचे राज्य पर भी कब्जा कर लिया ।\n\n33 और कोम के समयकाल में प्रदेश में डाकू होने लगे; और उन्होंने पुरानी योजनाओं को अपनाया, और प्राचीन समय के लोगों के समान ही शपथ ली, और फिर से राज्य को नष्ट करना चाहा ।\n\n34 अब कोम ने उनके विरूद्ध बहुत लड़ाई की; फिर भी, वह उनसे प्रबल नहीं हुआ ।\n\n", "ether 11": "[center][font_size=26]अध्याय 11[/font_size][/center]\n\n[i]युद्ध, झगड़े, और बुराई येरेदाई जीवन पर हावी होते हैं—भविष्यवक्ता येरेदाइयों के शीघ्र विनाश की भविष्यवाणी करते हैं यदि वे पश्चाताप नहीं करेंगे—लोग भविष्यवक्ताओं की बातों को अस्वीकार करते हैं ।[/i]\n\n1 और कोम के दिनों में भी कई भविष्यवक्ता आए, और उन बहुत से लोगों के विनाश की भविष्यवाणी की यदि वे पश्चाताप नहीं करेंगे, और प्रभु की ओर नहीं मुड़ेंगे, और अपनी हत्याओं और बुराइयों को नहीं छोड़ेंगे ।\n\n2 और ऐसा हुआ कि भविष्यवक्ता लोगों के द्वारा अस्वीकार किये गए, और सुरक्षा के लिए वे भागकर कोम के पास चले गए, क्योंकि लोग उन्हें मारना चाहते थे ।\n\n3 और उन्होंने कोम के लिए बहुत सी भविष्यवाणियां कीं; और वह अपने बाकी बचे दिनों में आशीषित हुआ ।\n\n4 और वह बहुत वृद्ध होने तक जीवित रहा, और शिबलोम उत्पन्न हुआ; और शिबलोम ने उसके स्थान पर शासन किया । और शिबलोम का भाई उसके विरूद्ध हो गया, और पूरे प्रदेश में बहुत ही भारी युद्ध होने लगा ।\n\n5 और ऐसा हुआ कि शिबलोम के भाई ने चाहा कि उन सारे भविष्यवक्ताओं को मार देना चाहिए जिन्होंने लोगों के विनाश की भविष्यवाणी की थी ।\n\n6 और पूरे प्रदेश में भारी विपदा आई, क्योंकि उन्होंने गवाही दी थी कि प्रदेश पर, और लोगों पर भी भारी श्राप पड़ेगा, और यह कि उनके बीच एक ऐसा भारी विनाश होगा, जैसा कि पृथ्वी पर कभी भी नहीं हुआ था, और प्रदेश में उनकी हड्डियां मिट्टी के ढेर के समान होंगी यदि वे अपने बुरे कर्मों का पश्चाताप नहीं करेंगे ।\n\n7 और अपने दुष्ट गठबंधनों के कारण, उन्होंने प्रभु की आवाज को नहीं सुना; इसलिए, पूरे प्रदेश में युद्ध और मतभेद होने लगे, और बहुत अकाल पड़ा और महामारियां आईं, इतना अधिक कि एक ऐसा भारी विनाश हुआ जिसके विषय में धरती पर पहले कभी भी नहीं सुना गया था; और यह सब कुछ शिबलोम के समयकाल में हुआ ।\n\n8 लोग अपने बुरे कर्मों का पश्चाताप करने लगे; और जितना उन्होंने किया उतना ही प्रभु ने उन पर दया की ।\n\n9 और ऐसा हुआ कि शिबलोम मारा गया, और शेत को दासता में लाया गया, और वह अपने पूरे समयकाल में दासता में रहा ।\n\n10 और ऐसा हुआ कि अहा, उसके बेटे ने राज्य हासिल कर लिया; और उसने अपने पूरे समयकाल में लोगों पर शासन किया । और उसने अपने समयकाल में हर प्रकार के बुरे कर्म किये, जिसके द्वारा उसने बहुत रक्तपात करवाया; और उसके दिन थोड़े रह गए थे ।\n\n11 और इथेम ने, अहा के वंशज होने के नाते राज्य हासिल कर लिया; और उसने भी अपने समयकाल के बुरे कर्मों को किया ।\n\n12 और ऐसा हुआ कि इथेम के दिनों में कई भविष्यवक्ता आए, और फिर से लोगों के लिए भविष्यवाणियां की; हां, उन्होंने भविष्यवाणी की कि प्रभु उन्हें शीघ्र ही धरती से नष्ट कर देगा यदि वे अपने बुरे कर्मों का पश्चाताप नहीं करेंगे ।\n\n13 और ऐसा हुआ कि लोगों ने अपने हृदयों को कठोर कर लिया, और उनकी बातों पर ध्यान नहीं दिया; और भविष्यवक्ताओं ने अफसोस प्रकट किया और लोगों के बीच से चले गए ।\n\n14 और ऐसा हुआ कि इथेम ने अपने पूरे समयकाल में दुष्टता से न्याय किया; और उससे मोरोन उत्पन्न हुआ । और ऐसा हुआ कि मोरोन ने उसके स्थान पर शासन किया; और मोरोन ने वह किया जो प्रभु की दृष्टि में बुरा था ।\n\n15 और ऐसा हुआ कि उस गुप्त गठबंधन के कारण लोगों में एक विद्रोह उत्पन्न हुआ जिसे अधिकार और लाभ प्राप्त करने के लिए बनाया गया था; और अनैतिकता में उनके बीच एक शक्तिशाली मनुष्य सामने आया, और मोरोन से युद्ध किया, जिसमें उसने आधे राज्य का तख्ता पलट कर दिया; और उसने कई वर्षों तक आधे राज्य को संभालकर रखा ।\n\n16 और ऐसा हुआ कि मोरोन ने उसका तख्ता पलट कर दिया, और फिर से राज्य हासिल कर लिया ।\n\n17 और ऐसा हुआ कि वहां पर एक अन्य शक्तिशाली मनुष्य सामने आया; और वह येरेद के भाई का एक वंशज था ।\n\n18 और ऐसा हुआ कि उसने मोरोन का तख्ता पलट कर दिया और राज्य हासिल कर लिया; इसलिए, मोरोन अपने बाकी बचे दिनों में दासता में रहा; और उससे कोरियन्टर उत्पन्न हुआ ।\n\n19 और ऐसा हुआ कि कोरियन्टर अपने समयकाल में दासता में रहा ।\n\n20 और कोरियन्टर के दिनों में भी कई भविष्यवक्ता आए, और महान और अदभुत बातों की भविष्यवाणी की, और लोगों से पश्चाताप करने कि विनती की, और यदि वे पश्चाताप नहीं करेंगे तो प्रभु परमेश्वर उनका शीघ्र विनाश कर उनके विरूद्ध न्याय करेगा;\n\n21 और यह कि प्रभु परमेश्वर अपने सामर्थ्य द्वारा, प्रदेश पर अधिकार करने के लिए अन्य लोगों को भेजेगा या लाएगा, वैसे ही जैसे कि वह उनके पूर्वजों को लाया था ।\n\n22 और अपने गुप्त समाज और घृणित कार्यों के कारण उन्होंने भविष्यवक्ताओं की सारी बातों को अस्वीकार किया ।\n\n23 और ऐसा हुआ कि कोरियन्टर से ईथर उत्पन्न हुआ, और अपने पूरे समयकाल में दासता में रहते हुए ही उसकी मृत्यु हो गई ।\n\n", "ether 12": "[center][font_size=26]अध्याय 12[/font_size][/center]\n\n[i]भविष्यवक्ता ईथर लोगों को परमेश्वर में विश्वास करने का उपदेश देता है—मोरोनी विश्वास द्वारा किये गए आश्चर्य और अदभुत कार्यों का फिर से विवरण देता है—मसीह को देखने के लिए विश्वास ने येरेद के भाई को समर्थ बनाया था—प्रभु लोगों को दुर्बलताएं देता है ताकि वे विनम्र हो सके—विश्वास के द्वारा येरेद के भाई ने जीरिन पर्वत को हटाया था—विश्वास, आशा, और प्रेम उद्धार के लिए आवश्यक हैं—मोरोनी यीशु को आमने-सामने देखता है ।[/i]\n\n1 और ऐसा हुआ कि ईथर का समयकाल कोरियंटूमर के समयकाल में था; और कोरियंटूमर पूरे प्रदेश का राजा था ।\n\n2 और ईथर प्रभु का एक भविष्यवक्ता था; इसलिए ईथर कोरियंटूमर के समयकाल में आया, और लोगों के लिए भविष्यवाणी करने लगा, क्योंकि वह प्रभु की उस आत्मा के कारण नियंत्रित नहीं हो सका जो उसमें थी ।\n\n3 क्योंकि उसने सुबह से लेकर सूरज डूबने तक विनती की, लोगों को पश्चाताप कर परमेश्वर में विश्वास करने के लिए उपदेश देते हुए नहीं तो वे नष्ट हो जाएंगे, उनसे यह कहते हुए कि विश्वास द्वारा सारी बातें पूरी होती हैं—\n\n4 इसलिए, जो कोई परमेश्वर में विश्वास करता है वह निश्चितता के साथ एक बेहतर संसार की, हां, यहां तक कि परमेश्वर के दाहिने हाथ की तरफ रहने की आशा कर सकता है, उस आशा से जो विश्वास से आती है, मनुष्यों की आत्माओं के लिए एक आश्रय बनाती है, जो परमेश्वर की महिमा करने के प्रति सदा अच्छे कार्य करने के लिए उन्हें दृढ़ और अटल बनाएगी ।\n\n5 और ऐसा हुआ कि ईथर ने लोगों को महान और अदभुत बातों की भविष्यवाणी की, जिस पर उन्होंने विश्वास नहीं किया, क्योंकि उन्होंने उन्हें नहीं देखा था ।\n\n6 और अब, मैं, मोरोनी इन चीजों से संबंधित कुछ बोलूंगा; मैं संसार को दिखाऊंगा कि विश्वास उस चीज की आशा करना है जो दिखाई नहीं देती है; इसलिए, मतभेद मत करो क्योंकि तुमने नहीं देखा है, क्योंकि तुम्हें गवाही तब तक नहीं मिलती जब तक कि तुम्हारे विश्वास की परीक्षा नहीं हो जाती ।\n\n7 क्योंकि यह विश्वास ही था जिसके कारण मसीह ने स्वयं को, मृत्यु से जी उठने के पश्चात हमारे पूर्वजों को दिखाया था; और उसने स्वयं को उन्हें तब तक नहीं दिखाया जब तक कि उन्होंने उसमें विश्वास नहीं किया; इसलिए, यह आवश्यक था कि कुछ लोग उसमें विश्वास करें, क्योंकि उसने स्वयं को संसार को नहीं दिखाया था ।\n\n8 परन्तु मनुष्यों के विश्वास के कारण उसने स्वयं को संसार को दिखाया, और पिता के नाम को गौरवान्वित किया, और एक मार्ग तैयार किया ताकि उसके द्वारा अन्य लोग स्वर्गीय उपहार को ग्रहण करनेवाले हो सकें, जिससे कि वे उन चीजों की आशा कर सकें जिसे उन्होंने देखा नहीं है ।\n\n9 इसलिए, तुम भी आशा कर सकते हो, और उपहार को ग्रहण करनेवाले हो सकते हो यदि तुम्हारे पास विश्वास है ।\n\n10 देखो यह विश्वास ही था जिसके कारण प्राचीन लोगों को परमेश्वर की पवित्र रीति के अनुसार बुलाया गया था ।\n\n11 इसलिए, विश्वास के द्वारा मूसा की व्यवस्था दी गई थी । परन्तु अपने पुत्र के विश्वास के तहत परमेश्वर ने एक उत्तम मार्ग दिया है; और विश्वास के कारण ही यह परिपूर्ण हुई है ।\n\n12 क्योंकि यदि मानव संतानों में विश्वास नहीं होगा तो परमेश्वर उनके बीच कोई चमत्कार नहीं कर सकता है; इसलिए, उसने स्वयं को तब तक नहीं दिखाया जब तक कि उन्होंने विश्वास नहीं किया ।\n\n13 देखो, यह अलमा और अमूलेक का विश्वास ही था जिसके कारण बंदीगृह जमीन पर गिर गया था ।\n\n14 देखो, यह नफी और लेही का विश्वास ही था जो लमनाइयों में बदलाव लाया था, जिसके कारण उन्होंने आग और पवित्र आत्मा से बपतिस्मा लिया था ।\n\n15 देखो, यह अम्मोन और उसके भाइयों का विश्वास ही था जिसके कारण लमनाइयों के बीच में इतना महान चमत्कार हुआ था ।\n\n16 हां, और जिन्होंने उनके बीच में चमत्कार किये थे वह भी विश्वास के कारण ही था, यहां तक कि जो मसीह के पहले थे और जो उसके बाद आए उन्होंने भी ऐसा विश्वास के कारण ही किया था ।\n\n17 और ऐसा विश्वास के कारण ही था कि तीन शिष्यों ने एक प्रतिज्ञा प्राप्त कर ली कि वे मृत्यु का स्वाद नहीं चखेंगे; और उन्होंने प्रतिज्ञा को तब तक प्राप्त नहीं किया था जब तक उन्होंने विश्वास नहीं किया ।\n\n18 और उनके विश्वास होने तक किसी भी समय पर कोई भी चमत्कार नहीं हुआ था; इसलिए सर्वप्रथम उन्होंने परमेश्वर के पुत्र में विश्वास किया ।\n\n19 और ऐसे कई थे जिनका विश्वास यीशु मसीह के आने से पहले भी अत्याधिक मजबूत था, जिन्हें पर्दे के भीतर देखने से नहीं रोका जा सकता था, परन्तु अपनी आंखों से जिन चीजों को देखा था उसे उन्होंने विश्वास की आंख से देखा था, और वे प्रसन्न थे ।\n\n20 और देखो, इस अभिलेख में हमने देखा है कि इनमें से एक था येरेद का भाई; क्योंकि परमेश्वर में उसका विश्वास इतना महान था कि जब परमेश्वर ने अपनी उंगली को आगे किया तो वह उसे येरेद के भाई की दृष्टि से नहीं छिपा सका, उसकी उस बात के कारण जिसे उसने उससे कहा था, और उस बात के कारण जिसे उसने विश्वास से प्राप्त किया था ।\n\n21 और प्रभु की उंगली को जब येरेद के भाई ने देख लिया उसके पश्चात, उस प्रतिज्ञा के कारण जिसे येरेद के भाई ने विश्वास द्वारा प्राप्त किया था, प्रभु उसकी दृष्टि के सामने से कोई भी चीज नहीं हटा सका; इसलिए उसने उसे सारी चीजें दिखा दीं, क्योंकि उसे पर्दे के भीतर देखने से नहीं रोका जा सकता था ।\n\n22 और यह विश्वास के द्वारा ही है कि मेरे पूर्वजों ने यह प्रतिज्ञा प्राप्त की है कि ये बातें उनके भाइयों पर अन्य जातियों के द्वारा प्रकट की जाएंगी; इसलिए प्रभु ने, हां, यीशु मसीह ने मुझे आज्ञा दी है ।\n\n23 और मैंने उससे कहा: प्रभु, लिखावट में हमारी कमजोरी के कारण, अन्य जातियां इन बातों की हंसी उड़ाएंगी; क्योंकि प्रभु तुमने हमें विश्वास के द्वारा शब्द में तो मजबूत किया है, परन्तु तुमने लिखावट में हमें मजबूत नहीं किया है; क्योंकि तुमने इन लोगों को जो पवित्र आत्मा प्रदान की है उसके कारण तुमने इन्हें बोलने में प्रबल बनाया है ।\n\n24 और हमारे अनाड़ीपन के कारण तुमने हमें लिखने में थोड़ा बहुत प्रबल बनाया । देखो, तुमने हमें येरेद के भाई के समान लिखने में मजबूत नहीं किया है, क्योंकि जो बातें उसने लिखी है उसमें तुमने उसे अपने ही समान मजबूत बनाया है, ताकि पढ़ने से लोग अत्याधिक तीव्र हो जाएं ।\n\n25 तुमने हमारी बातों को भी शाक्तिशाली और महान बनाया है, इतना अधिक कि हम उन्हें लिख नहीं सकते हैं; इसलिए, जब हम लिखते हैं तब अपनी दुबर्लता को देखते हैं, और अपने शब्दों को उचित स्थान पर लिखने से लड़खड़ा जाते हैं; और मुझे डर है कि अन्य जातियां हमारी बातों की हंसी उड़ाएंगी ।\n\n26 और जब मैंने इसे कह लिया, यह कहते हुए प्रभु ने मुझसे कहा: मूर्ख लोग हंसी उड़ाते हैं परन्तु वे विलाप करेंगे; और विनम्र लोगों के लिए मेरा अनुग्रह पर्याप्त है, जिससे कि वे तुम्हारी दुर्बलता का लाभ नहीं उठा सकेंगे;\n\n27 और यदि मनुष्य मेरे पास आएंगे तो मैं उन्हें उनकी दुर्बलता दिखाऊंगा । मैं मनुष्यों को दुर्बलता देता हूं ताकि वे विनम्र हो सकें; और उन सारे मनुष्यों के लिए मेरा अनुग्रह पर्याप्त है जो मेरे सामने स्वयं को विनम्र करते हैं; क्योंकि यदि वे स्वयं को मेरे सामने विनम्र करेंगे, और मुझमें विश्वास रखेंगे, तो मैं दुर्बलताओं को उनके लिए मजबूत कर दूंगा ।\n\n28 देखो, मैं अन्य जातियों को उनकी दुर्बलता दिखाऊंगा, और उन्हें दिखाऊंगा कि सभी धार्मिकता के सोते—विश्वास, आशा और उदारता उन्हें मेरे पास लाते हैं ।\n\n29 और मुझे, मोरोनी को, इन बातों को सुनकर सांत्वना मिली, और कहा: हे प्रभु, तुम्हारी धार्मिकता पूरी होगी, क्योंकि मैं जानता हूं कि तुम मानव संतानों के लिए उनके विश्वास के अनुसार कार्य करते हो;\n\n30 क्योंकि येरेद के भाई ने पर्वत जीरिन को कहा था, हट जाओ—और वह हट गया था । और यदि उसमें विश्वास नहीं होता तो वह नहीं हटा होता; इसलिए तुम मनुष्यों में उनके विश्वास के अनुसार कार्य करते हो ।\n\n31 क्योंकि इसी प्रकार तुम स्वयं को अपने शिष्यों पर प्रकट करते हो; क्योंकि जब उन्हें विश्वास हो जाता है, और तुम्हारे नाम में बोलते हैं तो तुम स्वयं को उन्हें महान सामर्थ्य में दिखाते हो ।\n\n32 और मुझे भी याद है कि तुमने कहा था कि तुमने मनुष्य के लिए एक घर तैयार किया है, हां, अपने पिता के भवनों के बीच में, जिसमें मनुष्य शायद उत्कृष्ठता से आशा कर सकेंगे; इसलिए मनुष्य को आशा करनी चाहिए, अन्यथा वह उस उत्तराधिकार के स्थान को प्राप्त नहीं कर सकता है जिसे तुमने तैयार किया है ।\n\n33 और फिर से, मुझे याद है कि तुमने कहा था कि तुमने संसार से इतना प्रेम किया कि संसार के लिए अपना जीवन तक दे दिया, जिससे कि तुम उसे फिर से लेकर मानव संतान के लिए एक स्थान तैयार कर सको ।\n\n34 और अब मैं जानता हूं कि जो प्रेम तुममें मानव संतानों के लिए हुआ होगा वह उदारता है; इसलिए, यदि मनुष्यों में उदारता नहीं है तो वे उस स्थान के उत्तराधिकारी नहीं हो सकते हैं जिसे तुमने अपने पिता के भवनों में तैयार किया है ।\n\n35 इसलिए, मैं इस बात से जानता हूं जिसे तुमने कहा है, कि हमारी दुर्बलता के कारण यदि अन्य जातियों में उदारता नहीं होगी तो तुम उन्हें प्रमाणित करोगे, और उनसे उनकी वह योग्यता भी ले लोगे जिसे उन्होंने प्राप्त किया है, और उन्हें दे देगो जिनके पास बहुत होगा ।\n\n36 और ऐसा हुआ कि मैंने प्रभु से प्रार्थना की कि वह अन्य जातियों पर अनुग्रह करे जिससे कि उनके पास उदारता हो ।\n\n37 और ऐसा हुआ कि प्रभु ने मुझसे कहा: यदि उनके पास उदारता नहीं है तो इससे तुम्हें कोई फर्क नहीं पड़ेगा, तुम विश्वासी रहे हो; इसलिए, तुम्हारे वस्त्र सफेद किये जाएंगे । और क्योंकि तुमने अपनी दुर्बलता को देखा है तो तुम मजबूत किये जाओगे, उस स्थान पर बैठने के लिए भी जिसे मैंने अपने पिता के भवनों में तैयार किया है ।\n\n38 और अब मैं, मोरोनी अन्य जातियों से विदाई लेता हूं, हां, और अपने उन भाइयों से भी जिनसे मैं प्रेम करता हूं, तब तक के लिए जब तक कि हम मसीह के न्याय-आसन के सामने मिल न जाएं, जहां सभी मनुष्य जानेंगे कि मेरे वस्त्रों पर तुम्हारे लहू के धब्बे नहीं लगे हैं ।\n\n39 और फिर तुम जानोगे कि मैंने यीशु को देखा है, और उसने मुझसे आमने-सामने बात की है, औऱ यह कि उसने विनम्र होकर स्पष्टता से मुझे इन बातों के संबंध में वैसे ही बताया है जैसे कि कोई मनुष्य मुझे मेरी भाषा में बताता ।\n\n40 और लिखावट में अपनी दुर्बलता के कारण, मैंने केवल थोड़ा ही लिखा है ।\n\n41 और अब, मैं तुमसे सिफारिश करता हूं कि तुम इस यीशु को खोजो जिसके विषय में भविष्यवक्ताओं और प्रेरितों ने लिखा है, कि पिता परमेश्वर, और प्रभु यीशु मसीह, और उस पवित्र आत्मा का भी अनुग्रह तुम पर सदा हो सके जो उनके विष्य में बताता है । आमीन ।\n\n", "ether 13": "[center][font_size=26]अध्याय 13[/font_size][/center]\n\n[i]ईथर यूसुफ के वंश द्वारा अमरीका में बनाए जानेवाले नये यरूशलेम के विषय में बताता है—वह भविष्यवाणी करता है, बाहर निकाल दिया जाता है, येरेदाई इतिहास लिखता है, और येरेदाइयों के विनाश की भविष्यवाणी करता है—पूरे प्रदेश में जोर-शोर से युद्ध होता है ।[/i]\n\n1 और अब, मैं, मोरोनी, उन लोगों के विनाश से संबंधित अपने अभिलेख को पूरा करने जा रहा हूं जिनके विषय में मैं लिखता रहा हूं ।\n\n2 क्योंकि देखो, उन्होंने ईथर की सारी बातों को अस्वीकार किया; क्योंकि उसने उन्हें मनुष्य के आरंभ से लेकर अब तक की सारी बातें सच-सच बता दीं; और जब इस धरती से जल हट गया तब से यह सारे प्रदेशों में सबसे उत्तम प्रदेश बन गया, प्रभु का चुना हुआ एक प्रदेश; इसलिए प्रभु चाहता है कि इसमें रहनेवाले सारे लोग उसकी सेवा करें;\n\n3 और यह कि यह नये यरूशलेम का स्थान था, जो कि स्वर्ग से नीते उतरेगा, और प्रभु का पवित्र शरणस्थान होगा ।\n\n4 देखो, ईथर ने मसीह का समय देखा था, और उसने इस प्रदेश पर स्थित एक नये यरूशलेम के विषय में बताया था ।\n\n5 और उसने इस्राएल के घराने के संबंध में भी बताया था, और यरूशलेम के विषय में भी जहां से लेही आनेवाला था—इसके नष्ट होने के पश्चात इसे फिर से बनाया जाएगा, प्रभु का एक पवित्र नगर; इसलिए, यह नया यरूशलेम नहीं हो सकता है क्योंकि यह प्राचीन समय में था; परन्तु इसे फिर से बनाया जाएगा, और प्रभु का एक पवित्र नगर बन जाएगा; और इसे इस्राएल के घराने के लिए बनाया जाएगा—\n\n6 और यह कि यूसुफ के बचे हुए वंशों के लिए नया यरूशलेम इस प्रदेश पर बनाया जाएगा, क्योंकि इसका एक ढांचा पहले से ही है ।\n\n7 क्योंकि जब यूसुफ अपने पिता को मिस्र प्रदेश में लाया था, तो उसकी मृत्यु भी वहीं हुई थी; इसलिए, प्रभु यूसुफ के वंशों को यरूशलेम प्रदेश से बाहर लाया था, ताकि वह यूसुफ के वंशों के प्रति दयालु हो सके जिससे कि वे नष्ट न हो जाएं, वैसे ही जैसे कि वह यूसुफ के पिता के प्रति दयालु था जिससे कि वह नष्ट न हो जाए ।\n\n8 इसलिए, यूसुफ के घराने के बचे हुए लोगों को इस प्रदेश पर फिर से स्थापित किया जाएगा; और यह उनके उत्तराधिकार का प्रदेश होगा; और वे प्रभु के लिए वैसे ही एक पवित्र नगर का निर्माण करेंगे जैसे कि पुराना यरूशलेम था; और उनमें तब तक गड़बड़ी उत्पन्न नहीं की जाएगी जब तक कि अंत न आ जाए और धरती खत्म न हो जाए ।\n\n9 और एक नया स्वर्ग और नई पृथ्वी होगी; और वे उसी पुराने के समान होंगे जो कि नष्ट हो चुका होगा, और सारी चीजें नई हो चुकी होंगी ।\n\n10 और फिर नया यरूशलेम होगा; और आशीषित हैं वे जो उसमें निवास करते हैं, क्योंकि ये वही लोग हैं जिनके वस्त्र मेमने के लहू द्वारा स्वच्छ किया गया है; ये वही हैं जिनकी गणना यूसुफ के बचे हुए वंशों में होते हैं, जो कि इस्राएल के घराने के थे ।\n\n11 और फिर आता है पुराना यरूशलेम और उसके निवासी, आशीषित हैं वे, क्योंकि उन्हें मेमने के लहू से साफ किया गया है; ये वही हैं जो तितर-बितर हो गए थे और जिन्हें धरती के चारों कोनों से एकत्रित किया गया था, और उत्तरी देशों से, और उस अनुबंध की परिपूर्णता में सम्मिलित होनेवाले में से हैं जिसे परमेश्वर ने उनके पूर्वज, इब्राहीम से बनाया था ।\n\n12 और जब ये बातें होती हैं, वह धर्मशास्त्र पूरा होता है जो कहता है, वे लोग हैं जो प्रथम थे, जो कि अंतिम होंगे; और वे लोग हैं जो अंतिम थे, जो कि प्रथम होंगे ।\n\n13 और मैं अधिक लिखनेवाला था, पर मुझे मना कर दिया गया; परन्तु ईथर की भविष्यवाणियां महान और अदभुत थीं; परन्तु उन्हें व्यर्थ मान लिया गया, और उसे बाहर निकाल दिया गया; और वह स्वयं को दिन में चट्टान की गुफा में छिपाता, और रात को वह उन चीजों को देखता जो लोगों के साथ होनेवाली थीं ।\n\n14 और जब वह चट्टान की गुफा में रहता था तब रात को लोगों पर आनेवाले विनाश को देखते हुए, उसने इस अभिलेख की शेष बातों को लिखा ।\n\n15 और ऐसा हुआ कि उसी वर्ष जब उसे लोगों के बीच से बाहर निकाल दिया गया था, लोगों के बीच भारी युद्ध होने लगा, क्योंकि ऐसे कई लोग थे जो सामने आ गए और जो कि शक्तिशाली थे, और दुष्टता की अपनी उस गुप्त योजनाओं के द्वारा कोरियंटूमर को मारना चाहा जिसके विषय में बताया गया था ।\n\n16 और अब, कोरियंटूर ने स्वयं ही युद्ध की सारी कला का और संसार की सारी धूर्तता का अध्ययन किया था, इसलिए उसने उन लोगों के साथ मुकाबला किया जो उसे मारना चाहते थे ।\n\n17 परन्तु न तो उसने पश्चाताप किया था, न ही उसके सुंदर बेटे और बेटियों ने; न ही कोहोर के सुंदर बेटे और बेटियों ने; न ही कोरिहर के सुंदर बेटे और बेटियों ने; और भलि-भांति पूरी धरती पर ऐसे सुंदर बेटे और बेटियां नहीं थे जिन्होंने अपने पापों का पश्चाताप किया ।\n\n18 इसलिए, ऐसा हुआ कि प्रथम वर्ष में ईथर चट्टान की गुफा में रहा, ऐसे कई लोग थे जो उन लोगों की तलवारों द्वारा मारे गए थे जिन्होंने गुप्त गठबंधन किये थे, कोरियंटूमर के विरूद्ध लड़ाई लड़ते हुए ताकि वे राज्य प्राप्त कर सकें ।\n\n19 और ऐसा हुआ कि कोरियंटूमर के बेटों ने बहुत लड़ाई लड़ी और बहुत रक्त बहाया ।\n\n20 और दूसरे वर्ष में ईथर के पास प्रभु के वचन आए, कि उसे जाकर कोरियंटूमर के लिए भविष्यवाणी करनी चाहिए कि यदि वह और उसका पूरा घराना पश्चाताप करेगा तो प्रभु उसे उसका राज्य दे देगा और लोगों को बचा लेगा—\n\n21 अन्यथा उनका, और उसे छोड़कर उसके पूरे घराने का विनाश हो जाएगा । और केवल वह जीवित रहेगा, उन भविष्यवाणियों को पूरा होते हुए देखने के लिए जिसे उन अन्य लोगों को बारे में बताया गया था जिन्होंने अपने उत्तराधिकार का प्रदेश प्राप्त किया था; और कोरियंटूमर की दफन-क्रिया उन्ही के द्वारा होगी; और कोरियंटूमर के अलावा हर व्यक्ति खत्म हो जाएगा ।\n\n22 और ऐसा हुआ कि न तो कोरियंटूमर ने पश्चाताप किया, न ही उसके घराने ने, न ही लोगों ने; और युद्ध बंद नहीं हुए; और उन्होंने ईथर को मारना चाहा, परन्तु वह उनके सामने से भाग गया और फिर से चट्टान की गुफा में छिप गया ।\n\n23 और ऐसा हुआ कि शारद सामने आया, और उसने भी केरियंटूमर से युद्ध किया; और उसने उसे हरा दिया, इतना अधिक कि तीसरे वर्ष ही वह उसे दासता में ले आया ।\n\n24 और चौथे वर्ष में कोरियंटूमर के बेटों ने शारद को हरा दिया, और फिर से अपने पिता के लिए राज्य हासिल कर लिया ।\n\n25 अब पूरे प्रदेश में युद्ध होने लगा, हर व्यक्ति अपने दल के साथ उस चीज के लिए लड़ने लगा जो वह चाहता था ।\n\n26 और वहां डाकू थे, और भलि-भांति, पूरे प्रदेश में हर प्रकार की दुष्टता होने लगी ।\n\n27 और ऐसा हुआ कि कोरियंटूमर शारद से अत्याधिक क्रोधित था, और वह अपनी सेना के साथ उससे युद्ध करने गया; और उन्होंने भयानक क्रोध में युद्ध किया, और उन्होंने गिल्गाल की खाड़ी में युद्ध किया; और युद्ध बहुत ही दुखदाई हुआ ।\n\n28 और ऐसा हुआ कि शारद ने तीन दिनों तक उससे युद्ध किया । और ऐसा हुआ कि कोरियंटूमर ने उसे हरा दिया, और उसका तब तक पीछा करता रहा जब तक कि वह हेशलॉन के मैदानों पर न पहुंच गया ।\n\n29 और ऐसा हुआ कि उन मैदानों पर फिर से शारद ने उससे युद्ध किया; और देखो, उसने कोरियंटूमर को हरा दिया, और उसे फिर से गिल्गाल की खाड़ी पर खदेड़ दिया ।\n\n30 और कोरियंटूमर ने फिर से गिल्गाल की खाड़ी में शारद से युद्ध किया, जिसमें उसने शारद को हरा दिया और उसे मार डाला ।\n\n31 और शारद ने कोरियंटूमर की जांघ को घायल कर दिया, जिससे कि उसने दो वर्षों तक फिर से युद्ध के लिए नहीं गया, और उस समय प्रदेश के सारे लोग रक्तपात कर रहे थे, और उन्हें रोकने वाला कोई नहीं था ।\n\n", "ether 14": "[center][font_size=26]अध्याय 14[/font_size][/center]\n\n[i]लोगों की बुराई प्रदेश पर श्राप लाती है—कोरियंटूमर गिलेद, फिर लिब, और फिर शिज के विरूद्ध युद्ध करता है—लहू और संहार से प्रदेश ढक जाता है ।[/i]\n\n1 और अब लोगों की बुराई के कारण पूरा प्रदेश अत्याधिक श्रापित होने लगा, जिसमें, कोई व्यक्ति अपने औजार या अपनी तलवार को यदि अपनी अलमारी पर रख देता, या उस स्थान पर जहां उसे रखा जाता है तो देखो, अगले दिन वह उसे नहीं मिलती थी, इतना भारी श्राप था प्रदेश पर ।\n\n2 इसलिए हर व्यक्ति अपनी वस्तु को अपने से चिपकाए रहता, अपने स्वयं के हाथों से, और न तो किसी से लेता और न ही किसी को देता; और हर व्यक्ति अपनी संपत्ति और अपना जीवन, अपनी पत्नियों और अपने बच्चों की रक्षा के लिए अपनी तलवार की मूठ को अपने दाहिने हाथ से पकड़े रहता ।\n\n3 और अब, दो वर्षों के पश्चात, और शारद की मृत्यु के पश्चात, देखो, शारद का भाई सामने आया और उसने कोरियंटूमर से युद्ध किया, जिसमें कोरियंटूमर ने उसे हरा दिया और अकिश की निर्जन प्रदेश तक उसका पीछा किया ।\n\n4 और ऐसा हुआ कि शारद के भाई ने अकिश के निर्जन प्रदेश में उससे युद्ध किया; और युद्ध बहुत भयानक हो गया, और तलवार द्वारा कई हजार लोगों को मृत्यु के घाट उतार दिया गया ।\n\n5 और ऐसा हुआ कि कोरियंटूमर ने निर्जन प्रदेश को घेर लिया; और शारद का भाई रात के समय निर्जन प्रदेश से बाहर चला गया, और कोरियंटूमर की सेना के कुछ लोगों को मार डाला जब वे नशे में धुत्त थे ।\n\n6 और वह मोरोन प्रदेश आया, और स्वयं को कोरियंटूमर की राजगद्दी पर स्थापित कर दिया ।\n\n7 और ऐसा हुआ कि दो वर्षों तक कोरियंटमूर अपनी सेना के साथ निर्जन प्रदेश में ही रहा, जिसमें उसने अपनी सेना को बहुत मजबूत कर दिया ।\n\n8 अब शारद का भाई, जिसका नाम गिलेद था, अपने गुप्त गठबंधनों के कारण उसने भी अपनी सेना को मजबूत कर लिया था ।\n\n9 और ऐसा हुआ कि उसके उच्च याजक ने उसकी तब हत्या कर दी जब वह अपनी राजगद्दी पर बैठा था ।\n\n10 और ऐसा हुआ कि गुप्त गठबंधनों के एक व्यक्ति ने गुप्त रूप से उसकी हत्या कर दी, और राज्य को स्वयं हथिया लिया; और उसका नाम लिब था; और लिब सारे लोगों में, किसी भी व्यक्ति से अधिक लम्बा-चौड़ा था ।\n\n11 और ऐसा हुआ कि लिब के प्रथम वर्ष में, कोरियंटूमर मोरोन प्रदेश आ गया, और लिब के साथ युद्ध किया ।\n\n12 औऱ ऐसा हुआ कि वह लिब के साथ लड़ा जिसमें लिब ने उसकी बांह पर प्रहार किया जिससे कि वह घायल हो गया; फिर भी, कोरियंटूमर की सेना लिब की तरफ बढ़ती गई जिससे कि वह समुद्रतट की सीमाओं की तरफ भाग गया ।\n\n13 और ऐसा हुआ कि कोरियंटूमर ने उसका पीछा किया; और लिब ने समुद्रतट पर उसके साथ युद्ध किया ।\n\n14 और ऐसा हुआ कि लिब ने कोरियंटूमर की सेना पर आक्रमण किया जिससे कि वे फिर से भागकर अकिश की निर्जन प्रदेश में चले गए ।\n\n15 और ऐसा हुआ कि लिब ने उसका तब तक पीछा किया जब तक कि वह आगोश के मैदानों पर न पहुंच गया । और कोरियंटूमर अपने साथ सारे लोगों को लेकर लिब के सामने से प्रदेश के उस हिस्से में भागकर चला गया जहां वह भागा था ।\n\n16 और जब वह आगोश के मैदानों पर पहुंच गया तब उसने लिब से युद्ध किया, और वह उस पर तब तक प्रहार करता रहा जब तक कि वह मर न गया; फिर भी, इसके पश्चात लिब का भाई उसके स्थान पर कोरियंटूमर से युद्ध करने लगा, और युद्ध अत्याधिक भयानक हो गया, जिसमें कोरियंटूमर फिर से लिब के भाई की सेना के सामने से भाग गया ।\n\n17 अब लिब के भाई का नाम शिज था । और ऐसा हुआ कि शिज ने कोरियंटूमर का पीछा किया, और उसने कई नगरों का तख्ता पलट कर दिया, और उसने दोनों स्त्रियों और बच्चों को मारा, और नगरों को जलाया ।\n\n18 और पूरे प्रदेश में शिज का डर फैल गया; हां, पूरे प्रदेश में चीख-पुकार सुनाई देने लगी—शिज की सेना के सामने कौन खड़ा रह सकता है ? देखो, वह धरती का सफाया करता हुआ चलता है ।\n\n19 और ऐसा हुआ कि पूरे प्रदेश में लोग सेनाओं में एकत्रित होने लगे ।\n\n20 और वे विभाजित होने लगे; और उनमें से एक हिस्सा शिज की सेना में जा मिला, और उनमें से एक हिस्सा कोरियंटूमर की सेना में जा मिला ।\n\n21 और युद्ध बहुत भयानक था और अधिक दिनों तक चलता रहा, और बहुत दिनों तक रक्तपात और संहार के दृश्य आते रहे, जिससे कि पूरा प्रदेश मरे हुए लोगों के शरीरों से ढक गया ।\n\n22 और युद्ध इतना वेगपूर्ण और तेज था कि मरे हुए लोगों को दफनाने के लिए भी कोई नहीं बचा, परन्तु वे एक स्थान पर रक्तपात कर दूसरे स्थान पर रक्तपात के लिए आगे बढ़ते गए, और मांस खानेवाले कीड़ों का आहार बनने के लिए, दोनों पुरुषों और स्त्रियों, और बच्चों को धरती पर फैलाते गए ।\n\n23 और इसके पश्चात प्रदेश में गंध फैल गई, यहां तक कि पूरे प्रदेश में; इसलिए इस गंध के कारण रात और दिन लोग बहुत परेशान हुए ।\n\n24 फिर भी, शिज ने कोरियंटूमर का पीछा करना नहीं छोड़ा; क्योंकि उसने शपथ ली थी कि वह कोरियंटूमर से अपने भाई के लहू का बदला लेगा, जो कि मारा गया था, और प्रभु ने ईथर से कहा था कि कोरियंटूमर तलवार से नहीं मारा जाएगा ।\n\n25 और इस प्रकार हम देखते हैं कि प्रभु उन पर अपने पूरे क्रोध में आया, और उनकी बुराई और घृणित कार्यों ने उनके लिए अनंत विनाश का मार्ग तैयार किया ।\n\n26 और ऐसा हुआ कि शिज ने कोरियंटूमर का पीछा पूर्व दिशा की ओर, समुद्रतट से लगी सीमाओं तक किया, और वहां पर उसने शिज से तीन दिनों तक युद्ध किया ।\n\n27 और शिज की सेनाओं में विनाश इतना भयानक हुआ कि लोग डरने लगे, और कोरियंटूमर की सेना से भागने लगे; और वे भागकर कोरिहर नामक प्रदेश चले गए, और अपने सामने आनेवाले निवासियों को मारते गए, उन सबको जो उनसे नहीं जुड़ना चाहते थे ।\n\n28 और उन्होंने कोरिहर की खाड़ी में अपने तंबू लगाए; और कोरियंटूमर ने शूर की खाड़ी में अपने तंबू लगाए । अब शूर की खाड़ी कोमनोर पहाड़ी के नजदीक थी; इसलिए कोरियंटूमर ने अपनी सेनाओं को कोमनोर पहाड़ी पर एकत्रित किया, और युद्ध करने के लिए शिज की सेनाओं को ढिंढोरा पीटकर ललकारा ।\n\n29 और ऐसा हुआ कि वे आए, परन्तु फिर से भगा दिए गए; और वे दूसरी बार आए, और दूसरी बार भी भगा दिए गए । और ऐसा हुआ कि वे फिर से तीसरी बार आए, और युद्ध बहुत भयानक हुआ ।\n\n30 और ऐसा हुआ कि शिज ने कोरियंटूमर पर इतना अधिक प्रहार किये कि उसने उसे कई गहरे घाव दिए; और कोरियंटूमर, अधिक लहू बहने से बेहोश हो गया, और उसे वैसे उठाकर ले जाया गया जैसे कि वह मर गया हो ।\n\n31 अब दोनों तरफ इतनी अधिक संख्या में पुरुष, स्त्री, और बच्चे मारे गए कि शिज ने अपने लोगों को कोरियंटूमर की सेनाओं का पीछा न करने की आज्ञा दी; इसलिए, वे अपने शिविर में वापस आ गए ।\n\n", "ether 15": "[center][font_size=26]अध्याय 15[/font_size][/center]\n\n[i]युद्ध में लाखों की संख्या में येरेदाई मारे गए—घोर युद्ध के लिए शिज और कोरियंटूमर सारे लोगों को एकत्रित करते हैं—प्रभु की आत्मा उनके साथ रहना बंद कर देती है—येरेदाई जाति शीघ्र ही नष्ट हो जाती है—केवल कोरियंटूमर बच जाता है ।[/i]\n\n1 और ऐसा हुआ कि जब कोरियंटूमर के घाव ठीक हो गए, वह ईथर की बातों को याद करने लगा जिसे उसने उससे कहा था ।\n\n2 उसने देखा कि लगभग दो लाख लोग पहले ही तलवार द्वारा मारे जा चुके थे, और वह अपने हृदय में दुखी होने लगा; हां, दो लाख शक्तिशाली पुरुष मारे जा चुके थे, और उनकी पत्नियां और उनके बच्चे भी ।\n\n3 जो भी बुरे काम उसने किये थे उसके लिए वह पश्चाताप करने लगा; वह उन बातों को याद करने लगा जिसके विषय में सारे भविष्यवक्ताओं ने बताया था, और उसने उन्हें देखा कि इस प्रकार अब तक हर एक छोटी से छोटी बात पूरी हुई थी; और उसकी आत्मा ने विलाप किया और आश्वासन पाना अस्वीकार कर दिया ।\n\n4 और ऐसा हुआ कि उसने शिज को एक पत्र लिखा, उससे यह चाहते हुए कि वह लोगों को छोड़ दे, और लोगों के जीवन के लिए वह राज्य दे देगा ।\n\n5 और ऐसा हुआ कि जब शिज ने उसका पत्र प्राप्त किया तब उसने कोरियंटूमर को एक पत्र लिखा, कि यदि वह स्वयं को उसे समर्पित कर दे जिससे कि वह उसे अपने स्वयं की तलवार से मार सके तब वह लोगों को छोड़ देगा ।\n\n6 और ऐसा हुआ कि लोगों ने अपनी गलती का पश्चाताप नहीं किया; और कोरियंटूमर के लोग शिज के लोगों के विरूद्ध क्रोध से भड़क गए; और शिज के लोग कोरियंटूमर के लोगों के विरूद्ध क्रोध से भड़क गए; इसलिए, शिज के लोगों ने कोरियंटूमर के लोगों से युद्ध किया ।\n\n7 और जब कोरियंटूमर ने देखा कि वह पकड़ा जानेवाला है तो वह फिर से शिज के लोगों के सामने से भाग गया ।\n\n8 और ऐसा हुआ कि वह रिप्लियंकुम नामक समुद्र के पास आया, जिसकी यदि व्याख्या की जाए तो बहुत विशाल था, या सबसे विशाल था; इसलिए, जब वे इस समुद्र के पास आए तो उन्होंने अपना तंबू लगाया; और शिज ने भी उनके पास ही अपना तंबू लगा लिया; और इसलिए अगले दिन वे युद्ध करने आए ।\n\n9 और ऐसा हुआ कि उन्होंने एक बहुत ही भयानक युद्ध लड़ा, जिसमें कोरियंटूमर फिर से घायल हो गया, और लहू बहने के कारण वह बेहोश हो गया ।\n\n10 और ऐसा हुआ कि कोरियंटूमर की सेनाओं ने शिज की सेनाओं पर भारी धावा बोलकर उन्हें हरा दिया जिससे कि वे उनके सामने से भाग गए; और वे दक्षिणी दिशा की तरफ भागे, और उन्होंने अपना तंबू उस स्थान पर लगाया जो ओगाथ कहलाता था ।\n\n11 और ऐसा हुआ कि कोरियंटूमर की सेना ने रामा पहाड़ी के निकट अपने तंबू लगाए; और यह वह पहाड़ी है जहां पर मेरे पिता मॉरमन ने प्रभु के उन अभिलेखों को छिपाया था जो कि पावन थे ।\n\n12 और ऐसा हुआ कि उन्होंने ईथर के अलावा, पूरे प्रदेश के उन सारे लोगों को एकत्रित किया जिन्हें मारा नहीं गया था ।\n\n13 और ऐसा हुआ कि ईथर ने लोगों की सारी कार्यवाहियों को देखा; और उसने इस बात पर ध्यान दिया कि जो कोरियंटूमर के लोग थे वे कोरियंटूमर की सेना के साथ एकत्रित हो गए; और जो शिज के लोग थे वे शिज की सेना के साथ एकत्रित हो गए ।\n\n14 इसलिए, चार वर्षों तक वे लोगों को एकत्रित करते रहे जिससे कि वे प्रदेश के सारे लोगों को ला सकें, और यह कि जितना प्राप्त करना संभव था उतना बल प्राप्त कर सकें ।\n\n15 और ऐसा हुआ कि जब वे सब एक साथ एकत्रित हो गए, हर एक व्यक्ति अपनी पत्नी और अपने बच्चों के साथ उस सेना से जुड़ गया जिससे वह जुड़ना चाहता था—ढाल, और कवच, और सिर की पट्टियों को पहनते हुए, और युद्ध में पहने जानेवाले वस्त्र धारण करते हुए, दोनों पुरुष और स्त्री और बच्चे युद्ध के हथियारों से सुसज्जित हो गए—एक दूसरे के विरूद्ध युद्ध के लिए उन्होंने मार्च किया; और उन्होंने पूरा दिन युद्ध किया, और परास्त नहीं हुए ।\n\n16 और ऐसा हुआ कि रात होने तक वे सब थक गए, और अपने शिविरों में चले गए; और जब वे अपने शिविरों में पहुंच गए उसके पश्चात उन्होंने अपने उन लोगों के लिए रुंदन और विलाप किया जो मारे गए थे; और उनका चिखना चिल्लाना, उनका रुंदन और विलाप करना इतना तेज था कि उससे वायुमंडल गूंज उठा ।\n\n17 और ऐसा हुआ कि अगले दिन वे फिर से युद्ध करने गए, और वह दिन बड़ा और भयानक था; फिर भी, वे परास्त नहीं हुए, और जब रात हुई तो फिर से उनकी चिल्लाहटों से, और उनके रुंदन और विलाप से वायुमंडल गूंज उठा, क्योंकि उनके लोग मारे गए थे ।\n\n18 और ऐसा हुआ कि कोरियंटूमर ने फिर से शिज को एक पत्र लिखा, यह इच्छा व्यक्त करते हुए कि वह फिर से युद्ध नहीं करना चाहता, परन्तु वह राज्य ले लेगा और लोगों को नहीं मारेगा ।\n\n19 परन्तु देखो, प्रभु की आत्मा ने उनका साथ देना बंद कर दिया था, और लोगों के हृदयों पर शैतान का पूरा कब्जा था; क्योंकि अपने हृदयों की कठोरता, और अपने मन के अंधेपन के कारण वे लाचार हो गए थे कि कहीं वे मारे न जाएं; इसलिए वे फिर से युद्ध करने गए ।\n\n20 और ऐसा हुआ कि उन्होंने पूरा दिन युद्ध किया, और जब रात हुई तो वे अपनी तलवारों के साथ सोए ।\n\n21 और अगले दिन रात होने तक उन्होंने युद्ध किया ।\n\n22 और रात होने तक वे मतवाले हो गए, वैसे ही जैसे कि कोई व्यक्ति मदिरा पी कर नशे में चूर हो जाता है; और फिर से वे अपनी तलवारों के साथ सो गए ।\n\n23 और अगले दिन उन्होंने फिर से युद्ध किया; और रात होने तक कोरियंटूमर के बावन लोगों को, और शिज के उनहत्तर लोगों को छोड़कर बाकी सारे मारे जा चुके थे ।\n\n24 और ऐसा हुआ कि उस रात वे अपनी तलवारों के साथ सोए, और अगले दिन उन्होंने फिर से युद्ध किया, और पूरा दिन उन्होंने अपनी तलवारों और अपनी ढालों के साथ अपने पूरे बल से युद्ध किया ।\n\n25 और रात होने तक शिज के बत्तीस लोग, और कोरियंटूमर के सत्ताईस लोग बचे रह गए ।\n\n26 और ऐसा हुआ कि उन्होंने खाया और सो गए, और अगले दिन मरने के लिए तैयार हो गए । और मानव बल की दृष्टि से वे हट्टे-कट्टे और बलवान पुरुष थे ।\n\n27 और ऐसा हुआ कि वे तीन घंटों तक लड़ते रहे, और लहू बहने के कारण वे बेहोश हो गए ।\n\n28 और ऐसा हुआ कि जब कोरियंटूमर के लोगों ने पर्याप्त बल प्राप्त कर लिया जिससे कि वे चल सकें, वे अपने जीवन की रक्षा के लिए लगभग भागने ही वाले थे; परन्तु देखो, शिज उठा, और उसके लोग भी, और उसने अपने क्रोध में शपथ ली कि वह कोरियंटूमर को मार डालेगा, अन्यथा तलवार द्वारा वह स्वयं मारा जाएगा ।\n\n29 इसलिए, उसने उनका पीछा किया, और अगले दिन वह उन तक पहुंच गया; और फिर से तलवार से युद्ध करने लगे । और ऐसा हुआ कि जब कोरियंटूमर और शिज के अलावा सारे लोग तलवार द्वारा मारे गए, देखो लहू बहने के कारण शिज बेहोश हो गया ।\n\n30 और ऐसा हुआ कि जब कोरियंटूमर ने अपनी तलवार का सहारा लेकर झुकते हुए थोड़ा आराम कर लिया, तो उसने शिज का सिर काट दिया ।\n\n31 और ऐसा हुआ कि जब उसने शिज का सिर काट दिया, तो शिज अपने हाथों का सहारा लेकर उठा और गिर गया; और इसके पश्चात उसने सांस लेने के लिए संघर्ष किया, वह मर गया ।\n\n32 और ऐसा हुआ कि कोरियंटूमर जमीन पर गिर गया, और एक मरे हुए के समान हो गया ।\n\n33 और प्रभु ने ईथर से बात की, और उससे कहा: आगे बढ़ो । और वह आगे गया, और देखा कि प्रभु की सारी बातें पूरी हुई थीं; और उसने अपना अभिलेख पूरा किया; (और मैंने सौवां भाग नहीं लिखा) और उसने उन्हें इस तरह से छिपा दिया कि वह लिमही के लोगों के हाथ लग सके ।\n\n34 और ईथर द्वारा लिखे गए आखिरी शब्द ये हैं: चाहे प्रभु की इच्छा हो कि मैं रूपांतरित हो जाऊं, या यह कि शरीर में मैं प्रभु की इच्छा प्राप्त करूं तो इससे कोई फर्क नहीं पड़ता है, यदि फर्क पड़ता है तो यह कि मैं परमेश्वर के राज्य में बचा लिया जाऊं । आमीन ।\n\n", "moro 1": "[center][font_size=26]मोरोनी की पुस्तक[/font_size][/center]\n\n[center][font_size=26]अध्याय 1[/font_size][/center]\n\n[i]मोरोनी लमनाइयों के लाभ के लिए लिखता है—जो नफाई मसीह को अस्वीकार नहीं करेंगे उन्हें मृत्यु के घाट उतार दिया जाएगा । लगभग 401–421 ईसवी ।[/i]\n\n1 अब, मैं, मोरोनी, येरेद के लोगों के विवरण को संक्षिप्त में लिखने के पश्चात, मैंने माना कि मुझे और अधिक नहीं लिखना चाहिए था, परन्तु मैं अभी भी मरा नहीं हूं; और मैं अपने जीवित रहने का पता लमनाइयों को नहीं लगने देना चाहता नहीं तो वे मुझे मार देंगे ।\n\n2 क्योंकि देखो, उनके बीच में हो रहे युद्ध बहुत तीव्र हैं; और अपनी ईर्ष्या के कारण वे उस प्रत्येक नफाई को मार रहे हैं जो मसीह को अस्वीकार नहीं करेगा ।\n\n3 और मैं, मोरोनी, मसीह को अस्वीकार नहीं करूंगा; इसलिए, मैं अपने जीवन की रक्षा के लिए इधर-उधर भटक रहा हूं ।\n\n4 इसलिए, मुझे जो लिखना था उसके विपरित मैं कुछ और बातें लिख रहा हूं; क्योंकि मैं और लिखना नहीं चाहता था; परन्तु मैं कुछ और बातें लिख रहा हूं, जो कि प्रभु की इच्छानुसार, शायद भविष्य में किसी दिन, मेरे लमनाई भाइयों की अच्छाई के लिए हो सकें ।\n\n", "moro 2": "[center][font_size=26]अध्याय 2[/font_size][/center]\n\n[i]यीशु बारह नफाई शिष्यों को पवित्र आत्मा का उपहार प्रदान करने का सामर्थ्य देता है । लगभग 401–421 ईसवी ।[/i]\n\n1 मसीह के वचन, जिसे उसने अपने शिष्यों से कहा, उन बारह लोगों से जिन्हें उसने चुना था, जब उसने अपने हाथों को उन पर रखा—\n\n2 और यह कहते हुए उसने उनका नाम लेकर कहा: प्रबल प्रार्थना में, तुम पिता को मेरे नाम में पुकारोगे; और जब तुम ऐसा कर लोगे उसके पश्चात तुम्हारे पास सामर्थ्य होगा कि तुम जिस पर अपना हाथ रखोगे, उसे पवित्र आत्मा प्रदान करोगे; और तुम इसे मेरे नाम में प्रदान करोगे, क्योंकि इसी प्रकार मेरे प्रेरित करते हैं ।\n\n3 अब मसीह ने अपनी प्रथम उपस्थिति के समय में इन शब्दों को उनसे कहा; और भीड़ ने इसे नहीं सुना, परन्तु शिष्यों ने इसे सुना; और जितने लोगों पर उन्होंने अपने हाथों को रखा उन्होंने पवित्र आत्मा को महसूस किया ।\n\n", "moro 3": "[center][font_size=26]अध्याय 3[/font_size][/center]\n\n[i]हाथों को रखने के द्वारा एल्डरों ने याजकों और शिक्षकों को नियुक्त किया । लगभग 401–421 ईसवी ।[/i]\n\n1 शिष्य जिन्हें गिरजे के एल्डरों के रूप में बुलाया गया था, उन्होंने याजकों और शिक्षकों को इस रीति से नियुक्त किया—\n\n2 जब उन्होंने मसीह के नाम में पिता से प्रार्थना कर ली, तब उन्होंने अपने हाथों को उन पर रखा ।\n\n3 अंत तक मसीह के नाम पर विश्वास करते रहने में सहनशील रहते हुए, उसके द्वारा पश्चाताप और पापों की क्षमा का प्रचार करने के लिए, यीशु मसीह के नाम में मैं तुम्हें याजक नियुक्त करता हूं (या यदि वह शिक्षक है, मैं तुम्हें शिक्षक नियुक्त करता हूं) । आमीन ।\n\n4 और इसी रीति से मनुष्यों के लिए परमेश्वर के उपहारों और बुलाहटों के अनुसार, उन्होंने याजकों और शिक्षकों को नियुक्त किया; और उन्होंने उन्हें पवित्र आत्मा की उस शक्ति द्वारा नियुक्त किया जो उनमें थी ।\n\n", "moro 4": "[center][font_size=26]अध्याय 4[/font_size][/center]\n\n[i]समझाया गया है कि किस प्रकार एल्डर और याजक प्रभुभोज की रोटी बांटते हैं । लगभग 401–421 ईसवी ।[/i]\n\n1 अपने एल्डरों और याजकों की रीति के समान गिरजे में मसीह का मांस और रक्त बांटना; और उन्होंने इसे मसीह की आज्ञानुसार बांटा; इसलिए हम जानते हैं कि यह रीति सही है; और इसे एल्डर और याजक बांटते हैं—\n\n2 और उन्होंने गिरजे में घुटने टेके, और यह कहते हुए मसीह के नाम में पिता से प्रार्थना की:\n\n3 हे परमेश्वर, अनंत पिता, हम आपके पुत्र, यीशु मसीह के नाम में मांगते हैं, इस रोटी को आशीषित और पवित्र करो उन सब प्राणियों के लिए जो इसे ग्रहण करते हैं; ताकि वे इसे आपके पुत्र के शरीर की याद में खा सकें, और आपकी गवाही दे सकें, हे परमेश्वर, अनंत पिता, कि वे अपने ऊपर आपके पुत्र का नाम लेने, और सदा उसे याद रखने, और उन आज्ञाओं को मानने के इच्छुक हैं जो उसने उन्हें दी हैं, ताकि उनके साथ उसकी आत्मा सदा के लिए रह सके । आमीन ।\n\n", "moro 5": "[center][font_size=26]अध्याय 5[/font_size][/center]\n\n[i]इसके बाद प्रभुभोज के मदिरा को बांटने की रीति स्थापित की गई । लगभग 401–421 ईसवी ।[/i]\n\n1 मदिरा को बांटने की रीति—देखो, उन्होंने प्याला लिया, और कहा:\n\n2 हे परमेश्वर, अनंत पिता, हम आपके पुत्र, यीशु मसीह के नाम में मांगते हैं, इस मदिरा को आशीषित और पवित्र करो उन सब प्राणियों के लिए जो इसे पीते हैं, ताकि वे ऐसा आपके पुत्र के लहू की याद में कर सकें जो उनके लिए बहाया गया था; ताकि वे आपकी गवाही दे सकें, हे परमेश्वर, अनंत पिता, कि वे सदा उसे याद रखें ताकि उनके साथ उसकी आत्मा रह सके । आमीन ।\n\n", "moro 6": "[center][font_size=26]अध्याय 6[/font_size][/center]\n\n[i]पश्चातापी लोगों का बपतिस्मा होता है और वे सदस्य बनते हैं—गिरजे के सदस्य जो पश्चाताप करते हैं उन्हें क्षमा किया जाता है—पवित्र आत्मा के सामर्थ्य द्वारा सभाएं संचालित की जाती हैं । लगभग 401–421 ईसवी ।[/i]\n\n1 और अब, मैं बपतिस्मे से संबंधित बोलता हूं । देखो, एल्डरों, याजकों, और शिक्षकों का बपतिस्मा हुआ; और उनका बपतिस्मा तब तक नहीं हुआ था जब तक कि वे इसके योग्य फल नहीं लाए ।\n\n2 न ही उन्होंने किसी को भी बपतिस्मा के लिए तब तक स्वीकार किया जब तक कि वे एक टूटे हृदय और शोकार्त आत्मा के साथ न आए, और गिरजे में गवाही दी कि उन्होंने वास्तव में अपने पापों का पश्चाताप किया है ।\n\n3 और किसी को भी बपतिस्मा के लिए तब तक स्वीकार नहीं किया गया जब तक कि उन्होंने मसीह के नाम को अपने ऊपर ग्रहण न कर लिया, अंत तक उसकी सेवा करने का एक दृढ़ निश्चय लेते हुए ।\n\n4 और उन्हें बपतिस्मा के लिए स्वीकार किये जाने, और प्रभावित होने और पवित्र आत्मा के सामर्थ्य द्वारा स्वच्छ किये जाने के पश्चात, उनकी गिनती मसीह के गिरजे के लोगों में हुई; और उनके नाम ले लिए गए ताकि उन्हें याद रखा जा सके और उन्हें सही मार्ग पर चलने के लिए, और निरंतर प्रार्थना करने में चौकस रहने के लिए उनका पोषण परमेश्वर के अच्छे वचन द्वारा किया जा सके, केवल मसीह के गुणों पर निर्भर होते हुए, जो कि उनके विश्वास का रचयिता और समाप्त करनेवाला था ।\n\n5 और उपवास और प्रार्थना के लिए, और अपनी आत्माओं के कल्याण से संबंधित एक दूसरे से बात करने के लिए गिरजे के लोग अक्सर एक साथ मिलते थे ।\n\n6 और प्रभु की याद में, रोटी और मदिरा ग्रहण करने के लिए वे अक्सर मिलते थे ।\n\n7 और वे इस बात का पालन करने में सख्त थे कि उनके बीच कोई बुराई न हो; और जो कोई भी बुराई करता हुआ पाया जाता, और गिरजे की तीन गवाह एल्डरों के सामने उनकी निंदा करते, और यदि वे पश्चाताप नहीं करते, और अपने पाप का अंगीकार नहीं करते, तो उनके नाम मिटा दिए जाते, और उनकी गिनती मसीह के लोगों में नहीं होती ।\n\n8 परन्तु जैसे-जैसे वे सच्ची निष्ठा से पश्चाताप करते और क्षमा प्राप्त करते, उन्हें क्षमा कर दिया जाता ।\n\n9 और आत्मा की कार्यों की रीति के अनुसार, और पवित्र आत्मा के सामर्थ्य से; गिरजे द्वारा उनकी सभाओं का संचालन होता; क्योंकि पवित्र आत्मा के सामर्थ्य द्वारा प्रचार करने, या उपदेश देने, या प्रार्थना करने, या विनती करने, या गाने के लिए उनका मार्गदर्शन होता, यहां तक कि ऐसा ही किया जाता ।\n\n", "moro 7": "[center][font_size=26]अध्याय 7[/font_size][/center]\n\n[i]प्रभु के आरामगाह में प्रवेश करने के लिए एक निमंत्रण दिया गया—सच्ची निष्ठा से प्रार्थना करो—मसीह की आत्मा अच्छे और बुरे का ज्ञान कराने में मनुष्यों को समर्थ बनाती है—मसीह को अस्वीकार करने और बुरे काम करने के लिए शैतान मनुष्यों को उकसाता है—भविष्यवक्ता मसीह के आगमन के विषय में बताते हैं—विश्वास द्वारा चमत्कार किये जाते हैं और स्वर्गदूत सेवा करते हैं—मनुष्यों को अनंत जीवन की आशा करनी चाहिए और उदारता को थामे रहना चाहिए । लगभग 401–421 ईसवी ।[/i]\n\n1 और अब, मैं, मोरोनी, अपने पिता मॉरमन की कुछ बातों को लिखता हूं, जिसे उसने विश्वास, आशा, और उदारता के संबंध में कहा था; क्योंकि उसने इस प्रकार लोगों से कहा था जब उसने उन्हें उस आराधनालय में सिखाया था, जिसे उन्होंने उपासना के लिए बनाया था ।\n\n2 और अब, मैं, मॉरमन, तुमसे कहता हूं, मेरे प्रिय भाइयों, और ऐसा पिता परमेश्वर, और हमारे प्रभु यीशु मसीह का अनुग्रह, और उसकी पवित्र इच्छा के द्वारा है, मेरे लिए जो उसकी बुलाहट का उपहार है उसके कारण, कि इस समय मुझे तुमसे बात करने की अनुमति मिली है ।\n\n3 इसलिए, मैं तुमसे, गिरजे के लोगों से बात करना चाहता हूं, जो कि मसीह के शांतिमय अनुयाई हो, और तुमने पर्याप्त आशा प्राप्त कर लिया है जिससे तुम इस समय से लेकर स्वर्ग में प्रभु के साथ आराम करने के लिए, उसके आरामगाह में प्रवेश कर सकते हो ।\n\n4 और अब मेरे भाइयों, मानव संतानों के साथ तुम्हारे शांतिमय आचरण के कारण ही, मैं तुम्हारे विषय में इन बातों का अनुमान लगाता हूं ।\n\n5 क्योंकि मुझे परमेश्वर का वचन याद है जो कहता है कि उनके कार्य के द्वारा तुम उन्हें जानोगे; क्योंकि यदि उनके कार्य अच्छे हैं तो वे भी अच्छे हैं ।\n\n6 क्योंकि देखो, परमेश्वर ने कहा है कि एक मनुष्य बुरा होते हुए अच्छा नहीं कर सकता है; क्योंकि यदि वह भेंट देता है, या परमेश्वर से प्रार्थना करता है, तो इससे उसे कोई लाभ नहीं होगा यदि वह ऐसा सच्ची निष्ठा से नहीं करेगा ।\n\n7 क्योंकि देखो, इसे उसकी धार्मिकता में नहीं माना जाता है ।\n\n8 क्योंकि देखो, एक मनुष्य यदि बुरा होते हुए भेंट देता है, वह ऐसा अनिच्छापूर्वक करता है; इसलिए वह उसके लिए वैसा ही माना जाएगा जैसे कि उसने भेंट अपने पास ही रखा हो; इसलिए परमेश्वर के सामने वह बुरा माना जाता है ।\n\n9 और इसी तरह यह एक मनुष्य के लिए भी बुरा माना जाता है, यदि वह प्रार्थना करेगा परन्तु हृदय की सच्ची निष्ठा से नहीं करेगा; हां, इससे उसे कोई लाभ नहीं होता है क्योंकि परमेश्वर इस प्रकार के व्यक्ति को स्वीकार नहीं करता है ।\n\n10 इसलिए, एक मनुष्य बुरा होते हुए वह नहीं कर सकता है जो अच्छा है; न ही वह एक अच्छी भेंट देगा ।\n\n11 क्योंकि देखो, एक कड़वा सोता अच्छा जल नहीं दे सकता है; न ही एक अच्छा सोता कड़वा जल दे सकता है; इसलिए, एक मनुष्य शैतान का सेवक होते हुए मसीह का अनुसरण नहीं कर सकता है; और यदि वह मसीह का अनुसरण करता है तो वह शैतान का सेवक नहीं हो सकता है ।\n\n12 इसलिए, सारी बातें जो अच्छी हैं वह परमेश्वर की ओर से आती हैं; और जो बुरी हैं शैतान की ओर से आती हैं; क्योंकि शैतान परमेश्वर का शत्रु है, और निरंतर उसके विरूद्ध लड़ता रहता है, और पाप करने के लिए आमंत्रित करता और फुसलाता है, और जो बुरा है उसे करने के लिए निरंतर फुसलाता है ।\n\n13 परन्तु देखो, जो परमेश्वर की ओर से है वह निरंतर अच्छा करने के लिए आमंत्रित करता और फुसलाता है; इसलिए, हर चीज जो अच्छा करने के लिए, और परमेश्वर से प्रेम करने के लिए, और उसकी सेवा करने के लिए आमंत्रित करती और फुसलाती है, वह परमेश्वर से प्रेरित होती है ।\n\n14 इसलिए, मेरे प्रिय भाइयों, ध्यान दो, तुम निर्णय मत लो कि जो बुरा है वह परमेश्वर की ओर से है, या जो अच्छा है और परमेश्वर की ओर से है, वह शैतान का है ।\n\n15 क्योंकि देखो, मेरे भाइयों, तुम्हें निर्णय करने के योग्य किया गया है ताकि तुम अच्छे और बुरे को जान सको; और निर्णय करने का तरीका स्पष्ट है ताकि तुम पूर्ण ज्ञान से जान सको कि वैसे ही जैसे कि काली रात से दिन का प्रकाश भिन्न है ।\n\n16 क्योंकि देखो, प्रभु की आत्मा प्रत्येक मनुष्य को दी गई है, ताकि वह अच्छे और बुरे को जान सके; इसलिए, मैं तुम्हें निर्णय लेने का तरीका बताता हूं; क्योंकि हर चीज जो अच्छा करने के लिए आमंत्रित करती है, और मसीह में विश्वास करने के लिए उकसाती है, वह मसीह के सामर्थ्य और विश्वास द्वारा भेजी जाती है; इसलिए पूर्ण ज्ञान से तुम जान सकते हो कि यह परमेश्वर की ओर से है ।\n\n17 परन्तु जो चीज मनुष्यों को बुरा करने, और मसीह में विश्वास न करने, और उसे अस्वीकार करने, और परमेश्वर की सेवा न करने के लिए उकसाती है, तो तुम पूर्ण ज्ञान से जान सकते हो कि यह शैतान की ओर से है; क्योंकि शैतान का कार्य इसी प्रकार होता है, क्योंकि वह किसी भी मनुष्य को अच्छा करने के लिए नहीं उकसाता है, किसी भी मनुष्य को नहीं; न ही उसके दूत उकसाते हैं; न ही वे लोग जो उसके अनुसरण करनेवाले होते हैं ।\n\n18 और अब, मेरे भाइयों, देखते हुए कि तुम उस प्रकाश को जानते हो जिससे तुम न्याय कर सकते हो, जो प्रकाश है मसीह का प्रकाश, देखो कि तुमसे अनुचित न्याय न हो; क्योंकि जैसा न्याय तुम करते हो वैसा ही न्याय तुम्हारे साथ किया जाएगा ।\n\n19 इसलिए, भाइयों, मैं तुमसे विनती करता हूं कि मसीह के प्रकाश में रहते हुए तुम्हें निष्ठापूर्वक खोजना चाहिए ताकि तुम अच्छे और बुरे को जान सको; और यदि तुम हर अच्छी चीज पर टिके रहोगे और उसकी निंदा नहीं करोगे, तो तुम अवश्य ही मसीह की संतान बनोगे ।\n\n20 और अब, मेरे भाइयों, यह कैसे संभव है कि तुम हर अच्छी चीज पर टिके रहो ?\n\n21 और अब मैं उस विश्वास पर आता हूं, जिसके विषय में मैंने कहा था कि मैं बताऊंगा; और मैं तुम्हें वह तरीका बताऊंगा जिससे तुम हर अच्छी चीज पर टिके रह सको ।\n\n22 क्योंकि देखो, परमेश्वर अनंतता से अनंतता तक की हर बात जानता है, देखो, उसने मानव संतानों को उपदेश देने के लिए, मसीह के आगमन से संबंधित बातों को प्रकट करने के लिए स्वर्गदूत भेजे; और मसीह में हर अच्छी बात आएगी ।\n\n23 और परमेश्वर ने भविष्यवक्ताओं को भी घोषित किया है, अपने स्वयं के मुंह से कि मसीह आएगा ।\n\n24 और देखो, विभिन्न तरीके थे जिससे उसने मानव संतानों पर उन बातों को प्रकट किया, जो कि अच्छी थीं; और सारी बातें जो अच्छी हैं वे मसीह की तरफ से आती हैं; अन्यथा मनुष्य पतित थे, और उन तक कोई भी अच्छी बात नहीं पहुंच पाती ।\n\n25 इसलिए, स्वर्गदूतों के उपदेश द्वारा, और परमेश्वर के मुंह से निकले हर एक वचन द्वारा, मनुष्य मसीह में विश्वास बढ़ाने लगे; और इस प्रकार विश्वास द्वारा, वे हर अच्छी बात पर टिके रहे; और इस प्रकार ऐसा मसीह के आगमन तक था ।\n\n26 और उसके आने के पश्चात मनुष्य भी उसके नाम में विश्वास के द्वारा बचाए गए; और विश्वास द्वारा, वे परमेश्वर के पुत्र बने । और निश्चित तौर पर जैसे कि मसीह जीवित है उसने इन बातों को हमारे पूर्वजों से यह कहते हुए कहा: जो कुछ भी तुम मेरे नाम में पिता से मांगोगे, जो अच्छा है, विश्वास करते हुए कि तुम्हें मिलेगा, देखो, तुम्हारे लिए ऐसा किया जाएगा ।\n\n27 इसलिए, मेरे प्रिय भाइयों, क्या चमत्कार होने बंद हो गए हैं क्योंकि मसीह स्वर्ग चला गया है, और परमेश्वर के दाहिने हाथ की ओर बैठा है, पिता से दया के अपने उन अधिकारों का दावा करने के लिए जो उसका मानव संतानों पर है ?\n\n28 क्योंकि उसने सारे नियमों को पूरा किया है, और वह उन सब पर दावा करता है जो उसमें विश्वास करते हैं; और वे जो उसमें विश्वास करते हैं हर अच्छी बात को थामे रहेंगे; इसलिए वह मानव संतानों का पक्ष लेता है; और वह अनंतता के लिए स्वर्गों में निवास करता है ।\n\n29 और क्योंकि उसने ऐसा किया है, मेरे प्रिय भाइयों, क्या चमत्कार होने बंद हो गए हैं ? देखो मैं तुमसे कहता हूं, नहीं; न ही स्वर्गदूतों ने मानव संतानों को उपदेश देना बंद कर दिया है ।\n\n30 क्योंकि देखो, उसकी आज्ञा के शब्द के अनुसार उपदेश देने के लिए वे उसके अधीन हैं, स्वयं पर मजबूत विश्वास प्रकट करते हुए और हर प्रकार की धार्मिकता में दृढ़ विचार करते हुए ।\n\n31 और उनकी सेवकाई का काम है मनुष्यों को पश्चाताप करने का निमंत्रण देना, और पिता के उन अनुबंधों का काम करना और उन्हें पूरा करना, जिसे उसने मानव संतानों के साथ बनाया है, प्रभु के चुने हुए पात्रों को मसीह का वचन घोषित करने के द्वारा, मानव संतानों के बीच मार्ग तैयार करना है, ताकि वे उसकी गवाही दे सकें ।\n\n32 और ऐसा करने के द्वारा, प्रभु परमेश्वर मार्ग तैयार करता है जिससे कि बचे हुए मनुष्य मसीह पर विश्वास कर सकें, ताकि इसके पश्चात सामर्थ्य के अनुसार, पवित्र आत्मा उनके हृदयों में स्थान प्राप्त कर सके; और इसी रीति से वह पिता के उन अनुबंधो को पूरा करता है जिसे उसने मानव संतानों से बनाया है ।\n\n33 और मसीह ने कहा है: यदि तुम मुझमें विश्वास करोगे तो तुम्हें उस काम को करने के लिए सामर्थ्य मिलेगा जो मुझमें उचित है ।\n\n34 और उसने कहा है: पृथ्वी के छोर तक के सारे लोगों तुम पश्चाताप करो, और मेरे पास आओ, और मेरे नाम में बपतिस्मा लो, और मुझमें विश्वास करो, ताकि तुम बचाए जा सको ।\n\n35 और अब, मेरे प्रिय भाइयों, यदि ऐसा है कि ये बातें सच्ची हैं जो मैंने तुमसे कही हैं, और अंतिम दिन में सामर्थ्य और महान महिमा के द्वारा परमेश्वर तुम्हें दिखाएगा कि ये सच हैं, और यदि ये सच हैं तो क्या चमत्कार के दिन समाप्त हो गए हैं ?\n\n36 या क्या स्वर्गदूत मानव संतानों को दिखाई देने बंद हो गए हैं ? या क्या उसने पवित्र आत्मा की शक्ति को उनके पास जाने से रोक रखा है ? या क्या वह उस शक्ति को तब तक रोकेगा जब तक अंत काल, यानि कि पथ्वी रहेगी, या जब तक कि बचाए जाने के लिए पृथ्वी पर एक भी व्यक्ति बचा रहेगा ?\n\n37 देखो मैं तुमसे कहता हूं, नहीं; क्योंकि यह विश्वास ही है जिसके द्वारा चमत्कार होते हैं; और यह विश्वास ही है जिससे स्वर्गदूत दिखाई देते हैं और मनुष्यों को उपदेश देते हैं; इसलिए, यदि ये बातें रुक जाएं तो मानव संतानों पर हाय, क्योंकि ऐसा अविश्वास के कारण है, और सब व्यर्थ है ।\n\n38 क्योंकि मसीह के वचन के अनुसार, कोई भी मनुष्य तब तक नहीं बचाया जा सकता है जब तक कि वे उसके नाम में विश्वास नहीं करेंगे; इसलिए, यदि ये बातें रुक जाएं, तो विश्वास भी रुक जाएगा; और मनुष्य की स्थिति भयावह होगी, क्योंकि वे वैसे ही होंगे जैसे कि मुक्ति हुई ही नहीं थी ।\n\n39 परन्तु देखो, मेरे प्रिय भाइयों, मैं तुम्हारे लिए बेहतर चीजों का निर्णय लेता हूं, क्योंकि मैं निर्णय लेता हूं कि तुम्हारी दीनता के कारण ही मसीह में तुम्हारा विश्वास है; क्योंकि यदि उसमें तुम्हारा विश्वास नहीं है तो तुम उसके गिरजे के लोगों में गिने जाने के योग्य नहीं हो ।\n\n40 और फिर से, मेरे प्रिय भाइयों, मैं तुमसे आशा के संबंध में बात करूंगा । ऐसा कैसे हो सकता है कि तुम बिना आशा के विश्वास प्राप्त कर सकते हो ?\n\n41 और क्या है जिसकी तुम आशा करोगे ? देखो मैं तुमसे कहता हूं कि मसीह के प्रायश्चित और उसके पुनरुत्थान के सामर्थ्य द्वारा, अनंत जीवन के प्रति जिलाए जाने की तुम आशा करोगे, और ऐसा प्रतिज्ञा के अनुसार उसमें तुम्हारे विश्वास के कारण होगा ।\n\n42 इसलिए, यदि किसी मनुष्य के पास विश्वास है तो उसके पास आशा भी होनी चाहिए; क्योंकि बिना विश्वास के आशा प्राप्त नहीं की जा सकती है ।\n\n43 और फिर से, देखो मैं तुमसे कहता हूं कि वह जो हृदय से दीन और नम्र नहीं होगा, वह विश्वास और आशा प्राप्त नहीं कर सकता है ।\n\n44 यदि ऐसा है, तो उसका विश्वास और आशा व्यर्थ है, क्योंकि हृदय से दीन और नम्र के अलावा, परमेश्वर के सामने और कोई भी स्वीकार्य नहीं है; और यदि कोई मनुष्य हृदय से दीन और नम्र है, और पवित्र आत्मा के सामर्थ्य द्वारा अंगीकार करता है कि यीशु ही मसीह है, तो उसमें उदारता होनी चाहिए; क्योंकि यदि उसके पास उदारता नहीं है तो वह कुछ भी नहीं है; इसलिए उसके पास उदारता होनी चाहिए ।\n\n45 और उदारता लंबे समय तक प्रभावित रहती है, और दयालु है, और ईर्ष्या नहीं करती है, और अहंकारी नहीं होती है, स्वार्थी नहीं होती है, आसानी से उत्तेजित नहीं होती है, बुरा नहीं सोचती है, और बुराई में आनंदित नहीं होती है बल्कि सच्चाई में आनंदित होती है, सभी बातों को सहती है, सभी बातों में विश्वास करती है, सभी बातों की आशा करती है, सभी बातों में अंत तक बनी रहती है ।\n\n46 इसलिए, मेरे प्रिय भाइयों, यदि तुममें उदारता नहीं है तो तुम कुछ भी नहीं हो, क्योंकि उदारता कभी भी असफल नहीं होती है । इसलिए, उदारता को थामे रहो, जो कि सभी बातों में उत्तम है, क्योंकि सभी बातें असफल हो जाएंगी—\n\n47 परन्तु उदारता मसीह का सच्चा प्रेम है, और वह सदा के लिए बनी रहती है; और अंतिम दिन में जिसमें भी यह पाई जाएगी, उसके साथ भला होगा ।\n\n48 इसलिए, मेरे प्रिय भाइयों, हृदय की पूरी ऊर्जा से पिता से प्रार्थना करो, जिससे कि तुम उसके उस प्रेम से परिपूर्ण हो सको, जिसे उसने उन सभी लोगों को प्रदान किया है जो उसके पुत्र, यीशु मसीह के सच्चे अनुयाई हैं; ताकि तुम परमेश्वर के बेटे बन सको; ताकि जब वह आएगा तब हम उसके समान होंगे, क्योंकि हम उसका वास्तविक रूप देख सकेंगे; ताकि हम इस आशा को प्राप्त कर सकें; ताकि हम वैसे ही पवित्र हो सकें जैसा कि वह है । आमीन ।\n\n", "moro 8": "[center][font_size=26]अध्याय 8[/font_size][/center]\n\n[i]छोटे बच्चों का बपतिस्मा एक बुरा घृणित कार्य है—प्रायश्चित के कारण छोटे बच्चे मसीह में जीवित हैं—विश्वास, पश्चाताप, हृदय की दीनता और नम्रता, पवित्र आत्मा को प्राप्त करना, और अंत तक सहनशील बने रहना उद्धार की ओर ले जाता है । लगभग 401–421 ईसवी ।[/i]\n\n1 मेरे पिता मॉरमन का एक पत्र, मेरे लिए, मोरोनी के लिए लिखा गया था; और मेरी सेवकाई की बुलाहट के शीघ्र पश्चात इसे मेरे लिए लिखा गया था । और इस जानकारी के लिए, यह कहते हुए वह मेरे लिए लिखते हैं:\n\n2 मेरे प्रिय पुत्र मोरोनी, मैं बहुत ही आनंदित हूं कि तुम्हारा प्रभु यीशु मसीह तुम्हारे लिए सचेत रहा है, और तुम्हें अपनी सेवकाई, और अपने पवित्र कार्य के लिए चुना है ।\n\n3 मैं अपनी प्रार्थनाओं में सदा ही तुम्हारे लिए सचेत रहा हूं, निरंतर पिता परमेश्वर से उसके पवित्र बच्चे, यीशु के नाम में प्रार्थना करते हुए कि वह अपनी असीम अच्छाई और अनुग्रह के द्वारा, अंत तक उसके नाम में तुम्हें विश्वासी बनाएगा ।\n\n4 और अब, मेरे बेटे, मैं तुमसे उस विषय में बात करूंगा जो मुझे बहुत ही दुख पहुंचाती है; क्योंकि मुझे इस बात से दुख पहुंचता है कि तुम लोगों में मतभेद है ।\n\n5 क्योंकि, यदि मैंने सच्चाई जान ली है, तो तुम लोगों में तुम्हारे छोटे बच्चों के बपतिस्मा से संबंधित मतभेद रहा है ।\n\n6 और अब, मेरे बेटे, मैं चाहता हूं कि तुम निष्ठापूर्वक परिश्रम करो, ताकि यह भारी त्रुटि तुम लोगों के बीच से निकल जाए; क्योंकि इसी उद्देश्य से मैंने यह पत्र लिखा है ।\n\n7 क्योंकि जैसे ही मैंने तुम लोगों के बीच की इन बातों को जाना तो इस मामले से संबंधित मैंने प्रभु से पूछताछ की । पवित्र आत्मा के सामर्थ्य द्वारा प्रभु का शब्द मुझ तक आया, यह कहते हुए:\n\n8 मसीह, अपने मुक्तिदाता, अपने प्रभु और अपने परमेश्वर के वचन को सुनो । देखो, मैं संसार में धार्मिक लोगों को नहीं परन्तु पापियों को पश्चाताप करने के लिए बुलाने आया हूं; जो पूरी तरह से स्वस्थ हैं उन्हें नहीं परन्तु जो बीमार हैं उन्हें वैद्य की आवश्यकता है; इसलिए, छोटे बच्चे पूरी तरह से स्वस्थ हैं, क्योंकि वे पाप करने में समर्थ नहीं हैं; इसलिए मेरे द्वारा आदम का श्राप उनसे हटा लिया गया है, कि उन पर उनका कोई प्रभाव नहीं है; और मेरे द्वारा खतना की व्यवस्था पूरी हुई है ।\n\n9 और इस रीति से पवित्र आत्मा ने परमेश्वर का वचन मुझ पर प्रकट किया; इसलिए, मेरे प्रिय बेटे, मैं जानता हूं कि यह परमेश्वर के सामने एक गंभीर उपहास है कि तुम छोटे बच्चों को बपतिस्मा दो ।\n\n10 देखो मैं तुमसे कहता हूं कि तुम यह बात सिखाओगे—पश्चाताप और बपतिस्मा उन लोगों को जो उत्तरदाई हैं और पाप करने में समर्थ हैं; हां, माता-पिता को सिखाओ कि वे पश्चाताप करें और बपतिस्मा लें, और अपने आपको अपने छोटे बच्चों के समान विनम्र बनाएं, और अपने छोटे बच्चों के साथ वे सारे बचाए जाएंगे ।\n\n11 और उनके छोटे बच्चों को न तो पश्चाताप की आवश्यकता है, न ही बपतिस्मा की । देखो, पापों से क्षमा के प्रति आज्ञाओं को पूरा करते हुए, बपतिस्मा पश्चाताप के लिए है ।\n\n12 परन्तु छोटे बच्चे मसीह में जीवित हैं, यहां तक कि संसार की उत्पत्ति से ही; यदि ऐसा नहीं है तो परमेश्वर एक पक्षपाती परमेश्वर है, और एक परिवर्तनीय परमेश्वर भी, और लोगों की तरफदारी करनेवाला है; क्योंकि कितने ही छोटे बच्चे हैं जिनकी बिना बपतिस्मा लिए ही मृत्यु हो गई है !\n\n13 इसलिए, यदि छोटे बच्चे बिना बपतिस्मा के नहीं बचाए जा सकते, तो ये अंतहीन नरक में जा चुके होते ।\n\n14 देखो मैं तुमसे कहता हूं, कि जो मानता है कि छोटे बच्चों को बपतिस्मा की आवश्यकता है वह कड़वाहट की दशा में और बुराई के बंधन में है; क्योंकि उसे न तो विश्वास, न आशा, और न ही उदारता; इसलिए, जो यह विचार रखता है उसे अलग कर दिया जाएगा, और उसे नरक जाना होगा ।\n\n15 क्योंकि यह मानना ही दुष्टता की भयावह स्थिति है कि परमेश्वर बपतिस्मा के कारण ही किसी बच्चे को बचाता है, और अन्य नष्ट हो जाएंगे क्योंकि उनका बपतिस्मा नहीं हुआ है ।\n\n16 उन पर हाय जो इस रीति से प्रभु के मार्ग को दूषित करेंगे, क्योंकि उनका नाश होगा यदि वे पश्चाताप नहीं करेंगे । देखो, परमेश्वर के अधिकार से, मैं निर्भिकता से बोलता हूं; और मैं नहीं डरता हूं कि लोग क्या कर सकते हैं; क्योंकि परिपूर्ण प्रेम सारा डर दूर कर देता है ।\n\n17 और मैं उस उदारता से भरा हुआ हूं जो अनंत प्रेम है; इसलिए, सभी बच्चे मेरे लिए एक समान हैं; इसलिए, मैं छोटे बच्चों से परिपूर्ण प्रेम से प्रेम करता हूं; और वे सभी एक समान और उद्धार पानेवालों में से हैं ।\n\n18 क्योंकि मैं जानता हूं कि परमेश्वर पक्षपाती परमेश्वर नहीं है, न ही परिवर्तनीय अस्तित्व है; परन्तु अनंतता से अनंतता तक वह अपरिवर्तनीय है ।\n\n19 छोटे बच्चे पश्चाताप नहीं कर सकते हैं; इसलिए, उनके प्रति परमेश्वर की शुद्ध दया को अस्वीकार करना भयावह दुष्टता है, क्योंकि उसकी दया के कारण वे सभी उसमें जीवित हैं ।\n\n20 और वह जो कहता है कि छोटे बच्चों को बपतिस्मा की आवश्यकता है, वह मसीह की दया को अस्वीकार करता है, और उसके प्रायश्चित और उसकी मुक्ति के सामर्थ्य को व्यर्थ ठहराता है ।\n\n21 ऐसे लोगों पर हाय, क्योंकि वे मृत्यु, नरक, और एक अंतहीन यातना के खतरे में हैं । मैं इसे निर्भिकता से कहता हूं; परमेश्वर ने मुझे आज्ञा दी है । उन्हें सुनो और उन पर ध्यान दो, अन्यथा मसीह के न्याय-आसन पर वे तुम्हारे विरूद्ध खड़ी रहेंगी ।\n\n22 क्योंकि देखो सभी छोटे बच्चे मसीह में जीवित हैं, और यह भी कि उन सब पर नियम लागू नहीं होता है । क्योंकि मुक्ति का सामर्थ्य उन सभी पर आता है जिन पर नियम लागू नहीं होता है; इसलिए, जिसकी निंदा नहीं की जाती है, या वह जो निंदा के तहत नहीं आता है, पश्चाताप नहीं कर सकता है; और ऐसों के लिए बपतिस्मा हितकारी नहीं है ।\n\n23 परन्तु यह परमेश्वर के सामने उपहास है, मसीह की दया को, और उसकी पवित्र आत्मा के सामर्थ्य को अस्वीकार करते हुए, और निरर्थक कार्यों में विश्वास करना ।\n\n24 देखो, मेरे बेटे, यह बात उचित नहीं है; क्योंकि पश्चाताप उनके लिए है जो निंदा के तहत और एक तोड़े गए नियम के श्राप के तहत आते हैं ।\n\n25 और पश्चाताप के फलों में से पहला फल है बपतिस्मा; और आज्ञाओं को मानने के प्रति बपतिस्मा विश्वास द्वारा आता है; और आज्ञाओं को मानने से पापों से क्षमा मिलती है ।\n\n26 और दीनता और हृदय की नम्रता पापों की क्षमा लाती है; और दीनता और हृदय की नम्रता से पवित्र आत्मा आती है, वह पवित्र आत्मा आशा और परिपूर्ण प्रेम से भर देती है, वह प्रेम जो प्रार्थना करने के लिए निष्ठा द्वारा अंत तक बना रहता है, अंत के आने तक, जब सारे संत परमेश्वर के साथ रहेंगे ।\n\n27 देखो, मेरे बेटे, मैं तुम्हें फिर से लिखूंगा यदि मैं लमनाइयों के विरूद्ध शीघ्र नहीं गया तो । देखो, इस जाति, या नफाई लोगों के अहंकार के कारण इनका विनाश सिद्ध होता है यदि वे पश्चाताप नहीं करेंगे ।\n\n28 उनके लिए प्रार्थना करो, मेरे बेटे, कि वे पश्चाताप कर सकें । परन्तु देखो, मुझे डर है कि कहीं आत्मा ने उन्हें प्रभावित करना बंद न कर दिया हो; और प्रदेश के इस भाग में ये लोग उस सामर्थ्य और अधिकार को भी छोड़ रहे हैं जो परमेश्वर की ओर से आता है; और वे पवित्र आत्मा को अस्वीकर कर रहे हैं ।\n\n29 और इतने महान ज्ञान को अस्वीकार करने के पश्चात, मेरे बेटे, उनका विनाश शीघ्र होगा, भविष्यवक्ताओं द्वारा दी गई भविष्यवाणियों को पूरा करते हुए, और स्वयं हमारे उद्धारकर्ता के वचनों को भी पूरा करते हुए ।\n\n30 अलविदा, मेरे बेटे, तब तक के लिए जब तक कि मैं तुम्हें लिखूंगा, या जब तक हम फिर से मिलेंगे । आमीन ।\n\n", "moro 9": "मॉरमन का दूसरा पत्र, उसके बेटे मोरोनी के लिए ।\n\nअध्याय 9 सहित ।\n\n[center][font_size=26]अध्याय 9[/font_size][/center]\n\n[i]नफाई और लमनाई दोनों पथभ्रष्ट और विकृत होते हैं—वे एक दूसरे को यातना देते और एक दूसरे की हत्या करते हैं—मॉरमन प्रार्थना करता है कि मोरोनी पर अनुग्रह और भलाई सदा के लिए बनी रहे। लगभग 401–421 ईसवी ।[/i]\n\n1 मेरे प्रिय बेटे, मैं तुम्हें फिर से लिख रहा हूं कि तुम जान सको कि मैं अभी भी जावित हूं; परन्तु मैं उसे लिख रहा हूं जो थोड़ा बहुत दुखदाई है ।\n\n2 क्योंकि देखो, मेरा लमनाइयों के साथ घोर युद्ध हुआ, जिसमें हमने विजय प्राप्त नहीं की; और आर्किएंतस तलवार द्वारा मारा गया, और लुराम और ईमरोन भी; हां, और हमने हमारे चुने हुए लोगों में से बहुत से लोगों को खो दिया ।\n\n3 और अब देखो, मेरे बेटे, मुझे डर है कि लमनाई इन लोगों का विनाश कर देंगे; क्योंकि उन्होंने पश्चाताप नहीं किया, और शैतान उन्हें निरंतर उत्तेजित कर रहा है जिससे कि वे एक दूसरे से क्रोध करें ।\n\n4 देखो, मैं निरंतर उनके साथ परिश्रम कर रहा हूं; और जब मैं स्पष्टता से परमेश्वर का वचन कहता हूं तो वे कांपने और मुझ पर क्रोधित होने लगते हैं; और जब मैं स्पष्टता का उपयोग नहीं करता हूं तो वे इसके विरूद्ध अपने हृदयों को कठोर कर लेते हैं; इसलिए, मुझे डर है कि कहीं प्रभु की आत्मा उन्हें प्रभावित करना बंद न कर दे ।\n\n5 क्योंकि वे इतना क्रोधित हो जाते हैं कि मुझे प्रतीत होता है कि उन्हें मृत्यु का भय नहीं है; और उन्होंने एक दूसरे के प्रति अपना प्रेम खो दिया है; और वे लहू के प्यासे हो गए हैं और निरंतर प्रतिशोध लेते हैं ।\n\n6 और अब, मेरे प्रिय बेटे, उनकी कठोरता के बावजूद, आओ हम निष्ठापूर्वक परिश्रम करें; क्योंकि यदि हमने परिश्रम करना बंद कर दिया, तो हम निंदा के पात्र होंगे; क्योंकि मिट्टी के इस देह में रहते हुए करने के लिए हमारे पास एक नेक काम है, ताकि हम सभी धार्मिकता के शत्रु पर विजय प्राप्त कर सकें, और अपनी आत्माओं को परमेश्वर के राज्य में विश्राम दे सकें ।\n\n7 और अब मैं इनकी पीड़ा से संबंधित थोड़ा बहुत लिख रहा हूं । जो ज्ञान मैंने अमोरोन से प्राप्त किया है उसके अनुसार, देखो, लमनाइयों के पास बहुत से बंदी हैं जिन्हें उन्होंने शेराइजा की मीनार से पकड़ा था; और वहां पर पुरुष, स्त्री, और बच्चे थे ।\n\n8 और उन्हीं स्त्रियों और बच्चों के पतियों और पिताओं को उन्होंने मार दिया; और उन्होंने स्त्रियों को उनके पतियों का, और बच्चों को उनके पिताओं का मांस खिलाया; और पीने के लिए उन्हें बहुत कम पानी दिया ।\n\n9 और लमनाइयों के इस बहुत ही घृणित कार्य के बावजूद, यह मोरियंटम के हमारे लोगों के धोखे से अधिक नहीं था । क्योंकि देखो, लमनाइयों की बहुत सी बेटियों को बंदी बनाया गया; और उनसे वह चीज छीन ली गई जो सारी चीजों से अधिक प्रिय और मूल्यवान थी, जो कि सतीत्व और सदगुण है—\n\n10 और उनके द्वारा इस कार्य को कर लेने के पश्चात, उन्होंने निष्ठुर तरीके से उनकी हत्या कर दी, मृत्यु होने तक उनके शरीरों को यंत्रणा देते हुए; और उनके द्वारा ऐसा कर लेने के पश्चात, अपने हृदय की कठोरता के कारण वे उनके मांस को जंगली पशुओं के समान नोचकर खा गए; और ऐसा उन्होंने अपनी बहादुरी के प्रतीक के रूप में किया ।\n\n11 हे मेरे प्रिय बेटे, इस प्रकार के लोग कैसे हो सकते हैं, जो सभ्यतारहित होते हैं—\n\n12 (और केवल कुछ ही वर्ष बीता है, और ये सभ्य और प्रसन्न लोग थे)\n\n13 परन्तु हे मेरे बेटे, इस प्रकार के लोग कैसे हो सकते हैं, जिनकी खुशी इतनी घृणित हो गई—\n\n14 हम कैसे आशा कर सकते हैं कि परमेश्वर इनके विरूद्ध न्याय करने में अपने हाथ को रोकेगा ?\n\n15 देखो, मेरा हृदय रोता है: इन लोगों पर हाय । हे परमेश्वर, न्याय करने आओ, और अपने चेहरे के सामने से इनके पाप, और दुष्टता, और घृणित कार्यों को छिपा दो !\n\n16 और फिर से, मेरे बेटे, ऐसी कई विधवाएं और बेटियां हैं जो शेराइजा में ही हैं; और वह भोजन सामग्रियां जिन्हें लमनाई नहीं ले गए, देखो, जीनफी की सेना ले गई, और उन्हें भोजन के लिए यहां-वहां भटकने के लिए छोड़ दिया; और मार्ग पर कई बूढी स्त्रियां बेहोश हो गईं और मर गईं ।\n\n17 और जो सेना मेरे साथ है कमजोर है; और लमनाइयों की सेनाएं शेराइजा और मेरे बीच में हैं; और जितने लोग भागकर हारून की सेना के पास गए वे उनकी भयावह क्रूरता के शिकार बने ।\n\n18 ओह मेरे लोगों का दुराचार ! वे बिना किसी व्यवस्था के हैं और बिना दया के हो चुके हैं । देखो, मैं एक मनुष्य हूं, और मेरे पास एक मनुष्य का बल है, और मैं अपनी आज्ञाओं के पालन के लिए उन्हें विवश नहीं कर सकता ।\n\n19 और वे अपने विकार में मजबूत हो गए हैं; और न तो बुजुर्गों पर, न ही युवाओं पर, किसी पर भी दया न करते हुए वे क्रूर के समान हो गए हैं; और भलाई के सिवाय हर अन्य बात में खुश होते हैं; और इस प्रदेश पर रहनेवाली हमारी स्त्रियों और बच्चों का उत्पीड़न हर बात से बढ़कर है; हां, इसे बोला नहीं जा सकता है, न ही इसे लिखा जा सकता है ।\n\n20 और अब, मेरे बेटे, मैं इस भयानक दृश्य में और अधिक नहीं रह सकता हूं । देखो, तुम इन लोगों की दुष्टता को जानते हो; तुम जानते हो कि ये बिना किसी नियम के हो गए हैं, और उनके विचार और उनकी दुष्टता लमनाइयों से भी अधिक हो गई है ।\n\n21 देखो, मेरे बेटे, मैं परमेश्वर से इनकी सिफारिश नहीं कर सकता हूं अन्यथा वह मुझे ही दंड देगा ।\n\n22 परन्तु देखो, मेरे बेटे, मैं परमेश्वर से तुम्हारी सिफारिश कर सकता हूं, और मुझे मसीह में विश्वास है कि तुम बचाए जाओगे; और मैं परमेश्वर से प्रार्थना करता हूं कि वह तुम्हें जीवन दान देगा, उसके लोगों को उसके पास आने की गवाही देने के लिए, या उनके शीघ्र विनाश के लिए; क्योंकि मैं जानता हूं कि यदि वे पश्चाताप नहीं करेंगे और उसके पास नहीं लौटेंगे तो उनका विनाश होगा ।\n\n23 और यदि ये नष्ट हुए तो यह येरेदाइयों के समान होगा, क्योंकि उनके हृदयों में लहू और प्रतिशोध की इच्छा रहती थी ।\n\n24 और यदि ऐसा है कि वे नष्ट हुए, तो हम जानते हैं कि हमारे कई भाई लमनाइयों के कारण नष्ट हो गए थे, और उनके कारण अभी और नष्ट होंगे; इसलिए, कुछ बातों को लिख लो, यदि तुम बच गए और मैं मर जाऊं और तुम्हें न देखूं; परन्तु मुझे विश्वास है कि मैं तुम्हें शीघ्र ही देखूंगा; क्योंकि मेरे पास पावन अभिलेख हैं जिन्हें मैं तुम्हें देना चाहता हूं ।\n\n25 मेरे बेटे, मसीह में विश्वासी रहो; और जिन बातों को मैंने लिखा है उससे दुखी न हो, जिससे कि वे तुम्हें मृत्यु तक पहुंचा दें; परन्तु मसीह तुम्हें उभारे, और उसका उत्पीड़न और मृत्यु, और हमारे पूर्वजों को उसके शरीर की दिखाई देना, और उसकी दया और लंबे समय तक का उत्पीड़न, और उसकी महिमा और अनंत जीवन की आशा सदा के लिए तुम्हारे मन में रह सके ।\n\n26 और पिता परमेश्वर अनुग्रह हो, जिसका सिंहासन स्वर्ग में ऊंचा है, और हमारा प्रभु यीशु मसीह, जो उसके सामर्थ्य के दाहिने हाथ की ओर तब के लिए बैठा है जब तक कि सारी बातें उसके अधीन न हो जाएं, और तुम्हारे साथ सदा के लिए रहें, आमीन ।\n\n", "moro 10": "[center][font_size=26]अध्याय 10[/font_size][/center]\n\n[i]मॉरमन की पुस्तक की गवाही पवित्र आत्मा के सामर्थ्य द्वारा आती है—आत्मा के उपहार विश्वासियों को दे दिए जाते हैं—आत्मिक उपहार सदा विश्वास की संगति में रहते हैं—मोरोनी के शब्द मिट्टी में से बोलते हैं—मसीह में आओ, उसमें परिपूर्ण बनो, और अपनी आत्माओं को पवित्र करो । लगभग 421 ईसवी ।[/i]\n\n1 अब मैं, मोरोनी, कुछ उन बातों को लिख रहा हूं जो मुझे अच्छी प्रतीत होती हैं; और मैं अपने लमनाई भाइयों के लिए लिख रहा हूं; और मैं चाहता हूं कि वे जानें कि चार सौ और बीस वर्षों से भी अधिक का समय बीत चुका है जब मसीह के आगमन का चिन्ह दिया गया था ।\n\n2 और उपदेश के समान कुछ बातों को तुम्हें बताने के पश्चात, मैं इन अभिलेखों को मुहरबंद कर देता हूं ।\n\n3 देखो, मैं तुम्हें उपदेश देना चाहता हूं कि जब तुम इन बातों को पढ़ो, यदि ये परमेश्वर में ज्ञान की बातें हैं तो तुम्हें इन्हें पढ़ना चाहिए, ताकि तुम याद रखो कि मानव संतानों के प्रति प्रभु कितना दयालु रहा है, आदम की सृष्टि से लेकर इस समय तक भी जिससे कि तुम इन बातों को प्राप्त करोगे, और अपने हृदयों में इन पर मनन करोगे ।\n\n4 और जब तुम इन बातों को स्वीकार करोगे, मैं तुम्हें उपदेश देना चाहता हूं कि तुम मसीह के नाम में, अनंत पिता, परमेश्वर से पूछो, कि क्या ये बातें सच्ची नहीं हैं; और यदि तुम सच्चे हृदय के साथ, वास्तविक उद्देश्य से मसीह में विश्वास करते हुए पूछोगे, तो वह पवित्र आत्मा के सामर्थ्य द्वारा तुम पर इसकी सच्चाई प्रकट करेगा ।\n\n5 और पवित्र आत्मा के सामर्थ्य द्वारा तुम सारी बातों की सच्चाई जान सकते हो ।\n\n6 और जो बात अच्छी होती है वह उचित और सत्य होती है; इसलिए, जो अच्छी होती है वह मसीह को अस्वीकार नहीं करती है, बल्कि स्वीकार करती है कि वह है ।\n\n7 और पवित्र आत्मा के सामर्थ्य द्वारा, तुम जान सकते हो कि वह है; इसलिए मैं तुम्हें उपदेश देना चाहता हूं कि तुम परमेश्वर के सामर्थ्य को अस्वीकार मत करना; क्योंकि वह आज और कल, और सदा के लिए मानव संतानों के विश्वास के अनुसार, सामर्थ्य द्वारा कार्य करता है और करता रहेगा ।\n\n8 और फिर से, मैं तुम्हें उपदेश देता हूं, मेरे भाइयों कि तुम परमेश्वर के उपहारों को अस्वीकार मत करो, क्योंकि उनकी संख्या बहुत है; और वे उसी परमेश्वर की तरफ से आते हैं । और विभिन्न तरीके हैं जिससे ये उपहार दिए जाते हैं; परन्तु यह वही परमेश्वर है जो सबमें कार्य करता है; और लोगों के लाभ के लिए, उन्हें ये परमेश्वर की आत्मा के प्रकटीकरण से दिए जाते हैं ।\n\n9 क्योंकि देखो, किसी को परमेश्वर की आत्मा द्वारा दिया गया है, जिससे कि वह ज्ञान का शब्द सिखा सके;\n\n10 और अन्य किसी को, जिससे कि वह उसी आत्मा के द्वारा बुद्धि के शब्द सिखा सके;\n\n11 और अन्य को, अत्याधिक महान विश्वास दिया जाता है; और अन्य किसी को उसी आत्मा के द्वारा चंगाई के उपहार दिए जाते हैं;\n\n12 और फिर से, किसी अन्य को, जिससे कि वह प्रबल चमत्कार कर सके;\n\n13 और फिर से, किसी अन्य को, जिससे कि वह इन बातों से संबंधित भविष्यवाणी कर सके;\n\n14 और फिर से, किसी अन्य को, वह दृष्टि बोध मिलता है जिससे कि वह स्वर्गदूतों और उपदेश देनेवाली आत्माओं को देख सकता है;\n\n15 और फिर से, किसी अन्य को, हर प्रकार की भाषाओं का;\n\n16 और फिर से, किसी अन्य को, भाषाओं के अनुवाद का और भाषाओं के विभिन्न प्रकारों का उपहार दिया जाता है ।\n\n17 और ये सारे उपहार मसीह की आत्मा द्वारा आते हैं; और ये प्रत्येक व्यक्ति के पास अलग-अलग आते हैं, उसकी इच्छा के अनुसार ।\n\n18 और मैं तुम्हें उपदेश देना चाहता हूं, मेरे प्रिय भाइयों, कि तुम याद रखो कि हर अच्छा उपहार मसीह की तरफ से आता है ।\n\n19 और मैं तुम्हें उपदेश देना चाहता हूं, मेरे प्रिय भाइयों, कि तुम याद रखो कि वह कल, आज, और सदा एक सा ही है, और ये सारे उपहार जिनके विषय में मैंने बताया है, जो कि आत्मिक हैं, केवल मानव संतानों के अविश्वास के अलावा, इनका कभी भी अंत नहीं होगा, यहां तक कि ये तब तक रहेंगे जब तक कि धरती रहेगी ।\n\n20 इसलिए, विश्वास अनिवार्य है; और जहां विश्वास होगा वहां आशा भी होगी; और जहां आशा होगी वहां उदारता भी होगी ।\n\n21 और यदि तुममें उदारता नहीं है तो किसी भी तरीके से तुम परमेश्वर के राज्य में नहीं बचाए जा सकते हो; न ही तुम परमेश्वर के राज्य में तब बचाए जा सकते हो जब तुममें विश्वास न हो; न ही तुम तब बचाए जा सकते हो जब तुममें आशा न हो ।\n\n22 और यदि तुममें आशा नहीं है तो तुम निराशा में रहोगे; और बुराई के कारण निराशा आती है ।\n\n23 और मसीह ने वास्तव में हमारे पूर्वजों से कहा था: यदि तुममें विश्वास है तो तुम वह सब कर सकते हो जो मुझमें आवश्यक है ।\n\n24 और अब मैं पृथ्वी के सभी छोर के लोगों से कहता हूं—कि यदि वह दिन आता है जब परमेश्वर के सामर्थ्य और उपहार तुम लोगों के बीच से हटा लिए जाएंगे, तो ऐसा अविश्वास के कारण होगा ।\n\n25 और यदि ऐसा है तो मानव संतानों पर हाय; क्योंकि तुममें कोई भी नहीं होगा जो भलाई करेगा, एक भी नहीं । क्योंकि यदि तुममें एक भी है जो भलाई करता है, तो वह परमेश्वर के सामर्थ्य और उपहार द्वारा कार्य करेगा ।\n\n26 और उन पर हाय जो इन कार्यों को करेंगे और मर जाएंगे, क्योंकि वे अपने पापों में मरते हैं, और वे परमेश्वर के राज्य में नहीं बचाए जा सकते; और मैं इसे मसीह के वचन के अनुसार कहता हूं; और मैं झूठ नहीं बोलता ।\n\n27 और मैं तुम्हें इन बातों को याद रखने का उपदेश देता हूं; क्योंकि समय शीघ्रता से आ रहा है जब तुम जानोगे कि मैं झूठ नहीं बोलता हूं, क्योंकि तुम मुझे परमेश्वर की अदालत में देखोगे; और प्रभु परमेश्वर तुमसे कहेगा: क्या मैंने अपना वचन तुम्हें नहीं सुनाया था, जो इस व्यक्ति द्वारा लिखे गए थे, जैसे कि कोई मरे हुए लोगों में से पुकार रहा है, हां, जैसे कि कोई मिट्टी में से बोल रहा है ?\n\n28 मैं इन बातों की घोषणा भविष्यवाणियों के पूरा होने के प्रति कर रहा हूं । और देखो, अनंत परमेश्वर के मुंह से ये निकलेंगी; और उसका वचन पीढ़ी-दर-पीढ़ी फुफकार कर कहेगा ।\n\n29 और तुम्हें परमेश्वर दिखाएगा कि जो मैंने लिखा है वह सच है ।\n\n30 और फिर से मैं तुम्हें उपदेश देना चाहता हूं कि तुम मसीह के पास आओ, और हर अच्छे उपहार को थाम लो, और बुरे उपहार को छुओ भी मत, न ही किसी अशुद्ध वस्तु को ।\n\n31 और हे यरूशलेम, जागो, और मिट्टी में से उठो; हां, हे सिय्योन की बेटी, अपना सुंदर वस्त्र धारण करो; और अपने खूंटों को मजबूत करो और सदा के लिए अपनी सीमाएं बढ़ाओ, जिससे कि तुम हैरान न रह सको, हे इस्राएल का घराना, कि अनंत पिता के वे अनुबंध पूरे हो सकें जिन्हें उसने तुम्हारे साथ बनाया है ।\n\n32 हां, मसीह के पास आओ, और उसमें परिपूर्ण बनो, और स्वयं सारी अधार्मिकताओं को अस्वीकार करो; और यदि तुम स्वयं सारी अधार्मिकताओं को अस्वीकार करोगे, और परमेश्वर से अपनी योग्यता, बुद्धि और बल से प्रेम करोगे, तब उसके अनुग्रह तुम्हारे लिए पर्याप्त है, जिससे कि उसके अनुग्रह द्वारा तुम मसीह में परिपूर्ण हो सको; और यदि परमेश्वर का अनुग्रह द्वारा तुम मसीह में परिपूर्ण हो, तो किसी भी तरह से तुम परमेश्वर के सामर्थ्य को अस्वीकार नहीं कर सकते ।\n\n33 और फिर से, यदि परमेश्वर के अनुग्रह द्वारा तुम मसीह में परिपूर्ण हो, और उसके सामर्थ्य को अस्वीकार नहीं करते हो, तो तुम परमेश्वर के अनुग्रह द्वारा मसीह में पवित्र हो, मसीह के लहू बहाए जाने के द्वारा, जो कि तुम्हारे पापों की क्षमा के लिए पिता के अनुबंध में शामिल है, जिससे कि तुम बिना दाग के पवित्र हो जाते हो ।\n\n34 और अब मैं तुम सब से अलविदा कहता हूं । शीघ्र ही मैं परमेश्वर के स्वर्गधाम में विश्राम करने जाऊंगा, तब तक के लिए जब तक कि मेरी आत्मा मेरे शरीर से फिर न मिल जाए, और महान यहोवा, जीवित और मृत लोगों के अनंत न्यायी के सुखदाईन्यायालय में, तुमसे मिलने के लिए विजयी होकर मुझे आसमान से लाया जाएगा । आमीन ।\n\nसमाप्त\n\n"}