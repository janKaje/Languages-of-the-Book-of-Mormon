{"title-page 0": "[center][font_size=26]Phau Ntawv Maumoos[/font_size][/center]\n\nIb zag Ua Tim Khawv Ntxiv txog Yexus Khetos\n\nLuam tawm los ntawm Yexus Khetos lub Koom Txoos ntawm Tsoom Haiv Neeg Ntseeg hauv Hnub Nyoog Kawg\n\nXauv Lev Xiv This, Yuthas, USA\n\n© Luam tawm raws kev cai 2000 los ntawm Intellectual Reserve, Inc.\n\nTxwv tsis pub luam\n\nPrinted in the United States of America 12/2007\n\n19931999\n\nTranslation of the Book of Mormon\n\nHmong\n\n", "bofm-title 0": "[center][font_size=26]Phau Ntawv Maumoos[/font_size][/center]\n\nIb Zaj uas Tau Sau Los ntawm Maumoos Txhais Tes Rau Saum cov Phiaj uas Tau Muab ntawm Nifais cov Phiaj Los\n\nYog li ntawd, nws thiaj yog ib qho ntsiab lus ntawm Nifais cov neeg phau ceev xwm txheej, thiab cov Neeg Lamas thiab—Tau sau rau cov Neeg Lamas, cov uas yog ib co noob uas seem los ntawm tsev neeg Ixayees; thiab kuj yog rau cov Neeg Yudais thiab Lwm Haiv Neeg—Tau sau raws li txoj kev txib ua, thiab kuj yog los ntawm tus ntsuj plig kev qhia tej uas yuav muaj los yav tom ntej thiab kev tshwm sim—Tau sau tseg thiab tau nias cim rau, thiab tau muab zais cia rau tus Tswv, es kom lawv txhob raug puas tsuaj—Kom xwv yuav tawm los los ntawm Vajtswv txoj kev pub thiab lub hwj chim mus rau ntawm txoj kev txhais lus—Tau muab nias cim rau los ntawm Maulaunais txhais tes, thiab tau muab zais rau tus Tswv, es kom yuav tawm los nyob hauv lub caij teem cia, los ntawm Lwm Haiv Neeg los—Ntawm txoj kev txhais lus los ntawm txoj kev pub ntawm Vajtswv.\n\nIb qho ntsiab lus uas tau muab ntawm Phau Ntawv Ethaws los thiab, uas yog cov Neeg Tsales ib phau ceev xwm txheej, cov uas tau raug ua tawg ri niab lub caij tus Tswv ua rau cov neeg yam lus tsis sib nkag siab, thaum lawv tseem tab tom tsa ib tug pej thuam mus rau saum ntuj—Qhov uas yuav ua qhia rau tsev neeg Ixayees cov noob uas seem kom paub seb tus Tswv tau ua tej yam loj li cas rau lawv cov yawg koob lawm; thiab xwv kom lawv yuav paub tau tus Tswv tej kev khi lus, hais tias lawv twb tsis raug muab pov tseg mus ib txhis li—Thiab rau ntawm txoj kev yaum cov Neeg Yudais thiab Lwm Haiv Neeg hais tias Yexus yog tus Khetos, Vajtswv tus uas Nyob Mus Ib Txhis, ua ntshis nws tus kheej tawm mus rau txhua haiv neeg—Thiab nim no, yog muaj tej kev yuam kev tej ntawd tsuas yog neeg tej kev Tsis yog xwb; yog li ntawd, tsis txhob thuam tej yam uas yog Vajtswv li, xwv kom nej thiaj yuav raug nrhiav pom tsis muaj qhov ceb nyob ntawm Khetos lub rooj txiav txim.\n\nCov tseem lus uas Yauxej Xamiv, tus Hluas, tau txhais ntawm cov phiaj los mus rau lus Akiv.\n\nThawj phau Akiv raug muab luam tawm nyob hauv Phamailas, Nu Yoj, USA xyoo 1830.\n\n", "introduction 0": "[center][font_size=26]Zaj Qhia tus uas Nyeem Phau Ntawv No[/font_size][/center]\n\nPhau Ntawv Maumoos yog ib phau vajlugkub dawb huv piv tau rau phau Vajlugkub Npaiv Npaum. Nws yog ib phau ceev xwm txheej ntawm Vajtswv tej dej num nrog cov neeg thaum ub uas nyob cov teb chaws Amelikas thiab muaj txhij txhua ntawm txoj moo zoo uas kav ib txhis li.\n\nPhau ntawv no raug muab sau los ntawm ntau tus yaj saub txheej thaum ub los ntawm tus ntsuj plig txoj kev qhia yam uas yuav muaj los yav tom ntej thiab kev tshwm sim. Lawv cov lus, uas sau rau saum cov phiaj kub, raug muab sau raws nraim thiab ua ntsiab lus hais los ntawm ib tug yaj saub thiab tus kws sau keeb kwm npe hu ua Maumoos. Phau ceev xwm txheej no piav ib zag txog ob pab neeg tej txuj ci loj ua neej nyob. Ib pab tau tuaj ntawm lub nroog Yeluxalees tuaj 600 xyoo ua ntej Yexus Khetos yug los, thiab tom qab ntawd txawm tau ncaim ua ob haiv neeg, uas muaj npe hu ua cov Neeg Nifais thiab cov Neeg Lamas. Hos ib pab tau xub tuaj ua ntej zog, tuaj thaum tus Tswv tau ua rau cov neeg yam lus tsis sib nkag siab tim tus Pej Thuam Npanpes. Pab no yog pab hu ua cov Neeg Tsales. Tom qab ntau txhiab xyoos, tag nrho cov neeg no tau raug puas tsuaj tas tsuas tshuav cov Neeg Lamas xwb, thiab lawv cov no yog cov neeg Amelikas Idias thawj cov poj koob yawm txwv.\n\nZaj xwm txheej zoo nkauj dua ntais nyob hauv Phau Ntawv Maumoos yog tus Tswv Yexus Khetos txoj kev los xyuas thiab qhuab qhia rau cov Neeg Nifais tsis ntev tom qab uas nws sawv hauv qhov tuag rov los. Phau no piav txog zaj lus qhia ntawm txoj moo zoo, qhia txog txoj kev cawm seeg, thiab qhia rau tib neeg kom paub tias lawv yuav tsum ua li cas thiaj yuav tau txais txoj kev nyob kaj siab lug hauv lub neej no thiab tau txoj kev cawm seeg mus ib txhis nyob hauv lub neej yuav los yav tom ntej.\n\nTom qab uas Maumoos tau sau nws cov lus tiav lawm, nws tau muab zaj no rau nws tus tub Maulaunais, tus uas tau ntxiv nws cov lus me ntsis rau hauv thiab tau muab cov phiaj coj mus zais rau saum lub roob Khumaulas. Nyob hauv lub Cuaj Hlis ntuj hnub tim 21, 1823, tib tug Maulaunais no, tus uas tau yeeb koob thiab tau sawv hauv qhov tuag rov los lawm, tshwm sim los rau tus Yaj Saub Yauxej Xamiv pom thiab qhia rau nws paub txog phau ceev xwm txheej thaum ub thiab txoj kev yuav muab los txhais ua lus Akiv.\n\nThaum txog lub sij hawm lawm cov phiaj thiaj raug muab los rau Yauxej Xamiv, tus uas tau muab lawv txhais los ntawm Vajtswv lub txiaj ntsim thiab lub hwj chim. Nim no phau ceev xwm txheej raug muab luam tawm ua ntau yam lus los ua ib zaj tim khawv tshiab thiab ntxiv tias Yexus Khetos yog Vajtswv tus uas muaj txoj sia nyob Leej Tub thiab hais tias kom tag nrho cov uas yuav los cuag nws thiab ua raws li nws txoj moo zoo tej kev cai thiab kab ke yuav raug cawm dim.\n\nTus Yaj Saub Yauxej Xamiv tau hais txog phau ceev xwm txheej no tias: “Kuv tau hais rau cov kwv tij tias Phau Ntawv Maumoos yog phau raug tshaj txhua phau ntawv nyob hauv ntiaj teb no, thiab yog lub plawv zeb ntawm peb lub koom txoos, thiab tus neeg uas ua raws li phau ntawv no tej lus qhuab qhia yuav txav tau los ze rau Vajtswv dua lwm phau ntawv.”\n\nNtxiv rau Yauxej Xamiv, tus Tswv tseem tau pub kaum ib leej pom cov phiaj kub thiab tau los ua cov neeg ua tim khawv tseem ceeb txog Phau Ntawv Maumoos qhov tseeb thiab tau los ntawm Vajtswv los tiag. Lawv cov lus tim khawv uas muab sau cia muaj nyob rau hauv no xws li “Peb Tug cov Lus ua Tim Khawv” thiab “Yim Tus cov Lus ua Tim Khawv.”\n\nPeb thov caw tej tib neeg tag nrho uas nyob txhua txhia qhov chaw los nyeem Phau Ntawv Maumoos, los muab lub siab lub ntsws ua tib zoo xav txog tej zaj xov xwm uas muaj nyob hauv phau no, thiab tom qab ntawd los thov Vajtswv, Leej Txiv Nyob Mus Ib Txhis, los ntawm Yexus Khetos lub npe saib phau ntawv no puas tseeb tiag. Cov uas ua li no nrhiav thiab thov nrog lub siab ntseeg yeej yuav tau tim khawv ntawm phau no qhov tseeb thiab tau los ntawm Vajtswv los tiag los ntawm lub hwj chim ntawm tus Vaj Ntsuj Plig Dawb Huv. (Saib Maulaunais 10:3–5)\n\nCov uas tau qhov tim khawv tseem ceeb no los ntawm Leej Ntsuj Plig Dawb Huv kuj yuav los paub tias Yexus Khetos yog lub ntiaj teb no tus Cawm Seeg los ntawm tib lub hwj chim ntawd, paub tias Yauxej Xamiv yog nws tus qhia kev tshwm sim thiab nws tus yaj saub hauv lub hnub nyoog kawg no, thiab paub tias Yexus Khetos lub Koom Txoos ntawm Tsoom Haiv Neeg Ntseeg hauv Hnub Nyoog Kawg yog tus Tswv lub nceeg vaj uas raug tsa dua rov qab los ib zaug ntxiv nyob hauv lub ntiaj teb no, los npaj tos tus Mexiyas txoj kev rov qab los zaum ob.\n\n\nPeb Tug cov Lus Ua Tim Khawv\n\nKom paub mus txog rau txhua haiv neeg, rau txhua xeem neeg, rau txhua yam lus, thiab rau tib neeg sawv daws, rau cov uas qhov hauj lwm no yuav los rau: Hais tias, los ntawm txoj kev zoo ntawm Vajtswv Leej Txiv, thiab peb tus Tswv Yexus Khetos, peb tau pom cov phiaj uas muaj phau ceev xwm txheej no, uas yog ib phau ceev xwm txheej ntawm Nifais cov neeg, thiab ntawm cov Neeg Lamas, lawv cov kwv tij, thiab ntawm Tsales cov neeg, cov uas tau tuaj tim tus pej thuam uas tau hais lawm tuaj. Thiab peb kuj paub tias lawv tau raug muab txhais los ntawm lub txiaj ntsim thiab lub hwj chim ntawm Vajtswv, vim nws lub suab tau hais li rau peb; Yog li ntawd peb thiaj paub tseeb tseeb tias qhov hauj lwm no muaj tseeb tiag. Thiab peb kuj ua tim khawv tias peb tau pom cov ntawv uas tau sau nyob saum cov phiaj; thiab lawv raug muab rau peb pom los ntawm Vajtswv lub hwj chim, thiab tsis yog los ntawm tib neeg. Thiab peb muab lus ncaj ncees tiag tiag hais, tias Vajtswv ib tug tim tswv tau nqis saum ntuj los, thiab nws tau nqa los tso ntawm peb lub qhov muag, xwv kom peb tau saib thiab tau pom cov phiaj, thiab cov ntawv uas sau nyob saud; thiab peb paub tias yog vim los ntawm Vajtswv Leej Txiv txoj kev zoo, thiab peb tus Tswv Yexus Khetos, kom peb tau pom thiab sau ua tim khawv tias tej yam no muaj tseeb tiag. Thiab nws yog ib qho zoo kawg nkaus hauv peb cov qhov muag. Tsis tas li ntawd, tus Tswv lub suab tau txib kom peb yuav tsum ua tim khawv rau nws; yog li ntawd, qhov ua raws li Vajtswv cov lus txib, peb thiaj ua tim khawv txog tej yam no. Thiab peb paub tias yog peb muaj lub siab ntseeg Khetos, peb yuav ua kom peb tej khaub ncaws huv ntawm txhua leej txhua tus tej ntshav, thiab kom raug nrhiav pom tsis muaj ib qhov ceb nyob ntawm Khetos lub rooj txiav txim, thiab yuav nrog nws nyob saum ntuj ceeb tsheej mus ib txhis li. Thiab lub meej yim yog rau Leej Txiv, thiab rau Leej Tub, thiab rau tus Vaj Ntsuj Plig Dawb Huv, uas yog ib tug Vajtswv. Amees.\n\nOlivawj Khaudawlis\n\nDaviv Vimaws\n\nMatees Helis\n\n\n\n\nYim Tus cov Lus Ua Tim Khawv\n\nKom paub mus txog rau txhua haiv neeg, rau txhua xeem neeg, rau txhua yam lus, thiab rau tib neeg sawv daws, rau cov uas qhov hauj lwm no yuav los rau: Hais tias Yauxej Xamiv Tus Hluas, tus neeg uas txhais txoj hauj lwm no, tau muab cov phiaj uas tau hais txog lawm rau peb saib, cov uas muaj tus yeeb yam zoo li kub; thiab peb tau muab peb cov tes tuav txhua daim nplooj kub uas tus Xamiv uas tau hais lawm tau txhais; thiab peb kuj tau pom cov ntawv sau nyob saum cov phiaj, tag nrho tej uas muaj tus yeeb yam zoo li txheej puag thaum ub tej dej num, thiab tus qauv tes ntaus uas zoo nkauj kawg. Thiab qhov no peb muab lus ncaj ncees tiag tiag los sau ua tim khawv, tias tus Xamiv hais los no tau pub rau peb pom, vim peb tau pom thiab tau muab tes tuav kiag nqa, thiab paub tau tseeb tias Xamiv tus hais los no tau muaj cov phiaj uas peb tau los hais txog. Thiab peb muab peb cov npe rau lub ntiaj teb no, los ua tim khawv rau lub ntiaj teb no txog yam uas peb tau pom lawm. Thiab peb tsis dag, Vajtswv ua tim khawv txog zaj ntawd.\n\nKhixatias Vimaws\n\nYakhauj Vimaws\n\nPetus Vimaws, tus Hluas\n\nYauhas Vimaws\n\nHailees Phej\n\nYauxej Xamiv, tus Laus\n\nHailas Xamiv\n\nXamuyees H. Xamiv\n\n\n\n\nTus Yaj Saub Yauxej Xamiv cov Lus Tim Khawv\n\nTus Yaj Saub Yauxej Xamiv cov lus uas hais txog qhov uas Phau Ntawv Maumoos tau los li cas los:\n\n“Nyob yav yuav tsaus ntuj …hnub tim nees nkaum ib lub Cuaj Hlis ntuj [1823] …kuv rau siab thov thiab hawm Vajtswv uas muaj hwj chim loj kawg nkaus. …\n\n“Thaum kuv tseem tab tom thov Vajtswv li no, kuv tau pom ib lub teeb tshwm los rau hauv kuv chav tsev, ci loj zuj zus tuaj ntxiv mus txog thaum chav tsev ci tshaj dua li thaum tav su, ces txawm muaj ib tug zoo li neeg tau tshwm plaws los nyob rau ntawm kuv txaj pw ib sab, sawv ntsug nyob saum nruab ncua, vim nws txhais ko taw tsis chwv plag tse.\n\n“Nws tau hnav ib lub tsho tshaj sab xoob uas dawb zoo nkauj tshaj li. Nws yog ib qhov dawb uas dawb tshaj ib puas tsav yam huv tib si nyob hauv lub ntiaj teb no uas kuv tau pom; thiab kuv kuj tsis ntseeg tias yuav muaj tau ib yam dab tsi hauv lub ntiaj teb no uas yuav ua tau kom pom dawb thiab ci heev npaum li ntawd. Nws tej tes cuas qab, thiab nws tej caj npab los kuj cuas qab, tej tes tsho nyob ib nyuag siab zog saum caj dab teg; ces, nws tej ko taw los kuj cuas qab thiab, ib yam li nws tej ceg, tus tw tsho nyob ib nyuag siab zog saum caj dab taws. Nws lub taub hau thiab lub caj dab los kuj do dus. Kuv pom tau tias nws tsis hnav lwm cev khaub ncaws ntxiv tsuas yog lub tsho tshaj sab no xwb, li nws dawb do, ces kuv thiaj pom tau mus rau hauv nws lub hauv siab.\n\n“Tsis yog nws lub tsho tshaj sab thiaj dawb paug xwb, tiam sis nws lub cev tag nrho huv tib si kuj muaj yeeb koob ci ntsa iab tshaj dua li qhov yuav piav tau, thiab nws lub ntsej muag zoo tib yam li xob laim. Chav tsev tau kaj heev kawg li, tiam sis tsis ci cuag li nyob ib thaj tsam ncig nws. Thaum thawj zaug uas kuv tsa qhov muag ntsia nws, kuv tau ntshai; tiam sis tsis ntev qhov ntshai cia li ploj lawm.\n\n“Nws hu kuv raws npe, thiab hais rau kuv tias nws yog ib tug tub txib uas raug xa los ntawm Vajtswv lub xub ntiag los cuag kuv, thiab hais tias nws lub npe hu ua Maulaunais; hais tias Vajtswv muaj ib txoj hauj lwm rau kuv ua; thiab hais tias kuv lub npe yuav raug muaj mus rau qhov zoo thiab qhov phem nyob hauv txhua haiv neeg, txhua xeem neeg, thiab txhua yam lus, los sis hais tias tej neeg sawv daws yuav hais phem thiab hais zoo rau kuv lub npe.\n\n“Nws hais tias muaj ib phau ntawv uas tau muab zais tseg lawm, cov uas muab sau rau saum cov phiaj kub, es muaj ib zag hais txog thaj av no cov neeg yav ntuj thaum ub, thiab qhov chaw uas lawv tau tuaj qhov twg tuaj. Nws kuj tau hais tias tej txhij txhua ntawm txoj moo zoo uas kav ib txhis kuj ntim muaj nyob hauv, xws li tus Cawm Seej tau coj los rau cov neeg thaum ub uas nyob hauv thaj av no;\n\n“Thiab kuj, hais tias muaj ob lub pob zeb nyob hauv ob lub qhov kheej nyiaj—thiab cov pob zeb no, tau muab khi rau ib daig hlau npog hauv siab, ua tau qhov uas hu ua lub Ulees thiab Thumees—tau muab zais nrog cov phiaj; thiab cov neeg uas muaj thiab siv cov pob zeb no yog cov uas hu ua cov Tub Pom Tau nyob rau yav thaum ub los sis yav ntuj ua ntej lawm; thiab Vajtswv tau npaj cov no los siv txhais phau ntawv no.\n\n· · · · · · ·\n\n“Nws tau hais rau kuv ib zaug ntxiv, tias thaum kuv tau txais cov phiaj uas nws tau hais lawm—vim lub caij uas kuv yuav tau txais cov phiaj no los tsis tau txog—kuv yuav tsum tsis txhob muab lawv rau leej twg saib li; daim hlau npog hauv siab nrog rau lub Ulees thiab Thumees los tsis txhob pub tib yam; tsuas pub muab rau cov uas Vajtswv txib kom kuv muab xwb; yog kuv muab kuv yuav raug puas tsuaj. Thaum nws tseem tab tom nrog kuv tham txog cov phiaj, txoj kev ua yog toog tau qhib rau kuv lub cim xeeb kom kuv thiaj pom tau qhov chaw uas muab cov phiaj zais, thiab pom tau meej meej thiab paub zoo heev ces kuv tau rov qab paub qhov chaw dua thaum kuv mus xyuas nws.\n\n“Tom qab txoj kev sib tham no, kuv tau pom cov tshav uas ci hauv chav tsev pib sau ua ke ncig tus neeg uas tau nrog kuv tham, thiab tau sau li no, mus txog thaum lub chav tsev rov qab tsaus ntuj, tsuas tshuav cov tshav uas nyob ncig nws xwb, tam sim ntawd kuv tau pom zoo li, ib txoj kev qhib ncaj qha mus rau saum ntuj ceeb tsheej, ces nws nce mus txog thaum nws txawm ploj kiag lawm, thiab chav tsev txawm rov qab zoo li thaum uas cov tshav ntuj ceeb tsheej no tsis tau los ci rau.\n\n“Kuv tseem pw xav ntsoov txog tib qho ntawm qhov uas kuv pom, thiab zoo siab xav ntsoov ntau txog tej uas tus tub txib tseem ceeb no tau qhia rau kuv lawm; thaum kuv tseem xav ntsoov li no, kuv rov pom dua tias kuv chav tsev rov qab pib ci dua tuaj thiab, ces tib pliag ntshis ntawd, tib tug tub txib qub saum ntuj rov qab los sawv ntawm kuv ib sab txaj dua thiab.\n\n“Nws tau pib, thiab rov qab hais dua ib zaug txog cov lus uas nws twb tau qhia rau kuv ua ntej thaum uas nws los xyuas kuv zaum ib, qhia ib yam tsis txawv hlo li; yam nws tau ua lawm, nws tau qhia rau kuv txog txoj kev txiav txim hnyav uas yuav muaj los rau lub ntiaj teb no, yuav muaj kev puas tsuaj puas ntsoog ntau heev los ntawm kev tshaib kev nqhis, los ntawm hniav ntaj hniav riam, thiab los ntawm kev mob teb hlob; thiab hais tias tej kev txiav txim mob heev no yuav los rau hauv lub ntiaj teb no nyob rau hauv tiam no ntag. Tom qab uas nws hais cov lus no tas lawm, nws thiaj rov qab nce dua mus saum ntuj ib yam li nws mus thawj zaug lawm thiab.\n\n“Txog sij hawm no, txoj kev zoo siab kev siab nyiam mus tob hauv kuv lub siab, kawg tias txoj kev tsaug zog tau ploj ntawm kuv qhov muag lawm, thiab kuv da qaug zog zis xav tsis thoob txog cov uas kuv tau pom thiab tau hnov. Tiam sis qhov uas ua rau kuv siab dhia yog thaum kuv rov pom tib tug tub txib qub rov qab los sawv ntsug ntawm kuv ib sab txaj dua, thiab tau hnov nws rov qab muab dua los sis rov qab hais dua rau kuv tej lus qub uas nws twb tau hais rau kuv ua ntej lawm; thiab ceeb toom ntxiv rau kuv, hais rau kuv tias Dab Ntxwg Nyoog yuav sim ntxias kuv (rau ntawm tej kev txom nyem ntawm kuv txiv tsev neeg), kom kuv nqa cov phiaj mus ua kom kuv nplua nuj. Nws tsis pub kuv ua li no, hais tias kuv yuav tsum tsis txhob muab cov phiaj coj los siv rau lwm yam tiam sis tsuas yog yuav coj los ua yeeb koob txhawb nqa Vajtswv xwb, thiab yuav tsum tsis txhob mloog luag lwm tus tej tswv yim tsuas yog pab tsa Nws lub nceeg vaj xwb; tsis li ntawd ces kuv yuav tsis tau txais cov phiaj ntawd.\n\n“Tom qab uas nws los xyuas kuv zaum peb no, nws rov qab nce mus dua puag saum ntuj ceeb tsheej tib yam li cov tas los lawm, thiab tau cia rau kuv rov qab pheej xav txog qhov txawv txawv uas kuv nyuam qhuav ntsib los no; tib pliag ntshis tom qab uas tus tub txib saum ntuj tau ncaim kuv nce mus saum ntuj zaum peb lawm, qaib txawm qua, thiab kuv paub tias ze yuav kaj ntug lawm, yog li ntawd wb tej kev sib ntsib tau kov mus kov los tag nrho ib hmos li.\n\n“Tsis ntev tom qab kuv sawv hauv kuv lub txaj los, thiab zoo li txhia zaus, kuv txawm mus ua cov hauj lwm uas hnub ntawd yuav tsum ua; tiam sis, thaum sim ua hauj lwm zoo li txhia zaus, kuv paub tias kuv qaug zog heev ua rau kuv ua dab tsi ntxiv tsis tau li lawm. Kuv txiv, tus uas nrog kuv ua hauj lwm ua ke, thiaj tau pom tias muaj tej yam dab tsi txawv rau kuv lawm, thiab tau hais kom kuv mus tsev. Kuv tau pib xav tias kuv yuav rov mus tsev; tiam sis, thaum kuv sim hla tus laj kab ntawm daim teb uas wb tau nyob ntawd, kuv cia li tsis muaj ib qho zog hlo li lawm, thiab kuv tau qaug rau hauv pem teb, thiab nco tsis tau dab tsi li mus lawm ib chim.\n\n“Thawj yam uas kuv nco tau txog yog lub suab uas hu rau kuv, tuav nkaus kuv lub npe hu. Kuv tau ntsia zoj mus saum ntuj, thiab pom tib tug tub txib qub sawv ncaj saum kuv lub taub hau, muaj qhov ci ncig nws ib yam li cov dhau los lawm. Nws txawm rov qab hais rau kuv dua txog tag nrho cov uas nws twb tau hais rau kuv hmo ua ntej lawm, thiab kom kuv mus cuag kuv txiv thiab qhia rau nws txog txoj kev ua yog toog pom thiab cov lus txib uas kuv tau txais lawm.\n\n“Kuv tau ua raws li; kuv tau rov qab mus cuag kuv txiv tom teb, thiab piav tag nrho ib puas yam tsav rau nws. Nws teb rau kuv tias yog los ntawm Vajtswv, thiab tau hais rau kuv tias kom mus thiab ua raws li tus tub txib tau txib. Kuv thiaj tau ncaim ntawm daim teb mus rau tom qhov chaw uas tus tub txib tau hais qhia rau kuv uas tau muab cov phiaj zais cia; thiab vim txoj kev ua yog toog pom meej uas kuv tau txais txog yam no, kuv twb paub qhov chaw thaum kuv mus txog nthua ntawd.\n\n“Nyob ze ntawm lub zos Meetshexawtawm, nroog Ootheliyaus, Nu Yoj, sawv ib lub me nyuam roob loj tsawv, yog lub siab tshaj plaws lwm cov me nyuam roob nyob ze ntawd. Nyob sab hnub poob ntawm lub me nyuam roob no, tsis deb ntawm lub ncov, nyob hauv qab ib lub pob zeb loj tsawv, cov phiaj nyob rau hauv, nyob rau hauv ib lub txws pob zeb. Lub pob zeb no tuab thiab kheej ntawm nruab nrab sab saum, thiab nyias zog rov sab ntug, ces kom qhov nruab nrab thiaj pom tshwm rau saum npoo av, tiam sis av vov ib ncig ntug huv tib si.\n\n“Thaum tshem cov av tag lawm, kuv muab tau ib rab tuam tshij, uas kuv tau muab tsij rau hauv ib sab ntug pob zeb, thiab siv zog me ntsis nyom lub pob zeb kom sawv. Kuv ntsia hauv, thiab kuv txawm tau pom cov phiaj nyob ntawd tiag, cov Ulees thiab Thumees, thiab daim hlau npog hauv siab, raws li tus tub txib tau hais. Lub txws uas ntim tej no rau hauv yog xuas cov pob zeb tso nyob ua ke rau tej yam av pob zeb. Nyob hauv lub qab txws tau tso ob lub pob zeb tiag lub txws, thiab nyob saum cov pob zeb no tau tso cov phiaj thiab lwm yam khoom nrog lawv.\n\n“Kuv tau sim muab tej no tawm los, tiam sis tus tub txib tau txwv tsis pub kuv muab, thiab tau rov qhia rau kuv dua tias lub caij rho cov no tawm tseem tsis tau los txog, thiab nws yuav tsis tau, kom txog thaum plaub xyoos suav txij lub sij hawm ntawd mus; tiam sis nws tau hais rau kuv tias txhua xyoo thaum txog tib lub caij no kuv yuav tsum rov qab tuaj rau ntawm qhov chaw ntawd, thiab hais tias nws yuav ntsib kuv nyob rau qhov ntawd, thiab hais tias kuv yuav tsum ua li no mus txog ntua lub sij hawm uas kuv yuav tau txais cov phiaj.\n\n“Raws nraim li kuv tau raug txib ua, kuv thiaj tau mus txhua txhua xyoo thaum lub xyoo yuav kawg, thiab txhua zaus uas kuv mus kuv tau ntsib tib tug tub txib qub nyob ntawd, thiab tau txais nws cov lus qhia ua thiab lus txawj ntse thaum txhua zaus uas wb sib ntsib, qhia txog tej yam ua tus Tswv yuav ua, thiab saib Nws lub nceeg vaj nyob rau hauv hnub nyoog kawg no yuav tsum raug coj thiab khiav li cas.\n\n· · · · · · ·\n\n“Ntev loo lub sij hawm txais cov phiaj, cov Ulees thiab Thumees, thiab daim hlau npog hauv siab tau los txog lawm. Hnub tim nees nkaum ob lub Cuaj Hlis ntuj, ib txhiab yim pua nees nkaum xya, kuv tau mus li niaj zaus mus thaum kawg lub xyoo mus rau ntawm qhov chaw uas muab cov phiaj zais, tib tug tub txib saum ntuj muab lawv rau kuv nrog cov lus ceeb toom no: Tias kuv yuav tsum saib xyuas lawv kom zoo, hais tias yog kuv muab lawv tso ua dog ua dig, los sis tsis mob siab saib xyuas lawv, kuv yuav raug muab txiav tawm; tiam sis yog kuv yuav rau siab tsom kwm lawv, mus txog thaum nws, tus tub txib, yuav rov qab los nqa, lawv yeej yuav raug tsom kwm.\n\n“Tsis ntev kuv txawm paub txog tias tim li cas kuv thiaj tau txais cov lus ceeb toom nruj li ntawd kom ceev lawv kom txhob muaj teeb meem, thiab tim li cas tus tub txib thiaj tau hais tias thaum uas kuv tau ua tej yam uas tau txib kom kuv ua tiav lawm, nws yuav rov qab los nqa lawv. Vim thaum lwm tus paub kiag tias kuv muaj tej no, lawv tau siv dag siv zog tuaj txeeb tej no ntawm kuv. Txhua lub tswv yim uas xav tau tau muab siv rau txoj hau kev ntawd. Txoj kev tsim txom tau iab ntxiv tuaj thiab phem tshaj dua li qub, thiab muaj coob pab neeg tau tos ntsoov txeeb lawv ntawm kuv mus yog lawv txeeb tau. Tiam sis los ntawm Vajtswv lub tswv yim, lawv tau nyob ruaj ntseg hauv kuv txhais tes, mus txog thaum uas kuv tau ua tiav tej yam uas kuv tau raug txib ua lawm. Thaum uas, raws li qhov sib tham ua ntej lawm, tus tub txib tau rov qab los nqa lawv mus, kuv tau muab lawv rau nws; thiab nws ceev lawv los txog niaj hnub nim no, uas yog hnub tim ob lub Tsib Hlis ntuj, ib txhiab yim puas peb caug yim.”\n\nTag nrho cov lus, xyuas Joseph Smith—History (Yauxej Xamiv—Keeb Puam), hauv Pearl of Great Price (Phau Hlaws uas Muaj Nqis), thiab phau History of the Church of Jesus Christ of Latter-day Saints (Keeb Puam ntawm Yexus Khetos lub Koom Txoos ntawm Tsoom Haiv Neeg Ntseeg hauv Hnub Nyoog Kawg), phau 1, tshooj 1 mus rau tshooj 6.\n\nPhau ceev xwm txheej puag thaud, tau muab tawm li no hauv av los, ib yam li cov neeg lub suab hais lus tawm hauv av tuaj, thiab tau raug txhais los ua cov lus niaj hnub hais ziag no los ntawm Vajtswv lub txiaj ntsim thiab lub hwj chim uas Vajtswv tau ua tim khawv tias muaj tseeb lawm, muab luam tawm thawj zaug ua lus Akiv rau neeg ntiaj teb nyob rau hauv xyoo 1830, uas hu ua The Book of Mormon.\n\n", "three 0": "[center][font_size=26]Phau Ntawv Maumoos[/font_size][/center]\n\nZaj Lus Piav thiab Cov Lus Ua Tim Khawv\n\n\n\n\n\n\nnplooj qhia npe\n\n\nnplooj qhia npe ntawm Phau Ntawv Maumoos\n\nYog li ntawd, nws thiaj yog ib qho ntsiab lus ntawm Nifais cov neeg phau ceev xwm txheej, thiab cov Neeg Lamas thiab—Tau sau rau cov Neeg Lamas, cov uas yog ib co noob uas seem los ntawm tsev neeg Ixayees; thiab kuj yog rau cov Neeg Yudais thiab Lwm Haiv Neeg—Tau sau raws li txoj kev txib ua, thiab kuj yog los ntawm tus ntsuj plig kev qhia tej uas yuav muaj los yav tom ntej thiab kev tshwm sim—Tau sau tseg thiab tau nias cim rau, thiab tau muab zais cia rau tus Tswv, es kom lawv txhob raug puas tsuaj—Kom xwv yuav tawm los los ntawm Vajtswv txoj kev pub thiab lub hwj chim mus rau ntawm txoj kev txhais lus—Tau muab nias cim rau los ntawm Maulaunais txhais tes, thiab tau muab zais rau tus Tswv, es kom yuav tawm los nyob hauv lub caij teem cia, los ntawm Lwm Haiv Neeg los—Ntawm txoj kev txhais lus los ntawm txoj kev pub ntawm Vajtswv.\n\nZaj Qhia tus uas Nyeem Phau Ntawv No\n\nPhau Ntawv Maumoos yog ib phau vajlugkub dawb huv piv tau rau phau Vajlugkub Npaiv Npaum. Nws yog ib phau ceev xwm txheej ntawm Vajtswv tej dej num nrog cov neeg thaum ub uas nyob cov teb chaws Amelikas thiab muaj txhij txhua ntawm txoj moo zoo uas kav ib txhis li.\n\nIb Zaj uas Piav Qho Me Ntsis txog Phau Ntawv Maumoos\n\nPhau Ntawv Maumoos yog ib phau ceev xwm txheej dawb ceev txog cov neeg uas nyob hauv thaj av Amelikas txheej thaum ub, thiab tau muab sau rau saum tej daim phiaj kub thiab tooj. Nyob hauv phau ntawv no kiag tau hais txog plaub yam phiaj ceev xwm txheej:\n\nTej Duab\n\n\n\n1 Nifais\n\n\n\n\n\n\n1 Nifais 1\n\nNifais pib sau nws cov neeg phau ceev xwm txheej—Lihais ua yog toog pom ib tug ncej nplaim hluav taws thiab nyeem ib phau ntawv uas qhia tej uas yuav muaj los yav tom ntej—Nws qhuas Vajtswv, nws qhia txog qhov uas tus Mexiyas yuav los, thiab nws qhia txog qhov uas Yeluxalees yuav raug puas tsuaj mus—Cov Neeg Yudais tsim txom nws. Kwv yees li 600 xyoo ua ntej yug Yexus.\n\n1 Nifais 2\n\nLihais coj nws tsev neeg khiav mus tom roob moj sab qhua uas nyob ze tus Dej Hiav Txwv Liab—Lawv tso lawv vaj tse tseg—Lihais ua kev cai txi pub rau tus Tswv thiab nws qhia nws cov tub kom coj raws li tej lus txib—Lamas thiab Lemu-ees yws yws rau nkawd txiv—Nifais mloog lus thiab muaj lub siab ntseeg thov; tus Tswv hais lus rau nws, thiab nws raug xaiv los kav nws cov tij laug. Kwv yees li 600 xyoo ua ntej yug Yexus.\n\n1 Nifais 3\n\nLihais cov tub rov qab mus pem Yeluxalees mus nqa cov phiaj toog—Lanpas tsis kam muab cov phiaj rau lawv—Nifais ntuas thiab yaum nws cov tij laug—Lanpas txhav lawv tej khoom thiab yuav muab lawv tua—Lamas thiab Lemu-ees ntaus Nifais thiab Xam thiab ib tug tim tswv tsis pub nkawd ntaus nws. Kwv yees li 600–592 xyoo ua ntej yug Yexus.\n\n1 Nifais 4\n\nNifais tua Lanpas pov tseg raws li tus Tswv kom nws ua thiab tom qab ntawd nws siv tswv yim muab tau cov phiaj toog—Xaulas yeem mus koom nrog Lihais tsev neeg nyob tom roob moj sab qhua. Kwv yees li 600–592 xyoo ua ntej yug Yexus.\n\n1 Nifais 5\n\nXaliyas yws Lihais—Nkawd zoo siab rau qhov uas nkawd cov tub rov qab los txog lawm—Lawv ua kev cai txi—Cov phiaj toog muaj Mauxes thiab cov yaj saub tej lus sau—Lawv tshuaj tau tias Lihais yog Yauxej ib tug xeeb leej xeeb ntxwv—Lihais qhia tej uas yuav muaj los yav tom ntej ntsig txog nws tej xeeb leej xeeb ntxwv thiab txog kev ceev cov phiaj. Kwv yees li 600–592 xyoo ua ntej yug Yexus.\n\n1 Nifais 6\n\nNifais sau tej yam uas yog Vajtswv li—Lub ntsiab uas nws ua li no yog nws yaum kom neeg los cuag tau Anplaham tus Vajtswv thiab kom lawv dim lawv lub txim. Kwv yees li 600–592 xyoo ua ntej yug Yexus.\n\n1 Nifais 7\n\nLihais cov tub rov qab mus rau pem Yeluxalees thiab kom Ixama-ees thiab nws tsev neeg nrog lawv khiav—Lamas thiab lwm cov tau ntxeev siab—Nifais ntuas rau nws cov tij laug kom lawv muaj txoj kev ntseeg ntawm tus Tswv—Lawv muab hlua khi nws thiab tuav tswv yim muab nws tua—Lub hwj chim ntawm txoj kev ntseeg tso nws dim—Nws cov tij laug thov kev zam txim—Lihais thiab nws cov kwv luag ua kev cai txi thiab hlawv tsiaj. Kwv yees li 600–592 xyoo ua ntej yug Yexus.\n\n1 Nifais 8\n\nLihais ua yog toog pom tsob ntoo uas cawm neeg txoj sia—Nws noj tsob ntoo ntawd cov txiv thiab nws xav kom nws tsev neeg tau noj thiab—Nws pom ib tug nqaj hlau, nws pom ib txoj kev ti thiab nqaim, thiab nws pom qhov kev tsaus ntuj uas muaj huab zig niab uas npog neeg—Xaliyas, Nifais, thiab Xam noj cov txiv, tiam sis Lamas thiab Lemu-ees tsis kam noj. Kwv yees li 600–592 xyoo ua ntej yug Yexus.\n\n1 Nifais 9\n\nNifais sau ob riag ceev xwm txheej—Ob riag puav leej hu ua Nifais cov phiaj—Cov phiaj uas dav muaj ib zag keeb kwm txog kev ua ub ua no ntawm cov neeg; hos cov phiaj uas nqaim tsuas hais ntau txog tej yam uas dawb ceev xwb. Kwv yees li 600–592 xyoo ua ntej yug Yexus.\n\n1 Nifais 10\n\nLihais qhia ua ntej txog cov neeg Npanpiloos txoj kev txhom cov Neeg Yudais mus ua qhev—Nws hais txog tus Mexiyas, tus Cawm Seeg, tus Txhiv Dim uas yuav los hauv cov Neeg Yudais—Nws kuj qhia ntsig txog tus uas yuav los muab Vajtswv tus Me Nyuam Yaj ua kev cai raus dej—Lihais qhia txog txoj kev tuag thiab txoj kev sawv hauv qhov tuag rov qab los ntawm tus Mexiyas—Nws piv txoj kev tawg ri niab thiab txoj kev sib sau ntawm cov neeg Ixayees rau ib tsob ntoo ntseej—Nifais hais txog Vajtswv tus Tub, txog lub txiaj ntsim Vaj Ntsuj Plig DawbHuv, thiab txog kev xav tau kev ncaj ncees. Kwv yees li 600–592 xyoo ua ntej yug Yexus.\n\n1 Nifais 11\n\nNifais pom tus Tswv tus Ntsuj Plig thiab nws tau qhia rau Nifais nyob hauv txoj kev ua yog toog pom txog tsob ntoo uas cawm neeg txoj sia—Nws pom Vajtswv tus Tub leej niam thiab tau kawm txog txoj kev uas Vajtswv yuav los nrog neeg nyob—Nws pom txoj kev ua kev cai raus dej, txoj kev ua hauj lwm qhuab qhia txoj moo zoo, thiab txoj kev muab ntsia rau saum ntoo khaub lig ntawm Vajtswv tus Me Nyuam Yaj—Nws kuj pom txoj kev hu thiab ua hauj lwm qhuab qhia txoj moo zoo ntawm tus Me Nyuam Yaj Kaum Ob tug Thwj Tim. Kwv yees li 600–592 xyoo ua ntej yug Yexus.\n\n1 Nifais 12\n\nNifais pom nyob hauv txoj kev ua yog toog txog: thaj av uas tau cog lus cia lawm; txoj kev ncaj ncees, txoj kev tsis ncaj ncees, thiab txoj kev puas tsuaj ntawm cov neeg uas nyob ntawm thaj av no; txoj kev uas Vajtswv tus Me Nyuam Yaj yuav los nrog lawv nyob; txoj kev uas kaum ob tug pab coj thiab kaum ob tug thwj tim yuav txiav txim rau cov neeg Ixayees li cas; txog qhov ntxim ntxub thiab tsis huv ntawm cov neeg uas tso txoj kev ntseeg tseg. Kwv yees li 600–592 xyoo ua ntej yug Yexus.\n\n1 Nifais 13\n\nNifais pom nyob hauv txoj kev ua yog toog txog tus dab tsa nws lub koom txoos nyob nrog Lwm Haiv Neeg; txoj kev nrhiav tau thiab txoj kev ua neej nyob ntawm teb chaws Amelikas; txoj kev poob ntau yam uas yooj yim to taub thiab muaj nuj nqis heev ntawm phau Vajlugkub Npaiv Npaum; txoj kev uas Lwm Haiv Neeg tso qhov tseeb tseg; txoj kev uas coj txoj moo zoo rov qab los, txoj kev uas yuav muaj vajlugkub los rau hnub nyoog kawg, thiab txoj kev tsim tsa Xi-oos. Kwv yees li 600–592 xyoo ua ntej yug Yexus.\n\n1 Nifais 14\n\nIb tug tim tswv qhia rau Nifais txog tej koob hmoov thiab tej kev foom tsis zoo uas yuav poob los rau Lwm Haiv Neeg—Tsuas muaj ob lub koom txoos nkaus xwb: Vajtswv tus Me Nyuam Yaj lub Koom Txoos thiab tus dab lub koom txoos—Cov Ntseeg Vajtswv uas nyob hauv txhua txhia haiv neeg raug lub koom txoos uas muaj zog thiab txaus ntxub tsim txom—Tus Thwj Tim Yauhas yuav sau txog txoj kev kawg ntawm lub ntiaj teb. Kwv yees li 600–592 xyoo ua ntej yug Yexus.\n\n1 Nifais 15\n\nLihais tej noob yuav tau txais txoj moo zoo los ntawm Lwm Haiv Neeg nyob rau hauv hnub nyoog kawg—Txoj kev sib sau ntawm cov neeg Ixayees yuav zoo li ib tsob ntoo ntseej uas muab cov ceg nyeg rov qab los txuas dua rau—Nifais txhais txoj kev ua yog toog pom ntawm tsob ntoo uas cawm neeg txoj sia thiab nws hais txog Vajtswv txoj kev txim lij uas nws muab cov neeg phem faib tawm ntawm cov neeg ncaj ncees. Kwv yees li 600–592 xyoo ua ntej yug Yexus.\n\n1 Nifais 16\n\nTxoj kev tseeb tsis yooj yim rau cov neeg phem coj—Lihais cov tub yuav Ixama-ees cov ntxhais ua poj niam—Lub Liyahaunas coj lawv kev nyob tom roob moj sab qhua—Xov xwm los ntawm tus Tswv sau rau saum lub Liyahaunas ib lub sij hawm dhau ib lub sij hawm—Ixama-ees tuag; nws tsev neeg yws yws vim lawv kev kub ntxhov. Kwv yees li 600–592 xyoo ua ntej yug Yexus.\n\n1 Nifais 17\n\nNifais raug txib kom txua ib lub nkoj—Nws ob tug tij laug ntxeev siab rau nws—Nws ntuas nkawd kom nkawd nco txog zaj dab neeg uas hais txog Vajtswv tej hauj lwm uas ua rau cov neeg Ixayees—Nws muaj Vajtswv lub hwj chim puv npo—Nws ob tug tij laug raug txwv tsis pub tuav nws, tsuas ntshai nkawd yuav qhuav li xyoob rawm qhuav. Kwv yees li 592–591 xyoo ua ntej yug Yexus.\n\n1 Nifais 18\n\nLub nkoj txua tiav lawm—Tau hais txog kev yug Yakhauj thiab Yauxej—Cov kwv luag nce nkoj mus rau thaj av uas tau cog lus cia lawm—Ixama-ees cov tub thiab lawv cov poj niam koom siab ua txoj kev lom zem thiab kev ntxeev siab—Nifais raug khi, thiab lub nkoj tau raug cua daj cua dub ntsawj rov qab—Nifais raug tso dim, thiab vim nws txoj kev thov Vajtswv nag xob nag cua thiaj tu—Lawv tuaj txog hauv thaj av uas tau cog lus cia lawm. Kwv yees li 591–589 xyoo ua ntej yug Yexus.\n\n1 Nifais 19\n\nNifais muab cov quav tooj quav hlau ua cov phiaj thiab sau nws cov neeg zaj keeb kwm—Cov neeg Ixayees tus Vajtswv yuav los rau pua xyoo tom qab lub sij hawm uas Lihais tau ncaim Yeluxalees—Nifais qhia txog Nws tej kev txom nyem thiab txoj kev raug ntsia rau saum ntoo khaub lig—Cov Neeg Yudais yuav raug luag ntxub thiab yuav raug tawg khiav ri niab mus txog thaum hnub nyoog kawg, thaum uas lawv yuav tig rov qab mus cuag tus Tswv. Kwv yees li 588–570 xyoo ua ntej yug Yexus.\n\n1 Nifais 20\n\nTus Tswv qhia tawm nws tej ntsiab hauj lwm rau cov neeg Ixayees—Lawv tau raug xaiv los hauv tej cub tawg ntawm txoj kev kub ntxhov thiab kom khiav tawm hauv Npanpiloos mus—Muab piv rau Yaxayas 48. Kwv yees li 588–570 xyoo ua ntej yug Yexus.\n\n1 Nifais 21\n\nTus Mexiyas yuav ua ib lub teeb rau Lwm Haiv Neeg thiab yuav tso cov neeg raug kaw kom dim—Cov neeg Ixayees yuav raug sib sau los ua ke nrog hwj chim nyob rau hauv hnub nyoog kawg—Tej vaj ntxwv yuav ua lawv tej txiv qhuav—Muab piv rau Yaxayas 49. Kwv yees li 588–570 xyoo ua ntej yug Yexus.\n\n1 Nifais 22\n\nCov neeg Ixayees yuav raug tawg ri niab mus thoob plaws hauv lub qab ntuj khwb no—Lwm Haiv Neeg yuav muab txoj moo zoo los yug thiab pab kom cov neeg Ixayees loj hlob nyob rau hauv hnub nyoog kawg—Cov neeg Ixayees yuav raug sib sau los ua ke thiab lawv yuav raug cawm dim, thiab cov neeg phem yuav raug kub hnyiab ib yam li tej quav nyab npleg—Tus dab txoj kev kav yuav raug puas tsuaj puas ntsoog, thiab Ntxwg Nyoog yuav raug muab khi. Kwv yees li 588–570 xyoo ua ntej yug Yexus.\n\n2 Nifais\n\n\n\n\n\n\n2 Nifais 1\n\nLihais qhia tej uas yuav muaj los yav tom ntej ntsig txog ib lub teb chaws uas muaj kev nyob ywj siab—Nws tej noob yuav raug tawg khiav ri niab thiab yuav raug puas tsuaj yog hais tias lawv tsis kam lees cov neeg Ixayees Tus Dawb Huv—Nws ntuas cov tub kom lawv muab txoj kev ncaj ncees los ua daim hlau npog hauv siab. Kwv yees li 588–570 xyoo ua ntej yug Yexus.\n\n2 Nifais 2\n\nTxoj kev txhiv dim los dhau ntawm tus Mexiyas Dawb Huv—Txoj kev ywj siab xaiv yog ib qho tseem ceeb rau txoj kev muaj sia ua neej nyob thiab txoj kev vam meej—Adas tau poob xwv kom thiaj yuav muaj taus tib neeg—Neeg muaj kev ywj siab xaiv txoj kev ywj siab thiab txoj sia nyob mus ib txhis. Kwv yees li 588–570 xyoo ua ntej yug Yexus.\n\n2 Nifais 3\n\nYauxej nyob hauv teb chaws Iyiv tau ua yog toog pom cov Neeg Nifais—Nws tau qhia tej uas yuav muaj los yav tom ntej txog Yauxej Xamiv, hnub nyoog kawg tus yaj saub; txog Mauxes, tus uas yuav tso cov neeg Ixayees dim; thiab txog qhov uas yuav muaj Phau Ntawv Maumoos. Kwv yees li 588–570 xyoo ua ntej yug Yexus.\n\n2 Nifais 4\n\nLihais ntuas thiab foom koob hmoov rau nws tej tub tej ki—Nws tuag thiab raug muab faus—Nifais zoo siab rau Vajtswv txoj kev zoo rau nws—Nifais tso siab plhuav rau tus Tswv mus ib txhis li. Kwv yees li 588–570 xyoo ua ntej yug Yexus.\n\n2 Nifais 5\n\nCov Neeg Nifais ncaim tawm ntawm cov Neeg Lamas mus, ceev Mauxes txoj kev cai, thiab tsa ib lub tuam tsev—Vim lawv txoj kev tsis ntseeg, cov Neeg Lamas thiaj raug txiav tawm ntawm tus Tswv lus xub ntiag mus, raug foom phem, thiab tau peem tsheej los mus ua ib pab tsim txom rau cov Neeg Nifais. Kwv yees li 588–559 xyoo ua ntej yug Yexus.\n\n2 Nifais 6\n\nYakhauj rov qab tham txog cov Neeg Yudais zaj keeb kwm: Lawv txoj kev ua qhev nyob hauv Npanpiloos thiab lawv txoj kev dim rov qab los; cov neeg Ixayees Tus Dawb Huv txoj kev qhuab qhia thiab txoj kev tuag saum ntoo khaub lig; txoj kev pab uas tau txais los ntawm Lwm Haiv Neeg; thiab lawv txoj kev txum tim rov qab los nyob hauv hnub nyoog kawg thaum uas lawv ntseeg tus Mexiyas. Kwv yees li 559–545 xyoo ua ntej yug Yexus.\n\n2 Nifais 7\n\nYaxayas qhia txog tus Mexiyas—Tus Mexiyas yuav muaj cov neeg txawj ntse tus nplaig—Nws yuav tig nws lub nraub qaum rau cov uas ntaus nws—Nws yeej yuav tsis swb li—Piv rau Yaxayas 50. Kwv yees li 559–545 xyoo ua ntej yug Yexus.\n\n2 Nifais 8\n\nNyob hauv hnub kawg, tus Tswv yuav nplij Xi-oos lub siab thiab sau cov neeg Ixayees los ua ke—Cov uas raug txhiv dim lawm yuav los rau hauv Xi-oos nrog txoj kev xyiv fab kawg nkaus li—Piv rau Yaxayas 51 thiab 52:1–2. Kwv yees li 559–545 xyoo ua ntej yug Yexus.\n\n2 Nifais 9\n\nCov Neeg Yudais yuav sib sau rov qab los nyob rau hauv lawv tej thaj av uas tau cog lus tseg cia lawm—Txoj kev theej txhoj yog qhov nqi uas them noob neej txoj kev poob—Tej neeg uas tuag lawm tej cev yuav sawv hauv qhov ntxa rov qab los, thiab lawv tej ntsuj plig yuav sawv hauv ntuj txiag teb tsaus los thiab sawv hauv yeeb tsheej—Lawv yuav raug txiav txim—Txoj kev theej txhoj cawm tau neeg dim ntawm txoj kev tuag, ntawm ntuj txiag teb tsaus, ntawm tus dab, thiab ntawm txoj kev tsim txom uas tsis muaj qhov kawg ib zaug li—Cov neeg ncaj ncees yuav raug cawm mus nyob rau saum Vajtswv lub nceeg vaj—Tej kev txhaum tej txim—Cov neeg Ixayees Tus Dawb Huv yog tus uas zov lub rooj vag. Kwv yees li 559–545 xyoo ua ntej yug Yexus.\n\n2 Nifais 10\n\nCov Neeg Yudais yuav muab lawv tus Vajtswv ntsia rau saum ntoo khaub lig—Lawv yuav tawg khiav ri niab mus txog thaum uas lawv rov pib ntseeg nws—Teb chaws Amelikas yuav yog ib thaj av ywj pheej uas nyob tsis muaj huab tais kav—Yuav tsum sib raug zoo rau Vajtswv thiab txais tau txoj kev cawm seeg los ntawm nws txoj kev zoo. Kwv yees li 559–545 xyoo ua ntej yug Yexus.\n\n2 Nifais 11\n\nYakhauj tau pom nws tus Txhiv Dim—Mauxes txoj kev cai yog lub cim txog tus Khetos thiab ua tim khawv qhia tseeb tias nws yuav los. Kwv yees li 559–545 xyoo ua ntej yug Yexus.\n\n2 Nifais 12\n\nYaxayas pom lub tuam tsev hauv hnub nyoog kawg, pom kev sib sau ntawm cov neeg Ixayees, thiab pom txoj kev txiav txim hauv milenias thiab kev pom txoj kev thaj yeeb nyab xeeb—Cov neeg khav txiv thiab neeg phem yuav raug txo kom qis hauv lub caij nqis Los Zaum Ob—Piv rau Yaxayas 2. Kwv yees li 559–545 xyoo ua ntej yug Yexus.\n\n2 Nifais 13\n\nYudas thiab Yeluxalees yuav raug rau txim rau lawv txoj kev tsis mloog lus—Tus Tswv zam txim rau thiab txiav txim rau nws cov neeg—Xi-oos tej ntxhais yuav raug foom thiab tsim txom vim lawv tej kev ntiaj teb—Piv rau Yaxayas 3. Kwv yees li 559–545 xyoo ua ntej yug Yexus.\n\n2 Nifais 14\n\nXi-oos thiab nws tej ntxhais yuav raug txhiv dim thiab ua kom dawb huv nyob rau hauv lub caij milenias—Piv rau Yaxayas 4. Kwv yees li 559–545 xyoo ua ntej yug Yexus.\n\n2 Nifais 15\n\nTus Tswv lub vaj txiv hmab Ixayees yuav ciaj los mus ua ib qho chaw tsis muaj neeg nyob thiab nws cov neeg yuav raug tawg khiav ri niab—Tej kev txom nyem yuav los rau lawv nyob hauv lawv qhov yuam kev thiab thaum lawv tawg khiav ri niab ntawd—Tus Tswv yuav tsa ib tug chij thiab sau cov neeg Ixayees—Piv rau Yaxayas 5. Kwv yees li 559–545 xyoo ua ntej yug Yexus.\n\n2 Nifais 16\n\nYaxayas pom tus Tswv—Yaxayas tej kev txhaum tau raug zam txim—Nws tau raug hu los mus qhia tej uas yuav muaj los yav tom ntej—Nws qhia yam uas yuav muaj los yav tom ntej txog txoj kev uas cov Neeg Yudais tsis kam lees yuav Khetos tej lus qhuab qhia—Ib cov neeg uas seem tshuav yuav rov qab los—Piv rau Yaxayas 6. Kwv yees li 559–545 xyoo ua ntej yug Yexus.\n\n2 Nifais 17\n\nEfala-is thiab Xilias ua rog tawm tsam Yudas—Khetos yuav yug los ntawm ib tug nkauj xwb—Piv rau Yaxayas 7. Kwv yees li 559–545 xyoo ua ntej yug Yexus.\n\n2 Nifais 18\n\nKhetos yuav ua zoo li lub pob zeb uas luam neeg ko taw thiab zoo li lub pob zeb uas tawm tsam—Nrhiav tus Tswv, tsis txhob mus nrhiav txiv neeb txiv yaig—Tig mus rau txoj kev cai thiab rau tej lus tim khawv ua tus coj kev—Piv rau Yaxayas 8. Kwv yees li 559–545 xyoo ua ntej yug Yexus.\n\n2 Nifais 19\n\nYaxayas hais ntsig txog tus Mexiyas—Cov neeg uas nyob hauv txoj kev tsaus ntuj yuav pom txoj kev kaj uas tseem ceeb—Ib tug me nyuam twb yug los rau peb—Nws yuav yog ib tug Tub Vaj Ntxwv ntawm txoj kev Thaj Yeeb Nyab Xeeb thiab yuav los kav saum Daviv lub rooj zaum—Piv rau Yaxayas 9. Kwv yees li 559–545 xyoo ua ntej yug Yexus.\n\n2 Nifais 20\n\nKev puas tsuaj ntawm Axilias yog ib lub cim ntawm txoj kev puas tsuaj rau cov neeg phem nyob rau lub caij Nqis Los Zaum Ob—Thaum tus Tswv rov qab los dua yuav tsis muaj neeg seem nyob coob—Yakhauj cov noob seem yuav rov qab los nyob rau hnub ntawd—Piv rau Yaxayas 10. Kwv yees li 559–545 xyoo ua ntej yug Yexus.\n\n2 Nifais 21\n\nTsexis tus kav (Khetos) yuav txiav txim ncaj ncees—Kev paub txog Vajtswv yuav nrov ncha mus puv nkaus lub ntiaj teb no nyob rau lub caij milenias—Tus Tswv yuav tsa ib tug chij thiab sau Ixayees los ua ke—Piv rau Yaxayas 11. Kwv yees li 559–545 xyoo ua ntej yug Yexus.\n\n2 Nifais 22\n\nNyob rau hauv lub caij milenias neeg txhua leej txhua tus yuav qhuas tus Tswv—Nws yuav nrog lawv nyob—Piv rau Yaxayas 12. Kwv yees li 559–545 xyoo ua ntej yug Yexus.\n\n2 Nifais 23\n\nTxoj kev puas tsuaj ntawm Npanpiloos yog ib qho piv txwv ntawm kev puas tsuaj ntawm txoj kev Nqis Los Zaum Ob—Yuav yog ib hnub rau txoj kev npau taws thiab kev pauj txiaj ntsig—Npanpiloos (lub ntiaj teb) yuav vau mus ib txhis li—Piv rau Yaxayas 13. Kwv yees li 559–545 xyoo ua ntej yug Yexus.\n\n2 Nifais 24\n\nIxayees yuav raug sib sau thiab yuav zoo siab rau txoj kev tau zoo so nyob hauv lub caij milenias—Luxifaws raug ntiab tawm saum ntuj ceeb tsheej vim txoj kev tawm tsam—Ixayees yuav kov yeej Npanpiloos (lub ntiaj teb)—Piv rau Yaxayas 14. Kwv yees li 559–545 xyoo ua ntej yug Yexus.\n\n2 Nifais 25\n\nNifais zoo siab nyob hauv txoj kev qhia meej—Yaxayas txoj kev qhia tej uas yuav muaj los yav tom ntej yuav raug to taub nyob rau hauv hnub nyoog kawg—Cov Neeg Yudais yuav rov qab ncaim Npanpiloos los, ntsia tus Mexiyas rau saum ntoo khaub lig, thiab raug tawg khiav ri niab thiab raug txim—Lawv yuav raug coj rov qab los thaum lawv ntseeg hauv tus Mexiyas—Nws yuav xub los rau pua xyoo tom qab uas Lihais tau ncaim Yeluxalees—Cov Neeg Nifais coj Mauxes txoj kev cai thiab ntseeg Khetos, tus uas yog Ixayees Tus Dawb Huv. Kwv yees li 559–545 xyoo ua ntej yug Yexus.\n\n2 Nifais 26\n\nKhetos yuav los qhuab qhia rau cov Neeg Nifais—Nifais twb xub pom txoj kev puas tsuaj ntawm nws cov neeg—Lawv yuav hais lus tawm hauv av los—Lwm haiv neeg yuav tsa tej koom txoos cuav thiab txoj kev tuav hauv—Tus Tswv txwv tsis pub neeg xyaum ua tej xib hwb cuav. Kwv yees li 559–545 xyoo ua ntej yug Yexus.\n\n2 Nifais 27\n\nKev tsaus ntuj thiab txoj kev tso qhov tseeb tseg yuav los duav lub ntiaj teb nyob hauv hnub kawg—Phau Ntawv Maumoos yuav tawm los—Peb tug tim khawv yuav ua tim khawv txog phau ntawv—Tus neeg txawj ntse yuav tsis muaj cuab kav nyeem tau phau ntawv uas tau muab zwm tseg—Tus Tswv yuav ua ib txog hauj lwm zoo kawg nkaus uas xav tsis thoob thiab xav tsis tag—Piv rau Yaxayas 29. Kwv yees li 559–545 xyoo ua ntej yug Yexus.\n\n2 Nifais 28\n\nNtau lub koom txoos cuav yuav raug tsa nyob rau hauv hnub kawg—Lawv yuav qhia tej lus cuav, thiab tej tsis muaj qab hau thiab tej lus qhia uas vwm—Yuav muaj txoj kev tso qhov tseeb tseg vim yog tej xib hwb cuav—Tus dab yuav tshum neeg tej siab—Nws yuav qhia txhua txhia yam lus qhuab qhia uas cuav. Kwv yees li 559–545 xyoo ua ntej yug Yexus.\n\n2 Nifais 29\n\nNtau Lwm Haiv Neeg yuav tsis lees yuav Phau Ntawv Maumoos—Lawv yuav hais tias: Peb tsis xav tau Vajlugkub Npaiv Npaum ntxiv lawm—Tus Tswv hais rau ntau haiv neeg—Nws yuav txiav txim rau lub ntiaj teb tawm ntawm cov ntawv uas tau sau tej no. Kwv yees li 559–545 xyoo ua ntej yug Yexus.\n\n2 Nifais 30\n\nLwm Haiv Neeg cov uas hloov siab tshiab yuav raug suav nrog cov neeg uas sib khi lus ua ke—Muaj coob tug cov Neeg Lamas thiab cov Neeg Yudais yuav ntseeg txoj lus thiab ciaj los mus ua ib cov neeg ntxim nyiam—Ixayees yuav raug txum tim rov qab muaj li qub thiab cov neeg phem yuav raug puas tsuaj. Kwv yees li 559–545 xyoo ua ntej yug Yexus.\n\n2 Nifais 31\n\nNifais qhia vim li cas Khetos thiaj ua kev cai raus dej—Tib neeg yuav tsum ua raws li Khetos, ua kev cai raus dej, txais tus Vaj Ntsuj Plig Dawb Huv, thiab ntseeg kom mus txog thaum kawg thiaj li yuav dim—Txoj kev hloov siab lees txim thiab txoj kev ua kev cai raus dej yog lub rooj vag uas mus rau txoj kev ti thiab txoj kev nqaim—Txoj sia nyob mus ib txhis yuav los rau cov uas coj tej lus txib tom qab uas ua kev cai raus dej lawm. Kwv yees li 559–545 xyoo ua ntej yug Yexus.\n\n2 Nifais 32\n\nCov tim tswv hais lus los ntawm tus Vaj Ntsuj Plig Dawb Huv lub hwj chim—Neeg yuav tsum thov Vajtswv thiab kawm txoj kev paub ntxiv rau lawv tus kheej los ntawm tus Vaj Ntsuj Plig Dawb Huv. Kwv yees li 559–545 xyoo ua ntej yug Yexus.\n\n2 Nifais 33\n\nNifais tej lus muaj tseeb—Lawv ua tim khawv txog Khetos—Cov uas ntseeg Khetos yuav ntseeg Nifais cov lus—Lawv yuav sawv ntsug ua tim khawv nyob ntawm lub rooj txiav txim. Kwv yees li 559–545 xyoo ua ntej yug Yexus.\n\nYakhauj\n\n\n\n\n\n\nYakhauj 1\n\nYakhauj thiab Yauxej nrhiav yaum neeg los ntseeg Khetos thiab coj nws tej lus txib—Nifais tuag—Txoj kev phem huaj vam nyob hauv cov Neeg Nifais. Kwv yees li 544–421 xyoo ua ntej yug Yexus.\n\nYakhauj 2\n\nYakhauj cem rhuav txoj kev ntshaw kev nplua nuj, txoj kev khav txiv, thiab txoj kev tsis coj dawb huv—Tib neeg yuav tsum nrhiav tej kev nplua nuj los pab lawv tej neeg zej zog—Yakhauj cem cov neeg uas xyaum yuav ntau tus poj niam tsis raws kev cai—Tus Tswv zoo siab rau cov poj niam coj dawb huv. Kwv yees li 544–421 xyoo ua ntej yug Yexus.\n\nYakhauj 3\n\nCov neeg uas muaj siab huv huv txais yuav Vajtswv txoj lus uas zoo—Cov Neeg Lamas kev ncaj ncees tseem ncaj tshaj li cov Neeg Nifais kev ncaj ncees—Yakhauj ceeb toom txog kev ua nkauj ua nraug, kev xav tau daj tau deev, thiab lwm yam kev txog txhaum. Kwv yees li 544–421 xyoo ua ntej yug Yexus.\n\nYakhauj 4\n\nCov yaj saub tag nrho puav leej teev tiam Leej Txiv los ntawm Khetos lub npe—Anplaham txoj kev uas muab Ixaj txi yog ib lub cim txog txoj kev uas Vajtswv muab nws Tib Leeg Tub los theej txhoj—Tib neeg yuav los nrog Vajtswv sib raug zoo dhau los ntawm txoj kev theej txhoj—Cov Neeg Yudais tsis kam lees yuav lub pob zeb tiv thawj. Kwv yees li 544–421 xyoo ua ntej yug Yexus.\n\nYakhauj 5\n\nYakhauj hais ntxiv txog Xinos zaj dab neeg piv txwv ntawm tsob ntoo ntseej nyeg thiab tsob ntoo ntseej qus—Ob tsob ntoo ntawd zoo ib yam li cov neeg Ixayees thiab Lwm Haiv Neeg—Txoj kev tawg ri niab thiab txoj kev sib sau los ua ke ntawm cov neeg Ixayees raug xub muab los xam pom txog—Tau muaj kev hais txog cov Neeg Nifais thiab cov Neeg Lamas thiab tag nrho rau tsev neeg Ixayees—Lwm Haiv Neeg yuav raug coj los txuas rau Ixayees—Thaum kawg lub vaj txiv hmab yuav raug kub hnyiab mus. Kwv yees li 544–421 xyoo ua ntej yug Yexus.\n\nYakhauj 6\n\nTus Tswv yuav cawm Ixayees nyob rau hauv hnub nyoog kawg—Lub ntiaj teb yuav raug hluav taws kub—Tib neeg yuav tsum lawv Khetos qab thiaj li yuav zam tau lub pas dej hluav taws leej faj. Kwv yees li 544–421 xyoo ua ntej yug Yexus.\n\nYakhauj 7\n\nSawmlaj tsis kam lees yuav Khetos, tau cam nrog Yakhauj, yuav kom muaj ib lub cim, thiab tau raug Vajtswv rau txim—Tag nrho cov yaj saub sawv daws puav leej tau hais txog Khetos thiab nws txoj kev theej txhoj—Cov Neeg Nifais tau ua lawv lub neej nyob zoo li tej neeg loj leeb, yug hauv txoj kev txom nyem, thiab tau raug ntxub los ntawm cov Neeg Lamas. Kwv yees li 544–421 xyoo ua ntej yug Yexus.\n\nEnos\n\nEnos rau siab ntso thov Vajtswv thiab tau txais ib txoj kev zam txim rau nws tej kev txog txhaum—Tus Tswv lub suab los rau hauv nws lub siab cog lus ntsoov tias txoj kev cawm seeg yuav muaj rau cov Neeg Lamas nyob rau yav tom ntej—Cov Neeg Nifais tau nrhiav pab cov Neeg Lamas nyob rau hauv lawv lub neej—Enos zoo siab nyob hauv nws tus Txhiv Dim. Kwv yees li 420 xyoo ua ntej yug Yexus.\n\nYaloos\n\nCov Neeg Nifais coj Mauxes txoj kev cai, tos ntsoov rau txoj kev uas Khetos yuav los, thiab huaj vam nyob rau hauv thaj av—Ntau tus yaj saub ua hauj lwm ceev lawv rau hauv txoj kev tseeb. Kwv yees li 399–361 xyoo ua ntej yug Yexus.\n\nOonis\n\nOonis, Amaloo, Khemis, Apinadoos, thiab Amalej, txhua tus, ceev cov ceev xwm txheej—Mauxiyas nrhiav tau cov neeg Xalahelas uas tau tuaj tim Yeluxalees tuaj nyob rau lub sij hawm Xedekhiyas—Nws raug ua vaj ntxwv kav lawv—Cov neeg Mules tau nrhiav pom Khauli-athumaws, tus suaj kaum ntawm cov Neeg Tsales—Vaj ntxwv Npeyamis los ua vaj ntxwv pauv Mauxiyas—Tib neeg yuav tsum muab lawv tej ntsuj plig ua ib txoj kev txi pub rau Khetos. Kwv yees li 323–130 xyoo ua ntej yug Yexus.\n\nMaumoos cov Lus\n\nMaumoos muab tej ntsiab lus ntawm Nifais cov phiaj dav sau rau saum Maumoos cov phiaj—Nws muab cov phiaj nqaim los xyaw lwm cov phiaj—Vaj ntxwv Npeyamis tsim kev thaj yeeb nyob rau hauv thaj av. Kwv yees li 385 xyoo tom qab yug Yexus.\n\nMauxiyas\n\n\n\n\n\n\nMauxiyas 1\n\nVaj ntxwv Npeyamis qhia lawv tej yawg koob yam lus hais thiab tej kev qhia tej uas yuav muaj los yav tom ntej rau nws cov tub—Lawv txoj kev teev ntuj thiab txoj kev vam meej tau raug muaj nyob vim yog cov ceev xwm txheej uas tau ceev tseg rau saum cov phiaj uas muaj ntau yam ua ke—Mauxiyas raug xaiv ua vaj ntxwv thiab raug muab ua tus saib xyuas cov ceev xwm txheej thiab lwm yam. Kwv yees li 130–124 xyoo ua ntej yug Yexus.\n\nMauxiyas 2\n\nVaj ntxwv Npeyamis hais rau nws cov neeg—Nws hais txog txoj kev txim lij, txoj kev ncaj, thiab txoj kev sab ntsuj plig ntawm nws txoj kev kav teb kav chaw—Nws ntuas kom lawv ua hauj lwm rau lawv tus Vaj Ntxwv saum ntuj ceeb tsheej—Cov uas ntxeev siab tawm tsam Vajtswv yuav tau raug kev txom nyem ib yam li lub qhov cub uas tua tsis paub tuag li. Kwv yees li 124 xyoo ua ntej yug Yexus.\n\nMauxiyas 3\n\nVaj ntxwv Npeyamis hais lus ntxiv mus—Tus Tswv uas Muaj Hwj Chim loj tshaj plaws yuav qhuab qhia rau tib neeg los ntawm ib lub tsev av—Ntshav yuav tawm ntawm txhua lub qhov hws los thaum uas nws theej ntiaj teb tej kev txog txhaum—Kev cawm seeg tsuas yog los ntawm nws lub npe los xwb—Tib neeg muaj peev xwm tso tau txoj kev ua neeg ntiaj teb tseg thiab rais tau los mus uas cov ntseeg dawb huv dhau los ntawm txoj kev Theej Txhoj—Txoj kev tsim txom ntawm cov neeg phem yuav zoo li ib lub pas dej hluav taws thiab leej faj. Kwv yees li 124 xyoo ua ntej yug Yexus.\n\nMauxiyas 4\n\nVaj ntxwv Npeyamis hais lus ntxiv mus—Kev cawm seeg los vim yog txoj kev theej txhoj—Ntseeg Vajtswv thiaj yuav dim—Txais tau txoj kev ntxuav nej tej kev txhaum los ntawm txoj kev ntseeg tiag tiag—Faib tej yam uas nej muaj rau cov pluag—Ua ib puas tsav yam nyob hauv txoj kev txawj ntse thiab muaj paus muaj ntsis. Kwv yees li 124 xyoo ua ntej yug Yexus.\n\nMauxiyas 5\n\nHaiv Neeg Ntseeg los ua Khetos tej tub thiab tej ntxhais dhau los ntawm txoj kev ntseeg—Ces lawv raug hu los ntawm Khetos lub npe—Vaj ntxwv Npeyamis ntuas lawv kom nyob ruaj nrees thiab tsis txav nyob hauv tej kev ua hauj lwm zoo. Kwv yees li 124 xyoo ua ntej yug Yexus.\n\nMauxiyas 6\n\nVaj ntxwv Npeyamis sau cov neeg tej npe thiab tsa cov pov thawj los qhia lawv—Mauxiyas kav li ib tug vaj ntxwv ncaj ncees. Kwv yees li 124–121 xyoo ua ntej yug Yexus.\n\nMauxiyas 7\n\nAmoos nrhiav tau thaj av Lihais-Nifais qhov uas Leehais ua vaj ntxwv—Leehais cov neeg ua cov Neeg Lamas qhev—Leehais qhia txog lawv zaj keeb puam—Ib tug yaj saub (Anpinadais) tau ua tim khawv tias Khetos yog tus Vajtswv thiab Leej Txiv ntawm txhua txhia yam—Cov uas tseb tej kev qias yuav sau cua daj cua dub, thiab cov uas muab lawv tej kev cia siab rau hauv tus Tswv yuav raug cawm dim. Kwv yees li 121 xyoo ua ntej yug Yexus.\n\nMauxiyas 8\n\nAmoos qhia Leehais cov neeg—Nws kawm txog cov Neeg Tsales nees nkaum plaub daim phiaj—Cov ceev xwm txheej thaum ub muaj peev xwm muab txhais tau los ntawm cov neeg pom yav tom ntej—Txiaj ntsim ntawm txoj kev ua ib tug pom yav tom ntej zoo tshaj tag nrho lwm yam huv tib si. Kwv yees li 121 xyoo ua ntej yug Yexus.\n\nMauxiyas 9\n\nXeenas coj ib pab tawm ntawm Xalahelas los nyob rau thaj av Lihais-Nifais—Cov Neeg Lamas tus vaj ntxwv cia lawv muaj thaj av ua lawv tug—Muaj rog los ntawm cov Neeg Lamas thiab Xeenas cov neeg. Kwv yees li 200–187 xyoo ua ntej yug Yexus.\n\nMauxiyas 10\n\nVaj ntxwv Lamas tuag—Nws cov neeg qus thiab tsiv heev thiab ntseeg tej kev coj noj coj ua uas tsis yog—Xeenas thiab nws cov neeg kov yeej lawv. Kwv yees li 187–160 xyoo ua ntej yug Yexus.\n\nMauxiyas 11\n\nVaj ntxwv Nau-as kav nyob hauv txoj kev qias—Nws nyiam nrog nws cov poj niam thiab tej niam yau ua phem heev li—Anpinadais qhia tej uas yuav muaj los yav tom ntej tias cov neeg yuav raug coj mus rau hauv txoj kev ua qhev—Vaj ntxwv Nau-as nrhiav txo nws txoj sia. Kwv yees li 160–150 xyoo ua ntej yug Yexus.\n\nMauxiyas 12\n\nAnpinadais raug txhom mus kaw rau txoj kev qhia tej uas yuav muaj los yav tom ntej txog txoj kev puas tsuaj ntawm cov neeg thiab Vaj ntxwv Nau-as txoj kev tuag—Cov pov thawj cuav hais txog tej vajlugkub thiab ua txuj coj Mauxes txoj kev cai—Anpinadais pib qhia lawv kaum nqi lus txib. Kwv yees li 148 xyoo ua ntej yug Yexus.\n\nMauxiyas 13\n\nAnpinadais raug tsom kwm los ntawm ntuj lub hwj chim—Nws qhia Kaum Nqi lus txib—Txoj kev cawm seeg tsis yog los ntawm Mauxes txoj kev cai xwb—Vajtswv tus kheej yuav ua ib qho theej txhoj thiab txhiv nws cov neeg. Kwv yees li 148 xyoo ua ntej yug Yexus.\n\nMauxiyas 14\n\nYaxayas hais txog tus Mexiyas—Mexiyas txoj kev txo hwj chim thiab tej kev txom nyem tau raug tsa cia—Nws muab nws tus kheej ua ib qho kev txi rau txoj kev txhaum thiab ua kev pab rau cov neeg ua txhaum—Piv rau Yaxayas 53. Kwv yees li 148 xyoo ua ntej yug Yexus.\n\nMauxiyas 15\n\nKhetos ua Leej Txiv thiab Leej Tub tau li cas—Nws yuav ua kev pab rau thiab ris nws cov neeg tej kev txog txhaum—Lawv thiab tag nrho cov yaj saub dawb huv puav leej yog nws tej xeeb leej xeeb ntxwv—Nws rhawv txoj kev sawv hauv qhov tuag rov qab los—Tej me nyuam yaus yuav muaj txoj sia nyob mus ib txhis. Kwv yees li 148 xyoo ua ntej yug Yexus.\n\nMauxiyas 16\n\nVajtswv txhiv neeg dim ntawm lawv txoj kev yuam kev thiab txoj kev poob—Cov uas zoo li neeg ntiaj teb yuav nyob zoo li tsis muaj txoj kev txhiv dim—Khetos rhawv ib txoj kev sawv hauv qhov tuag rov qab los rau txoj sia uas tsis muaj qhov kawg los sis rau txoj kev raug txim uas tsis muaj qhov kawg. Kwv yees li 148 xyoo ua ntej yug Yexus.\n\nMauxiyas 17\n\nAmas ntseeg thiab sau Anpinadais tej lus—Anpinadais tiv txoj kev tuag los ntawm hluav taws—Nws qhia tej uas yuav muaj los yav tom ntej txog tej kab mob thiab txoj kev tuag los ntawm hluav taws rau cov neeg uas muab nws tua. Kwv yees li 148 xyoo ua ntej yug Yexus.\n\nMauxiyas 18\n\nAmas qhuab qhia ntsiag to—Nws hais tej kev khi lus ntawm txoj kev cai raus dej thiab ua kev cai raus dej nyob ntawm cov dej Maumoos—Nws txhim tsa Khetos lub Koom Txoos thiab tsa cov pov thawj—Lawv pab lawv tus kheej thiab qhuab qhia cov neeg—Amas thiab nws cov neeg khiav tawm ntawm Vaj ntxwv Nau-as mus rau hauv hav zoov. Kwv yees li 147–145 xyoo ua ntej yug Yexus.\n\nMauxiyas 19\n\nKhede-oos nrhiav muab vaj ntxwv Nau-as tua—Cov Neeg Lamas tuaj txeeb thaj av—Vaj ntxwv Nau-as raug txoj kev tuag ntawm hluav taws—Leehais kav li ib tug huab tais uas yuav tsum tau them se. Kwv yees li 145–121 xyoo ua ntej yug Yexus.\n\nMauxiyas 20\n\nCov Neeg Lamas cov ntxhais raug Nau-as cov pov thawj nyiag—Cov Neeg Lamas sawv rog rau Leehais thiab nws cov neeg—Cov Neeg Lamas tej tsoom tub rog raug thawb rov qab thiab raug ua kom txhob npau taws. Kwv yees li 145–123 xyoo ua ntej yug Yexus.\n\nMauxiyas 21\n\nLeehais cov neeg raug tawm tsam thiab raug kov yeej los ntawm cov Neeg Lamas—Lawv ntsib Amoos thiab tau raug hloov siab tshiab—Lawv qhia Amoos txog cov Neeg Tsales nees nkaum plaub daig phiaj. Kwv yees li 122–121 xyoo ua ntej yug Yexus.\n\nMauxiyas 22\n\nTswv yim tau npaj rau cov neeg kom dim ntawm cov Neeg Lamas txoj kev ua qhev—Cov Neeg Lamas raug ua kom qaug cawv—Cov neeg khiav dim, rov qab los rau Xalahelas, thiab tau los zwm rau vaj ntxwv Mauxiyas. Kwv yees li 121–120 xyoo ua ntej yug Yexus.\n\nMauxiyas 23\n\nAmas tsis kam ua vaj ntxwv—Nws ua hauj lwm li ib tug pov thawj hlob—Tus Tswv qhuab nws cov neeg, thiab cov Neeg Lamas tuaj kav thaj av Helas—Amuloos, tus thawj ntawm Vaj ntxwv Nau-as cov pov thawj phem, kav sab hauv cov Neeg Lamas tus huab tais. Kwv yees li 145–121 xyoo ua ntej yug Yexus.\n\nMauxiyas 24\n\nAmuloos tsim txom Amas thiab nws cov neeg—Lawv yuav raug tua pov tseg yog tias lawv thov Vajtswv—Tus Tswv ua rau lawv tej nra sib—Nws coj lawv dim ntawm txoj kev poob cev qhev, thiab lawv rov qab los rau Xalahelas. Kwv yees li 145–120 xyoo ua ntej yug Yexus.\n\nMauxiyas 25\n\nMules tej xeeb leej xeeb ntxwv los ua Neeg Nifais hauv Xalahelas—Lawv kawm txog Amas thiab Xeenas cov neeg—Amas ua kev cai raus dej rau Leehais thiab tag nrho nws cov neeg—Mauxiyas tso cai rau Amas rhawv Vajtswv lub Koom Txoos. Kwv yees li 120 xyoo ua ntej yug Yexus.\n\nMauxiyas 26\n\nCoob tug mej zeej ntawm lub Koom Txoos raug cov tsis ntseeg coj mus rau kev txog txhaum—Amas tau raug cog lus muaj txoj sia nyob mus ib txhis—Cov uas hloov siab lees txim thiab ua kev cai raus dej tau txais kev zam txim—Cov mej zeej hauv Koom Txoos uas muaj txhaum yog leej twg hloov siab thiab lees txim rau Amas thiab tus Tswv yuav raug zam txim; tsis yog li ntawd ces lawv yuav raug rho tawm. Kwv yees li 120–100 xyoo ua ntej yug Yexus.\n\nMauxiyas 27\n\nMauxiyas txwv kev tsim txom thiab pub kom muaj kev sib txig—Amas tus hluas thiab Mauxiyas plaub tug tub nrhiav rhuav lub koom txoos—Ib tug tim tswv tshwm sim los thiab txib lawv kom tsum lawv tej kev ua phem—Amas tau raug ua kom ruam—Tib neeg sawv daws yuav tsum yug dua tshiab thiaj tau muaj txoj kev cawm seeg—Amas thiab Mauxiyas cov tub tshaj tawm txoj moo zoo. Kwv yees li 100–92 xyoo ua ntej yug Yexus.\n\nMauxiyas 28\n\nMauxiyas cov tub yuav muaj txoj sia nyob mus ib txhis—Lawv mus qhuab qhia rau cov Neeg Lamas—Mauxiyas muab ob lub pob zeb pom yav tom ntej txhais cov Neeg Tsales cov phiaj. Kwv yees li 92 xyoo ua ntej yug Yexus.\n\nMauxiyas 29\n\nMauxiyas kom xaiv cov neeg txiav txim los pauv vaj ntxwv chaw—Tej vaj ntxwv tsis ncaj ncees coj lawv cov neeg mus rau kev txog txhaum—Amas tus Hluas tau raug xaiv los ua tus thawj tub txiav txim los ntawm cov neeg lub suab—Nws kuj yog tus pov thawj hlob rau hauv lub Koom Txoos thiab—Amas tus Laus thiab Mauxiyas tuag. Kwv yees li 92–91 xyoo ua ntej yug Yexus.\n\nAmas\n\n\n\n\n\n\nAmas 1\n\nNihos qhia tej lus qhuab qhia cuav, txhim tsa ib lub koom txoos, tsa xib hwb cuav, thiab tua Khede-oos—Nihos raug tua rau nws tej kev txhaum—Tej xib hwb cuav thiab tej kev tsim txom nthuav rau hauv cov neeg—Cov pov thawj ua hauj lwm pab lawv tus kheej, cov neeg pab tej neeg pluag, thiab lub koom txoos huaj vam. Kwv yees li 91–88 xyoo ua ntej yug Yexus.\n\nAmas 2\n\nAlixais xav ua vaj ntxwv thiab raug tsis lees yuav los ntawm cov neeg lub suab—Cov neeg uas raws nws qab muab nws ua vaj ntxwv—Cov neeg Alixais ua rog rau cov Neeg Nifais thiab tau raug swb—Cov Neeg Lamas thiab cov neeg Alixais koom tub rog ua ke thiab tau raug swb—Amas tua Alixais. Kwv yees li 87 xyoo ua ntej yug Yexus.\n\nAmas 3\n\nCov neeg Alixais tau kos cim lawv tus kheej raws li cov yaj saub lo lus qhia—Cov Neeg Lamas tau raug foom rau lawv txoj kev ntxeev siab—Tib neeg coj tej kev foom tsis zoo los rau saum lawv tus kheej—Cov Neeg Nifais yeej dua cov Neeg Lamas ib pab tub rog. Kwv yees li 87–86 xyoo ua ntej yug Yexus.\n\nAmas 4\n\nAmas ua kev cai raus dej rau cov neeg hloov siab tshiab ntau txhiab leej—Txoj kev qias nkag los rau lub koom txoos, thiab lub koom txoos txoj kev huaj vam tau raug nres—Nifaihas raug tsa los ua thawj tub txiav txim—Amas, ua pov thawj hlob, nws tus kheej muab siab hlo ua hauj lwm qhuab qhia txoj moo zoo. Kwv yees li 86–83 xyoo ua ntej yug Yexus.\n\nAmas 5\n\nKom tau txoj kev cawm seeg, tib neeg yuav tsum hloov siab lees txim thiab coj tej lus txib, yug dua tshiab, ntxhua lawv tej ris tsho los ntawm Khetos cov ntshav, txo hwj chim thiab tshem lawv tus kheej tawm ntawm txoj kev khav theeb thiab ntshaw luag tug, thiab ua tej hauj lwm uas ncaj ncees—Tus Tswv Yug Yaj Zoo yuav hu nws cov neeg—Cov uas ua hauj lwm phem yog tus dab cov me nyuam—Amas ua tim khawv txog qhov tseeb ntawm nws txoj lus qhia thiab txib kom neeg hloov siab lees txim—Cov neeg ncaj ncees tej npe yuav raug sau cia rau hauv phau ntawv uas muaj txoj sia. Kwv yees li 83 xyoo ua ntej yug Yexus.\n\nAmas 6\n\nLub Koom Txoos nyob hauv Xalahelas raug ntxuav dawb huv thiab tso muaj qib muaj quas—Amas mus rau tom Khede-oos mus qhuab qhia. Kwv yees li 83 xyoo ua ntej yug Yexus.\n\nAmas 7\n\nKhetos yuav raug yug los ntawm Maivliag—Nws yuav los tso txoj kev tuag tej hlua kom xoob thiab los ris nws cov neeg tej kev txhaum—Cov uas hloov siab lees txim, raug ua kev cai raus dej, thiab coj tej lus txib yuav tau txoj sia nyob mus ib txhis—Txoj kev tsis dawb huv yuav tsis muaj ntiag tug nyob saum Vajtswv lub nceeg vaj—Kev txo hwj chim, kev ntseeg, kev cia siab, thiab kev muaj siab hlub yuav tsum muaj. Kwv yees li 83 xyoo ua ntej yug Yexus.\n\nAmas 8\n\nAmas qhuab qhia thiab ua kev cai raus dej nyob hauv Milej—Nws raug tsis lees yuav nyob hauv Amonaihas thiab tawm mus lawm—Ib tug tim tswv txib nws kom rov qab thiab tshaj tawm txoj kev hloov siab lees txim rau cov neeg—Nws raug tos txais los ntawm Amulej, thiab nkawd ob leeg qhuab qhia nyob hauv Amonaihas. Kwv yees li 82 xyoo ua ntej yug Yexus.\n\nAmas 9\n\nAmas txib kom cov neeg hauv Amonaihas hloov siab lees txim—Tus Tswv yuav hlub tshua rau cov Neeg Lamas nyob rau hauv lub caij kawg—Yog tias cov Neeg Nifais tso qhov kaj tseg, lawv yuav raug puas tsuaj los ntawm cov Neeg Lamas—Vajtswv Leej Tub yuav los sai—Nws yuav los txhiv cov uas hloov siab lees txim thiab ua kev cai raus dej thiab muaj kev ntseeg nyob hauv nws lub npe. Kwv yees li 82 xyoo ua ntej yug Yexus.\n\nAmas 10\n\nLihais yog Manaxes xeeb ntxwv—Amulej rov hais txog tej uas tus tim tswv txib kom nws tu Amas—Cov neeg ncaj ncees tej kev thov Vajtswv ua kom cov neeg raug zam tseg—Tej neeg hais kev cai thiab tej neeg txiav txim uas tsis ncaj ncees tau tsim txoj kev puas tsuaj rau cov neeg. Kwv yees li 82 xyoo ua ntej yug Yexus.\n\nAmas 11\n\nKev qhia txog Neeg Nifais cov nyiaj—Amulej cam nrog Xi-elas—Khetos yuav tsis cawm cov neeg nyob hauv lawv tej kev txhaum—Tsuas yog cov uas tau ntuj ceeb tsheej lub nceeg vaj los ua lawv tug xwb thiaj li yuav dim—Neeg txhua tus yuav sawv hauv qhov tuag rov qab los—Yuav tsis muaj txoj kev tuag tom qab txoj kev sawv hauv qhov tuag rov qab los. Kwv yees li 82 xyoo ua ntej yug Yexus.\n\nAmas 12\n\nAmas cam nrog Xi-elas—Vajtswv tej txuj ci uas neeg paub tsis txog tsuas muab rau cov uas muab siab ntseeg xwb—Tib neeg raug txiav txim los ntawm lawv tej kev xav, kev ntseeg, tej lus, thiab tej hauj lwm—Cov neeg phem yuav raug kev tuag sab ntsuj plig—Lub neej uas txawj ploj tuag no yog ib qho kev sim siab—Txoj kev txhiv dim ua muaj tau txoj kev sawv hauv qhov tuag rov qab los thiab, los ntawm kev ntseeg, kev zam kev txog txhaum—Txoj kev hloov siab lees txim muaj cai txais kev zam txim dhau los ntawm Tib Leeg Tub. Kwv yees li 82 xyoo ua ntej yug Yexus.\n\nAmas 13\n\nTib neeg raug hu ua cov pov thawj hlob vim yog lawv txoj kev ntseeg heev thiab tej hauj lwm zoo—Lawv raug kom los qhia tej lus txib—Dhau los ntawm txoj kev ncaj ncees lawv tau raug ua kom dawb huv thiab nkag mus rau hauv tus Tswv qhov chaw so—Mekixedes tau yog ib tug ntawm cov no—Tej tim tswv tab tom tshaj tej moo zoo thoob plaws hauv thaj av—Lawv yuav qhia qhov tseeb ntawm txoj kev Khetos yuav los. Kwv yees li 82 xyoo ua ntej yug Yexus.\n\nAmas 14\n\nAmas thiab Amulej raug kaw thiab raug ntaus—Cov neeg ntseeg thiab lawv tej vajlugkub dawb huv raug hluav taws hlawv—Cov neeg uas tuag rau lawv txoj kev ntseeg no tau raug txais los ntawm tus Tswv nyob hauv lub yeeb koob—Tej ntsa loog qhov taub tau raug tawg thiab vau—Amas thiab Amulej raug cawm dim thiab nkawd tej neeg tsim txom tau raug tua. Kwv yees li 82–81 xyoo ua ntej yug Yexus.\n\nAmas 15\n\nAmas thiab Amulej mus rau tom Xidoos thiab tsim ib lub koom txoos—Amas kho Xi-elas, tus uas los koom hauv lub koom txoos—Coob leej ua kev cai raus dej thiab lub koom txoos vam meej—Amas thiab Amulej mus rau tom Xalahelas. Kwv yees li 81 xyoo ua ntej yug Yexus.\n\nAmas 16\n\nCov Neeg Lamas ua cov neeg Amonaihas puas tsuaj—Xaulas coj cov Neeg Nifais kov yeej cov Neeg Lamas—Amas thiab Amulej thiab coob tus qhuab qhia txoj lus—Lawv qhia tias tom qab nws txoj kev sawv hauv qhov tuag rov qab los Khetos yuav tshwm sim rau cov Neeg Nifais. Kwv yees li 81–77 xyoo ua ntej yug Yexus.\n\nAmas 17\n\nMauxiyas cov tub muaj tus ntsuj plig uas qhia tej uas yuav muaj los yav tom ntej thiab kev tshwm sim—Lawv nyias mus nyias ib txog kev mus tshaj tawm txoj lus rau cov Neeg Lamas—Amoos mus rau pem thaj av Ixama-ees thiab tau rais los mus ua vaj ntxwv Lamaunais tub qhe—Amoos cawm tau vaj ntxwv tej yaj thiab tua tau nws tej yeeb ncuab nyob rau ntawm cov dej Xinpus. Nqe 1–3, kwv yees li 77 xyoo ua ntej yug Yexus; nqe 4, kwv yees li 91–77 xyoo ua ntej yug Yexus; nqe 5–39, kwv yees li 91 xyoo ua ntej yug Yexus.\n\nAmas 18\n\nVaj ntxwv Lamaunais xav tias Amoos yog tus Ntsuj Plig muaj Hwj Chim—Amoos qhia vaj ntxwv txog txoj kev tsim ntuj tsim teb, txog Vajtswv tej kev ua hauj lwm nrog tib neeg, thiab txog txoj kev txhiv txim uas yuav dhau los ntawm Khetos—Lamaunais ntseeg thiab tau vau rau hauv av zoo li tuag lawm. Kwv yees li 90 xyoo ua ntej yug Yexus.\n\nAmas 19\n\nLamaunais txais qhov kaj ntawm txoj sia kav ib txhis thiab pom tus Txhiv Dim—Nws tsev neeg vau mus rau hauv ib txoj kev ua mem muj qus, thiab ib txhia tau pom tej tim tswv—Amoos raug tej txuj ci tseem ceeb tsom kwm—Nws ua kev cai raus dej rau ntau leej thiab tsim ib lub koom txoos nyob hauv lawv. Kwv yees li 90 xyoo ua ntej yug Yexus.\n\nAmas 20\n\nTus Tswv xa Amoos mus rau Midaunais mus tso nws cov kwv tij uas raug kaw lawm kom dim—Amoos thiab Lamaunais ntsib Lamaunais txiv, tus uas ua vaj ntxwv kav tag nrho thaj av—Amoos yuam kom vaj ntxwv laus cia luag tso nws cov kwv tij mus. Kwv yees li 90 xyoo ua ntej yug Yexus.\n\nAmas 21\n\nAloos qhia cov neeg Amalej txog Khetos thiab nws txoj kev theej txhoj—Aloos thiab nws cov kwv tij raug kaw qhov taub nyob hauv Midaunais—Tom qab lawv txoj kev tso dim lawv qhia nyob hauv tej tsev sab laj thiab ua ntau tus hloov siab tshiab—Lamaunais pub txoj kev teev ntuj ywj siab rau cov neeg nyob hauv thaj av Ixama-ees. Kwv yees li 90–77 xyoo ua ntej yug Yexus.\n\nAmas 22\n\nAloos qhia Lamaunais txiv txog txoj kev tsim lub ntiaj teb, Adas txoj kev poob, thiab txoj kev txhiv dim ntawm Khetos—Vaj ntxwv thiab tag nrho nws tsev neeg raug hloov siab tshiab—Thaj av tau raug faib li cas nyob nruab nrab ntawm cov Neeg Nifais thiab cov Neeg Lamas. Kwv yees li 90–77 xyoo ua ntej yug Yexus.\n\nAmas 23\n\nKev teev ntuj ywj siab raug tshaj tawm—Cov Neeg Lamas nyob hauv xya thaj av thiab nroog raug hloov siab tshiab—Lawv hu lawv tus kheej ua cov neeg Eethais-Nifais-Lihais thiab raug dim ntawm txoj kev foom phem—Cov neeg Amalej thiab cov neeg Amuloos tsis kam lees qhov tseeb. Kwv yees li 90–77 xyoo ua ntej yug Yexus.\n\nAmas 24\n\nCov Neeg Lamas tuaj tawm tsam Vajtswv cov neeg—Cov neeg Eethais-Nifais-Lihais zoo siab nyob hauv Khetos thiab raug los xyuas los ntawm tej tim tswv. Lawv xaiv cia txom nyem tuag es tsis tiv thaiv lawv tus kheej—Cov Neeg Lamas raug hloov siab tshiab coob ntxiv. Kwv yees li 90–77 xyoo ua ntej yug Yexus.\n\nAmas 25\n\nNeeg Lamas tej kev chim ri—Tej noob ntawm Nau-as cov pov thawj piam sij ib yam li Anpinadais tau qhia tseg lawm—Cov Neeg Lamas ntau leej raug hloov siab tshiab thiab koom cov neeg ntawm cov neeg Eethais-Nifais-Lihais—Lawv ntseeg Khetos thiab coj Mauxes txoj kev cai. Kwv yees li 90–77 xyoo ua ntej yug Yexus.\n\nAmas 26\n\nAmoos zoo siab nyob hauv tus Tswv—Cov uas muaj kev ntseeg raug tus Tswv ua kom muaj dag zog thiab raug muab txoj kev paub—Los ntawm txoj kev ntseeg tib neeg yuav coj tau txhiab txhiab leej neeg los mus rau txoj kev hloov siab lees txim—Vajtswv muaj tag nrho ib puas yam tsav hwj chim thiab to taub tag nrho ib puas yam tsav. Kwv yees li 90–77 xyoo ua ntej yug Yexus.\n\nAmas 27\n\nTus Tswv txib Amoos kom coj cov neeg Eethais-Nifais-Lihais mus rau qhov tsis raug teeb meem—Thaum ntsib Amas, Amoos txoj kev xyiv fab ua rau nws qaug zog—Cov Neeg Nifais muab thaj av Ntsawsoos rau lawv—Lawv raug hu ua Amoos cov neeg. Kwv yees li 90–77 xyoo ua ntej yug Yexus.\n\nAmas 28\n\nCov Neeg Lamas raug swb ib npluav rog uas hnyav heev—Kaum tawm txhiab leej raug tua—Cov neeg phem raug xa mus rau qhov chaw uas txom nyem tsis paub kawg; cov neeg ncaj ncees tau txais txoj kev zoo siab uas tsis muaj qhov kawg li. Kwv yees li 77–76 xyoo ua ntej yug Yexus.\n\nAmas 29\n\nAmas xav qhuab qhia txoj kev hloov siab lees txim ib yam li tej tim tswv—Tus Tswv pub tej xib hwb rau txhua haiv neeg—Amas zoo siab rau tus Tswv txoj hauj lwm thiab rau txoj kev ua tau li siab xav ntawm Amoos thiab nws cov kwv tij. Kwv yees li 76 xyoo ua ntej yug Yexus.\n\nAmas 30\n\nKhaulihos, tus neeg tawm tsam Khetos, thuam Khetos, txoj kev theej txhoj, thiab tus ntsuj plig uas qhia tej uas yuav muaj los yav tom ntej—Nws qhia tias tsis muaj Vajtswv, tsis muaj qhov uas tib neeg poob, tsis muaj txoj kev rau txim rau txoj kev txhaum, thiab tsis muaj Khetos—Amas ua tim khawv tias Khetos yuav los thiab tag nrho txhua yam qhia tseeb hais tias yeej muaj ib tug Vajtswv—Khaulihos xav kom muaj ib lub cim thiab raug ua kom ruam—Tus dab tau tshwm sim rau Khaulihos zoo li ib tug tim tswv thiab tau qhia nws saib yuav hais dab tsi—Nws raug muab tsuj ntog thiab tuag. Kwv yees li 76–74 xyoo ua ntej yug Yexus.\n\nAmas 31\n\nAmas coj ib co tub txib qhia txoj moo zoo mus kho cov Neeg Xaulas uas tau ncaim lub koom txoos lawm—Cov neeg Xaulas tsis kam lees Khetos, ntseeg hauv tej tswv yim cuav ntawm txoj kev xaiv neeg, thiab teev tiam nrog tej lus thov Vajtswv uas luag sau—Tej tub qhia txoj moo zoo tau muaj tus Vaj Ntsuj Plig Dawb Huv puv npo—Lawv tej kev txom nyem raug txoj kev xyiv fab uas nyob hauv Khetos nqos lawm. Kwv yees li 74 xyoo ua ntej yug Yexus.\n\nAmas 32\n\nAmas qhia cov neeg pluag uas lawv tej kev txom nyem tau txo lawv hwj chim—Txoj kev ntseeg yog ib txoj kev cia siab rau tej yam uas tsis pom uas muaj tseeb—Amas ua tim khawv tias tej tim tswv los pab rau tej txiv neej, tej poj niam, thiab tej me nyuam yaus—Amas piv txoj lus rau ib lub noob—Yuav tsum muab nws cog thiab tu—Ces nws yuav hlob mus ua ib tsob ntoo uas tau de cov txiv ntawm txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 33\n\nXinos tau qhia tias leej tib neeg yuav tsum thov Vajtswv thiab teev tiam nyob hauv txhua txhia qhov chaw, thiab tias tej kev txiav txim raug tshem tawm vim yog Leej Tub—Xinoj tau qhia tias txoj kev zam txim tau raug muab vim yog Leej Tub—Mauxes tau tsa, nyob hauv hav zoov, ib lub cim ntawm Vajtswv Leej Tub. Kwv yees li 74 xyoo ua ntej yug Yexus.\n\nAmas 34\n\nAmulej ua tim khawv tias txoj lus uas nyob hauv Khetos coj tau mus rau txoj kev cawm seej—Tsuas yog yuav muaj ib txoj kev theej txhoj xwb, tsis li ntawd tib neeg sawv daws yuav tsum piam sij—Mauxes txoj kev cai tag nrho taw ncaj qha rau Vajtswv Leej Tub txoj kev theej txhoj—Txoj kev txhiv dim uas nyob mus ib txhis yog nyob ntawm txoj kev ntseeg thiab txoj kev hloov siab lees txim—Thov Vajtswv rau tej koob hmoov ntawm sab cev nqaij daim tawv thiab sab ntsuj plig—Lub neej no yog lub caij rau tib neeg npaj tos ntsib Vajtswv—Ua hauj lwm tiag kom tau txais nej txoj kev cawm seej nrog txoj kev ntshai thiab txoj kev tshee hnyo. Kwv yees li 74 xyoo ua ntej yug Yexus.\n\nAmas 35\n\nTxoj kev qhuab qhia ntawm txoj lus rhuav cov Neeg Xaulas tej kev li kev cai uas tsis raws li txoj moo zoo—Lawv ntiab cov neeg hloov siab tshiab, uas tau los koom Amoos cov neeg nyob hauv Ntsawsoos—Amas tu siab vim yog txoj kev phem ntawm cov neeg. Kwv yees li 74 xyoo ua ntej yug Yexus.\n\nAmas 36\n\nAmas ua tim khawv rau Hilamas txog nws txoj kev hloov siab tshiab tom qab uas pom ib tug tim tswv—Nws tau raug tej kev mob ntawm ib tug neeg txhaum; nws tau thov Yexus lub npe, thiab tom qab ntawd tau yug los ntawm Vajtswv—Nws tus ntsuj plig tau muaj kev xyiv fab heev—Nws tau pom tej pab tim tswv coob heev qhuas Vajtswv—Ntau tus uas los ntseeg tshiab tau saj thiab tau pom ib yam li nws tau saj thiab pom lawm. Kwv yees li 74 xyoo ua ntej yug Yexus.\n\nAmas 37\n\nCov phiaj toog thiab lwm cov vajlugkub tau raug ceev tseg kom coj tau tej ntsuj plig mus rau txoj kev cawm seej—Cov Neeg Tsales tau raug puas tsuaj vim yog lawv tej kev phem—Lawv tej kev lav ntsiag to thiab tej kev sib khi lus yuav tsum ceev zais ntawm cov neeg—Sab laj nrog tus Tswv rau txhua yam uas koj ua—Ib yam li lub Liyahaunas tau coj cov Neeg Nifais kev, ces Khetos txoj lus yuav coj tib neeg mus rau txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 38\n\nSinploos tau raug tsim txom rau txoj kev ncaj ncees—Txoj kev cawm seej nyob hauv Khetos, tus uas yog txoj sia thiab qhov kaj ntawm lub ntiaj teb—Tswj tag nrho koj tej kev ntswv siab. Kwv yees li 74 xyoo ua ntej yug Yexus.\n\nAmas 39\n\nTxoj kev ua txhaum kev sib daj sib deev yog ib txoj kev qias—Khali-atoos tej kev txhaum tau thaiv cov Neeg Xaulas los txais yuav txoj lus—Khetos txoj kev txhiv dim yuav pab cawm tau cov ntseeg uas nyob ua ntej nws. Kwv yees li 74 xyoo ua ntej yug Yexus.\n\nAmas 40\n\nKhetos coj tau txoj kev sawv hauv qhov tuag rov qab los pub rau leej tib neeg sawv daws—Cov neeg ncaj ncees uas tuag lawm mus rau hauv yeeb tsheej thiab cov neeg phem mus rau qhov chaw tsaus ntuj nti nyob tos lub caij ntawm lawv txoj kev sawv hauv qhov tuag rov qab los—Tag nrho txhua txhia yam yuav raug txum tim rov qab los nyob lawv qub chaw thiab muaj lub cev zoo kawg nkaus nyob rau hauv txoj kev sawv hauv qhov tuag rov qab los. Kwv yees li 74 xyoo ua ntej yug Yexus.\n\nAmas 41\n\nNyob rau hauv txoj kev sawv hauv qhov tuag rov qab los leej tib neeg yuav sawv los rau ib qho chaw uas tau zoo tsis txawj kawg los sis tau txom nyem tsis txawj kawg—Txoj kev phem yeej ib txwm tsis muaj kev zoo siab—Neeg ntiaj teb yog cov neeg uas nyob tsis muaj Vajtswv rau hauv lub qab ntuj—Txhua tus neeg yuav tau txais dua tej yeeb yam kev coj ua neej thiab tej uas kawm paub thaum tseem ua neej nyob. Kwv yees li 74 xyoo ua ntej yug Yexus.\n\nAmas 42\n\nLub neej uas txawj ploj tuag yog ib lub caij sim siab kom leej tib neeg muaj peev xwm hloov siab lees txim thiab ua hauj lwm rau Vajtswv—Txoj kev Poob tau coj txoj kev tuag ntawm sab cev nqaij daim tawv thiab sab ntsuj plig los rau tib neeg sawv daws txhua tus—Txoj kev txhiv dim yuav dhau los ntawm txoj kev hloov siab lees txim—Vajtswv tus kheej yuav los theej tej kev txhaum ntawm lub ntiaj teb—Txoj kev zam txim yog rau cov uas hloov siab lees txim—Tag nrho lwm cov uas tsis hloov siab lees txim yuav raug rau Vajtswv txoj kev ncaj ncees—Txoj kev zam txim los vim yog txoj kev Theej Txhoj—Tsuas yog tus uas hloov siab lees txim tiag xwb thiaj li yuav dim. Kwv yees li 74 xyoo ua ntej yug Yexus.\n\nAmas 43\n\nAmas thiab nws cov tub qhuab qhia txoj lus—Cov neeg Xaulas thiab lwm cov Neeg Nifais uas ntxeev siab rais los mus ua cov Neeg Lamas—Cov Neeg Lamas tuaj tawm tsam cov Neeg Nifais nyob hauv hav rog—Maulaunais muab cuab yeej tiv thaiv ua rog rau cov Neeg Nifais hnav—Tus Tswv qhia rau Amas paub txog txoj kev yuav tuaj rhuav ntawm cov Neeg Lamas—Cov Neeg Nifais tiv thaiv lawv tej tsev, tej kev ywj pheej, tej tsev neeg, thiab txoj kev teev ntuj—Maulaunais thiab Lihais cov tub rog vij cov Neeg Lamas. Kwv yees li 74 xyoo ua ntej yug Yexus.\n\nAmas 44\n\nMaulaunais kom cov Neeg Lamas khi ib lo lus thaj yeeb los sis raug puas tsuaj—Xelaheenas tsis ua li hais, thiab qhov ua rog rov pib ntxiv mus—Maulaunais cov tub rog kov yeej cov Neeg Lamas. Kwv yees li 74–73 xyoo ua ntej yug Yexus.\n\nAmas 45\n\nHilamas ntseeg Amas tej lus—Amas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais—Nws foom koob hmoov thiab foom tsis zoo rau thaj av—Tej zaum Amas tau raug tus Ntsuj Plig coj mus, ib yam li Mauxes—Txoj kev tsis haum xeeb huaj vam nyob hauv lub koom txoos. Kwv yees li 73 xyoo ua ntej yug Yexus.\n\nAmas 46\n\nAmalikhaiyas tuav hauv ntxeev siab los ua vaj ntxwv—Maulaunais tsa tus chij ntawm txoj kev ywj siab—Nws txoos cov neeg los tiv thaiv lawv txoj kev teev ntuj—Cov neeg ntseeg tiag raug hu ua cov neeg Khetos—Ib co noob uas seem ntawm Yauxej yuav raug tsom kwm tseg—Amalikhaiyas thiab cov neeg ntxeev siab khiav mus rau thaj av Nifais—Cov uas tsis kam pab txoj kev ywj pheej raug ua kom tuag. Kwv yees li 73–72 xyoo ua ntej yug Yexus.\n\nAmas 47\n\nAmalikhaiyas siv kev dag ntxias, kev tua neeg, thiab kev nrhiav tswv yim tuav hauv kom tau los ua cov Neeg Lamas tus vaj ntxwv—Cov Neeg Nifais uas ntxeev siab tseem phem thiab nyaum dua li cov Neeg Lamas. Kwv yees li 72 xyoo ua ntej yug Yexus.\n\nAmas 48\n\nAmalikhaiyas tshum cov Neeg Lamas tawm tsam cov Neeg Nifais—Maulaunais npaj nws cov neeg tiv thaiv tej kev ntseeg ntawm cov neeg Khetos—Nws zoo siab rau txoj kev ywj siab thiab txoj kev ywj pheej thiab yog ib tug neeg muaj hwj chim ntawm Vajtswv. Kwv yees li 72 xyoo ua ntej yug Yexus.\n\nAmas 49\n\nCov Neeg Lamas uas tuaj txeeb tsis muaj peev xwm txeeb tau tej nroog uas tau ua kom muaj zog hauv Amonaihas thiab Nau-as—Amalikhaiyas foom cem Vajtswv thiab cog lus yuav haus Maulaunais cov ntshav—Hilamas thiab nws cov kwv tij ua kom lub koom txoos muaj zog mus ntxiv. Kwv yees li 72 xyoo ua ntej yug Yexus.\n\nAmas 50\n\nMaulaunais ua chaw tiv thaiv tej thaj av ntawm cov Neeg Nifais—Lawv ua ntau lub nroog tshiab—Tej rog thiab tej kev puas tsuaj yuav poob rau cov Neeg Nifais nyob rau lub caij thaum lawv ua tej kev phem thiab kev qias—Mauli-atoos thiab nws cov neeg ntxeev siab raug maj yeej los ntawm Thi-akhas—Nifaihas tuag, thiab nws tus tub Pheholas los hloov lub rooj txiav txim. Kwv yees li 72–67 xyoo ua ntej yug Yexus.\n\nAmas 51\n\nTej neeg-vaj ntxwv nrhiav pauv txoj kev cai thiab xaiv ib tug vaj ntxwv—Peholas thiab cov neeg ywj siab raug pab cuam los ntawm cov neeg tej suab—Maulaunais yuam cov neeg-vaj ntxwv tiv thaiv lawv lub teb chaws los sis raug muab tua—Amalikhaiyas thiab cov Neeg Lamas txeeb tau ntau lub nroog uas muaj chaw tiv thaiv zoo—Thi-akhas raws cov Neeg Lamas rov qab thiab tua Amalikhaiyas nyob hauv nws lub tsev pheeb suab ntaub. Kwv yees li 67–66 xyoo ua ntej yug Yexus.\n\nAmas 52\n\nAmauloos sawv Amalikhaiyas chaw ua cov Neeg Lamas tus vaj ntxwv—Maulaunais, Thi-akhas, thiab Lihais coj cov Neeg Nifais mus ua rog tawm tsam yeej cov Neeg Lamas—Lub nroog Mules raug rov qab muab tau, thiab Yakhauj tus uas yog neeg Xaulas raug tua. Kwv yees li 66–64 xyoo ua ntej yug Yexus.\n\nAmas 53\n\nCov Neeg Lamas uas raug txim raug muab siv ua chaw tiv thaiv lub nroog Huaj Vam—Tej kev tsis sib haum xeeb uas nyob hauv cov Neeg Nifais tau muab kev cia rau cov Neeg Lamas yeej ntau ntxiv—Hilamas ua tus thawj coj ob txhiab tus tub hluas ntawm Amoos cov neeg. Kwv yees li 64–63 xyoo ua ntej yug Yexus.\n\nAmas 54\n\nAmauloos thiab Maulaunais sib tham txog txoj kev sib pauv tej neeg raug txim—Maulaunais tau txib kom cov Neeg Lamas thim thiab tsum lawv tej kev tawm tsam tua neeg—Amauloos tau kom cov Neeg Nifais tso lawv tej cuab yeej ua rog thiab cia li ua cov Neeg Lamas qhev. Kwv yees li 63 xyoo ua ntej yug Yexus.\n\nAmas 55\n\nMaulaunais tsis kam sib pauv tej neeg raug txim—Cov Neeg Lamas tej tub zov raug ntxias kom qaug cawv, thiab cov Neeg Nifais raug txim tau raug tso dim—Lub nroog Nkis raug txeeb tau yam tsis muaj ntshav nrog. Kwv yees li 63–62 xyoo ua ntej yug Yexus.\n\nAmas 56\n\nHilamas xa ib tsab ntawv rau Maulaunais, qhia txog tsov rog nrog cov Neeg Lamas saib mus li cas lawm—Eethipas thiab Hilamas yeej ib npluav rog loj nrog cov Neeg Lamas—Hilamas ob txhiab tus tub hluas ua rog nrog tej hwj chim tseem ceeb, thiab tsis muaj ib tug raug tua li. Nqe 1, kwv yees li 62 xyoo ua ntej yug Yexus; nqe 2–19, kwv yees li 66 xyoo ua ntej yug Yexus; nqe 20–57, kwv yees li 65–64 xyoo ua ntej yug Yexus.\n\nAmas 57\n\nHilamas qhia txog txoj kev muab tau Eethiphalas thiab cov neeg zeem thiab tom qab txog txoj kev tiv thaiv ntawm Khumenais—Nws cov tub hluas Amoos tawm tsam yam tsis ntshai; txhua tus puav leej raug mob, tiam sis tsis muaj ib tug raug tuag—Nkis tshaj tawm txog txoj kev tua thiab txoj kev dim ntawm cov Neeg Lamas raug txim. Kwv yees li 63 xyoo ua ntej yug Yexus.\n\nAmas 58\n\nHilamas, Nkis, thiab Thi-onaws muab lub nroog Meethais los ntawm kev siv tswv yim—Cov Neeg Lamas thim rov qab—Cov neeg Amoos cov tub raug tsom kwm thaum lawv sawv khov kho tiv thaiv lawv txoj kev ywj pheej thiab txoj kev ntseeg. Kwv yees li 63–62 xyoo ua ntej yug Yexus.\n\nAmas 59\n\nMaulaunais thov Pheholas kom txhawb Hilamas tej tub rog zog—Cov Neeg Lamas muab lub nroog Nifaihas—Maulaunais npau taws rau cov nom tswv. Kwv yees li 62 xyoo ua ntej yug Yexus.\n\nAmas 60\n\nMaulaunais yws rau Pheholas txog tej nom tswv txoj kev tsis quav ntsej txog cov tub rog—Tus Tswv cia cov neeg ncaj ncees raug tua—Cov Neeg Nifais yuav tsum siv tag nrho lawv tej zog thiab tej khoom ua kom lawv dim ntawm lawv tej yeeb ncuab—Maulaunais npau taws yuav tawm tsam cov nom tswv tsuas yog yuav muaj kev pab mus rau nws cov tub rog xwb. Kwv yees li 62 xyoo ua ntej yug Yexus.\n\nAmas 61\n\nPheholas qhia Maulaunais txog txoj kev tsis kam pab thiab txoj kev ntxeev siab tawm tsam cov nom tswv—Cov neeg-vaj ntxwv txeeb Xalahelas thiab rais los ua phooj ywg nrog cov Neeg Lamas—Pheholas thov tub rog kev pab los tawm tsam cov neeg ntxeev siab. Kwv yees li 62 xyoo ua ntej yug Yexus.\n\nAmas 62\n\nMaulaunais mus rau tom Pheholas txoj kev pab uas nyob hauv thaj av Khede-oos—Cov neeg-vaj ntxwv uas tsis kam tiv thaiv lawv lub teb chaws tau raug tua pov tseg—Pheholas thiab Maulaunais rov txeeb tau Nifaihas—Cov Neeg Lamas coob leej tau koom nrog cov neeg Amoos—Thi-akhas tua Amauloos thiab raug tua tuag—Cov Neeg Lamas tau raug raws khiav tawm ntawm thaj av, thiab txoj kev thaj yeeb tau raug txhim tsa—Hilamas rov qab los mus qhuab qhia txoj moo zoo thiab txhim tsa lub Koom Txoos. Kwv yees li 62–57 xyoo ua ntej yug Yexus.\n\nAmas 63\n\nSinploos thiab tom qab ntawd Hilamas tau khaws cov ceev xwm txheej dawb ceev tseg—Cov Neeg Nifais coob leej ncig mus rau thaj av sab qaum teb—Henkos txua nkoj, uas yuav nquam mus rau hiav txwv sab hnub poob—Maulaunaihas ua rog yeej cov Neeg Lamas. Kwv yees li 56–52 xyoo ua ntej yug Yexus.\n\nHilamas\n\n\n\n\n\n\nHilamas 1\n\nPheholas tus ob tau los ua tus thawj tub txiav txim thiab tau raug tua los ntawm Kisawkhumas—Pakhumenais los zaum lub rooj txiav txim—Khauli-athumaws coj cov Neeg Lamas tej tub rog, txeeb tau Xalahelas, thiab muab Pakhumenais tua—Maulaunaihas kov yeej cov Neeg Lamas thiab rov qab txeeb tau Xalahelas, thiab Khauli-athumaws raug tua. Kwv yees li 52–50 xyoo ua ntej yug Yexus.\n\nHilamas 2\n\nHilamas, tus tub ntawm Hilamas, los ua tus thawj tub txiav txim—Nkadi-atoos coj Kisawkhumas pab neeg—Hilamas tus tub qhe tua Kisawkhumas, thiab Nkadi-atoos pab neeg khiav mus rau hauv hav zoov. Kwv yees li 50–49 xyoo ua ntej yug Yexus.\n\nHilamas 3\n\nCov Neeg Nifais coob tug tsiv mus rau thaj av sab qaum teb—Lawv tau ua tej tsev thawv cib thiab sau ntau phau ceev xwm txheej—Kaum tawm txhiab leej tau hloov siab tshiab thiab ua kev cai raus dej—Vajtswv txoj lus coj neeg mus rau txoj kev cawm seej—Nifais uas yog Hilamas tus tub txum lub rooj txiav txim. Kwv yees li 49–39 xyoo ua ntej yug Yexus.\n\nHilamas 4\n\nCov Neeg Nifais uas ntxeev siab thiab cov Neeg Lamas tau koom tub rog thiab txeeb thaj av Xalahelas—Cov Neeg Nifais txoj kev swb tau los vim yog lawv txoj kev phem—Lub koom txoos tau tsawg zuj zus, thiab cov neeg tau rais los mus qaug zog li cov Neeg Lamas. Kwv yees li 38–30 xyoo ua ntej yug Yexus.\n\nHilamas 5\n\nNifais thiab Lihais nkawd muab siab tag nrho mus qhuab qhia—Nkawd tej npe caw nkawd kom ua nkawd lub neej mus raws li nkawd tej yawg koob—Khetos txhiv cov ua hloov siab lees txim dim—Nifais thiab Lihais coj ntau tus hloov siab tshiab thiab tau raug kaw qhov taub, thiab hluav taws cig vij nkawd—Ib tau huab tsaus tsaus los roos peb puas leej neeg—Lub ntiaj teb ua zog koog, thiab ib lub suab tau txib kom neeg hloov siab lees txim—Nifais thiab Lihais tham nrog tej tim tswv, thiab cov neeg coob coob tau raug hluav taws cig vij. Kwv yees li 30 xyoo ua ntej yug Yexus.\n\nHilamas 6\n\nCov Neeg Lamas ncaj ncees qhuab qhia rau cov Neeg Nifais uas phem—Ob hom neeg tau vam meej nyob hauv ib lub caij thaj yeeb thiab muaj nplua mias—Luxifaws, tus tswv tsim txoj kev txhaum, txhib cov neeg phem tej siab thiab cov neeg Nkadi-atoos tub sab kom tua neeg thiab ua phem—Cov neeg tub sab txeeb tau cov Neeg Nifais lub hauv paus coj ntawm tej nom tswv. Kwv yees li 29–23 xyoo ua ntej yug Yexus.\n\nHilamas 7\n\nNifais raug tsis kam lees txais nyob rau sab qaum teb thiab tau rov qab los rau hauv Xalahelas—Nws thov Vajtswv saum tus pej thuam uas nyob hauv nws lub vaj thiab tom qab ntawd tau qhia rau cov neeg kom hloov siab lees txim los sis yuav raug piam sij. Kwv yees li 23–21 xyoo ua ntej yug Yexus.\n\nHilamas 8\n\nCov neeg txiav txim uas phem nrhiav ua kom cov neeg npau taws rau Nifais—Anplaham, Mauxes, Xinos, Xinoj, Eexiyas, Yaxayas, Yelemis, Lihais, thiab Nifais tag nrho sawv daws tau ua tim khawv txog Khetos—Los ntawm txoj kev paub hauv siab Nifais tshaj tawm txoj kev neeg tua tus thawj tub txiav txim. Kwv yees li 23–21 xyoo ua ntej yug Yexus.\n\nHilamas 9\n\nCov neeg xa xov nrhiav pom tus thawj tub txiav txim tuag nyob rau saum lub rooj txiav txim—Lawv tau raug kaw thiab tom qab tau raug tso—Los ntawm txoj kev paub hauv siab Nifais qhia tias Xi-atoos yog tus uas tua—Ib txhia ntseeg hais tias Nifais yog ib tug yaj saub. Kwv yees li 23–21 xyoo ua ntej yug Yexus.\n\nHilamas 10\n\nTus Tswv muab lub hwj chim khi rau Nifais—Nws muaj hwj chim khi thiab daws kom xoob nyob hauv ntiaj teb no thiab saum ntuj ceeb tsheej—Nws txib kom cov neeg hloov siab lees txim los sis piam sij—Tus Ntsuj Plig nqa nws ntawm ib pab neeg mus rau ib pab neeg. Kwv yees li 21–20 xyoo ua ntej yug Yexus.\n\nHilamas 11\n\nNifais yaum tus Tswv kom muab lawv tej kev tsov rog pauv ua kev tshaib nqhis—Ntau tus neeg piam sij—Lawv hloov siab lees txim, thiab Nifais thov tus Tswv kom los nag—Nifais thiab Lihais tau txais tej kev tshwm sim ntau—Cov neeg tub sab Nkadi-atoos txhim tsa lawv tus kheej muaj zog hlo nyob hauv thaj av. Kwv yees li 20–6 xyoo ua ntej yug Yexus.\n\nHilamas 12\n\nLeej tib neeg yeej tsis ruaj tsis khov thiab ruam thiab nrawm nrawm mus ua kev phem—Tus Tswv qhuab nws cov neeg—Tib neeg txoj kev tsis muaj qab hau dab tsi raug muab piv nrog Vajtswv lub hwj chim—Nyob rau hauv hnub txiav txim, tib neeg yuav tau txais txoj sia kav ib txhis los sis txoj kev raug txim kav ib txhis. Kwv yees li 6 xyoo ua ntej yug Yexus.\n\nHilamas 13\n\nXamuyees tus Neeg Lamas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais yog lawv tsis hloov siab lees txim—Lawv thiab lawv tej kev nplua nuj raug foom tsis zoo—Lawv tsis kam lees thiab xuas pob zeb ntaus cov yaj saub, raug tej dab vij ib puag ncig, thiab nrhiav kev zoo siab los ntawm txoj kev ua tsis ncaj. Kwv yees li 6 xyoo ua ntej yug Yexus.\n\nHilamas 14\n\nXamuyees hais qhia ua ntej tias yuav muaj qhov kaj nyob rau thaum tsaus ntuj thiab muaj ib lub hnub qub tshiab nyob rau thaum Khetos yug—Khetos txhiv tib neeg dim ntawm txoj kev tuag sab cev nqaij daim tawv thiab sab ntsuj plig—Tej cim ntawm nws txoj kev tuag yuav muaj peb hnub kev tsaus ntuj, tej pob zeb yuav tawg, thiab tej uas ib txwm muaj yuav txawv txav. Kwv yees li 6 xyoo ua ntej yug Yexus.\n\nHilamas 15\n\nTus Tswv tau qhuab ntuas rau cov Neeg Nifais vim nws hlub lawv—Cov Neeg Lamas uas tau hloov siab tshiab nyob ruaj nres thiab nyob ruaj npo hauv txoj kev ntseeg—Tus Tswv yuav muaj kev hlub tshua rau cov Neeg Lamas nyob rau hauv hnub nyoog kawg. Kwv yees li 6 xyoo ua ntej yug Yexus.\n\nHilamas 16\n\nCov Neeg Nifais uas ntseeg Xamuyees ua kev cai raus dej los ntawm Nifais—Cov Neeg Nifais uas tsis hloov siab lees txim tsis muaj peev xwm xuas xub thiab pob zeb tua Xamuyees—Ib txhia ua siab tawv, thiab lwm cov pom tej tim tswv—Cov neeg tsis ntseeg hais tias nws tsis tsim nyog yuav ntseeg Khetos thiab nws txoj kev los nyob hauv Yeluxalees. Kwv yees li 6–1 xyoo ua ntej yug Yexus.\n\n3 Nifais\n\n\n\n\n\n\n3 Nifais 1\n\nNifais, uas yog Hilamas tus tub, ncaim tawm ntawm thaj av, thiab nws tus tub Nifais ceev cov ceev xwm txheej—Txawm tias tej cim thiab tej kev uas xav tsis thoob muaj ntau los, cov neeg phem tseem npaj yuav tua cov neeg zoo—Hmo Khetos yug los txog—Tau muab qhov cim thiab ib lub hnub qub tshiab tau tawm tuaj—Tej kev dag thiab tej kev haub ntxias tau huaj vam, thiab cov tub sab Nkadi-atoos tau tua ntau leej. Kwv yees li 1–4 xyoo tom qab yug Yexus.\n\n3 Nifais 2\n\nKev phem thiab tej kev qias huaj vam nyob hauv cov neeg—Cov Neeg Nifais thiab cov Neeg Lamas koom ua ke tiv thaiv lawv tus kheej ntawm cov neeg tub sab Nkadi-atoos—Cov Neeg Lamas uas tau hloov siab tshiab rais los ua neeg tawv dawb thiab raug hu ua cov Neeg Nifais. Kwv yees li 5–16 xyoo tom qab yug Yexus.\n\n3 Nifais 3\n\nNkidi-ahais, cov neeg Nkidi-atoos tus thawj coj, kom Lakhoonias thiab cov Neeg Nifais swb lawv tus kheej thiab lawv tej av—Lakhoonias tsa Nkikhidoonais ua tus thawj nom peb ntawm cov tub rog—Cov Neeg Nifais sib sau nyob hauv Xalahelas thiab Huaj Vam tiv thaiv lawv tus kheej. Kwv yees li 16–18 xyoo tom qab yug Yexus.\n\n3 Nifais 4\n\nCov tub rog Neeg Nifais kov yeej cov tub sab Nkadi-atoos—Nkidi-ahais raug tua, thiab tus los pauv nws, Xenalaihas, raug dai—Cov Neeg Nifais qhuas tus Tswv rau lawv tej kev kov yeej. Kwv yees li 19–22 xyoo tom qab yug Yexus.\n\n3 Nifais 5\n\nCov Neeg Nifais hloov siab lees txim thiab tso lawv tej kev txhaum tseg—Maumoos sau zaj keeb puam txog nws cov neeg thiab tshaj tawm txoj lus uas kav ib txhis rau lawv—Ixayees yuav raug sau los ua ke los ntawm nws txoj kev uas sib faib los ntev lawm. Kwv yees li 22–26 xyoo tom qab yug Yexus.\n\n3 Nifais 6\n\nCov Neeg Nifais huaj vam—Kev khav theeb, nplua nuj, thiab tej kev sib faib neeg tau sawv—Lub koom txoos raug dua ntuag nrog tej kev sib cav sib ceg—Dab Ntxwg Nyoog coj cov neeg nyob hauv txoj kev tab meeg ntxeev siab—Ntau tus yaj saub thov kom hloov siab lees txim thiab raug tua—Lawv tej neeg tua neeg ntaus tswv yim tuav tej nom tswv. Kwv yees li 26–30 xyoo tom qab yug Yexus.\n\n3 Nifais 7\n\nTus thawj tub txiav txim raug tua, tej nom tswv raug ntxeev, thiab cov neeg sib faib ua pab pawg—Yakhauj, ib tug tawm tsam Khetos, rais los ua vaj ntxwv rau tej pab neeg uas sib koom ua ke—Nifais qhuab qhia txoj kev hloov siab lees txim thiab txoj kev ntseeg Khetos—Tej tim tswv los pab rau nws txhua hnub, thiab nws tsa nws tus kwv tij sawv hauv qhov tuag los—Ntau tus hloov siab lees txim thiab ua kev cai raus dej. Kwv yees li 30–33 xyoo tom qab yug Yexus.\n\n3 Nifais 8\n\nTej cua daj cua dub, tej av qeeg, tej hluav taws, tej cua moj zeeg kaw, thiab lwm yam kev puas tsuaj yog puav pheej ntawm txoj kev muab Khetos ntsia rau saum ntoo khaub lig—Coob tug neeg raug puas tsuaj—Kev tsaus ntuj tau los vov thaj av tau peb hnub—Cov uas tseem tshuav nyob nyiav quaj rau lawv tej kev puas ntsoog uas los. Kwv yees li 33–34 xyoo tom qab yug Yexus.\n\n3 Nifais 9\n\nNyob hauv qhov kev tsaus ntuj Khetos lub suab tau hais tawm txog txoj kev puas tsuaj ntawm ntau cov neeg thiab tej nroog rau lawv txoj kev phem—Nws kuj tau hais tawm txog nws txoj kev muaj hwj chim, tshaj tawm tias Mauxes txoj kev cai twb muaj puv npo lawm, thiab tau caw kom neeg los cuag nws thiab kom dim txim. Kwv yees li 34 xyoo tom qab yug Yexus.\n\n3 Nifais 10\n\nMuaj kev ntsiag to nyob hauv thaj av tau ntau teev—Khetos lub suab cog lus yuav sau nws cov neeg zoo ib yam li ib tug poj qaib sau nws tej me nyuam—Feem coob uas ncaj ntawm cov neeg tau raug tshwj tseg. Kwv yees li 34–35 xyoo tom qab yug Yexus.\n\n3 Nifais 11\n\nLeej Txiv ua tim khawv txog nws Leej Tub uas nws hlub—Khetos tshwm sim thiab tshaj tawm txog nws txoj kev theej txhoj—Cov neeg xuas qhov kev txhab caws pliav hauv nws tes thiab taw thiab tav—Lawv quaj hu Hauxanas—Nws tsa txoj kev thiab tus qauv ntawm txoj kev cai raus dej—Tus ntsuj plig ntawm txoj kev sib cav sib ceg yog tus dab li—Khetos txoj kev qhia yog tias tib neeg yuav tsum ntseeg thiab ua kev cai raus dej thiab txais tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 12\n\nYexus hu thiab muab hwj chim rau Kaum Ob Tug—Nws qhia rau cov Neeg Nifais ib zaj lus zoo ib yam li cov uas nws tau qhia nyob pem roob—Nws hais txog tej koob hmoov—Nws tej kev qhuab qhia mus dhau thiab tseem ceeb dua li Mauxes txoj kev cai—Tib neeg tau raug txib kom ua neeg zoo kawg nkaus ib yam li nws thiab nws Txiv uas zoo kawg nkaus—Piv rau Mathais 5. Kwv yees li 34 xyoo tom qab yug Yexus.\n\n3 Nifais 13\n\nYexus qhia cov Neeg Nifais txog tus Tswv txoj kev Thov Vajtswv—Lawv tau raug qhia kom tso tej nyiaj txiag rau saum ntuj ceeb tsheej—Kaum Ob Leeg nyob hauv lawv txoj kev ua hauj lwm qhuab qhia txoj moo zoo tau raug txib kom tsis txhob xav txog tej yam ntawm sab cev nqaij—Piv rau Mathais 6. Kwv yees li 34 xyoo tom qab yug Yexus.\n\n3 Nifais 14\n\nYexus txib tias: Tsis txhob txiav txim rau lwm tus; thov Vajtswv; ceev faj txog tej yaj saub cuav—Nws cog lus tias kev cawm seeg yuav muab rau cov uas ua li Leej Txiv lub siab nyiam—Piv rau Mathais 7. Kwv yees li 34 xyoo tom qab yug Yexus.\n\n3 Nifais 15\n\nYexus tshaj tawm tias Mauxes txoj kev cai muaj puv npo nyob hauv nws—Cov Neeg Nifais yog lwm pab yaj uas nws tau hais txog nyob hauv Yeluxalees—Vim yog txoj kev tsis ncaj tus Tswv cov neeg nyob hauv Yeluxalees thiaj li tsis paub txog cov yaj uas tawg ri niab ntawm Ixayees. Kwv yees li 34 xyoo tom qab yug Yexus.\n\n3 Nifais 16\n\nYexus yuav mus xyuas lwm cov yaj uas ploj lawm ntawm Ixayees—Nyob rau hauv hnub nyoog kawg txoj moo zoo yuav mus rau Lwm Haiv Neeg thiab tom qab ntawd yuav mus rau tsev neeg Ixayees—Tus Tswv cov neeg yuav pom ntawm qhov muag kiag thaum nws rov qab coj Xi-oos rov los. Kwv yees li 34 xyoo tom qab yug Yexus.\n\n3 Nifais 17\n\nYexus qhia kom cov neeg ua tib zoo xav txog nws cov lus thiab thov Vajtswv rau txoj kev to taub—Nws kho lawv tej neeg mob zoo—Nws thov Vajtswv rau cov neeg, siv yam lus hais uas tsis muaj peev xwm muab sau tau—Tej tim tswv los rau thiab hluav taws vij lawv tej me nyuam yaus ib puag ncig. Kwv yees li 34 xyoo tom qab yug Yexus.\n\n3 Nifais 18\n\nYexus qhia lub cim nco txog nyob hauv cov Neeg Nifais—Lawv raug txib kom thov Vajtswv tsis tu ncua los ntawm nws lub npe—Cov uas noj nws cev nqaij thiab hauv nws cov ntshav nrog kev tsis dawb huv yuav raug txim—Cov Pab Coj raug muab hwj chim muab tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 19\n\nKaum Ob Tug Pab Coj qhuab qhia rau cov neeg thiab thov yuav tus Vaj Ntsuj Plig Dawb Huv—Cov pab coj raug ua kev cai raus dej thiab txais yuav tus Vaj Ntsuj Plig Dawb Huv thiab txoj kev qhuab qhia ntawm tej tim tswv—Yexus thov Vajtswv siv tej lus uas tsis muaj peev xwm muab sau cia—Nws ua tim khawv txog txoj kev ntseeg loj heev ntawm cov Neeg Nifais no. Kwv yees li 34 xyoo tom qab yug Yexus.\n\n3 Nifais 20\n\nYexus muab mov mog thiab cawv txiv hmab nrog txuj ci thiab rov foom koob hmoov rau lub cim nco txog rau cov neeg—Cov seem ntawm Yakhauj yuav los paub txog tus Tswv lawv tus Vajtswv thiab yuav los txais teb chaws Amelikas—Yexus yog tus yaj saub ib yam li Mauxes, thiab cov Neeg Nifais yog tej me nyuam ntawm cov yaj saub—Lwm cov ntawm tus Tswv cov neeg yuav raug sib sau rau hauv Yeluxalees. Kwv yees li 34 xyoo tom qab yug Yexus.\n\n3 Nifais 21\n\nIxayees yuav raug sib sau thaum uas Phau Ntawv Maumoos muaj los—Lwm Haiv Neeg yuav raug txhim tsa li ib co neeg ywj siab nyob hauv Amelikas—Lawv yuav raug cawm dim yog lawv ntseeg thiab mloog lus; tsis li ntawd lawv yuav raug txiav tawm thiab puas tsuaj—Ixayees yuav ua lub Yeluxalees Tshiab, thiab cov xeem neeg uas tau ploj lawm yuav rov qab los. Kwv yees li 34 xyoo tom qab yug Yexus.\n\n3 Nifais 22\n\nNyob rau hauv hnub nyoog kawg, Xi-oos thiab nws tej tswg yuav raug txhim tsa, thiab Ixayees yuav raug sau los ua ke nyob hauv txoj kev hlub tshua thiab mos muag—Lawv yuav kov yeej—Piv rau Yaxayas 54. Kwv yees li 34 xyoo tom qab yug Yexus.\n\n3 Nifais 23\n\nYexus pom zoo li Yaxayas tej lus—Nws txib cov neeg kom tshawb nrhiav tej yaj saub—Tej lus ntawm Xamuyees tus Neeg Lamas uas hais txog txoj kev sawv hauv qhov tuag rov qab los raug muab ntxiv rau lawv tej phau ceev xwm txheej. Kwv yees li 34 xyoo tom qab yug Yexus.\n\n3 Nifais 24\n\nTus Tswv tus tub xa xov yuav npaj txoj kev rau txoj Kev Nqis Los Zaum Ob—Khetos yuav zaum hauv txoj kev txiav txim—Ixayees raug txib them ib feem kaum thiab tej kev pub—Ib phau ntawv nco txog raug ceev tseg—Piv rau Malakhis 3. Kwv yees li 34 xyoo tom qab yug Yexus.\n\n3 Nifais 25\n\nNyob rau lub caij ntawm txoj Kev Nqis Los Zaum Ob cov neeg khav theeb thiab cov neeg phem yuav raug kub hnyiab zoo ib yam li tej quav nyab npleg—Eliyas yuav rov qab los ua ntej hnub loj thiab ntshai heev ntawd—Piv rau Malakhis 4. Kwv yees li 34 xyoo tom qab yug Yexus.\n\n3 Nifais 26\n\nYexus piav ntxaws txog tag nrho txhua yam txij li thaum chiv keeb mus rau tom kawg—Tej me nyuam mos liab thiab tej me nyuam hais tej yam zoo kawg uas xav tsis thoob uas tsis muaj peev xwm muab sau cia—Cov uas nyob hauv Khetos lub Koom Txoos muaj txhua yam zoo sib xws nyob hauv lawv. Kwv yees li 34 xyoo tom qab yug Yexus.\n\n3 Nifais 27\n\nYexus txib lawv kom hu lub Koom Txoos li nws lub npe—Nws txoj hauj lwm thiab txoj kev theej txhoj ua tau nws txoj moo zoo—Tib neeg raug txib kom hloov siab lees txim thiab ua kev cai raus dej xwv kom lawv yuav raug dawb huv los ntawm tus Vaj Ntsuj Plig Dawb Huv—Lawv yuav tsum zoo ib yam li Yexus. Kwv yees li 34–35 xyoo tom qab yug Yexus.\n\n3 Nifais 28\n\nCuaj leeg ntawm Kaum Ob Leeg xav tau thiab raug cog lus tias yuav tau nyob hauv Khetos lub nceeg vaj thaum lawv tuag—Peb tug Neeg Nifais xav tau thiab raug muab hwj chim kov yeej txoj kev tuag xwv kom yuav nyob hauv ntiaj teb no mus txog thaum Yexus rov los dua—Lawv raug muab plhis thiab pom tej yam uas tsis raws kev cai muab hais, thiab tam sim no lawv tab tom muab kev pab coj nyob hauv tej tib neeg. Kwv yees li 34–35 xyoo tom qab yug Yexus.\n\n3 Nifais 29\n\nTxoj kev muaj los ntawm Phau Ntawv Maumoos yog ib lub cim tias tus Tswv tau pib sau Ixayees los ua ke thiab ua kom tiav li nws tej kev khi lus—Cov uas tsis kam lees yuav nws tej kev tshwm sim thiab tej txiaj ntsim hauv hnub nyoog kawg yuav raug foom tsis zoo. Kwv yees li 34–35 xyoo tom qab yug Yexus.\n\n3 Nifais 30\n\nLwm Haiv Neeg uas nyob hauv hnub nyoog kawg raug txib kom hloov siab lees txim thiab los cuag Khetos thiab raug suav nrog tsev neeg Ixayees. Kwv yees li 34–35 xyoo tom qab yug Yexus.\n\n4 Nifais\n\nCov Neeg Nifais thiab cov Neeg Lamas raug hloov siab tshiab tag nrho los rau tus Tswv—Lawv muaj txhua yam sib npaug zos, ua tej txuj ci tseem ceeb, thiab vam meej nyob hauv thaj av—Tom qab ob puas xyoo, tej kev sib faib, tej kev phem, tej koom txoos cuav, thiab tej kev tsim txom tau sawv—Tom qab peb puas xyoo, cov Neeg Nifais thiab cov Neeg Lamas ua neeg phem—Amaloos muab cov ceev xwm txheej dawb ceev zais cia. Kwv yees li 35–321 xyoo tom qab yug Yexus.\n\nMaumoos\n\n\n\n\n\n\nMaumoos 1\n\nAmaloos qhia Maumoos txog tej ceev xwm txheej dawb ceev—Tej kev tsov rog pib muaj nyob nruab nrab ntawm cov Neeg Nifais thiab cov Neeg Lamas—Peb tug Neeg Nifais raug coj mus—Kev phem, kev tsis ntseeg, kev ua khawv koob, thiab kev ua dab tau huaj vam. Kwv yees li 321–326 xyoo tom qab yug Yexus.\n\nMaumoos 2\n\nMaumoos coj cov Neeg Nifais tej tub rog—Tej ntshav thiab kev puas tsuaj tau cheb thaj av—Cov Neeg Nifais quaj ntsuag thiab nyuaj siab nrog txoj kev tu siab ntawm txoj kev raug txim—Lawv hnub ntawm txoj kev hlub tshua raug dhau mus—Maumoos muab tau cov phiaj ntawm Nifais—Tsov rog muaj ntxiv mus. Kwv yees li 327–350 xyoo tom qab yug Yexus.\n\nMaumoos 3\n\nMaumoos qhuab qhia txoj kev hloov siab lees txim rau cov Neeg Nifais—Lawv muaj ib qho kev yeej loj heev thiab qhuas lawv tus kheej tej zog—Maumoos tsis kam coj lawv, thiab nws tej kev thov Vajtswv rau lawv twb tsis muaj kev cia siab—Phau Ntawv Maumoos caw kaum ob xeem neeg ntawm Ixayees los ntseeg txoj moo zoo. Kwv yees li 360–362 xyoo tom qab yug Yexus.\n\nMaumoos 4\n\nKev tsov rog thiab kev puas tsuaj muaj ntxiv—Cov neeg phem rau txim rau cov neeg phem—Txoj kev phem huaj vam loj dua li tej uas tau muaj nyob tag nrho hauv cov neeg Ixayees—Tej poj niam thiab tej me nyuam raug muab tua txi rau tej mlom—Cov Neeg Lamas pib cheb cov Neeg Nifais ua ntej lawv. Kwv yees li 363–375 xyoo tom qab yug Yexus.\n\nMaumoos 5\n\nMaumoos rov qab coj cov Neeg Nifais tej tub rog nyob hauv hav rog ntawm ntshav thiab txoj kev puas tsuaj—Phau Ntawv Maumoos yuav tawm los yaum tag nrho Ixayees tias Yexus yog tus Khetos—Vim yog lawv txoj kev tsis ntseeg, cov Neeg Lamas yuav raug tawg ri niab, thiab tus Ntsuj Plig yuav tseg tsis nrog lawv nyob lawm—Lawv yuav tau txais txoj moo zoo los ntawm Lwm Haiv Neeg nyob hauv hnub nyoog kawg. Kwv yees li 375–384 xyoo tom qab yug Yexus.\n\nMaumoos 6\n\nCov Neeg Nifais sib sau rau hauv thaj av Khumaulas ua npluav rog kawg—Maumoos zais tej ceev xwm txheej dawb ceev nyob hauv lub roob Khumaulas—Cov Neeg Lamas kov yeej, thiab haiv Neeg Nifais raug puas tsuaj tas—Pua txhiab leej raug ntaj tua. Kwv yees li 385 xyoo tom qab yug Yexus.\n\nMaumoos 7\n\nMaumoos caw cov Neeg Lamas ntawm hnub nyoog kawg los ntseeg Khetos, txais nws txoj moo zoo, thiab raug cawm dim—Tag nrho cov uas ntseeg phau Vajlugkub Npaiv Npaum kuj yuav ntseeg Phau Ntawv Maumoos thiab. Kwv yees li 385 xyoo tom qab yug Yexus.\n\nMaumoos 8\n\nCov Neeg Lamas nrhiav thiab rhuav cov Neeg Nifais—Phau Ntawv Maumoos yuav tawm tuaj los ntawm Vajtswv lub hwj chim—Tej kev txom nyem tau raug hais rau saum cov uas ua npau taws thiab cav tawm tsam tus Tswv txoj hauj lwm—Cov Neeg Nifais phau ceev xwm txheej yuav tawm tuaj nyob hauv ib hnub thaum muaj kev phem, kev poob ntawm qhov uas zoo, thiab thaum uas muaj txoj kev tso txoj moo zoo tseeb tseg. Kwv yees li 400–421 xyoo tom qab yug Yexus.\n\nMaumoos 9\n\nMaulaunais hu rau cov uas tsis ntseeg Khetos kom hloov siab lees txim—Nws ua tim khawv txog tus Vajtswv ntawm tej txuj ci tseem ceeb, tus uas muab tej kev tshwm sim thiab hliv tej txiaj ntsim thiab tej cim rau saum cov uas muaj kev ntseeg—Tej txuj ci tseem ceeb tau tsum vim yog txoj kev tsis ntseeg—Tej cim raws cov uas ntseeg—Tib neeg raug ntuas kom ntse thiab ceev tej lus txib. Kwv yees li 401–421 xyoo tom qab yug Yexus.\n\nEthaws\n\n\n\n\n\n\nEthaws 1\n\nMaulaunais muab tej ntsiab lus ntawm Ethaws tej kev sau—Ethaws zaj keeb kwm raug muab nthuav—Cov Neeg Tsales yam lus tsis tau raug muab ua kom tsis sib nkag siab nyob rau ntawm tus Pej Thuam Npanpes—Tus Tswv cog lus yuav coj lawv mus rau ib thaj av zoo thiab yuav ua kom lawv ua tau ib haiv neeg zoo heev.\n\nEthaws 2\n\nCov Neeg Tsales npaj lawv txoj kev tsiv rau thaj av uas tau cog lus tseg cia lawm—Nws yog ib thaj av zoo uas cov neeg nyob saum yuav tsum pe hawm Khetos los sis yuav raug cheb tawm pov tseg—Tus Tswv tham rau Tsales tus tij laugtau peb teev—Cov Neeg Tsales txua tej nkoj—Tus Tswv nug kom Tsales tus tij laugxav saib yuav taws teeb rau hauv cov nkoj li cas.\n\nEthaws 3\n\nTsales tus tij laugpom tus Tswv tus ntiv tes thaum nws kov kaum rau lub pob zeb—Khetos ua nws lub cev ntsuj plig rau Tsales tus tij laugpom—Cov uas muaj ib txoj kev paub zoo tsis muaj peev xwm raug muab ceev kom tsis pom dhau daim ntaub thaiv—Tej khoom txhais lus raug muaj kom coj tau cov Neeg Tsales phau ceev xwm txheej los rau qhov kaj.\n\nEthaws 4\n\nMaulaunais raug txib kom zwm tseg tej kev sau ntawm Tsales tus tij laug—Lawv yuav raug ua kom tsis pom mus txog thaum tej tib neeg yuav muaj txoj kev ntseeg ib yam li Tsales tus tij laug—Khetos txib kom tib neeg ntseeg nws tej lus thiab cov uas yog nws cov pab coj—Tib neeg raug txib kom hloov siab lees txim, ntseeg txoj moo zoo, thiab raug cawm dim.\n\nEthaws 5\n\nPeb tug tim khawv thiab txoj hauj lwm no yuav sawv li ib tug tim khawv txog qhov tseeb ntawm Phau Ntawv Maumoos.\n\nEthaws 6\n\nCov Neeg Tsales tej nkoj raug cua ntsawj mus rau thaj av uas tau cog lus tseg cia lawm—Cov neeg qhuas tus Tswv rau nws txoj kev zoo—Aulaihas raug tsa ua vaj ntxwv kav lawv—Tsales thiab nws tus tij laugtuag.\n\nEthaws 7\n\nAulaihas kav ncaj ncees—Nyob ntawm kev siv hwj chim thiab kev sib cav sib ceg, ob pab uas sib ntxub ntawm Sus thiab Khauhos raug tsa muaj—Tej yaj saub rau txim rau txoj kev phem thiab txoj kev pe dab pe mlom ntawm cov neeg, uas tom qab ntawd ho hloov siab lees txim.\n\nEthaws 8\n\nMuaj kev sib cav thiab kev sib ceg rau hauv lub teb chaws—Akis txhim tsa ib pab neeg tuav hauv cog lus tua vaj ntxwv—Tej kev tuav hauv yog los ntawm tus dab thiab ua kom tej haiv neeg muaj kev puas tsuaj—Lwm Haiv Neeg tam sim no raug ceeb toom tawm tsam txoj kev tuav hauv uas yuav nrhiav ntxeev txoj kev ywj siab ntawm tag nrho tej thaj av, tej haiv neeg, thiab tej teb chaws.\n\nEthaws 9\n\nIb tug muab lub teb chaws rau ib tug los ntawm caj ces, kev nrhiav tswv yim tuav hauv, thiab kev tua neeg—Emaws tau pom Leej Tub ntawm txoj kev Ncaj ncees—Ntau tus yaj saub qhuab qhia txoj kev hloov siab lees txim—Ib qho kev tshaib nqhis thiab tej nab muaj taug muab teeb meem rau cov neeg.\n\nEthaws 10\n\nIb tug vaj ntxwv kav dhau ib tug—Ib txhia vaj ntxwv ncaj ncees; lwm cov phem—Thaum muaj txoj kev ncaj ncees, cov neeg tau koob hmoov thiab vam meej los ntawm tus Tswv.\n\nEthaws 11\n\nTsov rog, tej kev ntxeev siab, thiab txoj kev phem khoo cov Neeg Tsales lub neej—Tej yaj saub qhia ua ntej txog txoj kev puas tsuaj khees kawv ntawm cov Neeg Tsales tsuas yog lawv hloov siab lees txim xwb—Cov neeg tsis kam lees txais tej yaj saub cov lus.\n\nEthaws 12\n\nTus yaj saub Ethaws ntuas cov neeg kom ntseeg Vajtswv—Maulaunais qhia txog tej yam zoo kawg thiab xav tsis thoob uas tau ua los ntawm txoj kev ntseeg—Txoj kev ntseeg ua tau rau Tsales tus tij laugpom Khetos—Tus Tswv muab txoj kev qaug zog rau tib neeg kom lawv thiaj li yuav txo hwj chim—Tsales tus tij laugtxav lub Roob Xelees los ntawm txoj kev ntseeg—Txoj kev ntseeg, kev cia siab, thiab kev siab hlub yog tej yuav tsum muaj rau txoj kev cawm seeg—Maulaunais tau pom Yexus tim ntsej tim muag.\n\nEthaws 13\n\nEthaws hais txog ib lub Yeluxalees tshiab yuav raug rhawv nyob hauv Amelikas los ntawm Yauxej cov noob—Nws qhia tej uas yuav muaj los yav tom ntej, raug ntiab tawm, sau cov Neeg Tsales tej keeb puam, thiab qhia ua ntej txog txoj kev puas tsuaj ntawm cov Neeg Tsales—Muaj tsov rog thoob plaws txhua thaj av.\n\nEthaws 14\n\nTxoj kev tsis ncaj ntawm cov neeg coj ib txoj kev foom los rau saum thaj av—Khauli-athumaws mus ua rog tawm tsam Nkiliyas, ces Lis, thiab tom qab ntawd rau Siv—Ntshav thiab kev puas tsuaj npog thaj av tas.\n\nEthaws 15\n\nCov Neeg Tsales ntau plhom raug tua tuag nyob hauv hav rog—Siv thiab Khauli-athumaws sau tag nrho cov neeg tuaj sib tua kom mus txog thaum tuag—Tus Tswv tus Ntsuj Plig tsum tsis nyob nrog lawv—Haiv Neeg Tsales raug puas tsuaj huv tib si—Tsuas tshuav Khauli-athumaws xwb.\n\nMaulaunais\n\n\n\n\n\n\nMaulaunais 1\n\nMaulaunais sau cia rau txoj kev pab ntawm cov Neeg Lamas—Cov Neeg Nifais uas tsis kam tso Khetos tseg raug tua pov tseg. Kwv yees li 401–421 xyoo tom qab yug Yexus.\n\nMaulaunais 2\n\nYexus tau muab hwj chim rau kaum ob tug pab coj uas yog Neeg Nifais kom pub tau tus Vaj Ntsuj Plig Dawb Huv. Kwv yees li 401–421 xyoo tom qab yug Yexus.\n\nMaulaunais 3\n\nTej txwj laug tsa cov pov thawj thiab tej xib hwb los ntawm txoj kev tso tes rau. Kwv yees li 401–421 xyoo tom qab yug Yexus.\n\nMaulaunais 4\n\nKev qhia seb tej txwj laug thiab tej pov thawj foom koob hmoov thiab muab cov mov mog ntawm lub cim nco txog li cas. Kwv yees li 401–421 xyoo tom qab yug Yexus.\n\nMaulaunais 5\n\nTxoj kev qhia txog txoj kev foom koob hmoov thiab muab cov kua txiv hmab ntawm lub cim nco txog. Kwv yees li 401–421 xyoo tom qab yug Yexus.\n\nMaulaunais 6\n\nCov neeg hloov siab lees txim raug ua kev cai raus dej thiab raug tos txais—Tej mej zeej hauv lub koom txoos uas hloov siab lees txim raug zam txim—Tej kev sab laj raug coj los ntawm tus Vaj Ntsuj Plig Dawb Huv lub hwj chim. Kwv yees li 401–421 xyoo tom qab yug Yexus.\n\nMaulaunais 7\n\nTau muab ib txoj kev caw kom nkag tau rau hauv tus Tswv qhov chaw so—Thov Vajtswv tag siab nrho—Tus Ntsuj Plig ntawm Khetos ua tau kom neeg paub qhov zoo tawm ntawm qhov phem—Dab Ntxwg Nyoog yaum kom neeg tsis lees yuav Khetos thiab ua phem—Tej yaj saub ua kom pom txog txoj kev los ntawm Khetos—Los ntawm txoj kev ntseeg, raug ua tau tej txuj ci tseem ceeb thiab tej tim tswv qhuab qhia—Neeg yuav tsum cia siab rau txoj sia nyob mus ib txhis thiab los npuab rau txoj kev siab hlub. Kwv yees li 401–421 xyoo tom qab yug Yexus.\n\nMaulaunais 8\n\nUa kev cai raus dej rau tej me nyuam yaus yog ib qho kev phem qias—Tej me nyuam yaus muaj txoj sia nyob hauv Khetos vim yog txoj kev Theej Txhoj—Txoj kev ntseeg, txoj kev hloov siab lees txim, txoj kev txo hwj chim thiab txoj kev siab mos siab muag, txoj kev txais tus Vaj Ntsuj Plig Dawb Huv, thiab txoj kev tiv mus kom txog thaum kawg yuav coj tau mus rau txoj kev cawm seeg. Kwv yees li 401–421 xyoo tom qab yug Yexus.\n\nMaulaunais 9\n\nCov Neeg Nifais thiab cov Neeg Lamas ua phem qias thiab poob ntawm txoj kev zoo—Lawv tsim txom thiab ib leeg tua ib leeg—Maumoos thov Vajtswv kom txoj kev hlub tshua thiab txoj kev zoo yuav nyob nrog Maulaunais mus ib txhis. Kwv yees li 401–421 xyoo tom qab yug Yexus.\n\nMaulaunais 10\n\nIb qho lus tim khawv ntawm Phau Ntawv Maumoos yeej yog los ntawm lub hwj chim ntawm tus Vaj Ntsuj Plig Dawbuv—Tej txiaj ntsim ntawm tus Ntsuj Plig raug muab faib rau cov uas muaj kev ntseeg—Tej txiaj ntsim ntawm sab ntsuj plig yeej mus ua ke nrog txoj kev ntseeg tas mus li—Maulaunais tej lus hais tawm hauv av los—Cia li los cuag Khetos, cia li ua kom zoo tshaj plaws nyob hauv nws, thiab ua kom nej tej ntsuj plig dawb huv. Kwv yees li 421 xyoo tom qab yug Yexus.\n\nTej Nqe Qhia txog Nyob Hauv Phau Ntawv Maumoos\n\nPhau Ntawv Maumoos, tshaj li txhua lwm yam huv tib si, ua tim khawv rau qhov tseeb ntawm Yexus Khetos thiab ntawm cov lus qhuab qhia ntawm Yexus Khetos txoj moo zoo. Cov hau lus thiab vajlugkub nram no muab kev qhia txog cov neeg, tej chaw, tej lus qhuab qhia, thiab tej yam muaj tshwm sim nyob hauv Phau Ntawv Maumoos.\n\n", "eight 0": "[center][font_size=26]Phau Ntawv Maumoos[/font_size][/center]\n\nZaj Lus Piav thiab Cov Lus Ua Tim Khawv\n\n\n\n\n\n\nnplooj qhia npe\n\n\nnplooj qhia npe ntawm Phau Ntawv Maumoos\n\nYog li ntawd, nws thiaj yog ib qho ntsiab lus ntawm Nifais cov neeg phau ceev xwm txheej, thiab cov Neeg Lamas thiab—Tau sau rau cov Neeg Lamas, cov uas yog ib co noob uas seem los ntawm tsev neeg Ixayees; thiab kuj yog rau cov Neeg Yudais thiab Lwm Haiv Neeg—Tau sau raws li txoj kev txib ua, thiab kuj yog los ntawm tus ntsuj plig kev qhia tej uas yuav muaj los yav tom ntej thiab kev tshwm sim—Tau sau tseg thiab tau nias cim rau, thiab tau muab zais cia rau tus Tswv, es kom lawv txhob raug puas tsuaj—Kom xwv yuav tawm los los ntawm Vajtswv txoj kev pub thiab lub hwj chim mus rau ntawm txoj kev txhais lus—Tau muab nias cim rau los ntawm Maulaunais txhais tes, thiab tau muab zais rau tus Tswv, es kom yuav tawm los nyob hauv lub caij teem cia, los ntawm Lwm Haiv Neeg los—Ntawm txoj kev txhais lus los ntawm txoj kev pub ntawm Vajtswv.\n\nZaj Qhia tus uas Nyeem Phau Ntawv No\n\nPhau Ntawv Maumoos yog ib phau vajlugkub dawb huv piv tau rau phau Vajlugkub Npaiv Npaum. Nws yog ib phau ceev xwm txheej ntawm Vajtswv tej dej num nrog cov neeg thaum ub uas nyob cov teb chaws Amelikas thiab muaj txhij txhua ntawm txoj moo zoo uas kav ib txhis li.\n\nIb Zaj uas Piav Qho Me Ntsis txog Phau Ntawv Maumoos\n\nPhau Ntawv Maumoos yog ib phau ceev xwm txheej dawb ceev txog cov neeg uas nyob hauv thaj av Amelikas txheej thaum ub, thiab tau muab sau rau saum tej daim phiaj kub thiab tooj. Nyob hauv phau ntawv no kiag tau hais txog plaub yam phiaj ceev xwm txheej:\n\nTej Duab\n\n\n\n1 Nifais\n\n\n\n\n\n\n1 Nifais 1\n\nNifais pib sau nws cov neeg phau ceev xwm txheej—Lihais ua yog toog pom ib tug ncej nplaim hluav taws thiab nyeem ib phau ntawv uas qhia tej uas yuav muaj los yav tom ntej—Nws qhuas Vajtswv, nws qhia txog qhov uas tus Mexiyas yuav los, thiab nws qhia txog qhov uas Yeluxalees yuav raug puas tsuaj mus—Cov Neeg Yudais tsim txom nws. Kwv yees li 600 xyoo ua ntej yug Yexus.\n\n1 Nifais 2\n\nLihais coj nws tsev neeg khiav mus tom roob moj sab qhua uas nyob ze tus Dej Hiav Txwv Liab—Lawv tso lawv vaj tse tseg—Lihais ua kev cai txi pub rau tus Tswv thiab nws qhia nws cov tub kom coj raws li tej lus txib—Lamas thiab Lemu-ees yws yws rau nkawd txiv—Nifais mloog lus thiab muaj lub siab ntseeg thov; tus Tswv hais lus rau nws, thiab nws raug xaiv los kav nws cov tij laug. Kwv yees li 600 xyoo ua ntej yug Yexus.\n\n1 Nifais 3\n\nLihais cov tub rov qab mus pem Yeluxalees mus nqa cov phiaj toog—Lanpas tsis kam muab cov phiaj rau lawv—Nifais ntuas thiab yaum nws cov tij laug—Lanpas txhav lawv tej khoom thiab yuav muab lawv tua—Lamas thiab Lemu-ees ntaus Nifais thiab Xam thiab ib tug tim tswv tsis pub nkawd ntaus nws. Kwv yees li 600–592 xyoo ua ntej yug Yexus.\n\n1 Nifais 4\n\nNifais tua Lanpas pov tseg raws li tus Tswv kom nws ua thiab tom qab ntawd nws siv tswv yim muab tau cov phiaj toog—Xaulas yeem mus koom nrog Lihais tsev neeg nyob tom roob moj sab qhua. Kwv yees li 600–592 xyoo ua ntej yug Yexus.\n\n1 Nifais 5\n\nXaliyas yws Lihais—Nkawd zoo siab rau qhov uas nkawd cov tub rov qab los txog lawm—Lawv ua kev cai txi—Cov phiaj toog muaj Mauxes thiab cov yaj saub tej lus sau—Lawv tshuaj tau tias Lihais yog Yauxej ib tug xeeb leej xeeb ntxwv—Lihais qhia tej uas yuav muaj los yav tom ntej ntsig txog nws tej xeeb leej xeeb ntxwv thiab txog kev ceev cov phiaj. Kwv yees li 600–592 xyoo ua ntej yug Yexus.\n\n1 Nifais 6\n\nNifais sau tej yam uas yog Vajtswv li—Lub ntsiab uas nws ua li no yog nws yaum kom neeg los cuag tau Anplaham tus Vajtswv thiab kom lawv dim lawv lub txim. Kwv yees li 600–592 xyoo ua ntej yug Yexus.\n\n1 Nifais 7\n\nLihais cov tub rov qab mus rau pem Yeluxalees thiab kom Ixama-ees thiab nws tsev neeg nrog lawv khiav—Lamas thiab lwm cov tau ntxeev siab—Nifais ntuas rau nws cov tij laug kom lawv muaj txoj kev ntseeg ntawm tus Tswv—Lawv muab hlua khi nws thiab tuav tswv yim muab nws tua—Lub hwj chim ntawm txoj kev ntseeg tso nws dim—Nws cov tij laug thov kev zam txim—Lihais thiab nws cov kwv luag ua kev cai txi thiab hlawv tsiaj. Kwv yees li 600–592 xyoo ua ntej yug Yexus.\n\n1 Nifais 8\n\nLihais ua yog toog pom tsob ntoo uas cawm neeg txoj sia—Nws noj tsob ntoo ntawd cov txiv thiab nws xav kom nws tsev neeg tau noj thiab—Nws pom ib tug nqaj hlau, nws pom ib txoj kev ti thiab nqaim, thiab nws pom qhov kev tsaus ntuj uas muaj huab zig niab uas npog neeg—Xaliyas, Nifais, thiab Xam noj cov txiv, tiam sis Lamas thiab Lemu-ees tsis kam noj. Kwv yees li 600–592 xyoo ua ntej yug Yexus.\n\n1 Nifais 9\n\nNifais sau ob riag ceev xwm txheej—Ob riag puav leej hu ua Nifais cov phiaj—Cov phiaj uas dav muaj ib zag keeb kwm txog kev ua ub ua no ntawm cov neeg; hos cov phiaj uas nqaim tsuas hais ntau txog tej yam uas dawb ceev xwb. Kwv yees li 600–592 xyoo ua ntej yug Yexus.\n\n1 Nifais 10\n\nLihais qhia ua ntej txog cov neeg Npanpiloos txoj kev txhom cov Neeg Yudais mus ua qhev—Nws hais txog tus Mexiyas, tus Cawm Seeg, tus Txhiv Dim uas yuav los hauv cov Neeg Yudais—Nws kuj qhia ntsig txog tus uas yuav los muab Vajtswv tus Me Nyuam Yaj ua kev cai raus dej—Lihais qhia txog txoj kev tuag thiab txoj kev sawv hauv qhov tuag rov qab los ntawm tus Mexiyas—Nws piv txoj kev tawg ri niab thiab txoj kev sib sau ntawm cov neeg Ixayees rau ib tsob ntoo ntseej—Nifais hais txog Vajtswv tus Tub, txog lub txiaj ntsim Vaj Ntsuj Plig DawbHuv, thiab txog kev xav tau kev ncaj ncees. Kwv yees li 600–592 xyoo ua ntej yug Yexus.\n\n1 Nifais 11\n\nNifais pom tus Tswv tus Ntsuj Plig thiab nws tau qhia rau Nifais nyob hauv txoj kev ua yog toog pom txog tsob ntoo uas cawm neeg txoj sia—Nws pom Vajtswv tus Tub leej niam thiab tau kawm txog txoj kev uas Vajtswv yuav los nrog neeg nyob—Nws pom txoj kev ua kev cai raus dej, txoj kev ua hauj lwm qhuab qhia txoj moo zoo, thiab txoj kev muab ntsia rau saum ntoo khaub lig ntawm Vajtswv tus Me Nyuam Yaj—Nws kuj pom txoj kev hu thiab ua hauj lwm qhuab qhia txoj moo zoo ntawm tus Me Nyuam Yaj Kaum Ob tug Thwj Tim. Kwv yees li 600–592 xyoo ua ntej yug Yexus.\n\n1 Nifais 12\n\nNifais pom nyob hauv txoj kev ua yog toog txog: thaj av uas tau cog lus cia lawm; txoj kev ncaj ncees, txoj kev tsis ncaj ncees, thiab txoj kev puas tsuaj ntawm cov neeg uas nyob ntawm thaj av no; txoj kev uas Vajtswv tus Me Nyuam Yaj yuav los nrog lawv nyob; txoj kev uas kaum ob tug pab coj thiab kaum ob tug thwj tim yuav txiav txim rau cov neeg Ixayees li cas; txog qhov ntxim ntxub thiab tsis huv ntawm cov neeg uas tso txoj kev ntseeg tseg. Kwv yees li 600–592 xyoo ua ntej yug Yexus.\n\n1 Nifais 13\n\nNifais pom nyob hauv txoj kev ua yog toog txog tus dab tsa nws lub koom txoos nyob nrog Lwm Haiv Neeg; txoj kev nrhiav tau thiab txoj kev ua neej nyob ntawm teb chaws Amelikas; txoj kev poob ntau yam uas yooj yim to taub thiab muaj nuj nqis heev ntawm phau Vajlugkub Npaiv Npaum; txoj kev uas Lwm Haiv Neeg tso qhov tseeb tseg; txoj kev uas coj txoj moo zoo rov qab los, txoj kev uas yuav muaj vajlugkub los rau hnub nyoog kawg, thiab txoj kev tsim tsa Xi-oos. Kwv yees li 600–592 xyoo ua ntej yug Yexus.\n\n1 Nifais 14\n\nIb tug tim tswv qhia rau Nifais txog tej koob hmoov thiab tej kev foom tsis zoo uas yuav poob los rau Lwm Haiv Neeg—Tsuas muaj ob lub koom txoos nkaus xwb: Vajtswv tus Me Nyuam Yaj lub Koom Txoos thiab tus dab lub koom txoos—Cov Ntseeg Vajtswv uas nyob hauv txhua txhia haiv neeg raug lub koom txoos uas muaj zog thiab txaus ntxub tsim txom—Tus Thwj Tim Yauhas yuav sau txog txoj kev kawg ntawm lub ntiaj teb. Kwv yees li 600–592 xyoo ua ntej yug Yexus.\n\n1 Nifais 15\n\nLihais tej noob yuav tau txais txoj moo zoo los ntawm Lwm Haiv Neeg nyob rau hauv hnub nyoog kawg—Txoj kev sib sau ntawm cov neeg Ixayees yuav zoo li ib tsob ntoo ntseej uas muab cov ceg nyeg rov qab los txuas dua rau—Nifais txhais txoj kev ua yog toog pom ntawm tsob ntoo uas cawm neeg txoj sia thiab nws hais txog Vajtswv txoj kev txim lij uas nws muab cov neeg phem faib tawm ntawm cov neeg ncaj ncees. Kwv yees li 600–592 xyoo ua ntej yug Yexus.\n\n1 Nifais 16\n\nTxoj kev tseeb tsis yooj yim rau cov neeg phem coj—Lihais cov tub yuav Ixama-ees cov ntxhais ua poj niam—Lub Liyahaunas coj lawv kev nyob tom roob moj sab qhua—Xov xwm los ntawm tus Tswv sau rau saum lub Liyahaunas ib lub sij hawm dhau ib lub sij hawm—Ixama-ees tuag; nws tsev neeg yws yws vim lawv kev kub ntxhov. Kwv yees li 600–592 xyoo ua ntej yug Yexus.\n\n1 Nifais 17\n\nNifais raug txib kom txua ib lub nkoj—Nws ob tug tij laug ntxeev siab rau nws—Nws ntuas nkawd kom nkawd nco txog zaj dab neeg uas hais txog Vajtswv tej hauj lwm uas ua rau cov neeg Ixayees—Nws muaj Vajtswv lub hwj chim puv npo—Nws ob tug tij laug raug txwv tsis pub tuav nws, tsuas ntshai nkawd yuav qhuav li xyoob rawm qhuav. Kwv yees li 592–591 xyoo ua ntej yug Yexus.\n\n1 Nifais 18\n\nLub nkoj txua tiav lawm—Tau hais txog kev yug Yakhauj thiab Yauxej—Cov kwv luag nce nkoj mus rau thaj av uas tau cog lus cia lawm—Ixama-ees cov tub thiab lawv cov poj niam koom siab ua txoj kev lom zem thiab kev ntxeev siab—Nifais raug khi, thiab lub nkoj tau raug cua daj cua dub ntsawj rov qab—Nifais raug tso dim, thiab vim nws txoj kev thov Vajtswv nag xob nag cua thiaj tu—Lawv tuaj txog hauv thaj av uas tau cog lus cia lawm. Kwv yees li 591–589 xyoo ua ntej yug Yexus.\n\n1 Nifais 19\n\nNifais muab cov quav tooj quav hlau ua cov phiaj thiab sau nws cov neeg zaj keeb kwm—Cov neeg Ixayees tus Vajtswv yuav los rau pua xyoo tom qab lub sij hawm uas Lihais tau ncaim Yeluxalees—Nifais qhia txog Nws tej kev txom nyem thiab txoj kev raug ntsia rau saum ntoo khaub lig—Cov Neeg Yudais yuav raug luag ntxub thiab yuav raug tawg khiav ri niab mus txog thaum hnub nyoog kawg, thaum uas lawv yuav tig rov qab mus cuag tus Tswv. Kwv yees li 588–570 xyoo ua ntej yug Yexus.\n\n1 Nifais 20\n\nTus Tswv qhia tawm nws tej ntsiab hauj lwm rau cov neeg Ixayees—Lawv tau raug xaiv los hauv tej cub tawg ntawm txoj kev kub ntxhov thiab kom khiav tawm hauv Npanpiloos mus—Muab piv rau Yaxayas 48. Kwv yees li 588–570 xyoo ua ntej yug Yexus.\n\n1 Nifais 21\n\nTus Mexiyas yuav ua ib lub teeb rau Lwm Haiv Neeg thiab yuav tso cov neeg raug kaw kom dim—Cov neeg Ixayees yuav raug sib sau los ua ke nrog hwj chim nyob rau hauv hnub nyoog kawg—Tej vaj ntxwv yuav ua lawv tej txiv qhuav—Muab piv rau Yaxayas 49. Kwv yees li 588–570 xyoo ua ntej yug Yexus.\n\n1 Nifais 22\n\nCov neeg Ixayees yuav raug tawg ri niab mus thoob plaws hauv lub qab ntuj khwb no—Lwm Haiv Neeg yuav muab txoj moo zoo los yug thiab pab kom cov neeg Ixayees loj hlob nyob rau hauv hnub nyoog kawg—Cov neeg Ixayees yuav raug sib sau los ua ke thiab lawv yuav raug cawm dim, thiab cov neeg phem yuav raug kub hnyiab ib yam li tej quav nyab npleg—Tus dab txoj kev kav yuav raug puas tsuaj puas ntsoog, thiab Ntxwg Nyoog yuav raug muab khi. Kwv yees li 588–570 xyoo ua ntej yug Yexus.\n\n2 Nifais\n\n\n\n\n\n\n2 Nifais 1\n\nLihais qhia tej uas yuav muaj los yav tom ntej ntsig txog ib lub teb chaws uas muaj kev nyob ywj siab—Nws tej noob yuav raug tawg khiav ri niab thiab yuav raug puas tsuaj yog hais tias lawv tsis kam lees cov neeg Ixayees Tus Dawb Huv—Nws ntuas cov tub kom lawv muab txoj kev ncaj ncees los ua daim hlau npog hauv siab. Kwv yees li 588–570 xyoo ua ntej yug Yexus.\n\n2 Nifais 2\n\nTxoj kev txhiv dim los dhau ntawm tus Mexiyas Dawb Huv—Txoj kev ywj siab xaiv yog ib qho tseem ceeb rau txoj kev muaj sia ua neej nyob thiab txoj kev vam meej—Adas tau poob xwv kom thiaj yuav muaj taus tib neeg—Neeg muaj kev ywj siab xaiv txoj kev ywj siab thiab txoj sia nyob mus ib txhis. Kwv yees li 588–570 xyoo ua ntej yug Yexus.\n\n2 Nifais 3\n\nYauxej nyob hauv teb chaws Iyiv tau ua yog toog pom cov Neeg Nifais—Nws tau qhia tej uas yuav muaj los yav tom ntej txog Yauxej Xamiv, hnub nyoog kawg tus yaj saub; txog Mauxes, tus uas yuav tso cov neeg Ixayees dim; thiab txog qhov uas yuav muaj Phau Ntawv Maumoos. Kwv yees li 588–570 xyoo ua ntej yug Yexus.\n\n2 Nifais 4\n\nLihais ntuas thiab foom koob hmoov rau nws tej tub tej ki—Nws tuag thiab raug muab faus—Nifais zoo siab rau Vajtswv txoj kev zoo rau nws—Nifais tso siab plhuav rau tus Tswv mus ib txhis li. Kwv yees li 588–570 xyoo ua ntej yug Yexus.\n\n2 Nifais 5\n\nCov Neeg Nifais ncaim tawm ntawm cov Neeg Lamas mus, ceev Mauxes txoj kev cai, thiab tsa ib lub tuam tsev—Vim lawv txoj kev tsis ntseeg, cov Neeg Lamas thiaj raug txiav tawm ntawm tus Tswv lus xub ntiag mus, raug foom phem, thiab tau peem tsheej los mus ua ib pab tsim txom rau cov Neeg Nifais. Kwv yees li 588–559 xyoo ua ntej yug Yexus.\n\n2 Nifais 6\n\nYakhauj rov qab tham txog cov Neeg Yudais zaj keeb kwm: Lawv txoj kev ua qhev nyob hauv Npanpiloos thiab lawv txoj kev dim rov qab los; cov neeg Ixayees Tus Dawb Huv txoj kev qhuab qhia thiab txoj kev tuag saum ntoo khaub lig; txoj kev pab uas tau txais los ntawm Lwm Haiv Neeg; thiab lawv txoj kev txum tim rov qab los nyob hauv hnub nyoog kawg thaum uas lawv ntseeg tus Mexiyas. Kwv yees li 559–545 xyoo ua ntej yug Yexus.\n\n2 Nifais 7\n\nYaxayas qhia txog tus Mexiyas—Tus Mexiyas yuav muaj cov neeg txawj ntse tus nplaig—Nws yuav tig nws lub nraub qaum rau cov uas ntaus nws—Nws yeej yuav tsis swb li—Piv rau Yaxayas 50. Kwv yees li 559–545 xyoo ua ntej yug Yexus.\n\n2 Nifais 8\n\nNyob hauv hnub kawg, tus Tswv yuav nplij Xi-oos lub siab thiab sau cov neeg Ixayees los ua ke—Cov uas raug txhiv dim lawm yuav los rau hauv Xi-oos nrog txoj kev xyiv fab kawg nkaus li—Piv rau Yaxayas 51 thiab 52:1–2. Kwv yees li 559–545 xyoo ua ntej yug Yexus.\n\n2 Nifais 9\n\nCov Neeg Yudais yuav sib sau rov qab los nyob rau hauv lawv tej thaj av uas tau cog lus tseg cia lawm—Txoj kev theej txhoj yog qhov nqi uas them noob neej txoj kev poob—Tej neeg uas tuag lawm tej cev yuav sawv hauv qhov ntxa rov qab los, thiab lawv tej ntsuj plig yuav sawv hauv ntuj txiag teb tsaus los thiab sawv hauv yeeb tsheej—Lawv yuav raug txiav txim—Txoj kev theej txhoj cawm tau neeg dim ntawm txoj kev tuag, ntawm ntuj txiag teb tsaus, ntawm tus dab, thiab ntawm txoj kev tsim txom uas tsis muaj qhov kawg ib zaug li—Cov neeg ncaj ncees yuav raug cawm mus nyob rau saum Vajtswv lub nceeg vaj—Tej kev txhaum tej txim—Cov neeg Ixayees Tus Dawb Huv yog tus uas zov lub rooj vag. Kwv yees li 559–545 xyoo ua ntej yug Yexus.\n\n2 Nifais 10\n\nCov Neeg Yudais yuav muab lawv tus Vajtswv ntsia rau saum ntoo khaub lig—Lawv yuav tawg khiav ri niab mus txog thaum uas lawv rov pib ntseeg nws—Teb chaws Amelikas yuav yog ib thaj av ywj pheej uas nyob tsis muaj huab tais kav—Yuav tsum sib raug zoo rau Vajtswv thiab txais tau txoj kev cawm seeg los ntawm nws txoj kev zoo. Kwv yees li 559–545 xyoo ua ntej yug Yexus.\n\n2 Nifais 11\n\nYakhauj tau pom nws tus Txhiv Dim—Mauxes txoj kev cai yog lub cim txog tus Khetos thiab ua tim khawv qhia tseeb tias nws yuav los. Kwv yees li 559–545 xyoo ua ntej yug Yexus.\n\n2 Nifais 12\n\nYaxayas pom lub tuam tsev hauv hnub nyoog kawg, pom kev sib sau ntawm cov neeg Ixayees, thiab pom txoj kev txiav txim hauv milenias thiab kev pom txoj kev thaj yeeb nyab xeeb—Cov neeg khav txiv thiab neeg phem yuav raug txo kom qis hauv lub caij nqis Los Zaum Ob—Piv rau Yaxayas 2. Kwv yees li 559–545 xyoo ua ntej yug Yexus.\n\n2 Nifais 13\n\nYudas thiab Yeluxalees yuav raug rau txim rau lawv txoj kev tsis mloog lus—Tus Tswv zam txim rau thiab txiav txim rau nws cov neeg—Xi-oos tej ntxhais yuav raug foom thiab tsim txom vim lawv tej kev ntiaj teb—Piv rau Yaxayas 3. Kwv yees li 559–545 xyoo ua ntej yug Yexus.\n\n2 Nifais 14\n\nXi-oos thiab nws tej ntxhais yuav raug txhiv dim thiab ua kom dawb huv nyob rau hauv lub caij milenias—Piv rau Yaxayas 4. Kwv yees li 559–545 xyoo ua ntej yug Yexus.\n\n2 Nifais 15\n\nTus Tswv lub vaj txiv hmab Ixayees yuav ciaj los mus ua ib qho chaw tsis muaj neeg nyob thiab nws cov neeg yuav raug tawg khiav ri niab—Tej kev txom nyem yuav los rau lawv nyob hauv lawv qhov yuam kev thiab thaum lawv tawg khiav ri niab ntawd—Tus Tswv yuav tsa ib tug chij thiab sau cov neeg Ixayees—Piv rau Yaxayas 5. Kwv yees li 559–545 xyoo ua ntej yug Yexus.\n\n2 Nifais 16\n\nYaxayas pom tus Tswv—Yaxayas tej kev txhaum tau raug zam txim—Nws tau raug hu los mus qhia tej uas yuav muaj los yav tom ntej—Nws qhia yam uas yuav muaj los yav tom ntej txog txoj kev uas cov Neeg Yudais tsis kam lees yuav Khetos tej lus qhuab qhia—Ib cov neeg uas seem tshuav yuav rov qab los—Piv rau Yaxayas 6. Kwv yees li 559–545 xyoo ua ntej yug Yexus.\n\n2 Nifais 17\n\nEfala-is thiab Xilias ua rog tawm tsam Yudas—Khetos yuav yug los ntawm ib tug nkauj xwb—Piv rau Yaxayas 7. Kwv yees li 559–545 xyoo ua ntej yug Yexus.\n\n2 Nifais 18\n\nKhetos yuav ua zoo li lub pob zeb uas luam neeg ko taw thiab zoo li lub pob zeb uas tawm tsam—Nrhiav tus Tswv, tsis txhob mus nrhiav txiv neeb txiv yaig—Tig mus rau txoj kev cai thiab rau tej lus tim khawv ua tus coj kev—Piv rau Yaxayas 8. Kwv yees li 559–545 xyoo ua ntej yug Yexus.\n\n2 Nifais 19\n\nYaxayas hais ntsig txog tus Mexiyas—Cov neeg uas nyob hauv txoj kev tsaus ntuj yuav pom txoj kev kaj uas tseem ceeb—Ib tug me nyuam twb yug los rau peb—Nws yuav yog ib tug Tub Vaj Ntxwv ntawm txoj kev Thaj Yeeb Nyab Xeeb thiab yuav los kav saum Daviv lub rooj zaum—Piv rau Yaxayas 9. Kwv yees li 559–545 xyoo ua ntej yug Yexus.\n\n2 Nifais 20\n\nKev puas tsuaj ntawm Axilias yog ib lub cim ntawm txoj kev puas tsuaj rau cov neeg phem nyob rau lub caij Nqis Los Zaum Ob—Thaum tus Tswv rov qab los dua yuav tsis muaj neeg seem nyob coob—Yakhauj cov noob seem yuav rov qab los nyob rau hnub ntawd—Piv rau Yaxayas 10. Kwv yees li 559–545 xyoo ua ntej yug Yexus.\n\n2 Nifais 21\n\nTsexis tus kav (Khetos) yuav txiav txim ncaj ncees—Kev paub txog Vajtswv yuav nrov ncha mus puv nkaus lub ntiaj teb no nyob rau lub caij milenias—Tus Tswv yuav tsa ib tug chij thiab sau Ixayees los ua ke—Piv rau Yaxayas 11. Kwv yees li 559–545 xyoo ua ntej yug Yexus.\n\n2 Nifais 22\n\nNyob rau hauv lub caij milenias neeg txhua leej txhua tus yuav qhuas tus Tswv—Nws yuav nrog lawv nyob—Piv rau Yaxayas 12. Kwv yees li 559–545 xyoo ua ntej yug Yexus.\n\n2 Nifais 23\n\nTxoj kev puas tsuaj ntawm Npanpiloos yog ib qho piv txwv ntawm kev puas tsuaj ntawm txoj kev Nqis Los Zaum Ob—Yuav yog ib hnub rau txoj kev npau taws thiab kev pauj txiaj ntsig—Npanpiloos (lub ntiaj teb) yuav vau mus ib txhis li—Piv rau Yaxayas 13. Kwv yees li 559–545 xyoo ua ntej yug Yexus.\n\n2 Nifais 24\n\nIxayees yuav raug sib sau thiab yuav zoo siab rau txoj kev tau zoo so nyob hauv lub caij milenias—Luxifaws raug ntiab tawm saum ntuj ceeb tsheej vim txoj kev tawm tsam—Ixayees yuav kov yeej Npanpiloos (lub ntiaj teb)—Piv rau Yaxayas 14. Kwv yees li 559–545 xyoo ua ntej yug Yexus.\n\n2 Nifais 25\n\nNifais zoo siab nyob hauv txoj kev qhia meej—Yaxayas txoj kev qhia tej uas yuav muaj los yav tom ntej yuav raug to taub nyob rau hauv hnub nyoog kawg—Cov Neeg Yudais yuav rov qab ncaim Npanpiloos los, ntsia tus Mexiyas rau saum ntoo khaub lig, thiab raug tawg khiav ri niab thiab raug txim—Lawv yuav raug coj rov qab los thaum lawv ntseeg hauv tus Mexiyas—Nws yuav xub los rau pua xyoo tom qab uas Lihais tau ncaim Yeluxalees—Cov Neeg Nifais coj Mauxes txoj kev cai thiab ntseeg Khetos, tus uas yog Ixayees Tus Dawb Huv. Kwv yees li 559–545 xyoo ua ntej yug Yexus.\n\n2 Nifais 26\n\nKhetos yuav los qhuab qhia rau cov Neeg Nifais—Nifais twb xub pom txoj kev puas tsuaj ntawm nws cov neeg—Lawv yuav hais lus tawm hauv av los—Lwm haiv neeg yuav tsa tej koom txoos cuav thiab txoj kev tuav hauv—Tus Tswv txwv tsis pub neeg xyaum ua tej xib hwb cuav. Kwv yees li 559–545 xyoo ua ntej yug Yexus.\n\n2 Nifais 27\n\nKev tsaus ntuj thiab txoj kev tso qhov tseeb tseg yuav los duav lub ntiaj teb nyob hauv hnub kawg—Phau Ntawv Maumoos yuav tawm los—Peb tug tim khawv yuav ua tim khawv txog phau ntawv—Tus neeg txawj ntse yuav tsis muaj cuab kav nyeem tau phau ntawv uas tau muab zwm tseg—Tus Tswv yuav ua ib txog hauj lwm zoo kawg nkaus uas xav tsis thoob thiab xav tsis tag—Piv rau Yaxayas 29. Kwv yees li 559–545 xyoo ua ntej yug Yexus.\n\n2 Nifais 28\n\nNtau lub koom txoos cuav yuav raug tsa nyob rau hauv hnub kawg—Lawv yuav qhia tej lus cuav, thiab tej tsis muaj qab hau thiab tej lus qhia uas vwm—Yuav muaj txoj kev tso qhov tseeb tseg vim yog tej xib hwb cuav—Tus dab yuav tshum neeg tej siab—Nws yuav qhia txhua txhia yam lus qhuab qhia uas cuav. Kwv yees li 559–545 xyoo ua ntej yug Yexus.\n\n2 Nifais 29\n\nNtau Lwm Haiv Neeg yuav tsis lees yuav Phau Ntawv Maumoos—Lawv yuav hais tias: Peb tsis xav tau Vajlugkub Npaiv Npaum ntxiv lawm—Tus Tswv hais rau ntau haiv neeg—Nws yuav txiav txim rau lub ntiaj teb tawm ntawm cov ntawv uas tau sau tej no. Kwv yees li 559–545 xyoo ua ntej yug Yexus.\n\n2 Nifais 30\n\nLwm Haiv Neeg cov uas hloov siab tshiab yuav raug suav nrog cov neeg uas sib khi lus ua ke—Muaj coob tug cov Neeg Lamas thiab cov Neeg Yudais yuav ntseeg txoj lus thiab ciaj los mus ua ib cov neeg ntxim nyiam—Ixayees yuav raug txum tim rov qab muaj li qub thiab cov neeg phem yuav raug puas tsuaj. Kwv yees li 559–545 xyoo ua ntej yug Yexus.\n\n2 Nifais 31\n\nNifais qhia vim li cas Khetos thiaj ua kev cai raus dej—Tib neeg yuav tsum ua raws li Khetos, ua kev cai raus dej, txais tus Vaj Ntsuj Plig Dawb Huv, thiab ntseeg kom mus txog thaum kawg thiaj li yuav dim—Txoj kev hloov siab lees txim thiab txoj kev ua kev cai raus dej yog lub rooj vag uas mus rau txoj kev ti thiab txoj kev nqaim—Txoj sia nyob mus ib txhis yuav los rau cov uas coj tej lus txib tom qab uas ua kev cai raus dej lawm. Kwv yees li 559–545 xyoo ua ntej yug Yexus.\n\n2 Nifais 32\n\nCov tim tswv hais lus los ntawm tus Vaj Ntsuj Plig Dawb Huv lub hwj chim—Neeg yuav tsum thov Vajtswv thiab kawm txoj kev paub ntxiv rau lawv tus kheej los ntawm tus Vaj Ntsuj Plig Dawb Huv. Kwv yees li 559–545 xyoo ua ntej yug Yexus.\n\n2 Nifais 33\n\nNifais tej lus muaj tseeb—Lawv ua tim khawv txog Khetos—Cov uas ntseeg Khetos yuav ntseeg Nifais cov lus—Lawv yuav sawv ntsug ua tim khawv nyob ntawm lub rooj txiav txim. Kwv yees li 559–545 xyoo ua ntej yug Yexus.\n\nYakhauj\n\n\n\n\n\n\nYakhauj 1\n\nYakhauj thiab Yauxej nrhiav yaum neeg los ntseeg Khetos thiab coj nws tej lus txib—Nifais tuag—Txoj kev phem huaj vam nyob hauv cov Neeg Nifais. Kwv yees li 544–421 xyoo ua ntej yug Yexus.\n\nYakhauj 2\n\nYakhauj cem rhuav txoj kev ntshaw kev nplua nuj, txoj kev khav txiv, thiab txoj kev tsis coj dawb huv—Tib neeg yuav tsum nrhiav tej kev nplua nuj los pab lawv tej neeg zej zog—Yakhauj cem cov neeg uas xyaum yuav ntau tus poj niam tsis raws kev cai—Tus Tswv zoo siab rau cov poj niam coj dawb huv. Kwv yees li 544–421 xyoo ua ntej yug Yexus.\n\nYakhauj 3\n\nCov neeg uas muaj siab huv huv txais yuav Vajtswv txoj lus uas zoo—Cov Neeg Lamas kev ncaj ncees tseem ncaj tshaj li cov Neeg Nifais kev ncaj ncees—Yakhauj ceeb toom txog kev ua nkauj ua nraug, kev xav tau daj tau deev, thiab lwm yam kev txog txhaum. Kwv yees li 544–421 xyoo ua ntej yug Yexus.\n\nYakhauj 4\n\nCov yaj saub tag nrho puav leej teev tiam Leej Txiv los ntawm Khetos lub npe—Anplaham txoj kev uas muab Ixaj txi yog ib lub cim txog txoj kev uas Vajtswv muab nws Tib Leeg Tub los theej txhoj—Tib neeg yuav los nrog Vajtswv sib raug zoo dhau los ntawm txoj kev theej txhoj—Cov Neeg Yudais tsis kam lees yuav lub pob zeb tiv thawj. Kwv yees li 544–421 xyoo ua ntej yug Yexus.\n\nYakhauj 5\n\nYakhauj hais ntxiv txog Xinos zaj dab neeg piv txwv ntawm tsob ntoo ntseej nyeg thiab tsob ntoo ntseej qus—Ob tsob ntoo ntawd zoo ib yam li cov neeg Ixayees thiab Lwm Haiv Neeg—Txoj kev tawg ri niab thiab txoj kev sib sau los ua ke ntawm cov neeg Ixayees raug xub muab los xam pom txog—Tau muaj kev hais txog cov Neeg Nifais thiab cov Neeg Lamas thiab tag nrho rau tsev neeg Ixayees—Lwm Haiv Neeg yuav raug coj los txuas rau Ixayees—Thaum kawg lub vaj txiv hmab yuav raug kub hnyiab mus. Kwv yees li 544–421 xyoo ua ntej yug Yexus.\n\nYakhauj 6\n\nTus Tswv yuav cawm Ixayees nyob rau hauv hnub nyoog kawg—Lub ntiaj teb yuav raug hluav taws kub—Tib neeg yuav tsum lawv Khetos qab thiaj li yuav zam tau lub pas dej hluav taws leej faj. Kwv yees li 544–421 xyoo ua ntej yug Yexus.\n\nYakhauj 7\n\nSawmlaj tsis kam lees yuav Khetos, tau cam nrog Yakhauj, yuav kom muaj ib lub cim, thiab tau raug Vajtswv rau txim—Tag nrho cov yaj saub sawv daws puav leej tau hais txog Khetos thiab nws txoj kev theej txhoj—Cov Neeg Nifais tau ua lawv lub neej nyob zoo li tej neeg loj leeb, yug hauv txoj kev txom nyem, thiab tau raug ntxub los ntawm cov Neeg Lamas. Kwv yees li 544–421 xyoo ua ntej yug Yexus.\n\nEnos\n\nEnos rau siab ntso thov Vajtswv thiab tau txais ib txoj kev zam txim rau nws tej kev txog txhaum—Tus Tswv lub suab los rau hauv nws lub siab cog lus ntsoov tias txoj kev cawm seeg yuav muaj rau cov Neeg Lamas nyob rau yav tom ntej—Cov Neeg Nifais tau nrhiav pab cov Neeg Lamas nyob rau hauv lawv lub neej—Enos zoo siab nyob hauv nws tus Txhiv Dim. Kwv yees li 420 xyoo ua ntej yug Yexus.\n\nYaloos\n\nCov Neeg Nifais coj Mauxes txoj kev cai, tos ntsoov rau txoj kev uas Khetos yuav los, thiab huaj vam nyob rau hauv thaj av—Ntau tus yaj saub ua hauj lwm ceev lawv rau hauv txoj kev tseeb. Kwv yees li 399–361 xyoo ua ntej yug Yexus.\n\nOonis\n\nOonis, Amaloo, Khemis, Apinadoos, thiab Amalej, txhua tus, ceev cov ceev xwm txheej—Mauxiyas nrhiav tau cov neeg Xalahelas uas tau tuaj tim Yeluxalees tuaj nyob rau lub sij hawm Xedekhiyas—Nws raug ua vaj ntxwv kav lawv—Cov neeg Mules tau nrhiav pom Khauli-athumaws, tus suaj kaum ntawm cov Neeg Tsales—Vaj ntxwv Npeyamis los ua vaj ntxwv pauv Mauxiyas—Tib neeg yuav tsum muab lawv tej ntsuj plig ua ib txoj kev txi pub rau Khetos. Kwv yees li 323–130 xyoo ua ntej yug Yexus.\n\nMaumoos cov Lus\n\nMaumoos muab tej ntsiab lus ntawm Nifais cov phiaj dav sau rau saum Maumoos cov phiaj—Nws muab cov phiaj nqaim los xyaw lwm cov phiaj—Vaj ntxwv Npeyamis tsim kev thaj yeeb nyob rau hauv thaj av. Kwv yees li 385 xyoo tom qab yug Yexus.\n\nMauxiyas\n\n\n\n\n\n\nMauxiyas 1\n\nVaj ntxwv Npeyamis qhia lawv tej yawg koob yam lus hais thiab tej kev qhia tej uas yuav muaj los yav tom ntej rau nws cov tub—Lawv txoj kev teev ntuj thiab txoj kev vam meej tau raug muaj nyob vim yog cov ceev xwm txheej uas tau ceev tseg rau saum cov phiaj uas muaj ntau yam ua ke—Mauxiyas raug xaiv ua vaj ntxwv thiab raug muab ua tus saib xyuas cov ceev xwm txheej thiab lwm yam. Kwv yees li 130–124 xyoo ua ntej yug Yexus.\n\nMauxiyas 2\n\nVaj ntxwv Npeyamis hais rau nws cov neeg—Nws hais txog txoj kev txim lij, txoj kev ncaj, thiab txoj kev sab ntsuj plig ntawm nws txoj kev kav teb kav chaw—Nws ntuas kom lawv ua hauj lwm rau lawv tus Vaj Ntxwv saum ntuj ceeb tsheej—Cov uas ntxeev siab tawm tsam Vajtswv yuav tau raug kev txom nyem ib yam li lub qhov cub uas tua tsis paub tuag li. Kwv yees li 124 xyoo ua ntej yug Yexus.\n\nMauxiyas 3\n\nVaj ntxwv Npeyamis hais lus ntxiv mus—Tus Tswv uas Muaj Hwj Chim loj tshaj plaws yuav qhuab qhia rau tib neeg los ntawm ib lub tsev av—Ntshav yuav tawm ntawm txhua lub qhov hws los thaum uas nws theej ntiaj teb tej kev txog txhaum—Kev cawm seeg tsuas yog los ntawm nws lub npe los xwb—Tib neeg muaj peev xwm tso tau txoj kev ua neeg ntiaj teb tseg thiab rais tau los mus uas cov ntseeg dawb huv dhau los ntawm txoj kev Theej Txhoj—Txoj kev tsim txom ntawm cov neeg phem yuav zoo li ib lub pas dej hluav taws thiab leej faj. Kwv yees li 124 xyoo ua ntej yug Yexus.\n\nMauxiyas 4\n\nVaj ntxwv Npeyamis hais lus ntxiv mus—Kev cawm seeg los vim yog txoj kev theej txhoj—Ntseeg Vajtswv thiaj yuav dim—Txais tau txoj kev ntxuav nej tej kev txhaum los ntawm txoj kev ntseeg tiag tiag—Faib tej yam uas nej muaj rau cov pluag—Ua ib puas tsav yam nyob hauv txoj kev txawj ntse thiab muaj paus muaj ntsis. Kwv yees li 124 xyoo ua ntej yug Yexus.\n\nMauxiyas 5\n\nHaiv Neeg Ntseeg los ua Khetos tej tub thiab tej ntxhais dhau los ntawm txoj kev ntseeg—Ces lawv raug hu los ntawm Khetos lub npe—Vaj ntxwv Npeyamis ntuas lawv kom nyob ruaj nrees thiab tsis txav nyob hauv tej kev ua hauj lwm zoo. Kwv yees li 124 xyoo ua ntej yug Yexus.\n\nMauxiyas 6\n\nVaj ntxwv Npeyamis sau cov neeg tej npe thiab tsa cov pov thawj los qhia lawv—Mauxiyas kav li ib tug vaj ntxwv ncaj ncees. Kwv yees li 124–121 xyoo ua ntej yug Yexus.\n\nMauxiyas 7\n\nAmoos nrhiav tau thaj av Lihais-Nifais qhov uas Leehais ua vaj ntxwv—Leehais cov neeg ua cov Neeg Lamas qhev—Leehais qhia txog lawv zaj keeb puam—Ib tug yaj saub (Anpinadais) tau ua tim khawv tias Khetos yog tus Vajtswv thiab Leej Txiv ntawm txhua txhia yam—Cov uas tseb tej kev qias yuav sau cua daj cua dub, thiab cov uas muab lawv tej kev cia siab rau hauv tus Tswv yuav raug cawm dim. Kwv yees li 121 xyoo ua ntej yug Yexus.\n\nMauxiyas 8\n\nAmoos qhia Leehais cov neeg—Nws kawm txog cov Neeg Tsales nees nkaum plaub daim phiaj—Cov ceev xwm txheej thaum ub muaj peev xwm muab txhais tau los ntawm cov neeg pom yav tom ntej—Txiaj ntsim ntawm txoj kev ua ib tug pom yav tom ntej zoo tshaj tag nrho lwm yam huv tib si. Kwv yees li 121 xyoo ua ntej yug Yexus.\n\nMauxiyas 9\n\nXeenas coj ib pab tawm ntawm Xalahelas los nyob rau thaj av Lihais-Nifais—Cov Neeg Lamas tus vaj ntxwv cia lawv muaj thaj av ua lawv tug—Muaj rog los ntawm cov Neeg Lamas thiab Xeenas cov neeg. Kwv yees li 200–187 xyoo ua ntej yug Yexus.\n\nMauxiyas 10\n\nVaj ntxwv Lamas tuag—Nws cov neeg qus thiab tsiv heev thiab ntseeg tej kev coj noj coj ua uas tsis yog—Xeenas thiab nws cov neeg kov yeej lawv. Kwv yees li 187–160 xyoo ua ntej yug Yexus.\n\nMauxiyas 11\n\nVaj ntxwv Nau-as kav nyob hauv txoj kev qias—Nws nyiam nrog nws cov poj niam thiab tej niam yau ua phem heev li—Anpinadais qhia tej uas yuav muaj los yav tom ntej tias cov neeg yuav raug coj mus rau hauv txoj kev ua qhev—Vaj ntxwv Nau-as nrhiav txo nws txoj sia. Kwv yees li 160–150 xyoo ua ntej yug Yexus.\n\nMauxiyas 12\n\nAnpinadais raug txhom mus kaw rau txoj kev qhia tej uas yuav muaj los yav tom ntej txog txoj kev puas tsuaj ntawm cov neeg thiab Vaj ntxwv Nau-as txoj kev tuag—Cov pov thawj cuav hais txog tej vajlugkub thiab ua txuj coj Mauxes txoj kev cai—Anpinadais pib qhia lawv kaum nqi lus txib. Kwv yees li 148 xyoo ua ntej yug Yexus.\n\nMauxiyas 13\n\nAnpinadais raug tsom kwm los ntawm ntuj lub hwj chim—Nws qhia Kaum Nqi lus txib—Txoj kev cawm seeg tsis yog los ntawm Mauxes txoj kev cai xwb—Vajtswv tus kheej yuav ua ib qho theej txhoj thiab txhiv nws cov neeg. Kwv yees li 148 xyoo ua ntej yug Yexus.\n\nMauxiyas 14\n\nYaxayas hais txog tus Mexiyas—Mexiyas txoj kev txo hwj chim thiab tej kev txom nyem tau raug tsa cia—Nws muab nws tus kheej ua ib qho kev txi rau txoj kev txhaum thiab ua kev pab rau cov neeg ua txhaum—Piv rau Yaxayas 53. Kwv yees li 148 xyoo ua ntej yug Yexus.\n\nMauxiyas 15\n\nKhetos ua Leej Txiv thiab Leej Tub tau li cas—Nws yuav ua kev pab rau thiab ris nws cov neeg tej kev txog txhaum—Lawv thiab tag nrho cov yaj saub dawb huv puav leej yog nws tej xeeb leej xeeb ntxwv—Nws rhawv txoj kev sawv hauv qhov tuag rov qab los—Tej me nyuam yaus yuav muaj txoj sia nyob mus ib txhis. Kwv yees li 148 xyoo ua ntej yug Yexus.\n\nMauxiyas 16\n\nVajtswv txhiv neeg dim ntawm lawv txoj kev yuam kev thiab txoj kev poob—Cov uas zoo li neeg ntiaj teb yuav nyob zoo li tsis muaj txoj kev txhiv dim—Khetos rhawv ib txoj kev sawv hauv qhov tuag rov qab los rau txoj sia uas tsis muaj qhov kawg los sis rau txoj kev raug txim uas tsis muaj qhov kawg. Kwv yees li 148 xyoo ua ntej yug Yexus.\n\nMauxiyas 17\n\nAmas ntseeg thiab sau Anpinadais tej lus—Anpinadais tiv txoj kev tuag los ntawm hluav taws—Nws qhia tej uas yuav muaj los yav tom ntej txog tej kab mob thiab txoj kev tuag los ntawm hluav taws rau cov neeg uas muab nws tua. Kwv yees li 148 xyoo ua ntej yug Yexus.\n\nMauxiyas 18\n\nAmas qhuab qhia ntsiag to—Nws hais tej kev khi lus ntawm txoj kev cai raus dej thiab ua kev cai raus dej nyob ntawm cov dej Maumoos—Nws txhim tsa Khetos lub Koom Txoos thiab tsa cov pov thawj—Lawv pab lawv tus kheej thiab qhuab qhia cov neeg—Amas thiab nws cov neeg khiav tawm ntawm Vaj ntxwv Nau-as mus rau hauv hav zoov. Kwv yees li 147–145 xyoo ua ntej yug Yexus.\n\nMauxiyas 19\n\nKhede-oos nrhiav muab vaj ntxwv Nau-as tua—Cov Neeg Lamas tuaj txeeb thaj av—Vaj ntxwv Nau-as raug txoj kev tuag ntawm hluav taws—Leehais kav li ib tug huab tais uas yuav tsum tau them se. Kwv yees li 145–121 xyoo ua ntej yug Yexus.\n\nMauxiyas 20\n\nCov Neeg Lamas cov ntxhais raug Nau-as cov pov thawj nyiag—Cov Neeg Lamas sawv rog rau Leehais thiab nws cov neeg—Cov Neeg Lamas tej tsoom tub rog raug thawb rov qab thiab raug ua kom txhob npau taws. Kwv yees li 145–123 xyoo ua ntej yug Yexus.\n\nMauxiyas 21\n\nLeehais cov neeg raug tawm tsam thiab raug kov yeej los ntawm cov Neeg Lamas—Lawv ntsib Amoos thiab tau raug hloov siab tshiab—Lawv qhia Amoos txog cov Neeg Tsales nees nkaum plaub daig phiaj. Kwv yees li 122–121 xyoo ua ntej yug Yexus.\n\nMauxiyas 22\n\nTswv yim tau npaj rau cov neeg kom dim ntawm cov Neeg Lamas txoj kev ua qhev—Cov Neeg Lamas raug ua kom qaug cawv—Cov neeg khiav dim, rov qab los rau Xalahelas, thiab tau los zwm rau vaj ntxwv Mauxiyas. Kwv yees li 121–120 xyoo ua ntej yug Yexus.\n\nMauxiyas 23\n\nAmas tsis kam ua vaj ntxwv—Nws ua hauj lwm li ib tug pov thawj hlob—Tus Tswv qhuab nws cov neeg, thiab cov Neeg Lamas tuaj kav thaj av Helas—Amuloos, tus thawj ntawm Vaj ntxwv Nau-as cov pov thawj phem, kav sab hauv cov Neeg Lamas tus huab tais. Kwv yees li 145–121 xyoo ua ntej yug Yexus.\n\nMauxiyas 24\n\nAmuloos tsim txom Amas thiab nws cov neeg—Lawv yuav raug tua pov tseg yog tias lawv thov Vajtswv—Tus Tswv ua rau lawv tej nra sib—Nws coj lawv dim ntawm txoj kev poob cev qhev, thiab lawv rov qab los rau Xalahelas. Kwv yees li 145–120 xyoo ua ntej yug Yexus.\n\nMauxiyas 25\n\nMules tej xeeb leej xeeb ntxwv los ua Neeg Nifais hauv Xalahelas—Lawv kawm txog Amas thiab Xeenas cov neeg—Amas ua kev cai raus dej rau Leehais thiab tag nrho nws cov neeg—Mauxiyas tso cai rau Amas rhawv Vajtswv lub Koom Txoos. Kwv yees li 120 xyoo ua ntej yug Yexus.\n\nMauxiyas 26\n\nCoob tug mej zeej ntawm lub Koom Txoos raug cov tsis ntseeg coj mus rau kev txog txhaum—Amas tau raug cog lus muaj txoj sia nyob mus ib txhis—Cov uas hloov siab lees txim thiab ua kev cai raus dej tau txais kev zam txim—Cov mej zeej hauv Koom Txoos uas muaj txhaum yog leej twg hloov siab thiab lees txim rau Amas thiab tus Tswv yuav raug zam txim; tsis yog li ntawd ces lawv yuav raug rho tawm. Kwv yees li 120–100 xyoo ua ntej yug Yexus.\n\nMauxiyas 27\n\nMauxiyas txwv kev tsim txom thiab pub kom muaj kev sib txig—Amas tus hluas thiab Mauxiyas plaub tug tub nrhiav rhuav lub koom txoos—Ib tug tim tswv tshwm sim los thiab txib lawv kom tsum lawv tej kev ua phem—Amas tau raug ua kom ruam—Tib neeg sawv daws yuav tsum yug dua tshiab thiaj tau muaj txoj kev cawm seeg—Amas thiab Mauxiyas cov tub tshaj tawm txoj moo zoo. Kwv yees li 100–92 xyoo ua ntej yug Yexus.\n\nMauxiyas 28\n\nMauxiyas cov tub yuav muaj txoj sia nyob mus ib txhis—Lawv mus qhuab qhia rau cov Neeg Lamas—Mauxiyas muab ob lub pob zeb pom yav tom ntej txhais cov Neeg Tsales cov phiaj. Kwv yees li 92 xyoo ua ntej yug Yexus.\n\nMauxiyas 29\n\nMauxiyas kom xaiv cov neeg txiav txim los pauv vaj ntxwv chaw—Tej vaj ntxwv tsis ncaj ncees coj lawv cov neeg mus rau kev txog txhaum—Amas tus Hluas tau raug xaiv los ua tus thawj tub txiav txim los ntawm cov neeg lub suab—Nws kuj yog tus pov thawj hlob rau hauv lub Koom Txoos thiab—Amas tus Laus thiab Mauxiyas tuag. Kwv yees li 92–91 xyoo ua ntej yug Yexus.\n\nAmas\n\n\n\n\n\n\nAmas 1\n\nNihos qhia tej lus qhuab qhia cuav, txhim tsa ib lub koom txoos, tsa xib hwb cuav, thiab tua Khede-oos—Nihos raug tua rau nws tej kev txhaum—Tej xib hwb cuav thiab tej kev tsim txom nthuav rau hauv cov neeg—Cov pov thawj ua hauj lwm pab lawv tus kheej, cov neeg pab tej neeg pluag, thiab lub koom txoos huaj vam. Kwv yees li 91–88 xyoo ua ntej yug Yexus.\n\nAmas 2\n\nAlixais xav ua vaj ntxwv thiab raug tsis lees yuav los ntawm cov neeg lub suab—Cov neeg uas raws nws qab muab nws ua vaj ntxwv—Cov neeg Alixais ua rog rau cov Neeg Nifais thiab tau raug swb—Cov Neeg Lamas thiab cov neeg Alixais koom tub rog ua ke thiab tau raug swb—Amas tua Alixais. Kwv yees li 87 xyoo ua ntej yug Yexus.\n\nAmas 3\n\nCov neeg Alixais tau kos cim lawv tus kheej raws li cov yaj saub lo lus qhia—Cov Neeg Lamas tau raug foom rau lawv txoj kev ntxeev siab—Tib neeg coj tej kev foom tsis zoo los rau saum lawv tus kheej—Cov Neeg Nifais yeej dua cov Neeg Lamas ib pab tub rog. Kwv yees li 87–86 xyoo ua ntej yug Yexus.\n\nAmas 4\n\nAmas ua kev cai raus dej rau cov neeg hloov siab tshiab ntau txhiab leej—Txoj kev qias nkag los rau lub koom txoos, thiab lub koom txoos txoj kev huaj vam tau raug nres—Nifaihas raug tsa los ua thawj tub txiav txim—Amas, ua pov thawj hlob, nws tus kheej muab siab hlo ua hauj lwm qhuab qhia txoj moo zoo. Kwv yees li 86–83 xyoo ua ntej yug Yexus.\n\nAmas 5\n\nKom tau txoj kev cawm seeg, tib neeg yuav tsum hloov siab lees txim thiab coj tej lus txib, yug dua tshiab, ntxhua lawv tej ris tsho los ntawm Khetos cov ntshav, txo hwj chim thiab tshem lawv tus kheej tawm ntawm txoj kev khav theeb thiab ntshaw luag tug, thiab ua tej hauj lwm uas ncaj ncees—Tus Tswv Yug Yaj Zoo yuav hu nws cov neeg—Cov uas ua hauj lwm phem yog tus dab cov me nyuam—Amas ua tim khawv txog qhov tseeb ntawm nws txoj lus qhia thiab txib kom neeg hloov siab lees txim—Cov neeg ncaj ncees tej npe yuav raug sau cia rau hauv phau ntawv uas muaj txoj sia. Kwv yees li 83 xyoo ua ntej yug Yexus.\n\nAmas 6\n\nLub Koom Txoos nyob hauv Xalahelas raug ntxuav dawb huv thiab tso muaj qib muaj quas—Amas mus rau tom Khede-oos mus qhuab qhia. Kwv yees li 83 xyoo ua ntej yug Yexus.\n\nAmas 7\n\nKhetos yuav raug yug los ntawm Maivliag—Nws yuav los tso txoj kev tuag tej hlua kom xoob thiab los ris nws cov neeg tej kev txhaum—Cov uas hloov siab lees txim, raug ua kev cai raus dej, thiab coj tej lus txib yuav tau txoj sia nyob mus ib txhis—Txoj kev tsis dawb huv yuav tsis muaj ntiag tug nyob saum Vajtswv lub nceeg vaj—Kev txo hwj chim, kev ntseeg, kev cia siab, thiab kev muaj siab hlub yuav tsum muaj. Kwv yees li 83 xyoo ua ntej yug Yexus.\n\nAmas 8\n\nAmas qhuab qhia thiab ua kev cai raus dej nyob hauv Milej—Nws raug tsis lees yuav nyob hauv Amonaihas thiab tawm mus lawm—Ib tug tim tswv txib nws kom rov qab thiab tshaj tawm txoj kev hloov siab lees txim rau cov neeg—Nws raug tos txais los ntawm Amulej, thiab nkawd ob leeg qhuab qhia nyob hauv Amonaihas. Kwv yees li 82 xyoo ua ntej yug Yexus.\n\nAmas 9\n\nAmas txib kom cov neeg hauv Amonaihas hloov siab lees txim—Tus Tswv yuav hlub tshua rau cov Neeg Lamas nyob rau hauv lub caij kawg—Yog tias cov Neeg Nifais tso qhov kaj tseg, lawv yuav raug puas tsuaj los ntawm cov Neeg Lamas—Vajtswv Leej Tub yuav los sai—Nws yuav los txhiv cov uas hloov siab lees txim thiab ua kev cai raus dej thiab muaj kev ntseeg nyob hauv nws lub npe. Kwv yees li 82 xyoo ua ntej yug Yexus.\n\nAmas 10\n\nLihais yog Manaxes xeeb ntxwv—Amulej rov hais txog tej uas tus tim tswv txib kom nws tu Amas—Cov neeg ncaj ncees tej kev thov Vajtswv ua kom cov neeg raug zam tseg—Tej neeg hais kev cai thiab tej neeg txiav txim uas tsis ncaj ncees tau tsim txoj kev puas tsuaj rau cov neeg. Kwv yees li 82 xyoo ua ntej yug Yexus.\n\nAmas 11\n\nKev qhia txog Neeg Nifais cov nyiaj—Amulej cam nrog Xi-elas—Khetos yuav tsis cawm cov neeg nyob hauv lawv tej kev txhaum—Tsuas yog cov uas tau ntuj ceeb tsheej lub nceeg vaj los ua lawv tug xwb thiaj li yuav dim—Neeg txhua tus yuav sawv hauv qhov tuag rov qab los—Yuav tsis muaj txoj kev tuag tom qab txoj kev sawv hauv qhov tuag rov qab los. Kwv yees li 82 xyoo ua ntej yug Yexus.\n\nAmas 12\n\nAmas cam nrog Xi-elas—Vajtswv tej txuj ci uas neeg paub tsis txog tsuas muab rau cov uas muab siab ntseeg xwb—Tib neeg raug txiav txim los ntawm lawv tej kev xav, kev ntseeg, tej lus, thiab tej hauj lwm—Cov neeg phem yuav raug kev tuag sab ntsuj plig—Lub neej uas txawj ploj tuag no yog ib qho kev sim siab—Txoj kev txhiv dim ua muaj tau txoj kev sawv hauv qhov tuag rov qab los thiab, los ntawm kev ntseeg, kev zam kev txog txhaum—Txoj kev hloov siab lees txim muaj cai txais kev zam txim dhau los ntawm Tib Leeg Tub. Kwv yees li 82 xyoo ua ntej yug Yexus.\n\nAmas 13\n\nTib neeg raug hu ua cov pov thawj hlob vim yog lawv txoj kev ntseeg heev thiab tej hauj lwm zoo—Lawv raug kom los qhia tej lus txib—Dhau los ntawm txoj kev ncaj ncees lawv tau raug ua kom dawb huv thiab nkag mus rau hauv tus Tswv qhov chaw so—Mekixedes tau yog ib tug ntawm cov no—Tej tim tswv tab tom tshaj tej moo zoo thoob plaws hauv thaj av—Lawv yuav qhia qhov tseeb ntawm txoj kev Khetos yuav los. Kwv yees li 82 xyoo ua ntej yug Yexus.\n\nAmas 14\n\nAmas thiab Amulej raug kaw thiab raug ntaus—Cov neeg ntseeg thiab lawv tej vajlugkub dawb huv raug hluav taws hlawv—Cov neeg uas tuag rau lawv txoj kev ntseeg no tau raug txais los ntawm tus Tswv nyob hauv lub yeeb koob—Tej ntsa loog qhov taub tau raug tawg thiab vau—Amas thiab Amulej raug cawm dim thiab nkawd tej neeg tsim txom tau raug tua. Kwv yees li 82–81 xyoo ua ntej yug Yexus.\n\nAmas 15\n\nAmas thiab Amulej mus rau tom Xidoos thiab tsim ib lub koom txoos—Amas kho Xi-elas, tus uas los koom hauv lub koom txoos—Coob leej ua kev cai raus dej thiab lub koom txoos vam meej—Amas thiab Amulej mus rau tom Xalahelas. Kwv yees li 81 xyoo ua ntej yug Yexus.\n\nAmas 16\n\nCov Neeg Lamas ua cov neeg Amonaihas puas tsuaj—Xaulas coj cov Neeg Nifais kov yeej cov Neeg Lamas—Amas thiab Amulej thiab coob tus qhuab qhia txoj lus—Lawv qhia tias tom qab nws txoj kev sawv hauv qhov tuag rov qab los Khetos yuav tshwm sim rau cov Neeg Nifais. Kwv yees li 81–77 xyoo ua ntej yug Yexus.\n\nAmas 17\n\nMauxiyas cov tub muaj tus ntsuj plig uas qhia tej uas yuav muaj los yav tom ntej thiab kev tshwm sim—Lawv nyias mus nyias ib txog kev mus tshaj tawm txoj lus rau cov Neeg Lamas—Amoos mus rau pem thaj av Ixama-ees thiab tau rais los mus ua vaj ntxwv Lamaunais tub qhe—Amoos cawm tau vaj ntxwv tej yaj thiab tua tau nws tej yeeb ncuab nyob rau ntawm cov dej Xinpus. Nqe 1–3, kwv yees li 77 xyoo ua ntej yug Yexus; nqe 4, kwv yees li 91–77 xyoo ua ntej yug Yexus; nqe 5–39, kwv yees li 91 xyoo ua ntej yug Yexus.\n\nAmas 18\n\nVaj ntxwv Lamaunais xav tias Amoos yog tus Ntsuj Plig muaj Hwj Chim—Amoos qhia vaj ntxwv txog txoj kev tsim ntuj tsim teb, txog Vajtswv tej kev ua hauj lwm nrog tib neeg, thiab txog txoj kev txhiv txim uas yuav dhau los ntawm Khetos—Lamaunais ntseeg thiab tau vau rau hauv av zoo li tuag lawm. Kwv yees li 90 xyoo ua ntej yug Yexus.\n\nAmas 19\n\nLamaunais txais qhov kaj ntawm txoj sia kav ib txhis thiab pom tus Txhiv Dim—Nws tsev neeg vau mus rau hauv ib txoj kev ua mem muj qus, thiab ib txhia tau pom tej tim tswv—Amoos raug tej txuj ci tseem ceeb tsom kwm—Nws ua kev cai raus dej rau ntau leej thiab tsim ib lub koom txoos nyob hauv lawv. Kwv yees li 90 xyoo ua ntej yug Yexus.\n\nAmas 20\n\nTus Tswv xa Amoos mus rau Midaunais mus tso nws cov kwv tij uas raug kaw lawm kom dim—Amoos thiab Lamaunais ntsib Lamaunais txiv, tus uas ua vaj ntxwv kav tag nrho thaj av—Amoos yuam kom vaj ntxwv laus cia luag tso nws cov kwv tij mus. Kwv yees li 90 xyoo ua ntej yug Yexus.\n\nAmas 21\n\nAloos qhia cov neeg Amalej txog Khetos thiab nws txoj kev theej txhoj—Aloos thiab nws cov kwv tij raug kaw qhov taub nyob hauv Midaunais—Tom qab lawv txoj kev tso dim lawv qhia nyob hauv tej tsev sab laj thiab ua ntau tus hloov siab tshiab—Lamaunais pub txoj kev teev ntuj ywj siab rau cov neeg nyob hauv thaj av Ixama-ees. Kwv yees li 90–77 xyoo ua ntej yug Yexus.\n\nAmas 22\n\nAloos qhia Lamaunais txiv txog txoj kev tsim lub ntiaj teb, Adas txoj kev poob, thiab txoj kev txhiv dim ntawm Khetos—Vaj ntxwv thiab tag nrho nws tsev neeg raug hloov siab tshiab—Thaj av tau raug faib li cas nyob nruab nrab ntawm cov Neeg Nifais thiab cov Neeg Lamas. Kwv yees li 90–77 xyoo ua ntej yug Yexus.\n\nAmas 23\n\nKev teev ntuj ywj siab raug tshaj tawm—Cov Neeg Lamas nyob hauv xya thaj av thiab nroog raug hloov siab tshiab—Lawv hu lawv tus kheej ua cov neeg Eethais-Nifais-Lihais thiab raug dim ntawm txoj kev foom phem—Cov neeg Amalej thiab cov neeg Amuloos tsis kam lees qhov tseeb. Kwv yees li 90–77 xyoo ua ntej yug Yexus.\n\nAmas 24\n\nCov Neeg Lamas tuaj tawm tsam Vajtswv cov neeg—Cov neeg Eethais-Nifais-Lihais zoo siab nyob hauv Khetos thiab raug los xyuas los ntawm tej tim tswv. Lawv xaiv cia txom nyem tuag es tsis tiv thaiv lawv tus kheej—Cov Neeg Lamas raug hloov siab tshiab coob ntxiv. Kwv yees li 90–77 xyoo ua ntej yug Yexus.\n\nAmas 25\n\nNeeg Lamas tej kev chim ri—Tej noob ntawm Nau-as cov pov thawj piam sij ib yam li Anpinadais tau qhia tseg lawm—Cov Neeg Lamas ntau leej raug hloov siab tshiab thiab koom cov neeg ntawm cov neeg Eethais-Nifais-Lihais—Lawv ntseeg Khetos thiab coj Mauxes txoj kev cai. Kwv yees li 90–77 xyoo ua ntej yug Yexus.\n\nAmas 26\n\nAmoos zoo siab nyob hauv tus Tswv—Cov uas muaj kev ntseeg raug tus Tswv ua kom muaj dag zog thiab raug muab txoj kev paub—Los ntawm txoj kev ntseeg tib neeg yuav coj tau txhiab txhiab leej neeg los mus rau txoj kev hloov siab lees txim—Vajtswv muaj tag nrho ib puas yam tsav hwj chim thiab to taub tag nrho ib puas yam tsav. Kwv yees li 90–77 xyoo ua ntej yug Yexus.\n\nAmas 27\n\nTus Tswv txib Amoos kom coj cov neeg Eethais-Nifais-Lihais mus rau qhov tsis raug teeb meem—Thaum ntsib Amas, Amoos txoj kev xyiv fab ua rau nws qaug zog—Cov Neeg Nifais muab thaj av Ntsawsoos rau lawv—Lawv raug hu ua Amoos cov neeg. Kwv yees li 90–77 xyoo ua ntej yug Yexus.\n\nAmas 28\n\nCov Neeg Lamas raug swb ib npluav rog uas hnyav heev—Kaum tawm txhiab leej raug tua—Cov neeg phem raug xa mus rau qhov chaw uas txom nyem tsis paub kawg; cov neeg ncaj ncees tau txais txoj kev zoo siab uas tsis muaj qhov kawg li. Kwv yees li 77–76 xyoo ua ntej yug Yexus.\n\nAmas 29\n\nAmas xav qhuab qhia txoj kev hloov siab lees txim ib yam li tej tim tswv—Tus Tswv pub tej xib hwb rau txhua haiv neeg—Amas zoo siab rau tus Tswv txoj hauj lwm thiab rau txoj kev ua tau li siab xav ntawm Amoos thiab nws cov kwv tij. Kwv yees li 76 xyoo ua ntej yug Yexus.\n\nAmas 30\n\nKhaulihos, tus neeg tawm tsam Khetos, thuam Khetos, txoj kev theej txhoj, thiab tus ntsuj plig uas qhia tej uas yuav muaj los yav tom ntej—Nws qhia tias tsis muaj Vajtswv, tsis muaj qhov uas tib neeg poob, tsis muaj txoj kev rau txim rau txoj kev txhaum, thiab tsis muaj Khetos—Amas ua tim khawv tias Khetos yuav los thiab tag nrho txhua yam qhia tseeb hais tias yeej muaj ib tug Vajtswv—Khaulihos xav kom muaj ib lub cim thiab raug ua kom ruam—Tus dab tau tshwm sim rau Khaulihos zoo li ib tug tim tswv thiab tau qhia nws saib yuav hais dab tsi—Nws raug muab tsuj ntog thiab tuag. Kwv yees li 76–74 xyoo ua ntej yug Yexus.\n\nAmas 31\n\nAmas coj ib co tub txib qhia txoj moo zoo mus kho cov Neeg Xaulas uas tau ncaim lub koom txoos lawm—Cov neeg Xaulas tsis kam lees Khetos, ntseeg hauv tej tswv yim cuav ntawm txoj kev xaiv neeg, thiab teev tiam nrog tej lus thov Vajtswv uas luag sau—Tej tub qhia txoj moo zoo tau muaj tus Vaj Ntsuj Plig Dawb Huv puv npo—Lawv tej kev txom nyem raug txoj kev xyiv fab uas nyob hauv Khetos nqos lawm. Kwv yees li 74 xyoo ua ntej yug Yexus.\n\nAmas 32\n\nAmas qhia cov neeg pluag uas lawv tej kev txom nyem tau txo lawv hwj chim—Txoj kev ntseeg yog ib txoj kev cia siab rau tej yam uas tsis pom uas muaj tseeb—Amas ua tim khawv tias tej tim tswv los pab rau tej txiv neej, tej poj niam, thiab tej me nyuam yaus—Amas piv txoj lus rau ib lub noob—Yuav tsum muab nws cog thiab tu—Ces nws yuav hlob mus ua ib tsob ntoo uas tau de cov txiv ntawm txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 33\n\nXinos tau qhia tias leej tib neeg yuav tsum thov Vajtswv thiab teev tiam nyob hauv txhua txhia qhov chaw, thiab tias tej kev txiav txim raug tshem tawm vim yog Leej Tub—Xinoj tau qhia tias txoj kev zam txim tau raug muab vim yog Leej Tub—Mauxes tau tsa, nyob hauv hav zoov, ib lub cim ntawm Vajtswv Leej Tub. Kwv yees li 74 xyoo ua ntej yug Yexus.\n\nAmas 34\n\nAmulej ua tim khawv tias txoj lus uas nyob hauv Khetos coj tau mus rau txoj kev cawm seej—Tsuas yog yuav muaj ib txoj kev theej txhoj xwb, tsis li ntawd tib neeg sawv daws yuav tsum piam sij—Mauxes txoj kev cai tag nrho taw ncaj qha rau Vajtswv Leej Tub txoj kev theej txhoj—Txoj kev txhiv dim uas nyob mus ib txhis yog nyob ntawm txoj kev ntseeg thiab txoj kev hloov siab lees txim—Thov Vajtswv rau tej koob hmoov ntawm sab cev nqaij daim tawv thiab sab ntsuj plig—Lub neej no yog lub caij rau tib neeg npaj tos ntsib Vajtswv—Ua hauj lwm tiag kom tau txais nej txoj kev cawm seej nrog txoj kev ntshai thiab txoj kev tshee hnyo. Kwv yees li 74 xyoo ua ntej yug Yexus.\n\nAmas 35\n\nTxoj kev qhuab qhia ntawm txoj lus rhuav cov Neeg Xaulas tej kev li kev cai uas tsis raws li txoj moo zoo—Lawv ntiab cov neeg hloov siab tshiab, uas tau los koom Amoos cov neeg nyob hauv Ntsawsoos—Amas tu siab vim yog txoj kev phem ntawm cov neeg. Kwv yees li 74 xyoo ua ntej yug Yexus.\n\nAmas 36\n\nAmas ua tim khawv rau Hilamas txog nws txoj kev hloov siab tshiab tom qab uas pom ib tug tim tswv—Nws tau raug tej kev mob ntawm ib tug neeg txhaum; nws tau thov Yexus lub npe, thiab tom qab ntawd tau yug los ntawm Vajtswv—Nws tus ntsuj plig tau muaj kev xyiv fab heev—Nws tau pom tej pab tim tswv coob heev qhuas Vajtswv—Ntau tus uas los ntseeg tshiab tau saj thiab tau pom ib yam li nws tau saj thiab pom lawm. Kwv yees li 74 xyoo ua ntej yug Yexus.\n\nAmas 37\n\nCov phiaj toog thiab lwm cov vajlugkub tau raug ceev tseg kom coj tau tej ntsuj plig mus rau txoj kev cawm seej—Cov Neeg Tsales tau raug puas tsuaj vim yog lawv tej kev phem—Lawv tej kev lav ntsiag to thiab tej kev sib khi lus yuav tsum ceev zais ntawm cov neeg—Sab laj nrog tus Tswv rau txhua yam uas koj ua—Ib yam li lub Liyahaunas tau coj cov Neeg Nifais kev, ces Khetos txoj lus yuav coj tib neeg mus rau txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 38\n\nSinploos tau raug tsim txom rau txoj kev ncaj ncees—Txoj kev cawm seej nyob hauv Khetos, tus uas yog txoj sia thiab qhov kaj ntawm lub ntiaj teb—Tswj tag nrho koj tej kev ntswv siab. Kwv yees li 74 xyoo ua ntej yug Yexus.\n\nAmas 39\n\nTxoj kev ua txhaum kev sib daj sib deev yog ib txoj kev qias—Khali-atoos tej kev txhaum tau thaiv cov Neeg Xaulas los txais yuav txoj lus—Khetos txoj kev txhiv dim yuav pab cawm tau cov ntseeg uas nyob ua ntej nws. Kwv yees li 74 xyoo ua ntej yug Yexus.\n\nAmas 40\n\nKhetos coj tau txoj kev sawv hauv qhov tuag rov qab los pub rau leej tib neeg sawv daws—Cov neeg ncaj ncees uas tuag lawm mus rau hauv yeeb tsheej thiab cov neeg phem mus rau qhov chaw tsaus ntuj nti nyob tos lub caij ntawm lawv txoj kev sawv hauv qhov tuag rov qab los—Tag nrho txhua txhia yam yuav raug txum tim rov qab los nyob lawv qub chaw thiab muaj lub cev zoo kawg nkaus nyob rau hauv txoj kev sawv hauv qhov tuag rov qab los. Kwv yees li 74 xyoo ua ntej yug Yexus.\n\nAmas 41\n\nNyob rau hauv txoj kev sawv hauv qhov tuag rov qab los leej tib neeg yuav sawv los rau ib qho chaw uas tau zoo tsis txawj kawg los sis tau txom nyem tsis txawj kawg—Txoj kev phem yeej ib txwm tsis muaj kev zoo siab—Neeg ntiaj teb yog cov neeg uas nyob tsis muaj Vajtswv rau hauv lub qab ntuj—Txhua tus neeg yuav tau txais dua tej yeeb yam kev coj ua neej thiab tej uas kawm paub thaum tseem ua neej nyob. Kwv yees li 74 xyoo ua ntej yug Yexus.\n\nAmas 42\n\nLub neej uas txawj ploj tuag yog ib lub caij sim siab kom leej tib neeg muaj peev xwm hloov siab lees txim thiab ua hauj lwm rau Vajtswv—Txoj kev Poob tau coj txoj kev tuag ntawm sab cev nqaij daim tawv thiab sab ntsuj plig los rau tib neeg sawv daws txhua tus—Txoj kev txhiv dim yuav dhau los ntawm txoj kev hloov siab lees txim—Vajtswv tus kheej yuav los theej tej kev txhaum ntawm lub ntiaj teb—Txoj kev zam txim yog rau cov uas hloov siab lees txim—Tag nrho lwm cov uas tsis hloov siab lees txim yuav raug rau Vajtswv txoj kev ncaj ncees—Txoj kev zam txim los vim yog txoj kev Theej Txhoj—Tsuas yog tus uas hloov siab lees txim tiag xwb thiaj li yuav dim. Kwv yees li 74 xyoo ua ntej yug Yexus.\n\nAmas 43\n\nAmas thiab nws cov tub qhuab qhia txoj lus—Cov neeg Xaulas thiab lwm cov Neeg Nifais uas ntxeev siab rais los mus ua cov Neeg Lamas—Cov Neeg Lamas tuaj tawm tsam cov Neeg Nifais nyob hauv hav rog—Maulaunais muab cuab yeej tiv thaiv ua rog rau cov Neeg Nifais hnav—Tus Tswv qhia rau Amas paub txog txoj kev yuav tuaj rhuav ntawm cov Neeg Lamas—Cov Neeg Nifais tiv thaiv lawv tej tsev, tej kev ywj pheej, tej tsev neeg, thiab txoj kev teev ntuj—Maulaunais thiab Lihais cov tub rog vij cov Neeg Lamas. Kwv yees li 74 xyoo ua ntej yug Yexus.\n\nAmas 44\n\nMaulaunais kom cov Neeg Lamas khi ib lo lus thaj yeeb los sis raug puas tsuaj—Xelaheenas tsis ua li hais, thiab qhov ua rog rov pib ntxiv mus—Maulaunais cov tub rog kov yeej cov Neeg Lamas. Kwv yees li 74–73 xyoo ua ntej yug Yexus.\n\nAmas 45\n\nHilamas ntseeg Amas tej lus—Amas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais—Nws foom koob hmoov thiab foom tsis zoo rau thaj av—Tej zaum Amas tau raug tus Ntsuj Plig coj mus, ib yam li Mauxes—Txoj kev tsis haum xeeb huaj vam nyob hauv lub koom txoos. Kwv yees li 73 xyoo ua ntej yug Yexus.\n\nAmas 46\n\nAmalikhaiyas tuav hauv ntxeev siab los ua vaj ntxwv—Maulaunais tsa tus chij ntawm txoj kev ywj siab—Nws txoos cov neeg los tiv thaiv lawv txoj kev teev ntuj—Cov neeg ntseeg tiag raug hu ua cov neeg Khetos—Ib co noob uas seem ntawm Yauxej yuav raug tsom kwm tseg—Amalikhaiyas thiab cov neeg ntxeev siab khiav mus rau thaj av Nifais—Cov uas tsis kam pab txoj kev ywj pheej raug ua kom tuag. Kwv yees li 73–72 xyoo ua ntej yug Yexus.\n\nAmas 47\n\nAmalikhaiyas siv kev dag ntxias, kev tua neeg, thiab kev nrhiav tswv yim tuav hauv kom tau los ua cov Neeg Lamas tus vaj ntxwv—Cov Neeg Nifais uas ntxeev siab tseem phem thiab nyaum dua li cov Neeg Lamas. Kwv yees li 72 xyoo ua ntej yug Yexus.\n\nAmas 48\n\nAmalikhaiyas tshum cov Neeg Lamas tawm tsam cov Neeg Nifais—Maulaunais npaj nws cov neeg tiv thaiv tej kev ntseeg ntawm cov neeg Khetos—Nws zoo siab rau txoj kev ywj siab thiab txoj kev ywj pheej thiab yog ib tug neeg muaj hwj chim ntawm Vajtswv. Kwv yees li 72 xyoo ua ntej yug Yexus.\n\nAmas 49\n\nCov Neeg Lamas uas tuaj txeeb tsis muaj peev xwm txeeb tau tej nroog uas tau ua kom muaj zog hauv Amonaihas thiab Nau-as—Amalikhaiyas foom cem Vajtswv thiab cog lus yuav haus Maulaunais cov ntshav—Hilamas thiab nws cov kwv tij ua kom lub koom txoos muaj zog mus ntxiv. Kwv yees li 72 xyoo ua ntej yug Yexus.\n\nAmas 50\n\nMaulaunais ua chaw tiv thaiv tej thaj av ntawm cov Neeg Nifais—Lawv ua ntau lub nroog tshiab—Tej rog thiab tej kev puas tsuaj yuav poob rau cov Neeg Nifais nyob rau lub caij thaum lawv ua tej kev phem thiab kev qias—Mauli-atoos thiab nws cov neeg ntxeev siab raug maj yeej los ntawm Thi-akhas—Nifaihas tuag, thiab nws tus tub Pheholas los hloov lub rooj txiav txim. Kwv yees li 72–67 xyoo ua ntej yug Yexus.\n\nAmas 51\n\nTej neeg-vaj ntxwv nrhiav pauv txoj kev cai thiab xaiv ib tug vaj ntxwv—Peholas thiab cov neeg ywj siab raug pab cuam los ntawm cov neeg tej suab—Maulaunais yuam cov neeg-vaj ntxwv tiv thaiv lawv lub teb chaws los sis raug muab tua—Amalikhaiyas thiab cov Neeg Lamas txeeb tau ntau lub nroog uas muaj chaw tiv thaiv zoo—Thi-akhas raws cov Neeg Lamas rov qab thiab tua Amalikhaiyas nyob hauv nws lub tsev pheeb suab ntaub. Kwv yees li 67–66 xyoo ua ntej yug Yexus.\n\nAmas 52\n\nAmauloos sawv Amalikhaiyas chaw ua cov Neeg Lamas tus vaj ntxwv—Maulaunais, Thi-akhas, thiab Lihais coj cov Neeg Nifais mus ua rog tawm tsam yeej cov Neeg Lamas—Lub nroog Mules raug rov qab muab tau, thiab Yakhauj tus uas yog neeg Xaulas raug tua. Kwv yees li 66–64 xyoo ua ntej yug Yexus.\n\nAmas 53\n\nCov Neeg Lamas uas raug txim raug muab siv ua chaw tiv thaiv lub nroog Huaj Vam—Tej kev tsis sib haum xeeb uas nyob hauv cov Neeg Nifais tau muab kev cia rau cov Neeg Lamas yeej ntau ntxiv—Hilamas ua tus thawj coj ob txhiab tus tub hluas ntawm Amoos cov neeg. Kwv yees li 64–63 xyoo ua ntej yug Yexus.\n\nAmas 54\n\nAmauloos thiab Maulaunais sib tham txog txoj kev sib pauv tej neeg raug txim—Maulaunais tau txib kom cov Neeg Lamas thim thiab tsum lawv tej kev tawm tsam tua neeg—Amauloos tau kom cov Neeg Nifais tso lawv tej cuab yeej ua rog thiab cia li ua cov Neeg Lamas qhev. Kwv yees li 63 xyoo ua ntej yug Yexus.\n\nAmas 55\n\nMaulaunais tsis kam sib pauv tej neeg raug txim—Cov Neeg Lamas tej tub zov raug ntxias kom qaug cawv, thiab cov Neeg Nifais raug txim tau raug tso dim—Lub nroog Nkis raug txeeb tau yam tsis muaj ntshav nrog. Kwv yees li 63–62 xyoo ua ntej yug Yexus.\n\nAmas 56\n\nHilamas xa ib tsab ntawv rau Maulaunais, qhia txog tsov rog nrog cov Neeg Lamas saib mus li cas lawm—Eethipas thiab Hilamas yeej ib npluav rog loj nrog cov Neeg Lamas—Hilamas ob txhiab tus tub hluas ua rog nrog tej hwj chim tseem ceeb, thiab tsis muaj ib tug raug tua li. Nqe 1, kwv yees li 62 xyoo ua ntej yug Yexus; nqe 2–19, kwv yees li 66 xyoo ua ntej yug Yexus; nqe 20–57, kwv yees li 65–64 xyoo ua ntej yug Yexus.\n\nAmas 57\n\nHilamas qhia txog txoj kev muab tau Eethiphalas thiab cov neeg zeem thiab tom qab txog txoj kev tiv thaiv ntawm Khumenais—Nws cov tub hluas Amoos tawm tsam yam tsis ntshai; txhua tus puav leej raug mob, tiam sis tsis muaj ib tug raug tuag—Nkis tshaj tawm txog txoj kev tua thiab txoj kev dim ntawm cov Neeg Lamas raug txim. Kwv yees li 63 xyoo ua ntej yug Yexus.\n\nAmas 58\n\nHilamas, Nkis, thiab Thi-onaws muab lub nroog Meethais los ntawm kev siv tswv yim—Cov Neeg Lamas thim rov qab—Cov neeg Amoos cov tub raug tsom kwm thaum lawv sawv khov kho tiv thaiv lawv txoj kev ywj pheej thiab txoj kev ntseeg. Kwv yees li 63–62 xyoo ua ntej yug Yexus.\n\nAmas 59\n\nMaulaunais thov Pheholas kom txhawb Hilamas tej tub rog zog—Cov Neeg Lamas muab lub nroog Nifaihas—Maulaunais npau taws rau cov nom tswv. Kwv yees li 62 xyoo ua ntej yug Yexus.\n\nAmas 60\n\nMaulaunais yws rau Pheholas txog tej nom tswv txoj kev tsis quav ntsej txog cov tub rog—Tus Tswv cia cov neeg ncaj ncees raug tua—Cov Neeg Nifais yuav tsum siv tag nrho lawv tej zog thiab tej khoom ua kom lawv dim ntawm lawv tej yeeb ncuab—Maulaunais npau taws yuav tawm tsam cov nom tswv tsuas yog yuav muaj kev pab mus rau nws cov tub rog xwb. Kwv yees li 62 xyoo ua ntej yug Yexus.\n\nAmas 61\n\nPheholas qhia Maulaunais txog txoj kev tsis kam pab thiab txoj kev ntxeev siab tawm tsam cov nom tswv—Cov neeg-vaj ntxwv txeeb Xalahelas thiab rais los ua phooj ywg nrog cov Neeg Lamas—Pheholas thov tub rog kev pab los tawm tsam cov neeg ntxeev siab. Kwv yees li 62 xyoo ua ntej yug Yexus.\n\nAmas 62\n\nMaulaunais mus rau tom Pheholas txoj kev pab uas nyob hauv thaj av Khede-oos—Cov neeg-vaj ntxwv uas tsis kam tiv thaiv lawv lub teb chaws tau raug tua pov tseg—Pheholas thiab Maulaunais rov txeeb tau Nifaihas—Cov Neeg Lamas coob leej tau koom nrog cov neeg Amoos—Thi-akhas tua Amauloos thiab raug tua tuag—Cov Neeg Lamas tau raug raws khiav tawm ntawm thaj av, thiab txoj kev thaj yeeb tau raug txhim tsa—Hilamas rov qab los mus qhuab qhia txoj moo zoo thiab txhim tsa lub Koom Txoos. Kwv yees li 62–57 xyoo ua ntej yug Yexus.\n\nAmas 63\n\nSinploos thiab tom qab ntawd Hilamas tau khaws cov ceev xwm txheej dawb ceev tseg—Cov Neeg Nifais coob leej ncig mus rau thaj av sab qaum teb—Henkos txua nkoj, uas yuav nquam mus rau hiav txwv sab hnub poob—Maulaunaihas ua rog yeej cov Neeg Lamas. Kwv yees li 56–52 xyoo ua ntej yug Yexus.\n\nHilamas\n\n\n\n\n\n\nHilamas 1\n\nPheholas tus ob tau los ua tus thawj tub txiav txim thiab tau raug tua los ntawm Kisawkhumas—Pakhumenais los zaum lub rooj txiav txim—Khauli-athumaws coj cov Neeg Lamas tej tub rog, txeeb tau Xalahelas, thiab muab Pakhumenais tua—Maulaunaihas kov yeej cov Neeg Lamas thiab rov qab txeeb tau Xalahelas, thiab Khauli-athumaws raug tua. Kwv yees li 52–50 xyoo ua ntej yug Yexus.\n\nHilamas 2\n\nHilamas, tus tub ntawm Hilamas, los ua tus thawj tub txiav txim—Nkadi-atoos coj Kisawkhumas pab neeg—Hilamas tus tub qhe tua Kisawkhumas, thiab Nkadi-atoos pab neeg khiav mus rau hauv hav zoov. Kwv yees li 50–49 xyoo ua ntej yug Yexus.\n\nHilamas 3\n\nCov Neeg Nifais coob tug tsiv mus rau thaj av sab qaum teb—Lawv tau ua tej tsev thawv cib thiab sau ntau phau ceev xwm txheej—Kaum tawm txhiab leej tau hloov siab tshiab thiab ua kev cai raus dej—Vajtswv txoj lus coj neeg mus rau txoj kev cawm seej—Nifais uas yog Hilamas tus tub txum lub rooj txiav txim. Kwv yees li 49–39 xyoo ua ntej yug Yexus.\n\nHilamas 4\n\nCov Neeg Nifais uas ntxeev siab thiab cov Neeg Lamas tau koom tub rog thiab txeeb thaj av Xalahelas—Cov Neeg Nifais txoj kev swb tau los vim yog lawv txoj kev phem—Lub koom txoos tau tsawg zuj zus, thiab cov neeg tau rais los mus qaug zog li cov Neeg Lamas. Kwv yees li 38–30 xyoo ua ntej yug Yexus.\n\nHilamas 5\n\nNifais thiab Lihais nkawd muab siab tag nrho mus qhuab qhia—Nkawd tej npe caw nkawd kom ua nkawd lub neej mus raws li nkawd tej yawg koob—Khetos txhiv cov ua hloov siab lees txim dim—Nifais thiab Lihais coj ntau tus hloov siab tshiab thiab tau raug kaw qhov taub, thiab hluav taws cig vij nkawd—Ib tau huab tsaus tsaus los roos peb puas leej neeg—Lub ntiaj teb ua zog koog, thiab ib lub suab tau txib kom neeg hloov siab lees txim—Nifais thiab Lihais tham nrog tej tim tswv, thiab cov neeg coob coob tau raug hluav taws cig vij. Kwv yees li 30 xyoo ua ntej yug Yexus.\n\nHilamas 6\n\nCov Neeg Lamas ncaj ncees qhuab qhia rau cov Neeg Nifais uas phem—Ob hom neeg tau vam meej nyob hauv ib lub caij thaj yeeb thiab muaj nplua mias—Luxifaws, tus tswv tsim txoj kev txhaum, txhib cov neeg phem tej siab thiab cov neeg Nkadi-atoos tub sab kom tua neeg thiab ua phem—Cov neeg tub sab txeeb tau cov Neeg Nifais lub hauv paus coj ntawm tej nom tswv. Kwv yees li 29–23 xyoo ua ntej yug Yexus.\n\nHilamas 7\n\nNifais raug tsis kam lees txais nyob rau sab qaum teb thiab tau rov qab los rau hauv Xalahelas—Nws thov Vajtswv saum tus pej thuam uas nyob hauv nws lub vaj thiab tom qab ntawd tau qhia rau cov neeg kom hloov siab lees txim los sis yuav raug piam sij. Kwv yees li 23–21 xyoo ua ntej yug Yexus.\n\nHilamas 8\n\nCov neeg txiav txim uas phem nrhiav ua kom cov neeg npau taws rau Nifais—Anplaham, Mauxes, Xinos, Xinoj, Eexiyas, Yaxayas, Yelemis, Lihais, thiab Nifais tag nrho sawv daws tau ua tim khawv txog Khetos—Los ntawm txoj kev paub hauv siab Nifais tshaj tawm txoj kev neeg tua tus thawj tub txiav txim. Kwv yees li 23–21 xyoo ua ntej yug Yexus.\n\nHilamas 9\n\nCov neeg xa xov nrhiav pom tus thawj tub txiav txim tuag nyob rau saum lub rooj txiav txim—Lawv tau raug kaw thiab tom qab tau raug tso—Los ntawm txoj kev paub hauv siab Nifais qhia tias Xi-atoos yog tus uas tua—Ib txhia ntseeg hais tias Nifais yog ib tug yaj saub. Kwv yees li 23–21 xyoo ua ntej yug Yexus.\n\nHilamas 10\n\nTus Tswv muab lub hwj chim khi rau Nifais—Nws muaj hwj chim khi thiab daws kom xoob nyob hauv ntiaj teb no thiab saum ntuj ceeb tsheej—Nws txib kom cov neeg hloov siab lees txim los sis piam sij—Tus Ntsuj Plig nqa nws ntawm ib pab neeg mus rau ib pab neeg. Kwv yees li 21–20 xyoo ua ntej yug Yexus.\n\nHilamas 11\n\nNifais yaum tus Tswv kom muab lawv tej kev tsov rog pauv ua kev tshaib nqhis—Ntau tus neeg piam sij—Lawv hloov siab lees txim, thiab Nifais thov tus Tswv kom los nag—Nifais thiab Lihais tau txais tej kev tshwm sim ntau—Cov neeg tub sab Nkadi-atoos txhim tsa lawv tus kheej muaj zog hlo nyob hauv thaj av. Kwv yees li 20–6 xyoo ua ntej yug Yexus.\n\nHilamas 12\n\nLeej tib neeg yeej tsis ruaj tsis khov thiab ruam thiab nrawm nrawm mus ua kev phem—Tus Tswv qhuab nws cov neeg—Tib neeg txoj kev tsis muaj qab hau dab tsi raug muab piv nrog Vajtswv lub hwj chim—Nyob rau hauv hnub txiav txim, tib neeg yuav tau txais txoj sia kav ib txhis los sis txoj kev raug txim kav ib txhis. Kwv yees li 6 xyoo ua ntej yug Yexus.\n\nHilamas 13\n\nXamuyees tus Neeg Lamas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais yog lawv tsis hloov siab lees txim—Lawv thiab lawv tej kev nplua nuj raug foom tsis zoo—Lawv tsis kam lees thiab xuas pob zeb ntaus cov yaj saub, raug tej dab vij ib puag ncig, thiab nrhiav kev zoo siab los ntawm txoj kev ua tsis ncaj. Kwv yees li 6 xyoo ua ntej yug Yexus.\n\nHilamas 14\n\nXamuyees hais qhia ua ntej tias yuav muaj qhov kaj nyob rau thaum tsaus ntuj thiab muaj ib lub hnub qub tshiab nyob rau thaum Khetos yug—Khetos txhiv tib neeg dim ntawm txoj kev tuag sab cev nqaij daim tawv thiab sab ntsuj plig—Tej cim ntawm nws txoj kev tuag yuav muaj peb hnub kev tsaus ntuj, tej pob zeb yuav tawg, thiab tej uas ib txwm muaj yuav txawv txav. Kwv yees li 6 xyoo ua ntej yug Yexus.\n\nHilamas 15\n\nTus Tswv tau qhuab ntuas rau cov Neeg Nifais vim nws hlub lawv—Cov Neeg Lamas uas tau hloov siab tshiab nyob ruaj nres thiab nyob ruaj npo hauv txoj kev ntseeg—Tus Tswv yuav muaj kev hlub tshua rau cov Neeg Lamas nyob rau hauv hnub nyoog kawg. Kwv yees li 6 xyoo ua ntej yug Yexus.\n\nHilamas 16\n\nCov Neeg Nifais uas ntseeg Xamuyees ua kev cai raus dej los ntawm Nifais—Cov Neeg Nifais uas tsis hloov siab lees txim tsis muaj peev xwm xuas xub thiab pob zeb tua Xamuyees—Ib txhia ua siab tawv, thiab lwm cov pom tej tim tswv—Cov neeg tsis ntseeg hais tias nws tsis tsim nyog yuav ntseeg Khetos thiab nws txoj kev los nyob hauv Yeluxalees. Kwv yees li 6–1 xyoo ua ntej yug Yexus.\n\n3 Nifais\n\n\n\n\n\n\n3 Nifais 1\n\nNifais, uas yog Hilamas tus tub, ncaim tawm ntawm thaj av, thiab nws tus tub Nifais ceev cov ceev xwm txheej—Txawm tias tej cim thiab tej kev uas xav tsis thoob muaj ntau los, cov neeg phem tseem npaj yuav tua cov neeg zoo—Hmo Khetos yug los txog—Tau muab qhov cim thiab ib lub hnub qub tshiab tau tawm tuaj—Tej kev dag thiab tej kev haub ntxias tau huaj vam, thiab cov tub sab Nkadi-atoos tau tua ntau leej. Kwv yees li 1–4 xyoo tom qab yug Yexus.\n\n3 Nifais 2\n\nKev phem thiab tej kev qias huaj vam nyob hauv cov neeg—Cov Neeg Nifais thiab cov Neeg Lamas koom ua ke tiv thaiv lawv tus kheej ntawm cov neeg tub sab Nkadi-atoos—Cov Neeg Lamas uas tau hloov siab tshiab rais los ua neeg tawv dawb thiab raug hu ua cov Neeg Nifais. Kwv yees li 5–16 xyoo tom qab yug Yexus.\n\n3 Nifais 3\n\nNkidi-ahais, cov neeg Nkidi-atoos tus thawj coj, kom Lakhoonias thiab cov Neeg Nifais swb lawv tus kheej thiab lawv tej av—Lakhoonias tsa Nkikhidoonais ua tus thawj nom peb ntawm cov tub rog—Cov Neeg Nifais sib sau nyob hauv Xalahelas thiab Huaj Vam tiv thaiv lawv tus kheej. Kwv yees li 16–18 xyoo tom qab yug Yexus.\n\n3 Nifais 4\n\nCov tub rog Neeg Nifais kov yeej cov tub sab Nkadi-atoos—Nkidi-ahais raug tua, thiab tus los pauv nws, Xenalaihas, raug dai—Cov Neeg Nifais qhuas tus Tswv rau lawv tej kev kov yeej. Kwv yees li 19–22 xyoo tom qab yug Yexus.\n\n3 Nifais 5\n\nCov Neeg Nifais hloov siab lees txim thiab tso lawv tej kev txhaum tseg—Maumoos sau zaj keeb puam txog nws cov neeg thiab tshaj tawm txoj lus uas kav ib txhis rau lawv—Ixayees yuav raug sau los ua ke los ntawm nws txoj kev uas sib faib los ntev lawm. Kwv yees li 22–26 xyoo tom qab yug Yexus.\n\n3 Nifais 6\n\nCov Neeg Nifais huaj vam—Kev khav theeb, nplua nuj, thiab tej kev sib faib neeg tau sawv—Lub koom txoos raug dua ntuag nrog tej kev sib cav sib ceg—Dab Ntxwg Nyoog coj cov neeg nyob hauv txoj kev tab meeg ntxeev siab—Ntau tus yaj saub thov kom hloov siab lees txim thiab raug tua—Lawv tej neeg tua neeg ntaus tswv yim tuav tej nom tswv. Kwv yees li 26–30 xyoo tom qab yug Yexus.\n\n3 Nifais 7\n\nTus thawj tub txiav txim raug tua, tej nom tswv raug ntxeev, thiab cov neeg sib faib ua pab pawg—Yakhauj, ib tug tawm tsam Khetos, rais los ua vaj ntxwv rau tej pab neeg uas sib koom ua ke—Nifais qhuab qhia txoj kev hloov siab lees txim thiab txoj kev ntseeg Khetos—Tej tim tswv los pab rau nws txhua hnub, thiab nws tsa nws tus kwv tij sawv hauv qhov tuag los—Ntau tus hloov siab lees txim thiab ua kev cai raus dej. Kwv yees li 30–33 xyoo tom qab yug Yexus.\n\n3 Nifais 8\n\nTej cua daj cua dub, tej av qeeg, tej hluav taws, tej cua moj zeeg kaw, thiab lwm yam kev puas tsuaj yog puav pheej ntawm txoj kev muab Khetos ntsia rau saum ntoo khaub lig—Coob tug neeg raug puas tsuaj—Kev tsaus ntuj tau los vov thaj av tau peb hnub—Cov uas tseem tshuav nyob nyiav quaj rau lawv tej kev puas ntsoog uas los. Kwv yees li 33–34 xyoo tom qab yug Yexus.\n\n3 Nifais 9\n\nNyob hauv qhov kev tsaus ntuj Khetos lub suab tau hais tawm txog txoj kev puas tsuaj ntawm ntau cov neeg thiab tej nroog rau lawv txoj kev phem—Nws kuj tau hais tawm txog nws txoj kev muaj hwj chim, tshaj tawm tias Mauxes txoj kev cai twb muaj puv npo lawm, thiab tau caw kom neeg los cuag nws thiab kom dim txim. Kwv yees li 34 xyoo tom qab yug Yexus.\n\n3 Nifais 10\n\nMuaj kev ntsiag to nyob hauv thaj av tau ntau teev—Khetos lub suab cog lus yuav sau nws cov neeg zoo ib yam li ib tug poj qaib sau nws tej me nyuam—Feem coob uas ncaj ntawm cov neeg tau raug tshwj tseg. Kwv yees li 34–35 xyoo tom qab yug Yexus.\n\n3 Nifais 11\n\nLeej Txiv ua tim khawv txog nws Leej Tub uas nws hlub—Khetos tshwm sim thiab tshaj tawm txog nws txoj kev theej txhoj—Cov neeg xuas qhov kev txhab caws pliav hauv nws tes thiab taw thiab tav—Lawv quaj hu Hauxanas—Nws tsa txoj kev thiab tus qauv ntawm txoj kev cai raus dej—Tus ntsuj plig ntawm txoj kev sib cav sib ceg yog tus dab li—Khetos txoj kev qhia yog tias tib neeg yuav tsum ntseeg thiab ua kev cai raus dej thiab txais tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 12\n\nYexus hu thiab muab hwj chim rau Kaum Ob Tug—Nws qhia rau cov Neeg Nifais ib zaj lus zoo ib yam li cov uas nws tau qhia nyob pem roob—Nws hais txog tej koob hmoov—Nws tej kev qhuab qhia mus dhau thiab tseem ceeb dua li Mauxes txoj kev cai—Tib neeg tau raug txib kom ua neeg zoo kawg nkaus ib yam li nws thiab nws Txiv uas zoo kawg nkaus—Piv rau Mathais 5. Kwv yees li 34 xyoo tom qab yug Yexus.\n\n3 Nifais 13\n\nYexus qhia cov Neeg Nifais txog tus Tswv txoj kev Thov Vajtswv—Lawv tau raug qhia kom tso tej nyiaj txiag rau saum ntuj ceeb tsheej—Kaum Ob Leeg nyob hauv lawv txoj kev ua hauj lwm qhuab qhia txoj moo zoo tau raug txib kom tsis txhob xav txog tej yam ntawm sab cev nqaij—Piv rau Mathais 6. Kwv yees li 34 xyoo tom qab yug Yexus.\n\n3 Nifais 14\n\nYexus txib tias: Tsis txhob txiav txim rau lwm tus; thov Vajtswv; ceev faj txog tej yaj saub cuav—Nws cog lus tias kev cawm seeg yuav muab rau cov uas ua li Leej Txiv lub siab nyiam—Piv rau Mathais 7. Kwv yees li 34 xyoo tom qab yug Yexus.\n\n3 Nifais 15\n\nYexus tshaj tawm tias Mauxes txoj kev cai muaj puv npo nyob hauv nws—Cov Neeg Nifais yog lwm pab yaj uas nws tau hais txog nyob hauv Yeluxalees—Vim yog txoj kev tsis ncaj tus Tswv cov neeg nyob hauv Yeluxalees thiaj li tsis paub txog cov yaj uas tawg ri niab ntawm Ixayees. Kwv yees li 34 xyoo tom qab yug Yexus.\n\n3 Nifais 16\n\nYexus yuav mus xyuas lwm cov yaj uas ploj lawm ntawm Ixayees—Nyob rau hauv hnub nyoog kawg txoj moo zoo yuav mus rau Lwm Haiv Neeg thiab tom qab ntawd yuav mus rau tsev neeg Ixayees—Tus Tswv cov neeg yuav pom ntawm qhov muag kiag thaum nws rov qab coj Xi-oos rov los. Kwv yees li 34 xyoo tom qab yug Yexus.\n\n3 Nifais 17\n\nYexus qhia kom cov neeg ua tib zoo xav txog nws cov lus thiab thov Vajtswv rau txoj kev to taub—Nws kho lawv tej neeg mob zoo—Nws thov Vajtswv rau cov neeg, siv yam lus hais uas tsis muaj peev xwm muab sau tau—Tej tim tswv los rau thiab hluav taws vij lawv tej me nyuam yaus ib puag ncig. Kwv yees li 34 xyoo tom qab yug Yexus.\n\n3 Nifais 18\n\nYexus qhia lub cim nco txog nyob hauv cov Neeg Nifais—Lawv raug txib kom thov Vajtswv tsis tu ncua los ntawm nws lub npe—Cov uas noj nws cev nqaij thiab hauv nws cov ntshav nrog kev tsis dawb huv yuav raug txim—Cov Pab Coj raug muab hwj chim muab tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 19\n\nKaum Ob Tug Pab Coj qhuab qhia rau cov neeg thiab thov yuav tus Vaj Ntsuj Plig Dawb Huv—Cov pab coj raug ua kev cai raus dej thiab txais yuav tus Vaj Ntsuj Plig Dawb Huv thiab txoj kev qhuab qhia ntawm tej tim tswv—Yexus thov Vajtswv siv tej lus uas tsis muaj peev xwm muab sau cia—Nws ua tim khawv txog txoj kev ntseeg loj heev ntawm cov Neeg Nifais no. Kwv yees li 34 xyoo tom qab yug Yexus.\n\n3 Nifais 20\n\nYexus muab mov mog thiab cawv txiv hmab nrog txuj ci thiab rov foom koob hmoov rau lub cim nco txog rau cov neeg—Cov seem ntawm Yakhauj yuav los paub txog tus Tswv lawv tus Vajtswv thiab yuav los txais teb chaws Amelikas—Yexus yog tus yaj saub ib yam li Mauxes, thiab cov Neeg Nifais yog tej me nyuam ntawm cov yaj saub—Lwm cov ntawm tus Tswv cov neeg yuav raug sib sau rau hauv Yeluxalees. Kwv yees li 34 xyoo tom qab yug Yexus.\n\n3 Nifais 21\n\nIxayees yuav raug sib sau thaum uas Phau Ntawv Maumoos muaj los—Lwm Haiv Neeg yuav raug txhim tsa li ib co neeg ywj siab nyob hauv Amelikas—Lawv yuav raug cawm dim yog lawv ntseeg thiab mloog lus; tsis li ntawd lawv yuav raug txiav tawm thiab puas tsuaj—Ixayees yuav ua lub Yeluxalees Tshiab, thiab cov xeem neeg uas tau ploj lawm yuav rov qab los. Kwv yees li 34 xyoo tom qab yug Yexus.\n\n3 Nifais 22\n\nNyob rau hauv hnub nyoog kawg, Xi-oos thiab nws tej tswg yuav raug txhim tsa, thiab Ixayees yuav raug sau los ua ke nyob hauv txoj kev hlub tshua thiab mos muag—Lawv yuav kov yeej—Piv rau Yaxayas 54. Kwv yees li 34 xyoo tom qab yug Yexus.\n\n3 Nifais 23\n\nYexus pom zoo li Yaxayas tej lus—Nws txib cov neeg kom tshawb nrhiav tej yaj saub—Tej lus ntawm Xamuyees tus Neeg Lamas uas hais txog txoj kev sawv hauv qhov tuag rov qab los raug muab ntxiv rau lawv tej phau ceev xwm txheej. Kwv yees li 34 xyoo tom qab yug Yexus.\n\n3 Nifais 24\n\nTus Tswv tus tub xa xov yuav npaj txoj kev rau txoj Kev Nqis Los Zaum Ob—Khetos yuav zaum hauv txoj kev txiav txim—Ixayees raug txib them ib feem kaum thiab tej kev pub—Ib phau ntawv nco txog raug ceev tseg—Piv rau Malakhis 3. Kwv yees li 34 xyoo tom qab yug Yexus.\n\n3 Nifais 25\n\nNyob rau lub caij ntawm txoj Kev Nqis Los Zaum Ob cov neeg khav theeb thiab cov neeg phem yuav raug kub hnyiab zoo ib yam li tej quav nyab npleg—Eliyas yuav rov qab los ua ntej hnub loj thiab ntshai heev ntawd—Piv rau Malakhis 4. Kwv yees li 34 xyoo tom qab yug Yexus.\n\n3 Nifais 26\n\nYexus piav ntxaws txog tag nrho txhua yam txij li thaum chiv keeb mus rau tom kawg—Tej me nyuam mos liab thiab tej me nyuam hais tej yam zoo kawg uas xav tsis thoob uas tsis muaj peev xwm muab sau cia—Cov uas nyob hauv Khetos lub Koom Txoos muaj txhua yam zoo sib xws nyob hauv lawv. Kwv yees li 34 xyoo tom qab yug Yexus.\n\n3 Nifais 27\n\nYexus txib lawv kom hu lub Koom Txoos li nws lub npe—Nws txoj hauj lwm thiab txoj kev theej txhoj ua tau nws txoj moo zoo—Tib neeg raug txib kom hloov siab lees txim thiab ua kev cai raus dej xwv kom lawv yuav raug dawb huv los ntawm tus Vaj Ntsuj Plig Dawb Huv—Lawv yuav tsum zoo ib yam li Yexus. Kwv yees li 34–35 xyoo tom qab yug Yexus.\n\n3 Nifais 28\n\nCuaj leeg ntawm Kaum Ob Leeg xav tau thiab raug cog lus tias yuav tau nyob hauv Khetos lub nceeg vaj thaum lawv tuag—Peb tug Neeg Nifais xav tau thiab raug muab hwj chim kov yeej txoj kev tuag xwv kom yuav nyob hauv ntiaj teb no mus txog thaum Yexus rov los dua—Lawv raug muab plhis thiab pom tej yam uas tsis raws kev cai muab hais, thiab tam sim no lawv tab tom muab kev pab coj nyob hauv tej tib neeg. Kwv yees li 34–35 xyoo tom qab yug Yexus.\n\n3 Nifais 29\n\nTxoj kev muaj los ntawm Phau Ntawv Maumoos yog ib lub cim tias tus Tswv tau pib sau Ixayees los ua ke thiab ua kom tiav li nws tej kev khi lus—Cov uas tsis kam lees yuav nws tej kev tshwm sim thiab tej txiaj ntsim hauv hnub nyoog kawg yuav raug foom tsis zoo. Kwv yees li 34–35 xyoo tom qab yug Yexus.\n\n3 Nifais 30\n\nLwm Haiv Neeg uas nyob hauv hnub nyoog kawg raug txib kom hloov siab lees txim thiab los cuag Khetos thiab raug suav nrog tsev neeg Ixayees. Kwv yees li 34–35 xyoo tom qab yug Yexus.\n\n4 Nifais\n\nCov Neeg Nifais thiab cov Neeg Lamas raug hloov siab tshiab tag nrho los rau tus Tswv—Lawv muaj txhua yam sib npaug zos, ua tej txuj ci tseem ceeb, thiab vam meej nyob hauv thaj av—Tom qab ob puas xyoo, tej kev sib faib, tej kev phem, tej koom txoos cuav, thiab tej kev tsim txom tau sawv—Tom qab peb puas xyoo, cov Neeg Nifais thiab cov Neeg Lamas ua neeg phem—Amaloos muab cov ceev xwm txheej dawb ceev zais cia. Kwv yees li 35–321 xyoo tom qab yug Yexus.\n\nMaumoos\n\n\n\n\n\n\nMaumoos 1\n\nAmaloos qhia Maumoos txog tej ceev xwm txheej dawb ceev—Tej kev tsov rog pib muaj nyob nruab nrab ntawm cov Neeg Nifais thiab cov Neeg Lamas—Peb tug Neeg Nifais raug coj mus—Kev phem, kev tsis ntseeg, kev ua khawv koob, thiab kev ua dab tau huaj vam. Kwv yees li 321–326 xyoo tom qab yug Yexus.\n\nMaumoos 2\n\nMaumoos coj cov Neeg Nifais tej tub rog—Tej ntshav thiab kev puas tsuaj tau cheb thaj av—Cov Neeg Nifais quaj ntsuag thiab nyuaj siab nrog txoj kev tu siab ntawm txoj kev raug txim—Lawv hnub ntawm txoj kev hlub tshua raug dhau mus—Maumoos muab tau cov phiaj ntawm Nifais—Tsov rog muaj ntxiv mus. Kwv yees li 327–350 xyoo tom qab yug Yexus.\n\nMaumoos 3\n\nMaumoos qhuab qhia txoj kev hloov siab lees txim rau cov Neeg Nifais—Lawv muaj ib qho kev yeej loj heev thiab qhuas lawv tus kheej tej zog—Maumoos tsis kam coj lawv, thiab nws tej kev thov Vajtswv rau lawv twb tsis muaj kev cia siab—Phau Ntawv Maumoos caw kaum ob xeem neeg ntawm Ixayees los ntseeg txoj moo zoo. Kwv yees li 360–362 xyoo tom qab yug Yexus.\n\nMaumoos 4\n\nKev tsov rog thiab kev puas tsuaj muaj ntxiv—Cov neeg phem rau txim rau cov neeg phem—Txoj kev phem huaj vam loj dua li tej uas tau muaj nyob tag nrho hauv cov neeg Ixayees—Tej poj niam thiab tej me nyuam raug muab tua txi rau tej mlom—Cov Neeg Lamas pib cheb cov Neeg Nifais ua ntej lawv. Kwv yees li 363–375 xyoo tom qab yug Yexus.\n\nMaumoos 5\n\nMaumoos rov qab coj cov Neeg Nifais tej tub rog nyob hauv hav rog ntawm ntshav thiab txoj kev puas tsuaj—Phau Ntawv Maumoos yuav tawm los yaum tag nrho Ixayees tias Yexus yog tus Khetos—Vim yog lawv txoj kev tsis ntseeg, cov Neeg Lamas yuav raug tawg ri niab, thiab tus Ntsuj Plig yuav tseg tsis nrog lawv nyob lawm—Lawv yuav tau txais txoj moo zoo los ntawm Lwm Haiv Neeg nyob hauv hnub nyoog kawg. Kwv yees li 375–384 xyoo tom qab yug Yexus.\n\nMaumoos 6\n\nCov Neeg Nifais sib sau rau hauv thaj av Khumaulas ua npluav rog kawg—Maumoos zais tej ceev xwm txheej dawb ceev nyob hauv lub roob Khumaulas—Cov Neeg Lamas kov yeej, thiab haiv Neeg Nifais raug puas tsuaj tas—Pua txhiab leej raug ntaj tua. Kwv yees li 385 xyoo tom qab yug Yexus.\n\nMaumoos 7\n\nMaumoos caw cov Neeg Lamas ntawm hnub nyoog kawg los ntseeg Khetos, txais nws txoj moo zoo, thiab raug cawm dim—Tag nrho cov uas ntseeg phau Vajlugkub Npaiv Npaum kuj yuav ntseeg Phau Ntawv Maumoos thiab. Kwv yees li 385 xyoo tom qab yug Yexus.\n\nMaumoos 8\n\nCov Neeg Lamas nrhiav thiab rhuav cov Neeg Nifais—Phau Ntawv Maumoos yuav tawm tuaj los ntawm Vajtswv lub hwj chim—Tej kev txom nyem tau raug hais rau saum cov uas ua npau taws thiab cav tawm tsam tus Tswv txoj hauj lwm—Cov Neeg Nifais phau ceev xwm txheej yuav tawm tuaj nyob hauv ib hnub thaum muaj kev phem, kev poob ntawm qhov uas zoo, thiab thaum uas muaj txoj kev tso txoj moo zoo tseeb tseg. Kwv yees li 400–421 xyoo tom qab yug Yexus.\n\nMaumoos 9\n\nMaulaunais hu rau cov uas tsis ntseeg Khetos kom hloov siab lees txim—Nws ua tim khawv txog tus Vajtswv ntawm tej txuj ci tseem ceeb, tus uas muab tej kev tshwm sim thiab hliv tej txiaj ntsim thiab tej cim rau saum cov uas muaj kev ntseeg—Tej txuj ci tseem ceeb tau tsum vim yog txoj kev tsis ntseeg—Tej cim raws cov uas ntseeg—Tib neeg raug ntuas kom ntse thiab ceev tej lus txib. Kwv yees li 401–421 xyoo tom qab yug Yexus.\n\nEthaws\n\n\n\n\n\n\nEthaws 1\n\nMaulaunais muab tej ntsiab lus ntawm Ethaws tej kev sau—Ethaws zaj keeb kwm raug muab nthuav—Cov Neeg Tsales yam lus tsis tau raug muab ua kom tsis sib nkag siab nyob rau ntawm tus Pej Thuam Npanpes—Tus Tswv cog lus yuav coj lawv mus rau ib thaj av zoo thiab yuav ua kom lawv ua tau ib haiv neeg zoo heev.\n\nEthaws 2\n\nCov Neeg Tsales npaj lawv txoj kev tsiv rau thaj av uas tau cog lus tseg cia lawm—Nws yog ib thaj av zoo uas cov neeg nyob saum yuav tsum pe hawm Khetos los sis yuav raug cheb tawm pov tseg—Tus Tswv tham rau Tsales tus tij laugtau peb teev—Cov Neeg Tsales txua tej nkoj—Tus Tswv nug kom Tsales tus tij laugxav saib yuav taws teeb rau hauv cov nkoj li cas.\n\nEthaws 3\n\nTsales tus tij laugpom tus Tswv tus ntiv tes thaum nws kov kaum rau lub pob zeb—Khetos ua nws lub cev ntsuj plig rau Tsales tus tij laugpom—Cov uas muaj ib txoj kev paub zoo tsis muaj peev xwm raug muab ceev kom tsis pom dhau daim ntaub thaiv—Tej khoom txhais lus raug muaj kom coj tau cov Neeg Tsales phau ceev xwm txheej los rau qhov kaj.\n\nEthaws 4\n\nMaulaunais raug txib kom zwm tseg tej kev sau ntawm Tsales tus tij laug—Lawv yuav raug ua kom tsis pom mus txog thaum tej tib neeg yuav muaj txoj kev ntseeg ib yam li Tsales tus tij laug—Khetos txib kom tib neeg ntseeg nws tej lus thiab cov uas yog nws cov pab coj—Tib neeg raug txib kom hloov siab lees txim, ntseeg txoj moo zoo, thiab raug cawm dim.\n\nEthaws 5\n\nPeb tug tim khawv thiab txoj hauj lwm no yuav sawv li ib tug tim khawv txog qhov tseeb ntawm Phau Ntawv Maumoos.\n\nEthaws 6\n\nCov Neeg Tsales tej nkoj raug cua ntsawj mus rau thaj av uas tau cog lus tseg cia lawm—Cov neeg qhuas tus Tswv rau nws txoj kev zoo—Aulaihas raug tsa ua vaj ntxwv kav lawv—Tsales thiab nws tus tij laugtuag.\n\nEthaws 7\n\nAulaihas kav ncaj ncees—Nyob ntawm kev siv hwj chim thiab kev sib cav sib ceg, ob pab uas sib ntxub ntawm Sus thiab Khauhos raug tsa muaj—Tej yaj saub rau txim rau txoj kev phem thiab txoj kev pe dab pe mlom ntawm cov neeg, uas tom qab ntawd ho hloov siab lees txim.\n\nEthaws 8\n\nMuaj kev sib cav thiab kev sib ceg rau hauv lub teb chaws—Akis txhim tsa ib pab neeg tuav hauv cog lus tua vaj ntxwv—Tej kev tuav hauv yog los ntawm tus dab thiab ua kom tej haiv neeg muaj kev puas tsuaj—Lwm Haiv Neeg tam sim no raug ceeb toom tawm tsam txoj kev tuav hauv uas yuav nrhiav ntxeev txoj kev ywj siab ntawm tag nrho tej thaj av, tej haiv neeg, thiab tej teb chaws.\n\nEthaws 9\n\nIb tug muab lub teb chaws rau ib tug los ntawm caj ces, kev nrhiav tswv yim tuav hauv, thiab kev tua neeg—Emaws tau pom Leej Tub ntawm txoj kev Ncaj ncees—Ntau tus yaj saub qhuab qhia txoj kev hloov siab lees txim—Ib qho kev tshaib nqhis thiab tej nab muaj taug muab teeb meem rau cov neeg.\n\nEthaws 10\n\nIb tug vaj ntxwv kav dhau ib tug—Ib txhia vaj ntxwv ncaj ncees; lwm cov phem—Thaum muaj txoj kev ncaj ncees, cov neeg tau koob hmoov thiab vam meej los ntawm tus Tswv.\n\nEthaws 11\n\nTsov rog, tej kev ntxeev siab, thiab txoj kev phem khoo cov Neeg Tsales lub neej—Tej yaj saub qhia ua ntej txog txoj kev puas tsuaj khees kawv ntawm cov Neeg Tsales tsuas yog lawv hloov siab lees txim xwb—Cov neeg tsis kam lees txais tej yaj saub cov lus.\n\nEthaws 12\n\nTus yaj saub Ethaws ntuas cov neeg kom ntseeg Vajtswv—Maulaunais qhia txog tej yam zoo kawg thiab xav tsis thoob uas tau ua los ntawm txoj kev ntseeg—Txoj kev ntseeg ua tau rau Tsales tus tij laugpom Khetos—Tus Tswv muab txoj kev qaug zog rau tib neeg kom lawv thiaj li yuav txo hwj chim—Tsales tus tij laugtxav lub Roob Xelees los ntawm txoj kev ntseeg—Txoj kev ntseeg, kev cia siab, thiab kev siab hlub yog tej yuav tsum muaj rau txoj kev cawm seeg—Maulaunais tau pom Yexus tim ntsej tim muag.\n\nEthaws 13\n\nEthaws hais txog ib lub Yeluxalees tshiab yuav raug rhawv nyob hauv Amelikas los ntawm Yauxej cov noob—Nws qhia tej uas yuav muaj los yav tom ntej, raug ntiab tawm, sau cov Neeg Tsales tej keeb puam, thiab qhia ua ntej txog txoj kev puas tsuaj ntawm cov Neeg Tsales—Muaj tsov rog thoob plaws txhua thaj av.\n\nEthaws 14\n\nTxoj kev tsis ncaj ntawm cov neeg coj ib txoj kev foom los rau saum thaj av—Khauli-athumaws mus ua rog tawm tsam Nkiliyas, ces Lis, thiab tom qab ntawd rau Siv—Ntshav thiab kev puas tsuaj npog thaj av tas.\n\nEthaws 15\n\nCov Neeg Tsales ntau plhom raug tua tuag nyob hauv hav rog—Siv thiab Khauli-athumaws sau tag nrho cov neeg tuaj sib tua kom mus txog thaum tuag—Tus Tswv tus Ntsuj Plig tsum tsis nyob nrog lawv—Haiv Neeg Tsales raug puas tsuaj huv tib si—Tsuas tshuav Khauli-athumaws xwb.\n\nMaulaunais\n\n\n\n\n\n\nMaulaunais 1\n\nMaulaunais sau cia rau txoj kev pab ntawm cov Neeg Lamas—Cov Neeg Nifais uas tsis kam tso Khetos tseg raug tua pov tseg. Kwv yees li 401–421 xyoo tom qab yug Yexus.\n\nMaulaunais 2\n\nYexus tau muab hwj chim rau kaum ob tug pab coj uas yog Neeg Nifais kom pub tau tus Vaj Ntsuj Plig Dawb Huv. Kwv yees li 401–421 xyoo tom qab yug Yexus.\n\nMaulaunais 3\n\nTej txwj laug tsa cov pov thawj thiab tej xib hwb los ntawm txoj kev tso tes rau. Kwv yees li 401–421 xyoo tom qab yug Yexus.\n\nMaulaunais 4\n\nKev qhia seb tej txwj laug thiab tej pov thawj foom koob hmoov thiab muab cov mov mog ntawm lub cim nco txog li cas. Kwv yees li 401–421 xyoo tom qab yug Yexus.\n\nMaulaunais 5\n\nTxoj kev qhia txog txoj kev foom koob hmoov thiab muab cov kua txiv hmab ntawm lub cim nco txog. Kwv yees li 401–421 xyoo tom qab yug Yexus.\n\nMaulaunais 6\n\nCov neeg hloov siab lees txim raug ua kev cai raus dej thiab raug tos txais—Tej mej zeej hauv lub koom txoos uas hloov siab lees txim raug zam txim—Tej kev sab laj raug coj los ntawm tus Vaj Ntsuj Plig Dawb Huv lub hwj chim. Kwv yees li 401–421 xyoo tom qab yug Yexus.\n\nMaulaunais 7\n\nTau muab ib txoj kev caw kom nkag tau rau hauv tus Tswv qhov chaw so—Thov Vajtswv tag siab nrho—Tus Ntsuj Plig ntawm Khetos ua tau kom neeg paub qhov zoo tawm ntawm qhov phem—Dab Ntxwg Nyoog yaum kom neeg tsis lees yuav Khetos thiab ua phem—Tej yaj saub ua kom pom txog txoj kev los ntawm Khetos—Los ntawm txoj kev ntseeg, raug ua tau tej txuj ci tseem ceeb thiab tej tim tswv qhuab qhia—Neeg yuav tsum cia siab rau txoj sia nyob mus ib txhis thiab los npuab rau txoj kev siab hlub. Kwv yees li 401–421 xyoo tom qab yug Yexus.\n\nMaulaunais 8\n\nUa kev cai raus dej rau tej me nyuam yaus yog ib qho kev phem qias—Tej me nyuam yaus muaj txoj sia nyob hauv Khetos vim yog txoj kev Theej Txhoj—Txoj kev ntseeg, txoj kev hloov siab lees txim, txoj kev txo hwj chim thiab txoj kev siab mos siab muag, txoj kev txais tus Vaj Ntsuj Plig Dawb Huv, thiab txoj kev tiv mus kom txog thaum kawg yuav coj tau mus rau txoj kev cawm seeg. Kwv yees li 401–421 xyoo tom qab yug Yexus.\n\nMaulaunais 9\n\nCov Neeg Nifais thiab cov Neeg Lamas ua phem qias thiab poob ntawm txoj kev zoo—Lawv tsim txom thiab ib leeg tua ib leeg—Maumoos thov Vajtswv kom txoj kev hlub tshua thiab txoj kev zoo yuav nyob nrog Maulaunais mus ib txhis. Kwv yees li 401–421 xyoo tom qab yug Yexus.\n\nMaulaunais 10\n\nIb qho lus tim khawv ntawm Phau Ntawv Maumoos yeej yog los ntawm lub hwj chim ntawm tus Vaj Ntsuj Plig Dawbuv—Tej txiaj ntsim ntawm tus Ntsuj Plig raug muab faib rau cov uas muaj kev ntseeg—Tej txiaj ntsim ntawm sab ntsuj plig yeej mus ua ke nrog txoj kev ntseeg tas mus li—Maulaunais tej lus hais tawm hauv av los—Cia li los cuag Khetos, cia li ua kom zoo tshaj plaws nyob hauv nws, thiab ua kom nej tej ntsuj plig dawb huv. Kwv yees li 421 xyoo tom qab yug Yexus.\n\nTej Nqe Qhia txog Nyob Hauv Phau Ntawv Maumoos\n\nPhau Ntawv Maumoos, tshaj li txhua lwm yam huv tib si, ua tim khawv rau qhov tseeb ntawm Yexus Khetos thiab ntawm cov lus qhuab qhia ntawm Yexus Khetos txoj moo zoo. Cov hau lus thiab vajlugkub nram no muab kev qhia txog cov neeg, tej chaw, tej lus qhuab qhia, thiab tej yam muaj tshwm sim nyob hauv Phau Ntawv Maumoos.\n\n", "js 0": "[center][font_size=26]Phau Ntawv Maumoos[/font_size][/center]\n\nZaj Lus Piav thiab Cov Lus Ua Tim Khawv\n\n\n\n\n\n\nnplooj qhia npe\n\n\nnplooj qhia npe ntawm Phau Ntawv Maumoos\n\nYog li ntawd, nws thiaj yog ib qho ntsiab lus ntawm Nifais cov neeg phau ceev xwm txheej, thiab cov Neeg Lamas thiab—Tau sau rau cov Neeg Lamas, cov uas yog ib co noob uas seem los ntawm tsev neeg Ixayees; thiab kuj yog rau cov Neeg Yudais thiab Lwm Haiv Neeg—Tau sau raws li txoj kev txib ua, thiab kuj yog los ntawm tus ntsuj plig kev qhia tej uas yuav muaj los yav tom ntej thiab kev tshwm sim—Tau sau tseg thiab tau nias cim rau, thiab tau muab zais cia rau tus Tswv, es kom lawv txhob raug puas tsuaj—Kom xwv yuav tawm los los ntawm Vajtswv txoj kev pub thiab lub hwj chim mus rau ntawm txoj kev txhais lus—Tau muab nias cim rau los ntawm Maulaunais txhais tes, thiab tau muab zais rau tus Tswv, es kom yuav tawm los nyob hauv lub caij teem cia, los ntawm Lwm Haiv Neeg los—Ntawm txoj kev txhais lus los ntawm txoj kev pub ntawm Vajtswv.\n\nZaj Qhia tus uas Nyeem Phau Ntawv No\n\nPhau Ntawv Maumoos yog ib phau vajlugkub dawb huv piv tau rau phau Vajlugkub Npaiv Npaum. Nws yog ib phau ceev xwm txheej ntawm Vajtswv tej dej num nrog cov neeg thaum ub uas nyob cov teb chaws Amelikas thiab muaj txhij txhua ntawm txoj moo zoo uas kav ib txhis li.\n\nIb Zaj uas Piav Qho Me Ntsis txog Phau Ntawv Maumoos\n\nPhau Ntawv Maumoos yog ib phau ceev xwm txheej dawb ceev txog cov neeg uas nyob hauv thaj av Amelikas txheej thaum ub, thiab tau muab sau rau saum tej daim phiaj kub thiab tooj. Nyob hauv phau ntawv no kiag tau hais txog plaub yam phiaj ceev xwm txheej:\n\nTej Duab\n\n\n\n1 Nifais\n\n\n\n\n\n\n1 Nifais 1\n\nNifais pib sau nws cov neeg phau ceev xwm txheej—Lihais ua yog toog pom ib tug ncej nplaim hluav taws thiab nyeem ib phau ntawv uas qhia tej uas yuav muaj los yav tom ntej—Nws qhuas Vajtswv, nws qhia txog qhov uas tus Mexiyas yuav los, thiab nws qhia txog qhov uas Yeluxalees yuav raug puas tsuaj mus—Cov Neeg Yudais tsim txom nws. Kwv yees li 600 xyoo ua ntej yug Yexus.\n\n1 Nifais 2\n\nLihais coj nws tsev neeg khiav mus tom roob moj sab qhua uas nyob ze tus Dej Hiav Txwv Liab—Lawv tso lawv vaj tse tseg—Lihais ua kev cai txi pub rau tus Tswv thiab nws qhia nws cov tub kom coj raws li tej lus txib—Lamas thiab Lemu-ees yws yws rau nkawd txiv—Nifais mloog lus thiab muaj lub siab ntseeg thov; tus Tswv hais lus rau nws, thiab nws raug xaiv los kav nws cov tij laug. Kwv yees li 600 xyoo ua ntej yug Yexus.\n\n1 Nifais 3\n\nLihais cov tub rov qab mus pem Yeluxalees mus nqa cov phiaj toog—Lanpas tsis kam muab cov phiaj rau lawv—Nifais ntuas thiab yaum nws cov tij laug—Lanpas txhav lawv tej khoom thiab yuav muab lawv tua—Lamas thiab Lemu-ees ntaus Nifais thiab Xam thiab ib tug tim tswv tsis pub nkawd ntaus nws. Kwv yees li 600–592 xyoo ua ntej yug Yexus.\n\n1 Nifais 4\n\nNifais tua Lanpas pov tseg raws li tus Tswv kom nws ua thiab tom qab ntawd nws siv tswv yim muab tau cov phiaj toog—Xaulas yeem mus koom nrog Lihais tsev neeg nyob tom roob moj sab qhua. Kwv yees li 600–592 xyoo ua ntej yug Yexus.\n\n1 Nifais 5\n\nXaliyas yws Lihais—Nkawd zoo siab rau qhov uas nkawd cov tub rov qab los txog lawm—Lawv ua kev cai txi—Cov phiaj toog muaj Mauxes thiab cov yaj saub tej lus sau—Lawv tshuaj tau tias Lihais yog Yauxej ib tug xeeb leej xeeb ntxwv—Lihais qhia tej uas yuav muaj los yav tom ntej ntsig txog nws tej xeeb leej xeeb ntxwv thiab txog kev ceev cov phiaj. Kwv yees li 600–592 xyoo ua ntej yug Yexus.\n\n1 Nifais 6\n\nNifais sau tej yam uas yog Vajtswv li—Lub ntsiab uas nws ua li no yog nws yaum kom neeg los cuag tau Anplaham tus Vajtswv thiab kom lawv dim lawv lub txim. Kwv yees li 600–592 xyoo ua ntej yug Yexus.\n\n1 Nifais 7\n\nLihais cov tub rov qab mus rau pem Yeluxalees thiab kom Ixama-ees thiab nws tsev neeg nrog lawv khiav—Lamas thiab lwm cov tau ntxeev siab—Nifais ntuas rau nws cov tij laug kom lawv muaj txoj kev ntseeg ntawm tus Tswv—Lawv muab hlua khi nws thiab tuav tswv yim muab nws tua—Lub hwj chim ntawm txoj kev ntseeg tso nws dim—Nws cov tij laug thov kev zam txim—Lihais thiab nws cov kwv luag ua kev cai txi thiab hlawv tsiaj. Kwv yees li 600–592 xyoo ua ntej yug Yexus.\n\n1 Nifais 8\n\nLihais ua yog toog pom tsob ntoo uas cawm neeg txoj sia—Nws noj tsob ntoo ntawd cov txiv thiab nws xav kom nws tsev neeg tau noj thiab—Nws pom ib tug nqaj hlau, nws pom ib txoj kev ti thiab nqaim, thiab nws pom qhov kev tsaus ntuj uas muaj huab zig niab uas npog neeg—Xaliyas, Nifais, thiab Xam noj cov txiv, tiam sis Lamas thiab Lemu-ees tsis kam noj. Kwv yees li 600–592 xyoo ua ntej yug Yexus.\n\n1 Nifais 9\n\nNifais sau ob riag ceev xwm txheej—Ob riag puav leej hu ua Nifais cov phiaj—Cov phiaj uas dav muaj ib zag keeb kwm txog kev ua ub ua no ntawm cov neeg; hos cov phiaj uas nqaim tsuas hais ntau txog tej yam uas dawb ceev xwb. Kwv yees li 600–592 xyoo ua ntej yug Yexus.\n\n1 Nifais 10\n\nLihais qhia ua ntej txog cov neeg Npanpiloos txoj kev txhom cov Neeg Yudais mus ua qhev—Nws hais txog tus Mexiyas, tus Cawm Seeg, tus Txhiv Dim uas yuav los hauv cov Neeg Yudais—Nws kuj qhia ntsig txog tus uas yuav los muab Vajtswv tus Me Nyuam Yaj ua kev cai raus dej—Lihais qhia txog txoj kev tuag thiab txoj kev sawv hauv qhov tuag rov qab los ntawm tus Mexiyas—Nws piv txoj kev tawg ri niab thiab txoj kev sib sau ntawm cov neeg Ixayees rau ib tsob ntoo ntseej—Nifais hais txog Vajtswv tus Tub, txog lub txiaj ntsim Vaj Ntsuj Plig DawbHuv, thiab txog kev xav tau kev ncaj ncees. Kwv yees li 600–592 xyoo ua ntej yug Yexus.\n\n1 Nifais 11\n\nNifais pom tus Tswv tus Ntsuj Plig thiab nws tau qhia rau Nifais nyob hauv txoj kev ua yog toog pom txog tsob ntoo uas cawm neeg txoj sia—Nws pom Vajtswv tus Tub leej niam thiab tau kawm txog txoj kev uas Vajtswv yuav los nrog neeg nyob—Nws pom txoj kev ua kev cai raus dej, txoj kev ua hauj lwm qhuab qhia txoj moo zoo, thiab txoj kev muab ntsia rau saum ntoo khaub lig ntawm Vajtswv tus Me Nyuam Yaj—Nws kuj pom txoj kev hu thiab ua hauj lwm qhuab qhia txoj moo zoo ntawm tus Me Nyuam Yaj Kaum Ob tug Thwj Tim. Kwv yees li 600–592 xyoo ua ntej yug Yexus.\n\n1 Nifais 12\n\nNifais pom nyob hauv txoj kev ua yog toog txog: thaj av uas tau cog lus cia lawm; txoj kev ncaj ncees, txoj kev tsis ncaj ncees, thiab txoj kev puas tsuaj ntawm cov neeg uas nyob ntawm thaj av no; txoj kev uas Vajtswv tus Me Nyuam Yaj yuav los nrog lawv nyob; txoj kev uas kaum ob tug pab coj thiab kaum ob tug thwj tim yuav txiav txim rau cov neeg Ixayees li cas; txog qhov ntxim ntxub thiab tsis huv ntawm cov neeg uas tso txoj kev ntseeg tseg. Kwv yees li 600–592 xyoo ua ntej yug Yexus.\n\n1 Nifais 13\n\nNifais pom nyob hauv txoj kev ua yog toog txog tus dab tsa nws lub koom txoos nyob nrog Lwm Haiv Neeg; txoj kev nrhiav tau thiab txoj kev ua neej nyob ntawm teb chaws Amelikas; txoj kev poob ntau yam uas yooj yim to taub thiab muaj nuj nqis heev ntawm phau Vajlugkub Npaiv Npaum; txoj kev uas Lwm Haiv Neeg tso qhov tseeb tseg; txoj kev uas coj txoj moo zoo rov qab los, txoj kev uas yuav muaj vajlugkub los rau hnub nyoog kawg, thiab txoj kev tsim tsa Xi-oos. Kwv yees li 600–592 xyoo ua ntej yug Yexus.\n\n1 Nifais 14\n\nIb tug tim tswv qhia rau Nifais txog tej koob hmoov thiab tej kev foom tsis zoo uas yuav poob los rau Lwm Haiv Neeg—Tsuas muaj ob lub koom txoos nkaus xwb: Vajtswv tus Me Nyuam Yaj lub Koom Txoos thiab tus dab lub koom txoos—Cov Ntseeg Vajtswv uas nyob hauv txhua txhia haiv neeg raug lub koom txoos uas muaj zog thiab txaus ntxub tsim txom—Tus Thwj Tim Yauhas yuav sau txog txoj kev kawg ntawm lub ntiaj teb. Kwv yees li 600–592 xyoo ua ntej yug Yexus.\n\n1 Nifais 15\n\nLihais tej noob yuav tau txais txoj moo zoo los ntawm Lwm Haiv Neeg nyob rau hauv hnub nyoog kawg—Txoj kev sib sau ntawm cov neeg Ixayees yuav zoo li ib tsob ntoo ntseej uas muab cov ceg nyeg rov qab los txuas dua rau—Nifais txhais txoj kev ua yog toog pom ntawm tsob ntoo uas cawm neeg txoj sia thiab nws hais txog Vajtswv txoj kev txim lij uas nws muab cov neeg phem faib tawm ntawm cov neeg ncaj ncees. Kwv yees li 600–592 xyoo ua ntej yug Yexus.\n\n1 Nifais 16\n\nTxoj kev tseeb tsis yooj yim rau cov neeg phem coj—Lihais cov tub yuav Ixama-ees cov ntxhais ua poj niam—Lub Liyahaunas coj lawv kev nyob tom roob moj sab qhua—Xov xwm los ntawm tus Tswv sau rau saum lub Liyahaunas ib lub sij hawm dhau ib lub sij hawm—Ixama-ees tuag; nws tsev neeg yws yws vim lawv kev kub ntxhov. Kwv yees li 600–592 xyoo ua ntej yug Yexus.\n\n1 Nifais 17\n\nNifais raug txib kom txua ib lub nkoj—Nws ob tug tij laug ntxeev siab rau nws—Nws ntuas nkawd kom nkawd nco txog zaj dab neeg uas hais txog Vajtswv tej hauj lwm uas ua rau cov neeg Ixayees—Nws muaj Vajtswv lub hwj chim puv npo—Nws ob tug tij laug raug txwv tsis pub tuav nws, tsuas ntshai nkawd yuav qhuav li xyoob rawm qhuav. Kwv yees li 592–591 xyoo ua ntej yug Yexus.\n\n1 Nifais 18\n\nLub nkoj txua tiav lawm—Tau hais txog kev yug Yakhauj thiab Yauxej—Cov kwv luag nce nkoj mus rau thaj av uas tau cog lus cia lawm—Ixama-ees cov tub thiab lawv cov poj niam koom siab ua txoj kev lom zem thiab kev ntxeev siab—Nifais raug khi, thiab lub nkoj tau raug cua daj cua dub ntsawj rov qab—Nifais raug tso dim, thiab vim nws txoj kev thov Vajtswv nag xob nag cua thiaj tu—Lawv tuaj txog hauv thaj av uas tau cog lus cia lawm. Kwv yees li 591–589 xyoo ua ntej yug Yexus.\n\n1 Nifais 19\n\nNifais muab cov quav tooj quav hlau ua cov phiaj thiab sau nws cov neeg zaj keeb kwm—Cov neeg Ixayees tus Vajtswv yuav los rau pua xyoo tom qab lub sij hawm uas Lihais tau ncaim Yeluxalees—Nifais qhia txog Nws tej kev txom nyem thiab txoj kev raug ntsia rau saum ntoo khaub lig—Cov Neeg Yudais yuav raug luag ntxub thiab yuav raug tawg khiav ri niab mus txog thaum hnub nyoog kawg, thaum uas lawv yuav tig rov qab mus cuag tus Tswv. Kwv yees li 588–570 xyoo ua ntej yug Yexus.\n\n1 Nifais 20\n\nTus Tswv qhia tawm nws tej ntsiab hauj lwm rau cov neeg Ixayees—Lawv tau raug xaiv los hauv tej cub tawg ntawm txoj kev kub ntxhov thiab kom khiav tawm hauv Npanpiloos mus—Muab piv rau Yaxayas 48. Kwv yees li 588–570 xyoo ua ntej yug Yexus.\n\n1 Nifais 21\n\nTus Mexiyas yuav ua ib lub teeb rau Lwm Haiv Neeg thiab yuav tso cov neeg raug kaw kom dim—Cov neeg Ixayees yuav raug sib sau los ua ke nrog hwj chim nyob rau hauv hnub nyoog kawg—Tej vaj ntxwv yuav ua lawv tej txiv qhuav—Muab piv rau Yaxayas 49. Kwv yees li 588–570 xyoo ua ntej yug Yexus.\n\n1 Nifais 22\n\nCov neeg Ixayees yuav raug tawg ri niab mus thoob plaws hauv lub qab ntuj khwb no—Lwm Haiv Neeg yuav muab txoj moo zoo los yug thiab pab kom cov neeg Ixayees loj hlob nyob rau hauv hnub nyoog kawg—Cov neeg Ixayees yuav raug sib sau los ua ke thiab lawv yuav raug cawm dim, thiab cov neeg phem yuav raug kub hnyiab ib yam li tej quav nyab npleg—Tus dab txoj kev kav yuav raug puas tsuaj puas ntsoog, thiab Ntxwg Nyoog yuav raug muab khi. Kwv yees li 588–570 xyoo ua ntej yug Yexus.\n\n2 Nifais\n\n\n\n\n\n\n2 Nifais 1\n\nLihais qhia tej uas yuav muaj los yav tom ntej ntsig txog ib lub teb chaws uas muaj kev nyob ywj siab—Nws tej noob yuav raug tawg khiav ri niab thiab yuav raug puas tsuaj yog hais tias lawv tsis kam lees cov neeg Ixayees Tus Dawb Huv—Nws ntuas cov tub kom lawv muab txoj kev ncaj ncees los ua daim hlau npog hauv siab. Kwv yees li 588–570 xyoo ua ntej yug Yexus.\n\n2 Nifais 2\n\nTxoj kev txhiv dim los dhau ntawm tus Mexiyas Dawb Huv—Txoj kev ywj siab xaiv yog ib qho tseem ceeb rau txoj kev muaj sia ua neej nyob thiab txoj kev vam meej—Adas tau poob xwv kom thiaj yuav muaj taus tib neeg—Neeg muaj kev ywj siab xaiv txoj kev ywj siab thiab txoj sia nyob mus ib txhis. Kwv yees li 588–570 xyoo ua ntej yug Yexus.\n\n2 Nifais 3\n\nYauxej nyob hauv teb chaws Iyiv tau ua yog toog pom cov Neeg Nifais—Nws tau qhia tej uas yuav muaj los yav tom ntej txog Yauxej Xamiv, hnub nyoog kawg tus yaj saub; txog Mauxes, tus uas yuav tso cov neeg Ixayees dim; thiab txog qhov uas yuav muaj Phau Ntawv Maumoos. Kwv yees li 588–570 xyoo ua ntej yug Yexus.\n\n2 Nifais 4\n\nLihais ntuas thiab foom koob hmoov rau nws tej tub tej ki—Nws tuag thiab raug muab faus—Nifais zoo siab rau Vajtswv txoj kev zoo rau nws—Nifais tso siab plhuav rau tus Tswv mus ib txhis li. Kwv yees li 588–570 xyoo ua ntej yug Yexus.\n\n2 Nifais 5\n\nCov Neeg Nifais ncaim tawm ntawm cov Neeg Lamas mus, ceev Mauxes txoj kev cai, thiab tsa ib lub tuam tsev—Vim lawv txoj kev tsis ntseeg, cov Neeg Lamas thiaj raug txiav tawm ntawm tus Tswv lus xub ntiag mus, raug foom phem, thiab tau peem tsheej los mus ua ib pab tsim txom rau cov Neeg Nifais. Kwv yees li 588–559 xyoo ua ntej yug Yexus.\n\n2 Nifais 6\n\nYakhauj rov qab tham txog cov Neeg Yudais zaj keeb kwm: Lawv txoj kev ua qhev nyob hauv Npanpiloos thiab lawv txoj kev dim rov qab los; cov neeg Ixayees Tus Dawb Huv txoj kev qhuab qhia thiab txoj kev tuag saum ntoo khaub lig; txoj kev pab uas tau txais los ntawm Lwm Haiv Neeg; thiab lawv txoj kev txum tim rov qab los nyob hauv hnub nyoog kawg thaum uas lawv ntseeg tus Mexiyas. Kwv yees li 559–545 xyoo ua ntej yug Yexus.\n\n2 Nifais 7\n\nYaxayas qhia txog tus Mexiyas—Tus Mexiyas yuav muaj cov neeg txawj ntse tus nplaig—Nws yuav tig nws lub nraub qaum rau cov uas ntaus nws—Nws yeej yuav tsis swb li—Piv rau Yaxayas 50. Kwv yees li 559–545 xyoo ua ntej yug Yexus.\n\n2 Nifais 8\n\nNyob hauv hnub kawg, tus Tswv yuav nplij Xi-oos lub siab thiab sau cov neeg Ixayees los ua ke—Cov uas raug txhiv dim lawm yuav los rau hauv Xi-oos nrog txoj kev xyiv fab kawg nkaus li—Piv rau Yaxayas 51 thiab 52:1–2. Kwv yees li 559–545 xyoo ua ntej yug Yexus.\n\n2 Nifais 9\n\nCov Neeg Yudais yuav sib sau rov qab los nyob rau hauv lawv tej thaj av uas tau cog lus tseg cia lawm—Txoj kev theej txhoj yog qhov nqi uas them noob neej txoj kev poob—Tej neeg uas tuag lawm tej cev yuav sawv hauv qhov ntxa rov qab los, thiab lawv tej ntsuj plig yuav sawv hauv ntuj txiag teb tsaus los thiab sawv hauv yeeb tsheej—Lawv yuav raug txiav txim—Txoj kev theej txhoj cawm tau neeg dim ntawm txoj kev tuag, ntawm ntuj txiag teb tsaus, ntawm tus dab, thiab ntawm txoj kev tsim txom uas tsis muaj qhov kawg ib zaug li—Cov neeg ncaj ncees yuav raug cawm mus nyob rau saum Vajtswv lub nceeg vaj—Tej kev txhaum tej txim—Cov neeg Ixayees Tus Dawb Huv yog tus uas zov lub rooj vag. Kwv yees li 559–545 xyoo ua ntej yug Yexus.\n\n2 Nifais 10\n\nCov Neeg Yudais yuav muab lawv tus Vajtswv ntsia rau saum ntoo khaub lig—Lawv yuav tawg khiav ri niab mus txog thaum uas lawv rov pib ntseeg nws—Teb chaws Amelikas yuav yog ib thaj av ywj pheej uas nyob tsis muaj huab tais kav—Yuav tsum sib raug zoo rau Vajtswv thiab txais tau txoj kev cawm seeg los ntawm nws txoj kev zoo. Kwv yees li 559–545 xyoo ua ntej yug Yexus.\n\n2 Nifais 11\n\nYakhauj tau pom nws tus Txhiv Dim—Mauxes txoj kev cai yog lub cim txog tus Khetos thiab ua tim khawv qhia tseeb tias nws yuav los. Kwv yees li 559–545 xyoo ua ntej yug Yexus.\n\n2 Nifais 12\n\nYaxayas pom lub tuam tsev hauv hnub nyoog kawg, pom kev sib sau ntawm cov neeg Ixayees, thiab pom txoj kev txiav txim hauv milenias thiab kev pom txoj kev thaj yeeb nyab xeeb—Cov neeg khav txiv thiab neeg phem yuav raug txo kom qis hauv lub caij nqis Los Zaum Ob—Piv rau Yaxayas 2. Kwv yees li 559–545 xyoo ua ntej yug Yexus.\n\n2 Nifais 13\n\nYudas thiab Yeluxalees yuav raug rau txim rau lawv txoj kev tsis mloog lus—Tus Tswv zam txim rau thiab txiav txim rau nws cov neeg—Xi-oos tej ntxhais yuav raug foom thiab tsim txom vim lawv tej kev ntiaj teb—Piv rau Yaxayas 3. Kwv yees li 559–545 xyoo ua ntej yug Yexus.\n\n2 Nifais 14\n\nXi-oos thiab nws tej ntxhais yuav raug txhiv dim thiab ua kom dawb huv nyob rau hauv lub caij milenias—Piv rau Yaxayas 4. Kwv yees li 559–545 xyoo ua ntej yug Yexus.\n\n2 Nifais 15\n\nTus Tswv lub vaj txiv hmab Ixayees yuav ciaj los mus ua ib qho chaw tsis muaj neeg nyob thiab nws cov neeg yuav raug tawg khiav ri niab—Tej kev txom nyem yuav los rau lawv nyob hauv lawv qhov yuam kev thiab thaum lawv tawg khiav ri niab ntawd—Tus Tswv yuav tsa ib tug chij thiab sau cov neeg Ixayees—Piv rau Yaxayas 5. Kwv yees li 559–545 xyoo ua ntej yug Yexus.\n\n2 Nifais 16\n\nYaxayas pom tus Tswv—Yaxayas tej kev txhaum tau raug zam txim—Nws tau raug hu los mus qhia tej uas yuav muaj los yav tom ntej—Nws qhia yam uas yuav muaj los yav tom ntej txog txoj kev uas cov Neeg Yudais tsis kam lees yuav Khetos tej lus qhuab qhia—Ib cov neeg uas seem tshuav yuav rov qab los—Piv rau Yaxayas 6. Kwv yees li 559–545 xyoo ua ntej yug Yexus.\n\n2 Nifais 17\n\nEfala-is thiab Xilias ua rog tawm tsam Yudas—Khetos yuav yug los ntawm ib tug nkauj xwb—Piv rau Yaxayas 7. Kwv yees li 559–545 xyoo ua ntej yug Yexus.\n\n2 Nifais 18\n\nKhetos yuav ua zoo li lub pob zeb uas luam neeg ko taw thiab zoo li lub pob zeb uas tawm tsam—Nrhiav tus Tswv, tsis txhob mus nrhiav txiv neeb txiv yaig—Tig mus rau txoj kev cai thiab rau tej lus tim khawv ua tus coj kev—Piv rau Yaxayas 8. Kwv yees li 559–545 xyoo ua ntej yug Yexus.\n\n2 Nifais 19\n\nYaxayas hais ntsig txog tus Mexiyas—Cov neeg uas nyob hauv txoj kev tsaus ntuj yuav pom txoj kev kaj uas tseem ceeb—Ib tug me nyuam twb yug los rau peb—Nws yuav yog ib tug Tub Vaj Ntxwv ntawm txoj kev Thaj Yeeb Nyab Xeeb thiab yuav los kav saum Daviv lub rooj zaum—Piv rau Yaxayas 9. Kwv yees li 559–545 xyoo ua ntej yug Yexus.\n\n2 Nifais 20\n\nKev puas tsuaj ntawm Axilias yog ib lub cim ntawm txoj kev puas tsuaj rau cov neeg phem nyob rau lub caij Nqis Los Zaum Ob—Thaum tus Tswv rov qab los dua yuav tsis muaj neeg seem nyob coob—Yakhauj cov noob seem yuav rov qab los nyob rau hnub ntawd—Piv rau Yaxayas 10. Kwv yees li 559–545 xyoo ua ntej yug Yexus.\n\n2 Nifais 21\n\nTsexis tus kav (Khetos) yuav txiav txim ncaj ncees—Kev paub txog Vajtswv yuav nrov ncha mus puv nkaus lub ntiaj teb no nyob rau lub caij milenias—Tus Tswv yuav tsa ib tug chij thiab sau Ixayees los ua ke—Piv rau Yaxayas 11. Kwv yees li 559–545 xyoo ua ntej yug Yexus.\n\n2 Nifais 22\n\nNyob rau hauv lub caij milenias neeg txhua leej txhua tus yuav qhuas tus Tswv—Nws yuav nrog lawv nyob—Piv rau Yaxayas 12. Kwv yees li 559–545 xyoo ua ntej yug Yexus.\n\n2 Nifais 23\n\nTxoj kev puas tsuaj ntawm Npanpiloos yog ib qho piv txwv ntawm kev puas tsuaj ntawm txoj kev Nqis Los Zaum Ob—Yuav yog ib hnub rau txoj kev npau taws thiab kev pauj txiaj ntsig—Npanpiloos (lub ntiaj teb) yuav vau mus ib txhis li—Piv rau Yaxayas 13. Kwv yees li 559–545 xyoo ua ntej yug Yexus.\n\n2 Nifais 24\n\nIxayees yuav raug sib sau thiab yuav zoo siab rau txoj kev tau zoo so nyob hauv lub caij milenias—Luxifaws raug ntiab tawm saum ntuj ceeb tsheej vim txoj kev tawm tsam—Ixayees yuav kov yeej Npanpiloos (lub ntiaj teb)—Piv rau Yaxayas 14. Kwv yees li 559–545 xyoo ua ntej yug Yexus.\n\n2 Nifais 25\n\nNifais zoo siab nyob hauv txoj kev qhia meej—Yaxayas txoj kev qhia tej uas yuav muaj los yav tom ntej yuav raug to taub nyob rau hauv hnub nyoog kawg—Cov Neeg Yudais yuav rov qab ncaim Npanpiloos los, ntsia tus Mexiyas rau saum ntoo khaub lig, thiab raug tawg khiav ri niab thiab raug txim—Lawv yuav raug coj rov qab los thaum lawv ntseeg hauv tus Mexiyas—Nws yuav xub los rau pua xyoo tom qab uas Lihais tau ncaim Yeluxalees—Cov Neeg Nifais coj Mauxes txoj kev cai thiab ntseeg Khetos, tus uas yog Ixayees Tus Dawb Huv. Kwv yees li 559–545 xyoo ua ntej yug Yexus.\n\n2 Nifais 26\n\nKhetos yuav los qhuab qhia rau cov Neeg Nifais—Nifais twb xub pom txoj kev puas tsuaj ntawm nws cov neeg—Lawv yuav hais lus tawm hauv av los—Lwm haiv neeg yuav tsa tej koom txoos cuav thiab txoj kev tuav hauv—Tus Tswv txwv tsis pub neeg xyaum ua tej xib hwb cuav. Kwv yees li 559–545 xyoo ua ntej yug Yexus.\n\n2 Nifais 27\n\nKev tsaus ntuj thiab txoj kev tso qhov tseeb tseg yuav los duav lub ntiaj teb nyob hauv hnub kawg—Phau Ntawv Maumoos yuav tawm los—Peb tug tim khawv yuav ua tim khawv txog phau ntawv—Tus neeg txawj ntse yuav tsis muaj cuab kav nyeem tau phau ntawv uas tau muab zwm tseg—Tus Tswv yuav ua ib txog hauj lwm zoo kawg nkaus uas xav tsis thoob thiab xav tsis tag—Piv rau Yaxayas 29. Kwv yees li 559–545 xyoo ua ntej yug Yexus.\n\n2 Nifais 28\n\nNtau lub koom txoos cuav yuav raug tsa nyob rau hauv hnub kawg—Lawv yuav qhia tej lus cuav, thiab tej tsis muaj qab hau thiab tej lus qhia uas vwm—Yuav muaj txoj kev tso qhov tseeb tseg vim yog tej xib hwb cuav—Tus dab yuav tshum neeg tej siab—Nws yuav qhia txhua txhia yam lus qhuab qhia uas cuav. Kwv yees li 559–545 xyoo ua ntej yug Yexus.\n\n2 Nifais 29\n\nNtau Lwm Haiv Neeg yuav tsis lees yuav Phau Ntawv Maumoos—Lawv yuav hais tias: Peb tsis xav tau Vajlugkub Npaiv Npaum ntxiv lawm—Tus Tswv hais rau ntau haiv neeg—Nws yuav txiav txim rau lub ntiaj teb tawm ntawm cov ntawv uas tau sau tej no. Kwv yees li 559–545 xyoo ua ntej yug Yexus.\n\n2 Nifais 30\n\nLwm Haiv Neeg cov uas hloov siab tshiab yuav raug suav nrog cov neeg uas sib khi lus ua ke—Muaj coob tug cov Neeg Lamas thiab cov Neeg Yudais yuav ntseeg txoj lus thiab ciaj los mus ua ib cov neeg ntxim nyiam—Ixayees yuav raug txum tim rov qab muaj li qub thiab cov neeg phem yuav raug puas tsuaj. Kwv yees li 559–545 xyoo ua ntej yug Yexus.\n\n2 Nifais 31\n\nNifais qhia vim li cas Khetos thiaj ua kev cai raus dej—Tib neeg yuav tsum ua raws li Khetos, ua kev cai raus dej, txais tus Vaj Ntsuj Plig Dawb Huv, thiab ntseeg kom mus txog thaum kawg thiaj li yuav dim—Txoj kev hloov siab lees txim thiab txoj kev ua kev cai raus dej yog lub rooj vag uas mus rau txoj kev ti thiab txoj kev nqaim—Txoj sia nyob mus ib txhis yuav los rau cov uas coj tej lus txib tom qab uas ua kev cai raus dej lawm. Kwv yees li 559–545 xyoo ua ntej yug Yexus.\n\n2 Nifais 32\n\nCov tim tswv hais lus los ntawm tus Vaj Ntsuj Plig Dawb Huv lub hwj chim—Neeg yuav tsum thov Vajtswv thiab kawm txoj kev paub ntxiv rau lawv tus kheej los ntawm tus Vaj Ntsuj Plig Dawb Huv. Kwv yees li 559–545 xyoo ua ntej yug Yexus.\n\n2 Nifais 33\n\nNifais tej lus muaj tseeb—Lawv ua tim khawv txog Khetos—Cov uas ntseeg Khetos yuav ntseeg Nifais cov lus—Lawv yuav sawv ntsug ua tim khawv nyob ntawm lub rooj txiav txim. Kwv yees li 559–545 xyoo ua ntej yug Yexus.\n\nYakhauj\n\n\n\n\n\n\nYakhauj 1\n\nYakhauj thiab Yauxej nrhiav yaum neeg los ntseeg Khetos thiab coj nws tej lus txib—Nifais tuag—Txoj kev phem huaj vam nyob hauv cov Neeg Nifais. Kwv yees li 544–421 xyoo ua ntej yug Yexus.\n\nYakhauj 2\n\nYakhauj cem rhuav txoj kev ntshaw kev nplua nuj, txoj kev khav txiv, thiab txoj kev tsis coj dawb huv—Tib neeg yuav tsum nrhiav tej kev nplua nuj los pab lawv tej neeg zej zog—Yakhauj cem cov neeg uas xyaum yuav ntau tus poj niam tsis raws kev cai—Tus Tswv zoo siab rau cov poj niam coj dawb huv. Kwv yees li 544–421 xyoo ua ntej yug Yexus.\n\nYakhauj 3\n\nCov neeg uas muaj siab huv huv txais yuav Vajtswv txoj lus uas zoo—Cov Neeg Lamas kev ncaj ncees tseem ncaj tshaj li cov Neeg Nifais kev ncaj ncees—Yakhauj ceeb toom txog kev ua nkauj ua nraug, kev xav tau daj tau deev, thiab lwm yam kev txog txhaum. Kwv yees li 544–421 xyoo ua ntej yug Yexus.\n\nYakhauj 4\n\nCov yaj saub tag nrho puav leej teev tiam Leej Txiv los ntawm Khetos lub npe—Anplaham txoj kev uas muab Ixaj txi yog ib lub cim txog txoj kev uas Vajtswv muab nws Tib Leeg Tub los theej txhoj—Tib neeg yuav los nrog Vajtswv sib raug zoo dhau los ntawm txoj kev theej txhoj—Cov Neeg Yudais tsis kam lees yuav lub pob zeb tiv thawj. Kwv yees li 544–421 xyoo ua ntej yug Yexus.\n\nYakhauj 5\n\nYakhauj hais ntxiv txog Xinos zaj dab neeg piv txwv ntawm tsob ntoo ntseej nyeg thiab tsob ntoo ntseej qus—Ob tsob ntoo ntawd zoo ib yam li cov neeg Ixayees thiab Lwm Haiv Neeg—Txoj kev tawg ri niab thiab txoj kev sib sau los ua ke ntawm cov neeg Ixayees raug xub muab los xam pom txog—Tau muaj kev hais txog cov Neeg Nifais thiab cov Neeg Lamas thiab tag nrho rau tsev neeg Ixayees—Lwm Haiv Neeg yuav raug coj los txuas rau Ixayees—Thaum kawg lub vaj txiv hmab yuav raug kub hnyiab mus. Kwv yees li 544–421 xyoo ua ntej yug Yexus.\n\nYakhauj 6\n\nTus Tswv yuav cawm Ixayees nyob rau hauv hnub nyoog kawg—Lub ntiaj teb yuav raug hluav taws kub—Tib neeg yuav tsum lawv Khetos qab thiaj li yuav zam tau lub pas dej hluav taws leej faj. Kwv yees li 544–421 xyoo ua ntej yug Yexus.\n\nYakhauj 7\n\nSawmlaj tsis kam lees yuav Khetos, tau cam nrog Yakhauj, yuav kom muaj ib lub cim, thiab tau raug Vajtswv rau txim—Tag nrho cov yaj saub sawv daws puav leej tau hais txog Khetos thiab nws txoj kev theej txhoj—Cov Neeg Nifais tau ua lawv lub neej nyob zoo li tej neeg loj leeb, yug hauv txoj kev txom nyem, thiab tau raug ntxub los ntawm cov Neeg Lamas. Kwv yees li 544–421 xyoo ua ntej yug Yexus.\n\nEnos\n\nEnos rau siab ntso thov Vajtswv thiab tau txais ib txoj kev zam txim rau nws tej kev txog txhaum—Tus Tswv lub suab los rau hauv nws lub siab cog lus ntsoov tias txoj kev cawm seeg yuav muaj rau cov Neeg Lamas nyob rau yav tom ntej—Cov Neeg Nifais tau nrhiav pab cov Neeg Lamas nyob rau hauv lawv lub neej—Enos zoo siab nyob hauv nws tus Txhiv Dim. Kwv yees li 420 xyoo ua ntej yug Yexus.\n\nYaloos\n\nCov Neeg Nifais coj Mauxes txoj kev cai, tos ntsoov rau txoj kev uas Khetos yuav los, thiab huaj vam nyob rau hauv thaj av—Ntau tus yaj saub ua hauj lwm ceev lawv rau hauv txoj kev tseeb. Kwv yees li 399–361 xyoo ua ntej yug Yexus.\n\nOonis\n\nOonis, Amaloo, Khemis, Apinadoos, thiab Amalej, txhua tus, ceev cov ceev xwm txheej—Mauxiyas nrhiav tau cov neeg Xalahelas uas tau tuaj tim Yeluxalees tuaj nyob rau lub sij hawm Xedekhiyas—Nws raug ua vaj ntxwv kav lawv—Cov neeg Mules tau nrhiav pom Khauli-athumaws, tus suaj kaum ntawm cov Neeg Tsales—Vaj ntxwv Npeyamis los ua vaj ntxwv pauv Mauxiyas—Tib neeg yuav tsum muab lawv tej ntsuj plig ua ib txoj kev txi pub rau Khetos. Kwv yees li 323–130 xyoo ua ntej yug Yexus.\n\nMaumoos cov Lus\n\nMaumoos muab tej ntsiab lus ntawm Nifais cov phiaj dav sau rau saum Maumoos cov phiaj—Nws muab cov phiaj nqaim los xyaw lwm cov phiaj—Vaj ntxwv Npeyamis tsim kev thaj yeeb nyob rau hauv thaj av. Kwv yees li 385 xyoo tom qab yug Yexus.\n\nMauxiyas\n\n\n\n\n\n\nMauxiyas 1\n\nVaj ntxwv Npeyamis qhia lawv tej yawg koob yam lus hais thiab tej kev qhia tej uas yuav muaj los yav tom ntej rau nws cov tub—Lawv txoj kev teev ntuj thiab txoj kev vam meej tau raug muaj nyob vim yog cov ceev xwm txheej uas tau ceev tseg rau saum cov phiaj uas muaj ntau yam ua ke—Mauxiyas raug xaiv ua vaj ntxwv thiab raug muab ua tus saib xyuas cov ceev xwm txheej thiab lwm yam. Kwv yees li 130–124 xyoo ua ntej yug Yexus.\n\nMauxiyas 2\n\nVaj ntxwv Npeyamis hais rau nws cov neeg—Nws hais txog txoj kev txim lij, txoj kev ncaj, thiab txoj kev sab ntsuj plig ntawm nws txoj kev kav teb kav chaw—Nws ntuas kom lawv ua hauj lwm rau lawv tus Vaj Ntxwv saum ntuj ceeb tsheej—Cov uas ntxeev siab tawm tsam Vajtswv yuav tau raug kev txom nyem ib yam li lub qhov cub uas tua tsis paub tuag li. Kwv yees li 124 xyoo ua ntej yug Yexus.\n\nMauxiyas 3\n\nVaj ntxwv Npeyamis hais lus ntxiv mus—Tus Tswv uas Muaj Hwj Chim loj tshaj plaws yuav qhuab qhia rau tib neeg los ntawm ib lub tsev av—Ntshav yuav tawm ntawm txhua lub qhov hws los thaum uas nws theej ntiaj teb tej kev txog txhaum—Kev cawm seeg tsuas yog los ntawm nws lub npe los xwb—Tib neeg muaj peev xwm tso tau txoj kev ua neeg ntiaj teb tseg thiab rais tau los mus uas cov ntseeg dawb huv dhau los ntawm txoj kev Theej Txhoj—Txoj kev tsim txom ntawm cov neeg phem yuav zoo li ib lub pas dej hluav taws thiab leej faj. Kwv yees li 124 xyoo ua ntej yug Yexus.\n\nMauxiyas 4\n\nVaj ntxwv Npeyamis hais lus ntxiv mus—Kev cawm seeg los vim yog txoj kev theej txhoj—Ntseeg Vajtswv thiaj yuav dim—Txais tau txoj kev ntxuav nej tej kev txhaum los ntawm txoj kev ntseeg tiag tiag—Faib tej yam uas nej muaj rau cov pluag—Ua ib puas tsav yam nyob hauv txoj kev txawj ntse thiab muaj paus muaj ntsis. Kwv yees li 124 xyoo ua ntej yug Yexus.\n\nMauxiyas 5\n\nHaiv Neeg Ntseeg los ua Khetos tej tub thiab tej ntxhais dhau los ntawm txoj kev ntseeg—Ces lawv raug hu los ntawm Khetos lub npe—Vaj ntxwv Npeyamis ntuas lawv kom nyob ruaj nrees thiab tsis txav nyob hauv tej kev ua hauj lwm zoo. Kwv yees li 124 xyoo ua ntej yug Yexus.\n\nMauxiyas 6\n\nVaj ntxwv Npeyamis sau cov neeg tej npe thiab tsa cov pov thawj los qhia lawv—Mauxiyas kav li ib tug vaj ntxwv ncaj ncees. Kwv yees li 124–121 xyoo ua ntej yug Yexus.\n\nMauxiyas 7\n\nAmoos nrhiav tau thaj av Lihais-Nifais qhov uas Leehais ua vaj ntxwv—Leehais cov neeg ua cov Neeg Lamas qhev—Leehais qhia txog lawv zaj keeb puam—Ib tug yaj saub (Anpinadais) tau ua tim khawv tias Khetos yog tus Vajtswv thiab Leej Txiv ntawm txhua txhia yam—Cov uas tseb tej kev qias yuav sau cua daj cua dub, thiab cov uas muab lawv tej kev cia siab rau hauv tus Tswv yuav raug cawm dim. Kwv yees li 121 xyoo ua ntej yug Yexus.\n\nMauxiyas 8\n\nAmoos qhia Leehais cov neeg—Nws kawm txog cov Neeg Tsales nees nkaum plaub daim phiaj—Cov ceev xwm txheej thaum ub muaj peev xwm muab txhais tau los ntawm cov neeg pom yav tom ntej—Txiaj ntsim ntawm txoj kev ua ib tug pom yav tom ntej zoo tshaj tag nrho lwm yam huv tib si. Kwv yees li 121 xyoo ua ntej yug Yexus.\n\nMauxiyas 9\n\nXeenas coj ib pab tawm ntawm Xalahelas los nyob rau thaj av Lihais-Nifais—Cov Neeg Lamas tus vaj ntxwv cia lawv muaj thaj av ua lawv tug—Muaj rog los ntawm cov Neeg Lamas thiab Xeenas cov neeg. Kwv yees li 200–187 xyoo ua ntej yug Yexus.\n\nMauxiyas 10\n\nVaj ntxwv Lamas tuag—Nws cov neeg qus thiab tsiv heev thiab ntseeg tej kev coj noj coj ua uas tsis yog—Xeenas thiab nws cov neeg kov yeej lawv. Kwv yees li 187–160 xyoo ua ntej yug Yexus.\n\nMauxiyas 11\n\nVaj ntxwv Nau-as kav nyob hauv txoj kev qias—Nws nyiam nrog nws cov poj niam thiab tej niam yau ua phem heev li—Anpinadais qhia tej uas yuav muaj los yav tom ntej tias cov neeg yuav raug coj mus rau hauv txoj kev ua qhev—Vaj ntxwv Nau-as nrhiav txo nws txoj sia. Kwv yees li 160–150 xyoo ua ntej yug Yexus.\n\nMauxiyas 12\n\nAnpinadais raug txhom mus kaw rau txoj kev qhia tej uas yuav muaj los yav tom ntej txog txoj kev puas tsuaj ntawm cov neeg thiab Vaj ntxwv Nau-as txoj kev tuag—Cov pov thawj cuav hais txog tej vajlugkub thiab ua txuj coj Mauxes txoj kev cai—Anpinadais pib qhia lawv kaum nqi lus txib. Kwv yees li 148 xyoo ua ntej yug Yexus.\n\nMauxiyas 13\n\nAnpinadais raug tsom kwm los ntawm ntuj lub hwj chim—Nws qhia Kaum Nqi lus txib—Txoj kev cawm seeg tsis yog los ntawm Mauxes txoj kev cai xwb—Vajtswv tus kheej yuav ua ib qho theej txhoj thiab txhiv nws cov neeg. Kwv yees li 148 xyoo ua ntej yug Yexus.\n\nMauxiyas 14\n\nYaxayas hais txog tus Mexiyas—Mexiyas txoj kev txo hwj chim thiab tej kev txom nyem tau raug tsa cia—Nws muab nws tus kheej ua ib qho kev txi rau txoj kev txhaum thiab ua kev pab rau cov neeg ua txhaum—Piv rau Yaxayas 53. Kwv yees li 148 xyoo ua ntej yug Yexus.\n\nMauxiyas 15\n\nKhetos ua Leej Txiv thiab Leej Tub tau li cas—Nws yuav ua kev pab rau thiab ris nws cov neeg tej kev txog txhaum—Lawv thiab tag nrho cov yaj saub dawb huv puav leej yog nws tej xeeb leej xeeb ntxwv—Nws rhawv txoj kev sawv hauv qhov tuag rov qab los—Tej me nyuam yaus yuav muaj txoj sia nyob mus ib txhis. Kwv yees li 148 xyoo ua ntej yug Yexus.\n\nMauxiyas 16\n\nVajtswv txhiv neeg dim ntawm lawv txoj kev yuam kev thiab txoj kev poob—Cov uas zoo li neeg ntiaj teb yuav nyob zoo li tsis muaj txoj kev txhiv dim—Khetos rhawv ib txoj kev sawv hauv qhov tuag rov qab los rau txoj sia uas tsis muaj qhov kawg los sis rau txoj kev raug txim uas tsis muaj qhov kawg. Kwv yees li 148 xyoo ua ntej yug Yexus.\n\nMauxiyas 17\n\nAmas ntseeg thiab sau Anpinadais tej lus—Anpinadais tiv txoj kev tuag los ntawm hluav taws—Nws qhia tej uas yuav muaj los yav tom ntej txog tej kab mob thiab txoj kev tuag los ntawm hluav taws rau cov neeg uas muab nws tua. Kwv yees li 148 xyoo ua ntej yug Yexus.\n\nMauxiyas 18\n\nAmas qhuab qhia ntsiag to—Nws hais tej kev khi lus ntawm txoj kev cai raus dej thiab ua kev cai raus dej nyob ntawm cov dej Maumoos—Nws txhim tsa Khetos lub Koom Txoos thiab tsa cov pov thawj—Lawv pab lawv tus kheej thiab qhuab qhia cov neeg—Amas thiab nws cov neeg khiav tawm ntawm Vaj ntxwv Nau-as mus rau hauv hav zoov. Kwv yees li 147–145 xyoo ua ntej yug Yexus.\n\nMauxiyas 19\n\nKhede-oos nrhiav muab vaj ntxwv Nau-as tua—Cov Neeg Lamas tuaj txeeb thaj av—Vaj ntxwv Nau-as raug txoj kev tuag ntawm hluav taws—Leehais kav li ib tug huab tais uas yuav tsum tau them se. Kwv yees li 145–121 xyoo ua ntej yug Yexus.\n\nMauxiyas 20\n\nCov Neeg Lamas cov ntxhais raug Nau-as cov pov thawj nyiag—Cov Neeg Lamas sawv rog rau Leehais thiab nws cov neeg—Cov Neeg Lamas tej tsoom tub rog raug thawb rov qab thiab raug ua kom txhob npau taws. Kwv yees li 145–123 xyoo ua ntej yug Yexus.\n\nMauxiyas 21\n\nLeehais cov neeg raug tawm tsam thiab raug kov yeej los ntawm cov Neeg Lamas—Lawv ntsib Amoos thiab tau raug hloov siab tshiab—Lawv qhia Amoos txog cov Neeg Tsales nees nkaum plaub daig phiaj. Kwv yees li 122–121 xyoo ua ntej yug Yexus.\n\nMauxiyas 22\n\nTswv yim tau npaj rau cov neeg kom dim ntawm cov Neeg Lamas txoj kev ua qhev—Cov Neeg Lamas raug ua kom qaug cawv—Cov neeg khiav dim, rov qab los rau Xalahelas, thiab tau los zwm rau vaj ntxwv Mauxiyas. Kwv yees li 121–120 xyoo ua ntej yug Yexus.\n\nMauxiyas 23\n\nAmas tsis kam ua vaj ntxwv—Nws ua hauj lwm li ib tug pov thawj hlob—Tus Tswv qhuab nws cov neeg, thiab cov Neeg Lamas tuaj kav thaj av Helas—Amuloos, tus thawj ntawm Vaj ntxwv Nau-as cov pov thawj phem, kav sab hauv cov Neeg Lamas tus huab tais. Kwv yees li 145–121 xyoo ua ntej yug Yexus.\n\nMauxiyas 24\n\nAmuloos tsim txom Amas thiab nws cov neeg—Lawv yuav raug tua pov tseg yog tias lawv thov Vajtswv—Tus Tswv ua rau lawv tej nra sib—Nws coj lawv dim ntawm txoj kev poob cev qhev, thiab lawv rov qab los rau Xalahelas. Kwv yees li 145–120 xyoo ua ntej yug Yexus.\n\nMauxiyas 25\n\nMules tej xeeb leej xeeb ntxwv los ua Neeg Nifais hauv Xalahelas—Lawv kawm txog Amas thiab Xeenas cov neeg—Amas ua kev cai raus dej rau Leehais thiab tag nrho nws cov neeg—Mauxiyas tso cai rau Amas rhawv Vajtswv lub Koom Txoos. Kwv yees li 120 xyoo ua ntej yug Yexus.\n\nMauxiyas 26\n\nCoob tug mej zeej ntawm lub Koom Txoos raug cov tsis ntseeg coj mus rau kev txog txhaum—Amas tau raug cog lus muaj txoj sia nyob mus ib txhis—Cov uas hloov siab lees txim thiab ua kev cai raus dej tau txais kev zam txim—Cov mej zeej hauv Koom Txoos uas muaj txhaum yog leej twg hloov siab thiab lees txim rau Amas thiab tus Tswv yuav raug zam txim; tsis yog li ntawd ces lawv yuav raug rho tawm. Kwv yees li 120–100 xyoo ua ntej yug Yexus.\n\nMauxiyas 27\n\nMauxiyas txwv kev tsim txom thiab pub kom muaj kev sib txig—Amas tus hluas thiab Mauxiyas plaub tug tub nrhiav rhuav lub koom txoos—Ib tug tim tswv tshwm sim los thiab txib lawv kom tsum lawv tej kev ua phem—Amas tau raug ua kom ruam—Tib neeg sawv daws yuav tsum yug dua tshiab thiaj tau muaj txoj kev cawm seeg—Amas thiab Mauxiyas cov tub tshaj tawm txoj moo zoo. Kwv yees li 100–92 xyoo ua ntej yug Yexus.\n\nMauxiyas 28\n\nMauxiyas cov tub yuav muaj txoj sia nyob mus ib txhis—Lawv mus qhuab qhia rau cov Neeg Lamas—Mauxiyas muab ob lub pob zeb pom yav tom ntej txhais cov Neeg Tsales cov phiaj. Kwv yees li 92 xyoo ua ntej yug Yexus.\n\nMauxiyas 29\n\nMauxiyas kom xaiv cov neeg txiav txim los pauv vaj ntxwv chaw—Tej vaj ntxwv tsis ncaj ncees coj lawv cov neeg mus rau kev txog txhaum—Amas tus Hluas tau raug xaiv los ua tus thawj tub txiav txim los ntawm cov neeg lub suab—Nws kuj yog tus pov thawj hlob rau hauv lub Koom Txoos thiab—Amas tus Laus thiab Mauxiyas tuag. Kwv yees li 92–91 xyoo ua ntej yug Yexus.\n\nAmas\n\n\n\n\n\n\nAmas 1\n\nNihos qhia tej lus qhuab qhia cuav, txhim tsa ib lub koom txoos, tsa xib hwb cuav, thiab tua Khede-oos—Nihos raug tua rau nws tej kev txhaum—Tej xib hwb cuav thiab tej kev tsim txom nthuav rau hauv cov neeg—Cov pov thawj ua hauj lwm pab lawv tus kheej, cov neeg pab tej neeg pluag, thiab lub koom txoos huaj vam. Kwv yees li 91–88 xyoo ua ntej yug Yexus.\n\nAmas 2\n\nAlixais xav ua vaj ntxwv thiab raug tsis lees yuav los ntawm cov neeg lub suab—Cov neeg uas raws nws qab muab nws ua vaj ntxwv—Cov neeg Alixais ua rog rau cov Neeg Nifais thiab tau raug swb—Cov Neeg Lamas thiab cov neeg Alixais koom tub rog ua ke thiab tau raug swb—Amas tua Alixais. Kwv yees li 87 xyoo ua ntej yug Yexus.\n\nAmas 3\n\nCov neeg Alixais tau kos cim lawv tus kheej raws li cov yaj saub lo lus qhia—Cov Neeg Lamas tau raug foom rau lawv txoj kev ntxeev siab—Tib neeg coj tej kev foom tsis zoo los rau saum lawv tus kheej—Cov Neeg Nifais yeej dua cov Neeg Lamas ib pab tub rog. Kwv yees li 87–86 xyoo ua ntej yug Yexus.\n\nAmas 4\n\nAmas ua kev cai raus dej rau cov neeg hloov siab tshiab ntau txhiab leej—Txoj kev qias nkag los rau lub koom txoos, thiab lub koom txoos txoj kev huaj vam tau raug nres—Nifaihas raug tsa los ua thawj tub txiav txim—Amas, ua pov thawj hlob, nws tus kheej muab siab hlo ua hauj lwm qhuab qhia txoj moo zoo. Kwv yees li 86–83 xyoo ua ntej yug Yexus.\n\nAmas 5\n\nKom tau txoj kev cawm seeg, tib neeg yuav tsum hloov siab lees txim thiab coj tej lus txib, yug dua tshiab, ntxhua lawv tej ris tsho los ntawm Khetos cov ntshav, txo hwj chim thiab tshem lawv tus kheej tawm ntawm txoj kev khav theeb thiab ntshaw luag tug, thiab ua tej hauj lwm uas ncaj ncees—Tus Tswv Yug Yaj Zoo yuav hu nws cov neeg—Cov uas ua hauj lwm phem yog tus dab cov me nyuam—Amas ua tim khawv txog qhov tseeb ntawm nws txoj lus qhia thiab txib kom neeg hloov siab lees txim—Cov neeg ncaj ncees tej npe yuav raug sau cia rau hauv phau ntawv uas muaj txoj sia. Kwv yees li 83 xyoo ua ntej yug Yexus.\n\nAmas 6\n\nLub Koom Txoos nyob hauv Xalahelas raug ntxuav dawb huv thiab tso muaj qib muaj quas—Amas mus rau tom Khede-oos mus qhuab qhia. Kwv yees li 83 xyoo ua ntej yug Yexus.\n\nAmas 7\n\nKhetos yuav raug yug los ntawm Maivliag—Nws yuav los tso txoj kev tuag tej hlua kom xoob thiab los ris nws cov neeg tej kev txhaum—Cov uas hloov siab lees txim, raug ua kev cai raus dej, thiab coj tej lus txib yuav tau txoj sia nyob mus ib txhis—Txoj kev tsis dawb huv yuav tsis muaj ntiag tug nyob saum Vajtswv lub nceeg vaj—Kev txo hwj chim, kev ntseeg, kev cia siab, thiab kev muaj siab hlub yuav tsum muaj. Kwv yees li 83 xyoo ua ntej yug Yexus.\n\nAmas 8\n\nAmas qhuab qhia thiab ua kev cai raus dej nyob hauv Milej—Nws raug tsis lees yuav nyob hauv Amonaihas thiab tawm mus lawm—Ib tug tim tswv txib nws kom rov qab thiab tshaj tawm txoj kev hloov siab lees txim rau cov neeg—Nws raug tos txais los ntawm Amulej, thiab nkawd ob leeg qhuab qhia nyob hauv Amonaihas. Kwv yees li 82 xyoo ua ntej yug Yexus.\n\nAmas 9\n\nAmas txib kom cov neeg hauv Amonaihas hloov siab lees txim—Tus Tswv yuav hlub tshua rau cov Neeg Lamas nyob rau hauv lub caij kawg—Yog tias cov Neeg Nifais tso qhov kaj tseg, lawv yuav raug puas tsuaj los ntawm cov Neeg Lamas—Vajtswv Leej Tub yuav los sai—Nws yuav los txhiv cov uas hloov siab lees txim thiab ua kev cai raus dej thiab muaj kev ntseeg nyob hauv nws lub npe. Kwv yees li 82 xyoo ua ntej yug Yexus.\n\nAmas 10\n\nLihais yog Manaxes xeeb ntxwv—Amulej rov hais txog tej uas tus tim tswv txib kom nws tu Amas—Cov neeg ncaj ncees tej kev thov Vajtswv ua kom cov neeg raug zam tseg—Tej neeg hais kev cai thiab tej neeg txiav txim uas tsis ncaj ncees tau tsim txoj kev puas tsuaj rau cov neeg. Kwv yees li 82 xyoo ua ntej yug Yexus.\n\nAmas 11\n\nKev qhia txog Neeg Nifais cov nyiaj—Amulej cam nrog Xi-elas—Khetos yuav tsis cawm cov neeg nyob hauv lawv tej kev txhaum—Tsuas yog cov uas tau ntuj ceeb tsheej lub nceeg vaj los ua lawv tug xwb thiaj li yuav dim—Neeg txhua tus yuav sawv hauv qhov tuag rov qab los—Yuav tsis muaj txoj kev tuag tom qab txoj kev sawv hauv qhov tuag rov qab los. Kwv yees li 82 xyoo ua ntej yug Yexus.\n\nAmas 12\n\nAmas cam nrog Xi-elas—Vajtswv tej txuj ci uas neeg paub tsis txog tsuas muab rau cov uas muab siab ntseeg xwb—Tib neeg raug txiav txim los ntawm lawv tej kev xav, kev ntseeg, tej lus, thiab tej hauj lwm—Cov neeg phem yuav raug kev tuag sab ntsuj plig—Lub neej uas txawj ploj tuag no yog ib qho kev sim siab—Txoj kev txhiv dim ua muaj tau txoj kev sawv hauv qhov tuag rov qab los thiab, los ntawm kev ntseeg, kev zam kev txog txhaum—Txoj kev hloov siab lees txim muaj cai txais kev zam txim dhau los ntawm Tib Leeg Tub. Kwv yees li 82 xyoo ua ntej yug Yexus.\n\nAmas 13\n\nTib neeg raug hu ua cov pov thawj hlob vim yog lawv txoj kev ntseeg heev thiab tej hauj lwm zoo—Lawv raug kom los qhia tej lus txib—Dhau los ntawm txoj kev ncaj ncees lawv tau raug ua kom dawb huv thiab nkag mus rau hauv tus Tswv qhov chaw so—Mekixedes tau yog ib tug ntawm cov no—Tej tim tswv tab tom tshaj tej moo zoo thoob plaws hauv thaj av—Lawv yuav qhia qhov tseeb ntawm txoj kev Khetos yuav los. Kwv yees li 82 xyoo ua ntej yug Yexus.\n\nAmas 14\n\nAmas thiab Amulej raug kaw thiab raug ntaus—Cov neeg ntseeg thiab lawv tej vajlugkub dawb huv raug hluav taws hlawv—Cov neeg uas tuag rau lawv txoj kev ntseeg no tau raug txais los ntawm tus Tswv nyob hauv lub yeeb koob—Tej ntsa loog qhov taub tau raug tawg thiab vau—Amas thiab Amulej raug cawm dim thiab nkawd tej neeg tsim txom tau raug tua. Kwv yees li 82–81 xyoo ua ntej yug Yexus.\n\nAmas 15\n\nAmas thiab Amulej mus rau tom Xidoos thiab tsim ib lub koom txoos—Amas kho Xi-elas, tus uas los koom hauv lub koom txoos—Coob leej ua kev cai raus dej thiab lub koom txoos vam meej—Amas thiab Amulej mus rau tom Xalahelas. Kwv yees li 81 xyoo ua ntej yug Yexus.\n\nAmas 16\n\nCov Neeg Lamas ua cov neeg Amonaihas puas tsuaj—Xaulas coj cov Neeg Nifais kov yeej cov Neeg Lamas—Amas thiab Amulej thiab coob tus qhuab qhia txoj lus—Lawv qhia tias tom qab nws txoj kev sawv hauv qhov tuag rov qab los Khetos yuav tshwm sim rau cov Neeg Nifais. Kwv yees li 81–77 xyoo ua ntej yug Yexus.\n\nAmas 17\n\nMauxiyas cov tub muaj tus ntsuj plig uas qhia tej uas yuav muaj los yav tom ntej thiab kev tshwm sim—Lawv nyias mus nyias ib txog kev mus tshaj tawm txoj lus rau cov Neeg Lamas—Amoos mus rau pem thaj av Ixama-ees thiab tau rais los mus ua vaj ntxwv Lamaunais tub qhe—Amoos cawm tau vaj ntxwv tej yaj thiab tua tau nws tej yeeb ncuab nyob rau ntawm cov dej Xinpus. Nqe 1–3, kwv yees li 77 xyoo ua ntej yug Yexus; nqe 4, kwv yees li 91–77 xyoo ua ntej yug Yexus; nqe 5–39, kwv yees li 91 xyoo ua ntej yug Yexus.\n\nAmas 18\n\nVaj ntxwv Lamaunais xav tias Amoos yog tus Ntsuj Plig muaj Hwj Chim—Amoos qhia vaj ntxwv txog txoj kev tsim ntuj tsim teb, txog Vajtswv tej kev ua hauj lwm nrog tib neeg, thiab txog txoj kev txhiv txim uas yuav dhau los ntawm Khetos—Lamaunais ntseeg thiab tau vau rau hauv av zoo li tuag lawm. Kwv yees li 90 xyoo ua ntej yug Yexus.\n\nAmas 19\n\nLamaunais txais qhov kaj ntawm txoj sia kav ib txhis thiab pom tus Txhiv Dim—Nws tsev neeg vau mus rau hauv ib txoj kev ua mem muj qus, thiab ib txhia tau pom tej tim tswv—Amoos raug tej txuj ci tseem ceeb tsom kwm—Nws ua kev cai raus dej rau ntau leej thiab tsim ib lub koom txoos nyob hauv lawv. Kwv yees li 90 xyoo ua ntej yug Yexus.\n\nAmas 20\n\nTus Tswv xa Amoos mus rau Midaunais mus tso nws cov kwv tij uas raug kaw lawm kom dim—Amoos thiab Lamaunais ntsib Lamaunais txiv, tus uas ua vaj ntxwv kav tag nrho thaj av—Amoos yuam kom vaj ntxwv laus cia luag tso nws cov kwv tij mus. Kwv yees li 90 xyoo ua ntej yug Yexus.\n\nAmas 21\n\nAloos qhia cov neeg Amalej txog Khetos thiab nws txoj kev theej txhoj—Aloos thiab nws cov kwv tij raug kaw qhov taub nyob hauv Midaunais—Tom qab lawv txoj kev tso dim lawv qhia nyob hauv tej tsev sab laj thiab ua ntau tus hloov siab tshiab—Lamaunais pub txoj kev teev ntuj ywj siab rau cov neeg nyob hauv thaj av Ixama-ees. Kwv yees li 90–77 xyoo ua ntej yug Yexus.\n\nAmas 22\n\nAloos qhia Lamaunais txiv txog txoj kev tsim lub ntiaj teb, Adas txoj kev poob, thiab txoj kev txhiv dim ntawm Khetos—Vaj ntxwv thiab tag nrho nws tsev neeg raug hloov siab tshiab—Thaj av tau raug faib li cas nyob nruab nrab ntawm cov Neeg Nifais thiab cov Neeg Lamas. Kwv yees li 90–77 xyoo ua ntej yug Yexus.\n\nAmas 23\n\nKev teev ntuj ywj siab raug tshaj tawm—Cov Neeg Lamas nyob hauv xya thaj av thiab nroog raug hloov siab tshiab—Lawv hu lawv tus kheej ua cov neeg Eethais-Nifais-Lihais thiab raug dim ntawm txoj kev foom phem—Cov neeg Amalej thiab cov neeg Amuloos tsis kam lees qhov tseeb. Kwv yees li 90–77 xyoo ua ntej yug Yexus.\n\nAmas 24\n\nCov Neeg Lamas tuaj tawm tsam Vajtswv cov neeg—Cov neeg Eethais-Nifais-Lihais zoo siab nyob hauv Khetos thiab raug los xyuas los ntawm tej tim tswv. Lawv xaiv cia txom nyem tuag es tsis tiv thaiv lawv tus kheej—Cov Neeg Lamas raug hloov siab tshiab coob ntxiv. Kwv yees li 90–77 xyoo ua ntej yug Yexus.\n\nAmas 25\n\nNeeg Lamas tej kev chim ri—Tej noob ntawm Nau-as cov pov thawj piam sij ib yam li Anpinadais tau qhia tseg lawm—Cov Neeg Lamas ntau leej raug hloov siab tshiab thiab koom cov neeg ntawm cov neeg Eethais-Nifais-Lihais—Lawv ntseeg Khetos thiab coj Mauxes txoj kev cai. Kwv yees li 90–77 xyoo ua ntej yug Yexus.\n\nAmas 26\n\nAmoos zoo siab nyob hauv tus Tswv—Cov uas muaj kev ntseeg raug tus Tswv ua kom muaj dag zog thiab raug muab txoj kev paub—Los ntawm txoj kev ntseeg tib neeg yuav coj tau txhiab txhiab leej neeg los mus rau txoj kev hloov siab lees txim—Vajtswv muaj tag nrho ib puas yam tsav hwj chim thiab to taub tag nrho ib puas yam tsav. Kwv yees li 90–77 xyoo ua ntej yug Yexus.\n\nAmas 27\n\nTus Tswv txib Amoos kom coj cov neeg Eethais-Nifais-Lihais mus rau qhov tsis raug teeb meem—Thaum ntsib Amas, Amoos txoj kev xyiv fab ua rau nws qaug zog—Cov Neeg Nifais muab thaj av Ntsawsoos rau lawv—Lawv raug hu ua Amoos cov neeg. Kwv yees li 90–77 xyoo ua ntej yug Yexus.\n\nAmas 28\n\nCov Neeg Lamas raug swb ib npluav rog uas hnyav heev—Kaum tawm txhiab leej raug tua—Cov neeg phem raug xa mus rau qhov chaw uas txom nyem tsis paub kawg; cov neeg ncaj ncees tau txais txoj kev zoo siab uas tsis muaj qhov kawg li. Kwv yees li 77–76 xyoo ua ntej yug Yexus.\n\nAmas 29\n\nAmas xav qhuab qhia txoj kev hloov siab lees txim ib yam li tej tim tswv—Tus Tswv pub tej xib hwb rau txhua haiv neeg—Amas zoo siab rau tus Tswv txoj hauj lwm thiab rau txoj kev ua tau li siab xav ntawm Amoos thiab nws cov kwv tij. Kwv yees li 76 xyoo ua ntej yug Yexus.\n\nAmas 30\n\nKhaulihos, tus neeg tawm tsam Khetos, thuam Khetos, txoj kev theej txhoj, thiab tus ntsuj plig uas qhia tej uas yuav muaj los yav tom ntej—Nws qhia tias tsis muaj Vajtswv, tsis muaj qhov uas tib neeg poob, tsis muaj txoj kev rau txim rau txoj kev txhaum, thiab tsis muaj Khetos—Amas ua tim khawv tias Khetos yuav los thiab tag nrho txhua yam qhia tseeb hais tias yeej muaj ib tug Vajtswv—Khaulihos xav kom muaj ib lub cim thiab raug ua kom ruam—Tus dab tau tshwm sim rau Khaulihos zoo li ib tug tim tswv thiab tau qhia nws saib yuav hais dab tsi—Nws raug muab tsuj ntog thiab tuag. Kwv yees li 76–74 xyoo ua ntej yug Yexus.\n\nAmas 31\n\nAmas coj ib co tub txib qhia txoj moo zoo mus kho cov Neeg Xaulas uas tau ncaim lub koom txoos lawm—Cov neeg Xaulas tsis kam lees Khetos, ntseeg hauv tej tswv yim cuav ntawm txoj kev xaiv neeg, thiab teev tiam nrog tej lus thov Vajtswv uas luag sau—Tej tub qhia txoj moo zoo tau muaj tus Vaj Ntsuj Plig Dawb Huv puv npo—Lawv tej kev txom nyem raug txoj kev xyiv fab uas nyob hauv Khetos nqos lawm. Kwv yees li 74 xyoo ua ntej yug Yexus.\n\nAmas 32\n\nAmas qhia cov neeg pluag uas lawv tej kev txom nyem tau txo lawv hwj chim—Txoj kev ntseeg yog ib txoj kev cia siab rau tej yam uas tsis pom uas muaj tseeb—Amas ua tim khawv tias tej tim tswv los pab rau tej txiv neej, tej poj niam, thiab tej me nyuam yaus—Amas piv txoj lus rau ib lub noob—Yuav tsum muab nws cog thiab tu—Ces nws yuav hlob mus ua ib tsob ntoo uas tau de cov txiv ntawm txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 33\n\nXinos tau qhia tias leej tib neeg yuav tsum thov Vajtswv thiab teev tiam nyob hauv txhua txhia qhov chaw, thiab tias tej kev txiav txim raug tshem tawm vim yog Leej Tub—Xinoj tau qhia tias txoj kev zam txim tau raug muab vim yog Leej Tub—Mauxes tau tsa, nyob hauv hav zoov, ib lub cim ntawm Vajtswv Leej Tub. Kwv yees li 74 xyoo ua ntej yug Yexus.\n\nAmas 34\n\nAmulej ua tim khawv tias txoj lus uas nyob hauv Khetos coj tau mus rau txoj kev cawm seej—Tsuas yog yuav muaj ib txoj kev theej txhoj xwb, tsis li ntawd tib neeg sawv daws yuav tsum piam sij—Mauxes txoj kev cai tag nrho taw ncaj qha rau Vajtswv Leej Tub txoj kev theej txhoj—Txoj kev txhiv dim uas nyob mus ib txhis yog nyob ntawm txoj kev ntseeg thiab txoj kev hloov siab lees txim—Thov Vajtswv rau tej koob hmoov ntawm sab cev nqaij daim tawv thiab sab ntsuj plig—Lub neej no yog lub caij rau tib neeg npaj tos ntsib Vajtswv—Ua hauj lwm tiag kom tau txais nej txoj kev cawm seej nrog txoj kev ntshai thiab txoj kev tshee hnyo. Kwv yees li 74 xyoo ua ntej yug Yexus.\n\nAmas 35\n\nTxoj kev qhuab qhia ntawm txoj lus rhuav cov Neeg Xaulas tej kev li kev cai uas tsis raws li txoj moo zoo—Lawv ntiab cov neeg hloov siab tshiab, uas tau los koom Amoos cov neeg nyob hauv Ntsawsoos—Amas tu siab vim yog txoj kev phem ntawm cov neeg. Kwv yees li 74 xyoo ua ntej yug Yexus.\n\nAmas 36\n\nAmas ua tim khawv rau Hilamas txog nws txoj kev hloov siab tshiab tom qab uas pom ib tug tim tswv—Nws tau raug tej kev mob ntawm ib tug neeg txhaum; nws tau thov Yexus lub npe, thiab tom qab ntawd tau yug los ntawm Vajtswv—Nws tus ntsuj plig tau muaj kev xyiv fab heev—Nws tau pom tej pab tim tswv coob heev qhuas Vajtswv—Ntau tus uas los ntseeg tshiab tau saj thiab tau pom ib yam li nws tau saj thiab pom lawm. Kwv yees li 74 xyoo ua ntej yug Yexus.\n\nAmas 37\n\nCov phiaj toog thiab lwm cov vajlugkub tau raug ceev tseg kom coj tau tej ntsuj plig mus rau txoj kev cawm seej—Cov Neeg Tsales tau raug puas tsuaj vim yog lawv tej kev phem—Lawv tej kev lav ntsiag to thiab tej kev sib khi lus yuav tsum ceev zais ntawm cov neeg—Sab laj nrog tus Tswv rau txhua yam uas koj ua—Ib yam li lub Liyahaunas tau coj cov Neeg Nifais kev, ces Khetos txoj lus yuav coj tib neeg mus rau txoj sia nyob mus ib txhis. Kwv yees li 74 xyoo ua ntej yug Yexus.\n\nAmas 38\n\nSinploos tau raug tsim txom rau txoj kev ncaj ncees—Txoj kev cawm seej nyob hauv Khetos, tus uas yog txoj sia thiab qhov kaj ntawm lub ntiaj teb—Tswj tag nrho koj tej kev ntswv siab. Kwv yees li 74 xyoo ua ntej yug Yexus.\n\nAmas 39\n\nTxoj kev ua txhaum kev sib daj sib deev yog ib txoj kev qias—Khali-atoos tej kev txhaum tau thaiv cov Neeg Xaulas los txais yuav txoj lus—Khetos txoj kev txhiv dim yuav pab cawm tau cov ntseeg uas nyob ua ntej nws. Kwv yees li 74 xyoo ua ntej yug Yexus.\n\nAmas 40\n\nKhetos coj tau txoj kev sawv hauv qhov tuag rov qab los pub rau leej tib neeg sawv daws—Cov neeg ncaj ncees uas tuag lawm mus rau hauv yeeb tsheej thiab cov neeg phem mus rau qhov chaw tsaus ntuj nti nyob tos lub caij ntawm lawv txoj kev sawv hauv qhov tuag rov qab los—Tag nrho txhua txhia yam yuav raug txum tim rov qab los nyob lawv qub chaw thiab muaj lub cev zoo kawg nkaus nyob rau hauv txoj kev sawv hauv qhov tuag rov qab los. Kwv yees li 74 xyoo ua ntej yug Yexus.\n\nAmas 41\n\nNyob rau hauv txoj kev sawv hauv qhov tuag rov qab los leej tib neeg yuav sawv los rau ib qho chaw uas tau zoo tsis txawj kawg los sis tau txom nyem tsis txawj kawg—Txoj kev phem yeej ib txwm tsis muaj kev zoo siab—Neeg ntiaj teb yog cov neeg uas nyob tsis muaj Vajtswv rau hauv lub qab ntuj—Txhua tus neeg yuav tau txais dua tej yeeb yam kev coj ua neej thiab tej uas kawm paub thaum tseem ua neej nyob. Kwv yees li 74 xyoo ua ntej yug Yexus.\n\nAmas 42\n\nLub neej uas txawj ploj tuag yog ib lub caij sim siab kom leej tib neeg muaj peev xwm hloov siab lees txim thiab ua hauj lwm rau Vajtswv—Txoj kev Poob tau coj txoj kev tuag ntawm sab cev nqaij daim tawv thiab sab ntsuj plig los rau tib neeg sawv daws txhua tus—Txoj kev txhiv dim yuav dhau los ntawm txoj kev hloov siab lees txim—Vajtswv tus kheej yuav los theej tej kev txhaum ntawm lub ntiaj teb—Txoj kev zam txim yog rau cov uas hloov siab lees txim—Tag nrho lwm cov uas tsis hloov siab lees txim yuav raug rau Vajtswv txoj kev ncaj ncees—Txoj kev zam txim los vim yog txoj kev Theej Txhoj—Tsuas yog tus uas hloov siab lees txim tiag xwb thiaj li yuav dim. Kwv yees li 74 xyoo ua ntej yug Yexus.\n\nAmas 43\n\nAmas thiab nws cov tub qhuab qhia txoj lus—Cov neeg Xaulas thiab lwm cov Neeg Nifais uas ntxeev siab rais los mus ua cov Neeg Lamas—Cov Neeg Lamas tuaj tawm tsam cov Neeg Nifais nyob hauv hav rog—Maulaunais muab cuab yeej tiv thaiv ua rog rau cov Neeg Nifais hnav—Tus Tswv qhia rau Amas paub txog txoj kev yuav tuaj rhuav ntawm cov Neeg Lamas—Cov Neeg Nifais tiv thaiv lawv tej tsev, tej kev ywj pheej, tej tsev neeg, thiab txoj kev teev ntuj—Maulaunais thiab Lihais cov tub rog vij cov Neeg Lamas. Kwv yees li 74 xyoo ua ntej yug Yexus.\n\nAmas 44\n\nMaulaunais kom cov Neeg Lamas khi ib lo lus thaj yeeb los sis raug puas tsuaj—Xelaheenas tsis ua li hais, thiab qhov ua rog rov pib ntxiv mus—Maulaunais cov tub rog kov yeej cov Neeg Lamas. Kwv yees li 74–73 xyoo ua ntej yug Yexus.\n\nAmas 45\n\nHilamas ntseeg Amas tej lus—Amas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais—Nws foom koob hmoov thiab foom tsis zoo rau thaj av—Tej zaum Amas tau raug tus Ntsuj Plig coj mus, ib yam li Mauxes—Txoj kev tsis haum xeeb huaj vam nyob hauv lub koom txoos. Kwv yees li 73 xyoo ua ntej yug Yexus.\n\nAmas 46\n\nAmalikhaiyas tuav hauv ntxeev siab los ua vaj ntxwv—Maulaunais tsa tus chij ntawm txoj kev ywj siab—Nws txoos cov neeg los tiv thaiv lawv txoj kev teev ntuj—Cov neeg ntseeg tiag raug hu ua cov neeg Khetos—Ib co noob uas seem ntawm Yauxej yuav raug tsom kwm tseg—Amalikhaiyas thiab cov neeg ntxeev siab khiav mus rau thaj av Nifais—Cov uas tsis kam pab txoj kev ywj pheej raug ua kom tuag. Kwv yees li 73–72 xyoo ua ntej yug Yexus.\n\nAmas 47\n\nAmalikhaiyas siv kev dag ntxias, kev tua neeg, thiab kev nrhiav tswv yim tuav hauv kom tau los ua cov Neeg Lamas tus vaj ntxwv—Cov Neeg Nifais uas ntxeev siab tseem phem thiab nyaum dua li cov Neeg Lamas. Kwv yees li 72 xyoo ua ntej yug Yexus.\n\nAmas 48\n\nAmalikhaiyas tshum cov Neeg Lamas tawm tsam cov Neeg Nifais—Maulaunais npaj nws cov neeg tiv thaiv tej kev ntseeg ntawm cov neeg Khetos—Nws zoo siab rau txoj kev ywj siab thiab txoj kev ywj pheej thiab yog ib tug neeg muaj hwj chim ntawm Vajtswv. Kwv yees li 72 xyoo ua ntej yug Yexus.\n\nAmas 49\n\nCov Neeg Lamas uas tuaj txeeb tsis muaj peev xwm txeeb tau tej nroog uas tau ua kom muaj zog hauv Amonaihas thiab Nau-as—Amalikhaiyas foom cem Vajtswv thiab cog lus yuav haus Maulaunais cov ntshav—Hilamas thiab nws cov kwv tij ua kom lub koom txoos muaj zog mus ntxiv. Kwv yees li 72 xyoo ua ntej yug Yexus.\n\nAmas 50\n\nMaulaunais ua chaw tiv thaiv tej thaj av ntawm cov Neeg Nifais—Lawv ua ntau lub nroog tshiab—Tej rog thiab tej kev puas tsuaj yuav poob rau cov Neeg Nifais nyob rau lub caij thaum lawv ua tej kev phem thiab kev qias—Mauli-atoos thiab nws cov neeg ntxeev siab raug maj yeej los ntawm Thi-akhas—Nifaihas tuag, thiab nws tus tub Pheholas los hloov lub rooj txiav txim. Kwv yees li 72–67 xyoo ua ntej yug Yexus.\n\nAmas 51\n\nTej neeg-vaj ntxwv nrhiav pauv txoj kev cai thiab xaiv ib tug vaj ntxwv—Peholas thiab cov neeg ywj siab raug pab cuam los ntawm cov neeg tej suab—Maulaunais yuam cov neeg-vaj ntxwv tiv thaiv lawv lub teb chaws los sis raug muab tua—Amalikhaiyas thiab cov Neeg Lamas txeeb tau ntau lub nroog uas muaj chaw tiv thaiv zoo—Thi-akhas raws cov Neeg Lamas rov qab thiab tua Amalikhaiyas nyob hauv nws lub tsev pheeb suab ntaub. Kwv yees li 67–66 xyoo ua ntej yug Yexus.\n\nAmas 52\n\nAmauloos sawv Amalikhaiyas chaw ua cov Neeg Lamas tus vaj ntxwv—Maulaunais, Thi-akhas, thiab Lihais coj cov Neeg Nifais mus ua rog tawm tsam yeej cov Neeg Lamas—Lub nroog Mules raug rov qab muab tau, thiab Yakhauj tus uas yog neeg Xaulas raug tua. Kwv yees li 66–64 xyoo ua ntej yug Yexus.\n\nAmas 53\n\nCov Neeg Lamas uas raug txim raug muab siv ua chaw tiv thaiv lub nroog Huaj Vam—Tej kev tsis sib haum xeeb uas nyob hauv cov Neeg Nifais tau muab kev cia rau cov Neeg Lamas yeej ntau ntxiv—Hilamas ua tus thawj coj ob txhiab tus tub hluas ntawm Amoos cov neeg. Kwv yees li 64–63 xyoo ua ntej yug Yexus.\n\nAmas 54\n\nAmauloos thiab Maulaunais sib tham txog txoj kev sib pauv tej neeg raug txim—Maulaunais tau txib kom cov Neeg Lamas thim thiab tsum lawv tej kev tawm tsam tua neeg—Amauloos tau kom cov Neeg Nifais tso lawv tej cuab yeej ua rog thiab cia li ua cov Neeg Lamas qhev. Kwv yees li 63 xyoo ua ntej yug Yexus.\n\nAmas 55\n\nMaulaunais tsis kam sib pauv tej neeg raug txim—Cov Neeg Lamas tej tub zov raug ntxias kom qaug cawv, thiab cov Neeg Nifais raug txim tau raug tso dim—Lub nroog Nkis raug txeeb tau yam tsis muaj ntshav nrog. Kwv yees li 63–62 xyoo ua ntej yug Yexus.\n\nAmas 56\n\nHilamas xa ib tsab ntawv rau Maulaunais, qhia txog tsov rog nrog cov Neeg Lamas saib mus li cas lawm—Eethipas thiab Hilamas yeej ib npluav rog loj nrog cov Neeg Lamas—Hilamas ob txhiab tus tub hluas ua rog nrog tej hwj chim tseem ceeb, thiab tsis muaj ib tug raug tua li. Nqe 1, kwv yees li 62 xyoo ua ntej yug Yexus; nqe 2–19, kwv yees li 66 xyoo ua ntej yug Yexus; nqe 20–57, kwv yees li 65–64 xyoo ua ntej yug Yexus.\n\nAmas 57\n\nHilamas qhia txog txoj kev muab tau Eethiphalas thiab cov neeg zeem thiab tom qab txog txoj kev tiv thaiv ntawm Khumenais—Nws cov tub hluas Amoos tawm tsam yam tsis ntshai; txhua tus puav leej raug mob, tiam sis tsis muaj ib tug raug tuag—Nkis tshaj tawm txog txoj kev tua thiab txoj kev dim ntawm cov Neeg Lamas raug txim. Kwv yees li 63 xyoo ua ntej yug Yexus.\n\nAmas 58\n\nHilamas, Nkis, thiab Thi-onaws muab lub nroog Meethais los ntawm kev siv tswv yim—Cov Neeg Lamas thim rov qab—Cov neeg Amoos cov tub raug tsom kwm thaum lawv sawv khov kho tiv thaiv lawv txoj kev ywj pheej thiab txoj kev ntseeg. Kwv yees li 63–62 xyoo ua ntej yug Yexus.\n\nAmas 59\n\nMaulaunais thov Pheholas kom txhawb Hilamas tej tub rog zog—Cov Neeg Lamas muab lub nroog Nifaihas—Maulaunais npau taws rau cov nom tswv. Kwv yees li 62 xyoo ua ntej yug Yexus.\n\nAmas 60\n\nMaulaunais yws rau Pheholas txog tej nom tswv txoj kev tsis quav ntsej txog cov tub rog—Tus Tswv cia cov neeg ncaj ncees raug tua—Cov Neeg Nifais yuav tsum siv tag nrho lawv tej zog thiab tej khoom ua kom lawv dim ntawm lawv tej yeeb ncuab—Maulaunais npau taws yuav tawm tsam cov nom tswv tsuas yog yuav muaj kev pab mus rau nws cov tub rog xwb. Kwv yees li 62 xyoo ua ntej yug Yexus.\n\nAmas 61\n\nPheholas qhia Maulaunais txog txoj kev tsis kam pab thiab txoj kev ntxeev siab tawm tsam cov nom tswv—Cov neeg-vaj ntxwv txeeb Xalahelas thiab rais los ua phooj ywg nrog cov Neeg Lamas—Pheholas thov tub rog kev pab los tawm tsam cov neeg ntxeev siab. Kwv yees li 62 xyoo ua ntej yug Yexus.\n\nAmas 62\n\nMaulaunais mus rau tom Pheholas txoj kev pab uas nyob hauv thaj av Khede-oos—Cov neeg-vaj ntxwv uas tsis kam tiv thaiv lawv lub teb chaws tau raug tua pov tseg—Pheholas thiab Maulaunais rov txeeb tau Nifaihas—Cov Neeg Lamas coob leej tau koom nrog cov neeg Amoos—Thi-akhas tua Amauloos thiab raug tua tuag—Cov Neeg Lamas tau raug raws khiav tawm ntawm thaj av, thiab txoj kev thaj yeeb tau raug txhim tsa—Hilamas rov qab los mus qhuab qhia txoj moo zoo thiab txhim tsa lub Koom Txoos. Kwv yees li 62–57 xyoo ua ntej yug Yexus.\n\nAmas 63\n\nSinploos thiab tom qab ntawd Hilamas tau khaws cov ceev xwm txheej dawb ceev tseg—Cov Neeg Nifais coob leej ncig mus rau thaj av sab qaum teb—Henkos txua nkoj, uas yuav nquam mus rau hiav txwv sab hnub poob—Maulaunaihas ua rog yeej cov Neeg Lamas. Kwv yees li 56–52 xyoo ua ntej yug Yexus.\n\nHilamas\n\n\n\n\n\n\nHilamas 1\n\nPheholas tus ob tau los ua tus thawj tub txiav txim thiab tau raug tua los ntawm Kisawkhumas—Pakhumenais los zaum lub rooj txiav txim—Khauli-athumaws coj cov Neeg Lamas tej tub rog, txeeb tau Xalahelas, thiab muab Pakhumenais tua—Maulaunaihas kov yeej cov Neeg Lamas thiab rov qab txeeb tau Xalahelas, thiab Khauli-athumaws raug tua. Kwv yees li 52–50 xyoo ua ntej yug Yexus.\n\nHilamas 2\n\nHilamas, tus tub ntawm Hilamas, los ua tus thawj tub txiav txim—Nkadi-atoos coj Kisawkhumas pab neeg—Hilamas tus tub qhe tua Kisawkhumas, thiab Nkadi-atoos pab neeg khiav mus rau hauv hav zoov. Kwv yees li 50–49 xyoo ua ntej yug Yexus.\n\nHilamas 3\n\nCov Neeg Nifais coob tug tsiv mus rau thaj av sab qaum teb—Lawv tau ua tej tsev thawv cib thiab sau ntau phau ceev xwm txheej—Kaum tawm txhiab leej tau hloov siab tshiab thiab ua kev cai raus dej—Vajtswv txoj lus coj neeg mus rau txoj kev cawm seej—Nifais uas yog Hilamas tus tub txum lub rooj txiav txim. Kwv yees li 49–39 xyoo ua ntej yug Yexus.\n\nHilamas 4\n\nCov Neeg Nifais uas ntxeev siab thiab cov Neeg Lamas tau koom tub rog thiab txeeb thaj av Xalahelas—Cov Neeg Nifais txoj kev swb tau los vim yog lawv txoj kev phem—Lub koom txoos tau tsawg zuj zus, thiab cov neeg tau rais los mus qaug zog li cov Neeg Lamas. Kwv yees li 38–30 xyoo ua ntej yug Yexus.\n\nHilamas 5\n\nNifais thiab Lihais nkawd muab siab tag nrho mus qhuab qhia—Nkawd tej npe caw nkawd kom ua nkawd lub neej mus raws li nkawd tej yawg koob—Khetos txhiv cov ua hloov siab lees txim dim—Nifais thiab Lihais coj ntau tus hloov siab tshiab thiab tau raug kaw qhov taub, thiab hluav taws cig vij nkawd—Ib tau huab tsaus tsaus los roos peb puas leej neeg—Lub ntiaj teb ua zog koog, thiab ib lub suab tau txib kom neeg hloov siab lees txim—Nifais thiab Lihais tham nrog tej tim tswv, thiab cov neeg coob coob tau raug hluav taws cig vij. Kwv yees li 30 xyoo ua ntej yug Yexus.\n\nHilamas 6\n\nCov Neeg Lamas ncaj ncees qhuab qhia rau cov Neeg Nifais uas phem—Ob hom neeg tau vam meej nyob hauv ib lub caij thaj yeeb thiab muaj nplua mias—Luxifaws, tus tswv tsim txoj kev txhaum, txhib cov neeg phem tej siab thiab cov neeg Nkadi-atoos tub sab kom tua neeg thiab ua phem—Cov neeg tub sab txeeb tau cov Neeg Nifais lub hauv paus coj ntawm tej nom tswv. Kwv yees li 29–23 xyoo ua ntej yug Yexus.\n\nHilamas 7\n\nNifais raug tsis kam lees txais nyob rau sab qaum teb thiab tau rov qab los rau hauv Xalahelas—Nws thov Vajtswv saum tus pej thuam uas nyob hauv nws lub vaj thiab tom qab ntawd tau qhia rau cov neeg kom hloov siab lees txim los sis yuav raug piam sij. Kwv yees li 23–21 xyoo ua ntej yug Yexus.\n\nHilamas 8\n\nCov neeg txiav txim uas phem nrhiav ua kom cov neeg npau taws rau Nifais—Anplaham, Mauxes, Xinos, Xinoj, Eexiyas, Yaxayas, Yelemis, Lihais, thiab Nifais tag nrho sawv daws tau ua tim khawv txog Khetos—Los ntawm txoj kev paub hauv siab Nifais tshaj tawm txoj kev neeg tua tus thawj tub txiav txim. Kwv yees li 23–21 xyoo ua ntej yug Yexus.\n\nHilamas 9\n\nCov neeg xa xov nrhiav pom tus thawj tub txiav txim tuag nyob rau saum lub rooj txiav txim—Lawv tau raug kaw thiab tom qab tau raug tso—Los ntawm txoj kev paub hauv siab Nifais qhia tias Xi-atoos yog tus uas tua—Ib txhia ntseeg hais tias Nifais yog ib tug yaj saub. Kwv yees li 23–21 xyoo ua ntej yug Yexus.\n\nHilamas 10\n\nTus Tswv muab lub hwj chim khi rau Nifais—Nws muaj hwj chim khi thiab daws kom xoob nyob hauv ntiaj teb no thiab saum ntuj ceeb tsheej—Nws txib kom cov neeg hloov siab lees txim los sis piam sij—Tus Ntsuj Plig nqa nws ntawm ib pab neeg mus rau ib pab neeg. Kwv yees li 21–20 xyoo ua ntej yug Yexus.\n\nHilamas 11\n\nNifais yaum tus Tswv kom muab lawv tej kev tsov rog pauv ua kev tshaib nqhis—Ntau tus neeg piam sij—Lawv hloov siab lees txim, thiab Nifais thov tus Tswv kom los nag—Nifais thiab Lihais tau txais tej kev tshwm sim ntau—Cov neeg tub sab Nkadi-atoos txhim tsa lawv tus kheej muaj zog hlo nyob hauv thaj av. Kwv yees li 20–6 xyoo ua ntej yug Yexus.\n\nHilamas 12\n\nLeej tib neeg yeej tsis ruaj tsis khov thiab ruam thiab nrawm nrawm mus ua kev phem—Tus Tswv qhuab nws cov neeg—Tib neeg txoj kev tsis muaj qab hau dab tsi raug muab piv nrog Vajtswv lub hwj chim—Nyob rau hauv hnub txiav txim, tib neeg yuav tau txais txoj sia kav ib txhis los sis txoj kev raug txim kav ib txhis. Kwv yees li 6 xyoo ua ntej yug Yexus.\n\nHilamas 13\n\nXamuyees tus Neeg Lamas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais yog lawv tsis hloov siab lees txim—Lawv thiab lawv tej kev nplua nuj raug foom tsis zoo—Lawv tsis kam lees thiab xuas pob zeb ntaus cov yaj saub, raug tej dab vij ib puag ncig, thiab nrhiav kev zoo siab los ntawm txoj kev ua tsis ncaj. Kwv yees li 6 xyoo ua ntej yug Yexus.\n\nHilamas 14\n\nXamuyees hais qhia ua ntej tias yuav muaj qhov kaj nyob rau thaum tsaus ntuj thiab muaj ib lub hnub qub tshiab nyob rau thaum Khetos yug—Khetos txhiv tib neeg dim ntawm txoj kev tuag sab cev nqaij daim tawv thiab sab ntsuj plig—Tej cim ntawm nws txoj kev tuag yuav muaj peb hnub kev tsaus ntuj, tej pob zeb yuav tawg, thiab tej uas ib txwm muaj yuav txawv txav. Kwv yees li 6 xyoo ua ntej yug Yexus.\n\nHilamas 15\n\nTus Tswv tau qhuab ntuas rau cov Neeg Nifais vim nws hlub lawv—Cov Neeg Lamas uas tau hloov siab tshiab nyob ruaj nres thiab nyob ruaj npo hauv txoj kev ntseeg—Tus Tswv yuav muaj kev hlub tshua rau cov Neeg Lamas nyob rau hauv hnub nyoog kawg. Kwv yees li 6 xyoo ua ntej yug Yexus.\n\nHilamas 16\n\nCov Neeg Nifais uas ntseeg Xamuyees ua kev cai raus dej los ntawm Nifais—Cov Neeg Nifais uas tsis hloov siab lees txim tsis muaj peev xwm xuas xub thiab pob zeb tua Xamuyees—Ib txhia ua siab tawv, thiab lwm cov pom tej tim tswv—Cov neeg tsis ntseeg hais tias nws tsis tsim nyog yuav ntseeg Khetos thiab nws txoj kev los nyob hauv Yeluxalees. Kwv yees li 6–1 xyoo ua ntej yug Yexus.\n\n3 Nifais\n\n\n\n\n\n\n3 Nifais 1\n\nNifais, uas yog Hilamas tus tub, ncaim tawm ntawm thaj av, thiab nws tus tub Nifais ceev cov ceev xwm txheej—Txawm tias tej cim thiab tej kev uas xav tsis thoob muaj ntau los, cov neeg phem tseem npaj yuav tua cov neeg zoo—Hmo Khetos yug los txog—Tau muab qhov cim thiab ib lub hnub qub tshiab tau tawm tuaj—Tej kev dag thiab tej kev haub ntxias tau huaj vam, thiab cov tub sab Nkadi-atoos tau tua ntau leej. Kwv yees li 1–4 xyoo tom qab yug Yexus.\n\n3 Nifais 2\n\nKev phem thiab tej kev qias huaj vam nyob hauv cov neeg—Cov Neeg Nifais thiab cov Neeg Lamas koom ua ke tiv thaiv lawv tus kheej ntawm cov neeg tub sab Nkadi-atoos—Cov Neeg Lamas uas tau hloov siab tshiab rais los ua neeg tawv dawb thiab raug hu ua cov Neeg Nifais. Kwv yees li 5–16 xyoo tom qab yug Yexus.\n\n3 Nifais 3\n\nNkidi-ahais, cov neeg Nkidi-atoos tus thawj coj, kom Lakhoonias thiab cov Neeg Nifais swb lawv tus kheej thiab lawv tej av—Lakhoonias tsa Nkikhidoonais ua tus thawj nom peb ntawm cov tub rog—Cov Neeg Nifais sib sau nyob hauv Xalahelas thiab Huaj Vam tiv thaiv lawv tus kheej. Kwv yees li 16–18 xyoo tom qab yug Yexus.\n\n3 Nifais 4\n\nCov tub rog Neeg Nifais kov yeej cov tub sab Nkadi-atoos—Nkidi-ahais raug tua, thiab tus los pauv nws, Xenalaihas, raug dai—Cov Neeg Nifais qhuas tus Tswv rau lawv tej kev kov yeej. Kwv yees li 19–22 xyoo tom qab yug Yexus.\n\n3 Nifais 5\n\nCov Neeg Nifais hloov siab lees txim thiab tso lawv tej kev txhaum tseg—Maumoos sau zaj keeb puam txog nws cov neeg thiab tshaj tawm txoj lus uas kav ib txhis rau lawv—Ixayees yuav raug sau los ua ke los ntawm nws txoj kev uas sib faib los ntev lawm. Kwv yees li 22–26 xyoo tom qab yug Yexus.\n\n3 Nifais 6\n\nCov Neeg Nifais huaj vam—Kev khav theeb, nplua nuj, thiab tej kev sib faib neeg tau sawv—Lub koom txoos raug dua ntuag nrog tej kev sib cav sib ceg—Dab Ntxwg Nyoog coj cov neeg nyob hauv txoj kev tab meeg ntxeev siab—Ntau tus yaj saub thov kom hloov siab lees txim thiab raug tua—Lawv tej neeg tua neeg ntaus tswv yim tuav tej nom tswv. Kwv yees li 26–30 xyoo tom qab yug Yexus.\n\n3 Nifais 7\n\nTus thawj tub txiav txim raug tua, tej nom tswv raug ntxeev, thiab cov neeg sib faib ua pab pawg—Yakhauj, ib tug tawm tsam Khetos, rais los ua vaj ntxwv rau tej pab neeg uas sib koom ua ke—Nifais qhuab qhia txoj kev hloov siab lees txim thiab txoj kev ntseeg Khetos—Tej tim tswv los pab rau nws txhua hnub, thiab nws tsa nws tus kwv tij sawv hauv qhov tuag los—Ntau tus hloov siab lees txim thiab ua kev cai raus dej. Kwv yees li 30–33 xyoo tom qab yug Yexus.\n\n3 Nifais 8\n\nTej cua daj cua dub, tej av qeeg, tej hluav taws, tej cua moj zeeg kaw, thiab lwm yam kev puas tsuaj yog puav pheej ntawm txoj kev muab Khetos ntsia rau saum ntoo khaub lig—Coob tug neeg raug puas tsuaj—Kev tsaus ntuj tau los vov thaj av tau peb hnub—Cov uas tseem tshuav nyob nyiav quaj rau lawv tej kev puas ntsoog uas los. Kwv yees li 33–34 xyoo tom qab yug Yexus.\n\n3 Nifais 9\n\nNyob hauv qhov kev tsaus ntuj Khetos lub suab tau hais tawm txog txoj kev puas tsuaj ntawm ntau cov neeg thiab tej nroog rau lawv txoj kev phem—Nws kuj tau hais tawm txog nws txoj kev muaj hwj chim, tshaj tawm tias Mauxes txoj kev cai twb muaj puv npo lawm, thiab tau caw kom neeg los cuag nws thiab kom dim txim. Kwv yees li 34 xyoo tom qab yug Yexus.\n\n3 Nifais 10\n\nMuaj kev ntsiag to nyob hauv thaj av tau ntau teev—Khetos lub suab cog lus yuav sau nws cov neeg zoo ib yam li ib tug poj qaib sau nws tej me nyuam—Feem coob uas ncaj ntawm cov neeg tau raug tshwj tseg. Kwv yees li 34–35 xyoo tom qab yug Yexus.\n\n3 Nifais 11\n\nLeej Txiv ua tim khawv txog nws Leej Tub uas nws hlub—Khetos tshwm sim thiab tshaj tawm txog nws txoj kev theej txhoj—Cov neeg xuas qhov kev txhab caws pliav hauv nws tes thiab taw thiab tav—Lawv quaj hu Hauxanas—Nws tsa txoj kev thiab tus qauv ntawm txoj kev cai raus dej—Tus ntsuj plig ntawm txoj kev sib cav sib ceg yog tus dab li—Khetos txoj kev qhia yog tias tib neeg yuav tsum ntseeg thiab ua kev cai raus dej thiab txais tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 12\n\nYexus hu thiab muab hwj chim rau Kaum Ob Tug—Nws qhia rau cov Neeg Nifais ib zaj lus zoo ib yam li cov uas nws tau qhia nyob pem roob—Nws hais txog tej koob hmoov—Nws tej kev qhuab qhia mus dhau thiab tseem ceeb dua li Mauxes txoj kev cai—Tib neeg tau raug txib kom ua neeg zoo kawg nkaus ib yam li nws thiab nws Txiv uas zoo kawg nkaus—Piv rau Mathais 5. Kwv yees li 34 xyoo tom qab yug Yexus.\n\n3 Nifais 13\n\nYexus qhia cov Neeg Nifais txog tus Tswv txoj kev Thov Vajtswv—Lawv tau raug qhia kom tso tej nyiaj txiag rau saum ntuj ceeb tsheej—Kaum Ob Leeg nyob hauv lawv txoj kev ua hauj lwm qhuab qhia txoj moo zoo tau raug txib kom tsis txhob xav txog tej yam ntawm sab cev nqaij—Piv rau Mathais 6. Kwv yees li 34 xyoo tom qab yug Yexus.\n\n3 Nifais 14\n\nYexus txib tias: Tsis txhob txiav txim rau lwm tus; thov Vajtswv; ceev faj txog tej yaj saub cuav—Nws cog lus tias kev cawm seeg yuav muab rau cov uas ua li Leej Txiv lub siab nyiam—Piv rau Mathais 7. Kwv yees li 34 xyoo tom qab yug Yexus.\n\n3 Nifais 15\n\nYexus tshaj tawm tias Mauxes txoj kev cai muaj puv npo nyob hauv nws—Cov Neeg Nifais yog lwm pab yaj uas nws tau hais txog nyob hauv Yeluxalees—Vim yog txoj kev tsis ncaj tus Tswv cov neeg nyob hauv Yeluxalees thiaj li tsis paub txog cov yaj uas tawg ri niab ntawm Ixayees. Kwv yees li 34 xyoo tom qab yug Yexus.\n\n3 Nifais 16\n\nYexus yuav mus xyuas lwm cov yaj uas ploj lawm ntawm Ixayees—Nyob rau hauv hnub nyoog kawg txoj moo zoo yuav mus rau Lwm Haiv Neeg thiab tom qab ntawd yuav mus rau tsev neeg Ixayees—Tus Tswv cov neeg yuav pom ntawm qhov muag kiag thaum nws rov qab coj Xi-oos rov los. Kwv yees li 34 xyoo tom qab yug Yexus.\n\n3 Nifais 17\n\nYexus qhia kom cov neeg ua tib zoo xav txog nws cov lus thiab thov Vajtswv rau txoj kev to taub—Nws kho lawv tej neeg mob zoo—Nws thov Vajtswv rau cov neeg, siv yam lus hais uas tsis muaj peev xwm muab sau tau—Tej tim tswv los rau thiab hluav taws vij lawv tej me nyuam yaus ib puag ncig. Kwv yees li 34 xyoo tom qab yug Yexus.\n\n3 Nifais 18\n\nYexus qhia lub cim nco txog nyob hauv cov Neeg Nifais—Lawv raug txib kom thov Vajtswv tsis tu ncua los ntawm nws lub npe—Cov uas noj nws cev nqaij thiab hauv nws cov ntshav nrog kev tsis dawb huv yuav raug txim—Cov Pab Coj raug muab hwj chim muab tus Vaj Ntsuj Plig Dawb Huv. Kwv yees li 34 xyoo tom qab yug Yexus.\n\n3 Nifais 19\n\nKaum Ob Tug Pab Coj qhuab qhia rau cov neeg thiab thov yuav tus Vaj Ntsuj Plig Dawb Huv—Cov pab coj raug ua kev cai raus dej thiab txais yuav tus Vaj Ntsuj Plig Dawb Huv thiab txoj kev qhuab qhia ntawm tej tim tswv—Yexus thov Vajtswv siv tej lus uas tsis muaj peev xwm muab sau cia—Nws ua tim khawv txog txoj kev ntseeg loj heev ntawm cov Neeg Nifais no. Kwv yees li 34 xyoo tom qab yug Yexus.\n\n3 Nifais 20\n\nYexus muab mov mog thiab cawv txiv hmab nrog txuj ci thiab rov foom koob hmoov rau lub cim nco txog rau cov neeg—Cov seem ntawm Yakhauj yuav los paub txog tus Tswv lawv tus Vajtswv thiab yuav los txais teb chaws Amelikas—Yexus yog tus yaj saub ib yam li Mauxes, thiab cov Neeg Nifais yog tej me nyuam ntawm cov yaj saub—Lwm cov ntawm tus Tswv cov neeg yuav raug sib sau rau hauv Yeluxalees. Kwv yees li 34 xyoo tom qab yug Yexus.\n\n3 Nifais 21\n\nIxayees yuav raug sib sau thaum uas Phau Ntawv Maumoos muaj los—Lwm Haiv Neeg yuav raug txhim tsa li ib co neeg ywj siab nyob hauv Amelikas—Lawv yuav raug cawm dim yog lawv ntseeg thiab mloog lus; tsis li ntawd lawv yuav raug txiav tawm thiab puas tsuaj—Ixayees yuav ua lub Yeluxalees Tshiab, thiab cov xeem neeg uas tau ploj lawm yuav rov qab los. Kwv yees li 34 xyoo tom qab yug Yexus.\n\n3 Nifais 22\n\nNyob rau hauv hnub nyoog kawg, Xi-oos thiab nws tej tswg yuav raug txhim tsa, thiab Ixayees yuav raug sau los ua ke nyob hauv txoj kev hlub tshua thiab mos muag—Lawv yuav kov yeej—Piv rau Yaxayas 54. Kwv yees li 34 xyoo tom qab yug Yexus.\n\n3 Nifais 23\n\nYexus pom zoo li Yaxayas tej lus—Nws txib cov neeg kom tshawb nrhiav tej yaj saub—Tej lus ntawm Xamuyees tus Neeg Lamas uas hais txog txoj kev sawv hauv qhov tuag rov qab los raug muab ntxiv rau lawv tej phau ceev xwm txheej. Kwv yees li 34 xyoo tom qab yug Yexus.\n\n3 Nifais 24\n\nTus Tswv tus tub xa xov yuav npaj txoj kev rau txoj Kev Nqis Los Zaum Ob—Khetos yuav zaum hauv txoj kev txiav txim—Ixayees raug txib them ib feem kaum thiab tej kev pub—Ib phau ntawv nco txog raug ceev tseg—Piv rau Malakhis 3. Kwv yees li 34 xyoo tom qab yug Yexus.\n\n3 Nifais 25\n\nNyob rau lub caij ntawm txoj Kev Nqis Los Zaum Ob cov neeg khav theeb thiab cov neeg phem yuav raug kub hnyiab zoo ib yam li tej quav nyab npleg—Eliyas yuav rov qab los ua ntej hnub loj thiab ntshai heev ntawd—Piv rau Malakhis 4. Kwv yees li 34 xyoo tom qab yug Yexus.\n\n3 Nifais 26\n\nYexus piav ntxaws txog tag nrho txhua yam txij li thaum chiv keeb mus rau tom kawg—Tej me nyuam mos liab thiab tej me nyuam hais tej yam zoo kawg uas xav tsis thoob uas tsis muaj peev xwm muab sau cia—Cov uas nyob hauv Khetos lub Koom Txoos muaj txhua yam zoo sib xws nyob hauv lawv. Kwv yees li 34 xyoo tom qab yug Yexus.\n\n3 Nifais 27\n\nYexus txib lawv kom hu lub Koom Txoos li nws lub npe—Nws txoj hauj lwm thiab txoj kev theej txhoj ua tau nws txoj moo zoo—Tib neeg raug txib kom hloov siab lees txim thiab ua kev cai raus dej xwv kom lawv yuav raug dawb huv los ntawm tus Vaj Ntsuj Plig Dawb Huv—Lawv yuav tsum zoo ib yam li Yexus. Kwv yees li 34–35 xyoo tom qab yug Yexus.\n\n3 Nifais 28\n\nCuaj leeg ntawm Kaum Ob Leeg xav tau thiab raug cog lus tias yuav tau nyob hauv Khetos lub nceeg vaj thaum lawv tuag—Peb tug Neeg Nifais xav tau thiab raug muab hwj chim kov yeej txoj kev tuag xwv kom yuav nyob hauv ntiaj teb no mus txog thaum Yexus rov los dua—Lawv raug muab plhis thiab pom tej yam uas tsis raws kev cai muab hais, thiab tam sim no lawv tab tom muab kev pab coj nyob hauv tej tib neeg. Kwv yees li 34–35 xyoo tom qab yug Yexus.\n\n3 Nifais 29\n\nTxoj kev muaj los ntawm Phau Ntawv Maumoos yog ib lub cim tias tus Tswv tau pib sau Ixayees los ua ke thiab ua kom tiav li nws tej kev khi lus—Cov uas tsis kam lees yuav nws tej kev tshwm sim thiab tej txiaj ntsim hauv hnub nyoog kawg yuav raug foom tsis zoo. Kwv yees li 34–35 xyoo tom qab yug Yexus.\n\n3 Nifais 30\n\nLwm Haiv Neeg uas nyob hauv hnub nyoog kawg raug txib kom hloov siab lees txim thiab los cuag Khetos thiab raug suav nrog tsev neeg Ixayees. Kwv yees li 34–35 xyoo tom qab yug Yexus.\n\n4 Nifais\n\nCov Neeg Nifais thiab cov Neeg Lamas raug hloov siab tshiab tag nrho los rau tus Tswv—Lawv muaj txhua yam sib npaug zos, ua tej txuj ci tseem ceeb, thiab vam meej nyob hauv thaj av—Tom qab ob puas xyoo, tej kev sib faib, tej kev phem, tej koom txoos cuav, thiab tej kev tsim txom tau sawv—Tom qab peb puas xyoo, cov Neeg Nifais thiab cov Neeg Lamas ua neeg phem—Amaloos muab cov ceev xwm txheej dawb ceev zais cia. Kwv yees li 35–321 xyoo tom qab yug Yexus.\n\nMaumoos\n\n\n\n\n\n\nMaumoos 1\n\nAmaloos qhia Maumoos txog tej ceev xwm txheej dawb ceev—Tej kev tsov rog pib muaj nyob nruab nrab ntawm cov Neeg Nifais thiab cov Neeg Lamas—Peb tug Neeg Nifais raug coj mus—Kev phem, kev tsis ntseeg, kev ua khawv koob, thiab kev ua dab tau huaj vam. Kwv yees li 321–326 xyoo tom qab yug Yexus.\n\nMaumoos 2\n\nMaumoos coj cov Neeg Nifais tej tub rog—Tej ntshav thiab kev puas tsuaj tau cheb thaj av—Cov Neeg Nifais quaj ntsuag thiab nyuaj siab nrog txoj kev tu siab ntawm txoj kev raug txim—Lawv hnub ntawm txoj kev hlub tshua raug dhau mus—Maumoos muab tau cov phiaj ntawm Nifais—Tsov rog muaj ntxiv mus. Kwv yees li 327–350 xyoo tom qab yug Yexus.\n\nMaumoos 3\n\nMaumoos qhuab qhia txoj kev hloov siab lees txim rau cov Neeg Nifais—Lawv muaj ib qho kev yeej loj heev thiab qhuas lawv tus kheej tej zog—Maumoos tsis kam coj lawv, thiab nws tej kev thov Vajtswv rau lawv twb tsis muaj kev cia siab—Phau Ntawv Maumoos caw kaum ob xeem neeg ntawm Ixayees los ntseeg txoj moo zoo. Kwv yees li 360–362 xyoo tom qab yug Yexus.\n\nMaumoos 4\n\nKev tsov rog thiab kev puas tsuaj muaj ntxiv—Cov neeg phem rau txim rau cov neeg phem—Txoj kev phem huaj vam loj dua li tej uas tau muaj nyob tag nrho hauv cov neeg Ixayees—Tej poj niam thiab tej me nyuam raug muab tua txi rau tej mlom—Cov Neeg Lamas pib cheb cov Neeg Nifais ua ntej lawv. Kwv yees li 363–375 xyoo tom qab yug Yexus.\n\nMaumoos 5\n\nMaumoos rov qab coj cov Neeg Nifais tej tub rog nyob hauv hav rog ntawm ntshav thiab txoj kev puas tsuaj—Phau Ntawv Maumoos yuav tawm los yaum tag nrho Ixayees tias Yexus yog tus Khetos—Vim yog lawv txoj kev tsis ntseeg, cov Neeg Lamas yuav raug tawg ri niab, thiab tus Ntsuj Plig yuav tseg tsis nrog lawv nyob lawm—Lawv yuav tau txais txoj moo zoo los ntawm Lwm Haiv Neeg nyob hauv hnub nyoog kawg. Kwv yees li 375–384 xyoo tom qab yug Yexus.\n\nMaumoos 6\n\nCov Neeg Nifais sib sau rau hauv thaj av Khumaulas ua npluav rog kawg—Maumoos zais tej ceev xwm txheej dawb ceev nyob hauv lub roob Khumaulas—Cov Neeg Lamas kov yeej, thiab haiv Neeg Nifais raug puas tsuaj tas—Pua txhiab leej raug ntaj tua. Kwv yees li 385 xyoo tom qab yug Yexus.\n\nMaumoos 7\n\nMaumoos caw cov Neeg Lamas ntawm hnub nyoog kawg los ntseeg Khetos, txais nws txoj moo zoo, thiab raug cawm dim—Tag nrho cov uas ntseeg phau Vajlugkub Npaiv Npaum kuj yuav ntseeg Phau Ntawv Maumoos thiab. Kwv yees li 385 xyoo tom qab yug Yexus.\n\nMaumoos 8\n\nCov Neeg Lamas nrhiav thiab rhuav cov Neeg Nifais—Phau Ntawv Maumoos yuav tawm tuaj los ntawm Vajtswv lub hwj chim—Tej kev txom nyem tau raug hais rau saum cov uas ua npau taws thiab cav tawm tsam tus Tswv txoj hauj lwm—Cov Neeg Nifais phau ceev xwm txheej yuav tawm tuaj nyob hauv ib hnub thaum muaj kev phem, kev poob ntawm qhov uas zoo, thiab thaum uas muaj txoj kev tso txoj moo zoo tseeb tseg. Kwv yees li 400–421 xyoo tom qab yug Yexus.\n\nMaumoos 9\n\nMaulaunais hu rau cov uas tsis ntseeg Khetos kom hloov siab lees txim—Nws ua tim khawv txog tus Vajtswv ntawm tej txuj ci tseem ceeb, tus uas muab tej kev tshwm sim thiab hliv tej txiaj ntsim thiab tej cim rau saum cov uas muaj kev ntseeg—Tej txuj ci tseem ceeb tau tsum vim yog txoj kev tsis ntseeg—Tej cim raws cov uas ntseeg—Tib neeg raug ntuas kom ntse thiab ceev tej lus txib. Kwv yees li 401–421 xyoo tom qab yug Yexus.\n\nEthaws\n\n\n\n\n\n\nEthaws 1\n\nMaulaunais muab tej ntsiab lus ntawm Ethaws tej kev sau—Ethaws zaj keeb kwm raug muab nthuav—Cov Neeg Tsales yam lus tsis tau raug muab ua kom tsis sib nkag siab nyob rau ntawm tus Pej Thuam Npanpes—Tus Tswv cog lus yuav coj lawv mus rau ib thaj av zoo thiab yuav ua kom lawv ua tau ib haiv neeg zoo heev.\n\nEthaws 2\n\nCov Neeg Tsales npaj lawv txoj kev tsiv rau thaj av uas tau cog lus tseg cia lawm—Nws yog ib thaj av zoo uas cov neeg nyob saum yuav tsum pe hawm Khetos los sis yuav raug cheb tawm pov tseg—Tus Tswv tham rau Tsales tus tij laugtau peb teev—Cov Neeg Tsales txua tej nkoj—Tus Tswv nug kom Tsales tus tij laugxav saib yuav taws teeb rau hauv cov nkoj li cas.\n\nEthaws 3\n\nTsales tus tij laugpom tus Tswv tus ntiv tes thaum nws kov kaum rau lub pob zeb—Khetos ua nws lub cev ntsuj plig rau Tsales tus tij laugpom—Cov uas muaj ib txoj kev paub zoo tsis muaj peev xwm raug muab ceev kom tsis pom dhau daim ntaub thaiv—Tej khoom txhais lus raug muaj kom coj tau cov Neeg Tsales phau ceev xwm txheej los rau qhov kaj.\n\nEthaws 4\n\nMaulaunais raug txib kom zwm tseg tej kev sau ntawm Tsales tus tij laug—Lawv yuav raug ua kom tsis pom mus txog thaum tej tib neeg yuav muaj txoj kev ntseeg ib yam li Tsales tus tij laug—Khetos txib kom tib neeg ntseeg nws tej lus thiab cov uas yog nws cov pab coj—Tib neeg raug txib kom hloov siab lees txim, ntseeg txoj moo zoo, thiab raug cawm dim.\n\nEthaws 5\n\nPeb tug tim khawv thiab txoj hauj lwm no yuav sawv li ib tug tim khawv txog qhov tseeb ntawm Phau Ntawv Maumoos.\n\nEthaws 6\n\nCov Neeg Tsales tej nkoj raug cua ntsawj mus rau thaj av uas tau cog lus tseg cia lawm—Cov neeg qhuas tus Tswv rau nws txoj kev zoo—Aulaihas raug tsa ua vaj ntxwv kav lawv—Tsales thiab nws tus tij laugtuag.\n\nEthaws 7\n\nAulaihas kav ncaj ncees—Nyob ntawm kev siv hwj chim thiab kev sib cav sib ceg, ob pab uas sib ntxub ntawm Sus thiab Khauhos raug tsa muaj—Tej yaj saub rau txim rau txoj kev phem thiab txoj kev pe dab pe mlom ntawm cov neeg, uas tom qab ntawd ho hloov siab lees txim.\n\nEthaws 8\n\nMuaj kev sib cav thiab kev sib ceg rau hauv lub teb chaws—Akis txhim tsa ib pab neeg tuav hauv cog lus tua vaj ntxwv—Tej kev tuav hauv yog los ntawm tus dab thiab ua kom tej haiv neeg muaj kev puas tsuaj—Lwm Haiv Neeg tam sim no raug ceeb toom tawm tsam txoj kev tuav hauv uas yuav nrhiav ntxeev txoj kev ywj siab ntawm tag nrho tej thaj av, tej haiv neeg, thiab tej teb chaws.\n\nEthaws 9\n\nIb tug muab lub teb chaws rau ib tug los ntawm caj ces, kev nrhiav tswv yim tuav hauv, thiab kev tua neeg—Emaws tau pom Leej Tub ntawm txoj kev Ncaj ncees—Ntau tus yaj saub qhuab qhia txoj kev hloov siab lees txim—Ib qho kev tshaib nqhis thiab tej nab muaj taug muab teeb meem rau cov neeg.\n\nEthaws 10\n\nIb tug vaj ntxwv kav dhau ib tug—Ib txhia vaj ntxwv ncaj ncees; lwm cov phem—Thaum muaj txoj kev ncaj ncees, cov neeg tau koob hmoov thiab vam meej los ntawm tus Tswv.\n\nEthaws 11\n\nTsov rog, tej kev ntxeev siab, thiab txoj kev phem khoo cov Neeg Tsales lub neej—Tej yaj saub qhia ua ntej txog txoj kev puas tsuaj khees kawv ntawm cov Neeg Tsales tsuas yog lawv hloov siab lees txim xwb—Cov neeg tsis kam lees txais tej yaj saub cov lus.\n\nEthaws 12\n\nTus yaj saub Ethaws ntuas cov neeg kom ntseeg Vajtswv—Maulaunais qhia txog tej yam zoo kawg thiab xav tsis thoob uas tau ua los ntawm txoj kev ntseeg—Txoj kev ntseeg ua tau rau Tsales tus tij laugpom Khetos—Tus Tswv muab txoj kev qaug zog rau tib neeg kom lawv thiaj li yuav txo hwj chim—Tsales tus tij laugtxav lub Roob Xelees los ntawm txoj kev ntseeg—Txoj kev ntseeg, kev cia siab, thiab kev siab hlub yog tej yuav tsum muaj rau txoj kev cawm seeg—Maulaunais tau pom Yexus tim ntsej tim muag.\n\nEthaws 13\n\nEthaws hais txog ib lub Yeluxalees tshiab yuav raug rhawv nyob hauv Amelikas los ntawm Yauxej cov noob—Nws qhia tej uas yuav muaj los yav tom ntej, raug ntiab tawm, sau cov Neeg Tsales tej keeb puam, thiab qhia ua ntej txog txoj kev puas tsuaj ntawm cov Neeg Tsales—Muaj tsov rog thoob plaws txhua thaj av.\n\nEthaws 14\n\nTxoj kev tsis ncaj ntawm cov neeg coj ib txoj kev foom los rau saum thaj av—Khauli-athumaws mus ua rog tawm tsam Nkiliyas, ces Lis, thiab tom qab ntawd rau Siv—Ntshav thiab kev puas tsuaj npog thaj av tas.\n\nEthaws 15\n\nCov Neeg Tsales ntau plhom raug tua tuag nyob hauv hav rog—Siv thiab Khauli-athumaws sau tag nrho cov neeg tuaj sib tua kom mus txog thaum tuag—Tus Tswv tus Ntsuj Plig tsum tsis nyob nrog lawv—Haiv Neeg Tsales raug puas tsuaj huv tib si—Tsuas tshuav Khauli-athumaws xwb.\n\nMaulaunais\n\n\n\n\n\n\nMaulaunais 1\n\nMaulaunais sau cia rau txoj kev pab ntawm cov Neeg Lamas—Cov Neeg Nifais uas tsis kam tso Khetos tseg raug tua pov tseg. Kwv yees li 401–421 xyoo tom qab yug Yexus.\n\nMaulaunais 2\n\nYexus tau muab hwj chim rau kaum ob tug pab coj uas yog Neeg Nifais kom pub tau tus Vaj Ntsuj Plig Dawb Huv. Kwv yees li 401–421 xyoo tom qab yug Yexus.\n\nMaulaunais 3\n\nTej txwj laug tsa cov pov thawj thiab tej xib hwb los ntawm txoj kev tso tes rau. Kwv yees li 401–421 xyoo tom qab yug Yexus.\n\nMaulaunais 4\n\nKev qhia seb tej txwj laug thiab tej pov thawj foom koob hmoov thiab muab cov mov mog ntawm lub cim nco txog li cas. Kwv yees li 401–421 xyoo tom qab yug Yexus.\n\nMaulaunais 5\n\nTxoj kev qhia txog txoj kev foom koob hmoov thiab muab cov kua txiv hmab ntawm lub cim nco txog. Kwv yees li 401–421 xyoo tom qab yug Yexus.\n\nMaulaunais 6\n\nCov neeg hloov siab lees txim raug ua kev cai raus dej thiab raug tos txais—Tej mej zeej hauv lub koom txoos uas hloov siab lees txim raug zam txim—Tej kev sab laj raug coj los ntawm tus Vaj Ntsuj Plig Dawb Huv lub hwj chim. Kwv yees li 401–421 xyoo tom qab yug Yexus.\n\nMaulaunais 7\n\nTau muab ib txoj kev caw kom nkag tau rau hauv tus Tswv qhov chaw so—Thov Vajtswv tag siab nrho—Tus Ntsuj Plig ntawm Khetos ua tau kom neeg paub qhov zoo tawm ntawm qhov phem—Dab Ntxwg Nyoog yaum kom neeg tsis lees yuav Khetos thiab ua phem—Tej yaj saub ua kom pom txog txoj kev los ntawm Khetos—Los ntawm txoj kev ntseeg, raug ua tau tej txuj ci tseem ceeb thiab tej tim tswv qhuab qhia—Neeg yuav tsum cia siab rau txoj sia nyob mus ib txhis thiab los npuab rau txoj kev siab hlub. Kwv yees li 401–421 xyoo tom qab yug Yexus.\n\nMaulaunais 8\n\nUa kev cai raus dej rau tej me nyuam yaus yog ib qho kev phem qias—Tej me nyuam yaus muaj txoj sia nyob hauv Khetos vim yog txoj kev Theej Txhoj—Txoj kev ntseeg, txoj kev hloov siab lees txim, txoj kev txo hwj chim thiab txoj kev siab mos siab muag, txoj kev txais tus Vaj Ntsuj Plig Dawb Huv, thiab txoj kev tiv mus kom txog thaum kawg yuav coj tau mus rau txoj kev cawm seeg. Kwv yees li 401–421 xyoo tom qab yug Yexus.\n\nMaulaunais 9\n\nCov Neeg Nifais thiab cov Neeg Lamas ua phem qias thiab poob ntawm txoj kev zoo—Lawv tsim txom thiab ib leeg tua ib leeg—Maumoos thov Vajtswv kom txoj kev hlub tshua thiab txoj kev zoo yuav nyob nrog Maulaunais mus ib txhis. Kwv yees li 401–421 xyoo tom qab yug Yexus.\n\nMaulaunais 10\n\nIb qho lus tim khawv ntawm Phau Ntawv Maumoos yeej yog los ntawm lub hwj chim ntawm tus Vaj Ntsuj Plig Dawbuv—Tej txiaj ntsim ntawm tus Ntsuj Plig raug muab faib rau cov uas muaj kev ntseeg—Tej txiaj ntsim ntawm sab ntsuj plig yeej mus ua ke nrog txoj kev ntseeg tas mus li—Maulaunais tej lus hais tawm hauv av los—Cia li los cuag Khetos, cia li ua kom zoo tshaj plaws nyob hauv nws, thiab ua kom nej tej ntsuj plig dawb huv. Kwv yees li 421 xyoo tom qab yug Yexus.\n\nTej Nqe Qhia txog Nyob Hauv Phau Ntawv Maumoos\n\nPhau Ntawv Maumoos, tshaj li txhua lwm yam huv tib si, ua tim khawv rau qhov tseeb ntawm Yexus Khetos thiab ntawm cov lus qhuab qhia ntawm Yexus Khetos txoj moo zoo. Cov hau lus thiab vajlugkub nram no muab kev qhia txog cov neeg, tej chaw, tej lus qhuab qhia, thiab tej yam muaj tshwm sim nyob hauv Phau Ntawv Maumoos.\n\n", "explanation 0": "[center][font_size=26]Ib Zaj uas Piav Qho Me Ntsis txog Phau Ntawv Maumoos[/font_size][/center]\n\nPhau Ntawv Maumoos yog ib phau ceev xwm txheej dawb ceev txog cov neeg uas nyob hauv thaj av Amelikas txheej thaum ub, thiab tau muab sau rau saum tej daim phiaj kub thiab tooj. Nyob hauv phau ntawv no kiag tau hais txog plaub yam phiaj ceev xwm txheej:\n\nNifais cov Phiaj, uas muaj ob yam: cov Phiaj Nqaim thiab cov Phiaj Dav. Thawj cov yog cov uas tau hais txog tej yam xwm ntawm sab ntsuj plig thiab cov yaj saub txoj hauj lwm thiab tej lus qhia, cov tom qab ho hais ntau zog txog keeb kwm kev ua ub ua no ntawm tej laj mej pej xeem (1 Nifais 9:2–4). Txij puag thaum Mauxiyas los, txawm li cas los xij, cov phiaj dav kuj muaj tej yam tseem ceeb dawb ceev ntawm sab ntsuj plig thiab.\n\nMaumoos cov Phiaj, uas yog ib cov ntsiab lus uas Maumoos muab los ntawm Nifais cov Phiaj Dav los, nrog ntau zaj lus qhia ntxiv rau. Cov phiaj no kuj tau muaj tej keeb kwm ntxiv los ntawm Maumoos, thiab nws tus tub Maulaunais kuj tau ntxiv tej zaj lus rau hauv thiab.\n\nEthaws cov Phiaj, uas qhia txog cov Neeg Tsales tej keeb kwm. Phau ceev xwm txheej no tau muab ua kom luv los ntawm Maulaunais, tus uas muab nws tej lus qhia ntxiv rau hauv thiab muab phau ceev xwm txheej coj los xyaw nrog zaj keeb kwm uas yog sawv daws li uas muaj lub npe “Phau Ntawv Ethaws.”\n\nCov Phiaj Toog uas yog Lihais cov neeg nqa tawm ntawm Yeluxalees tuaj 600 xyoo ua ntej Yexus Khetos yug los. Cov no ntim “Mauxes tsib phau ntawv, …Thiab cov Neeg Yudais ib phau ceev xwm txheej txij thaum chiv keeb los, …mus txog thaum vaj ntxwv Xedekhiyas, pib sawv kav teb chaws Yudas; Thiab cov yaj saub dawb huv tej lus qhia yam uas yuav muaj los yav tom ntej” (1 Nifais 5:11–13). Ntau cov lus los ntawm cov phiaj no, tseem hais txog Yaxayas cov lus thiab lwm cov yaj saub cov lus cov uas nyob hauv phau Vajlugkub Npaiv Npaum thiab cov uas tsis nyob, twb muaj nyob hauv Phau Ntawv Maumoos.\n\nPhau Ntawv Maumoos muaj kaum tsib zaj uas tseem ceeb, muaj suab npe ncha hu ua cov phau ntawv, txhua lub npe puav leej hu raws li tus kws uas sau; tsuas muaj ib zaj tsis xws li no xwb. Thawj pawg (cov thawj rau phau ntawv, es tom kawg muaj phau Oonis) yog ib qhov txhais los ntawm Nifais cov Phiaj Nqaim los. Ntawm nruab nrab phau Oonis thiab phau Mauxiyas muaj ib zaj lus sau nyob hauv hu ua Maumoos cov Lus. Zaj lus no txuas rau phau ceev xwm txheej uas muab sau rau saum cov Phiaj Nqaim nrog Maumoos cov ntsiab lus ntawm cov Phiaj Dav.\n\nPawg uas ntev tshaj plaws, txij ntawm Mauxiyas rau Maumoos, tshooj 7, huv tib si, yog ib qhov txhais los ntawm Maumoos cov ntsiab lus ntawm Nifais cov Phiaj Dav. Pawg xaus lus, txij ntawm Maumoos tshooj 8, mus rau tom phau ntawv kawg, yog Maumoos tus tub Maulaunais sau txaug cia, tus uas, tom qab tau sau tiav phau ceev xwm txheej uas hais txog nws txiv lub neej, sau ua ntsiab lus rau cov Neeg Tsales phau ceev xwm txheej (hu ua Phau Ntawv Ethaws) thiab tom qab tau ntxiv ntau zaj uas hu ua Maulaunais Phau Ntawv.\n\nNyob rau los sis ze rau xyoo 421 tom qab Yexus Khetos, Maulaunais, cov Neeg Nifais tus yaj saub thiab tus neeg sau keeb kwm kawg, uas tau foob phau ceev xwm txheej dawb ceev no thiab tau muab coj mus zais rau tus Tswv, es kom rho tau tawm rov qab los thaum hnub nyoog kawg raws li Vajtswv lub suab tau qhia tseg lawm los ntawm nws cov yaj saub thaum ub. Lub xyoos 1823 tom qab Yexus Khetos, tib tug Maulaunais no, tus uas sawv hauv qhov tuag rov qab los lawm, tau los xyuas tus yaj saub Yauxej Xamiv thiab tom qab ntawd tau muab cov phiaj txaug no rau nws.\n\n", "1-ne 1": "[center][font_size=26]Nifais Thawj Phau Ntawv[/font_size][/center]\n\nNws Kev Kav Teb Chaws Thiab Nws Kev Ua Hauj Lwm Qhuab Qhia Txoj Moo Zoo\n\nIb zag piav txog Lihais thiab nws tus poj niam Xaliyas, thiab nws plaub tug tub, hu ua, (pib ntawm tus hlob mus) Lamas, Lemu-ees, Xam, thiab Nifais. Tus Tswv ceeb toom kom Lihais khiav tawm hauv daim av Yeluxalees mus, vim tias nws tau qhia tej uas yuav muaj los yav tom ntej rau tej pej xeem hais txog lawv tej kev txhaum thiab lawv nrhiav txo nws txoj sia pov tseg. Nws nrog nws tsev neeg tsiv mus peb hnub nyob hauv roob moj sab qhua. Nifais coj nws cov tij laug rov qab mus pem daim av Yeluxalees mus muab cov Neeg Yudais phau ceev xwm txheej. Zaj piav txog lawv tej kev txom nyem. Lawv coj Ixama-ees cov ntxhais ua poj niam. Lawv coj lawv tsev neeg tawm mus rau tom roob moj sab qhua. Lawv tej kev txom nyem thiab kev kub ntxhov nyob tom roob moj sab qhua. Lawv txoj kev tsiv. Lawv mus txog cov dej hiav txwv. Nifais cov tij laug ntxeev siab rau nws. Nws ua rau nkawd ua twj ywm, thiab txua ib lub nkoj. Lawv hu qhov chaw no lub npe hu ua Huaj Vam. Lawv hla cov dej hiav txwv mus rau thaj av uas tau cog lus cia lawm, thiab lwm yam ntxiv. Zaj no yog hais raws nraim li Nifais zaj; los sis ua lwm yam hais, kuv, Nifais tau sau phau ceev xwm txheej no.\n\n[center][font_size=26]Tshooj 1[/font_size][/center]\n\n[i]Nifais pib sau nws cov neeg phau ceev xwm txheej—Lihais ua yog toog pom ib tug ncej nplaim hluav taws thiab nyeem ib phau ntawv uas qhia tej uas yuav muaj los yav tom ntej—Nws qhuas Vajtswv, nws qhia txog qhov uas tus Mexiyas yuav los, thiab nws qhia txog qhov uas Yeluxalees yuav raug puas tsuaj mus—Cov Neeg Yudais tsim txom nws. Kwv yees li 600 xyoo ua ntej yug Yexus.[/i]\n\n1 Kuv, Nifais, tau yug los ntawm niam txiv uas zoo, yog li ntawd kuv raug qhia kuv txiv tej yam kev txawj ntse huv tib si; thiab tau pom kev tsim txom ntau nyob hauv kuv lub neej, txawm li ntawd los, kuv tseem tau raug txhawb pab los ntawm tus Tswv ntau heev nyob tag nrho rau hauv kuv lub neej thiab; muaj tseeb tiag, tau paub ntau txog txoj kev zoo thiab tej txuj ci uas neeg tsis paub txog ntawm Vajtswv, ces kuv txawm sau ib phau ceev xwm txheej txog tej yam uas kuv tau ua los lawm nyob rau hauv kuv lub neej.\n\n2 Muaj tseeb tiag, kuv sau ib phau ceev xwm txheej raws li kuv txiv yam lus, uas muaj txog cov Neeg Yudais kev txawj ntse thiab cov neeg Iyiv yam lus.\n\n3 Thiab kuv paub tias phau ceev xwm txheej uas kuv sau no muaj tseeb tiag; thiab kuv muab kiag kuv txhais tes sau; thiab kuv sau raws nraim li kuv txoj kev txawj ntse.\n\n4 Vim tau muaj tias pib thawj xyoo uas Xedekhiyas, teb chaws Yudas tus vaj ntxwv, sawv kav teb chaws, (kuv txiv, Lihais, tau nyob hauv Yeluxalees tas nws sim neej); thiab tib lub xyoo ntawd kiag tau muaj ntau tug yaj saub tuaj, tau qhia tej uas yuav muaj los yav tom ntej rau cov neeg sawv daws kom lawv yuav tsum hloov siab lees txim, tsis li ntawd lub zos Yeluxalees uas loj yuav tsum raug puas tsuaj mus.\n\n5 Vim li ntawd ces tau muaj tias kuv txiv, Lihais, thaum nws tau tawm mus thov tus Tswv, muaj tseeb tiag, nws twb tau thov tag nws lub siab lub ntsws, rau nws cov neeg.\n\n6 Thiab tau muaj tias thaum nws thov tus Tswv, txawm muaj ib tug ncej nplaim hluav taws tshwm tuaj nyob saum ib lub pob zeb ntawm nws xub ntiag; thiab nws pom ntau yam thiab hnov ntau yam; thiab vim tej yam uas nws tau pom thiab nws tau hnov nws txawm xob vog thiab tshee heev kawg li.\n\n7 Thiab tau muaj tias nws rov qab los tom nws lub tsev hauv Yeluxalees; thiab nws qhau cev hlo rau saum nws lub txaj pw, vim tus Ntsuj Plig thiab tej yam xwm uas nws tau pom twb ua rau nws tsis muaj zog lawm.\n\n8 Thiab tus Ntsuj Plig twb tseem ua rau nws tsis muaj zog, nws ua yog toog pom mus deb, uas nws tau pom ntuj qhib plo, thiab nws xav tias nws pom Vajtswv zaum saum nws lub rooj zaum, muaj tim tswv coob leej suav tsis txheeb nrog ncig nws, zoo li lawv hu nkauj thiab qhuas lawv tus Vajtswv.\n\n9 Thiab tau muaj tias nws tau pom Ib Tug nqis puag nruab ntug los, thiab nws ntsia pom tias tus ntawd qhov ci tseem ci tshaj li lub hnub thaum tav su.\n\n10 Thiab nws kuj tau pom kaum ob tug lawv tus ntawd qab, thiab lawv qhov ci tseem ci tshaj cov hnub qub nyob saum ntuj.\n\n11 Thiab lawv tau nqis los thiab tau mus saum nruab nqhuab; thiab thawj tug tau los thiab tau sawv ntawm kuv txiv xub ntiag, thiab tau muab ib phau ntawv rau nws, thiab hais kom nws yuav tsum nyeem.\n\n12 Thiab tau muaj tias thaum nws nyeem, nws txawm muaj tus Tswv tus Ntsuj Plig puv npo.\n\n13 Thiab nws nyeem, hais tias: Kev txom nyem, kev txom nyem, rau Yeluxalees, vim kuv tau pom nej tej kev qias! Muaj tseeb tiag, thiab kuv txiv tau nyeem ntau yam txog Yeluxalees—hais tias nws yuav raug puas tsuaj mus, thiab tej neeg zej zog uas nyob hauv thiab; coob leej yuav tuag rau hniav ntaj hniav riam, thiab coob leej yuav raug txhom cab mus rau hauv Npanpiloos.\n\n14 Thiab tau muaj tias thaum kuv txiv tau nyeem thiab tau pom ntau yam zoo thiab tseem ceeb, nws tau tsa ncauj hais ntau yam rau tus Tswv; xws li: Koj txoj hauj lwm zoo thiab tseem ceeb kawg li, Au tus Tswv Vajtswv tus uas Muaj Hwj Chim loj kawg nkaus! Koj lub rooj zaum nyob siab puag saum ntuj ceeb tsheej, thiab koj lub hwj chim, thiab qhov zoo, thiab lub siab hlub tshua nthuav pub rau tag nrho cov neeg hauv ntiaj teb no huv tib si; thiab, vim tias koj muaj lub siab hlub tshua, koj yuav tsis cia kom cov neeg uas los cuag koj piam sij mus!\n\n15 Thiab tom qab uas kuv txiv tau tsa lus qhuas nws tus Vajtswv zoo li no lawm; nws tus ntsuj plig txawm tau zoo siab heev, thiab tag nrho nws lub siab puv npo, vim tej yam uas nws tau pom los lawm, muaj tseeb tiag, yam uas tus Tswv tau pub rau nws pom.\n\n16 Thiab nim no kuv, Nifais, tsis sau tag nrho tej zaj uas kuv txiv tau sau cia lawm, vim nws tau sau ntau yam uas nws tau ua yog toog pom thiab ua npau suav pom; thiab nws kuj tau sau ntau yam uas nws tau qhia tej uas yuav muaj los yav tom ntej thiab tau hais rau nws tej me nyuam, uas kuv yuav tsis sau tag nrho txhua zaj.\n\n17 Tiam sis kuv yuav sau txog zaj uas kuv tau ua los lawm nyob hauv kuv lub neej. Saib seb, kuv sau ib zag ntsiab lus tawm ntawm kuv txiv phau ceev xwm txheej, rau saum cov phiaj uas kuv tau muab kuv txhais tes ua kiag; yog li ntawd, tom qab uas kuv tau sau ib zag ntsiab lus tawm ntawm kuv txiv phau ceev xwm txheej lawm ces kuv yuav sau ib zag txog kuv lub neej.\n\n18 Yog li ntawd, kuv xav kom nej paub, tias tom qab uas tus Tswv tau muab ntau yam tseem ceeb rau kuv txiv, Lihais pom, muaj tseeb tiag, hais txog kev puas tsuaj ntawm Yeluxalees, saib seb nws tau mus ncig rau tej pej xeem, thiab nws tau pib tshaj tawm tej uas yuav muaj los yav tom ntej thiab hais rau lawv txog cov uas nws tau pom thiab tau hnov los lawm.\n\n19 Thiab tau muaj tias cov Neeg Yudais txawm tau thuam nws vim tej uas nws tau ua tim khawv rau lawv; vim tias nws tau ua tim khawv tseeb ntawm lawv tej kev phem thiab lawv tej kev qias; thiab nws ua tim khawv tias tej yam uas nws tau pom thiab tau hnov lawm, thiab tej yam uas nws tau nyeem nyob hauv phau ntawv thiab, tau qhia meej txog qhov uas tus Mexiyas yuav los, thiab txoj kev txhiv dim rau neeg ntiaj teb.\n\n20 Thiab thaum cov Neeg Yudais hnov tej no lawv npau taws rau nws; muaj tseeb tiag, twb ib yam nkaus li ua rau cov yaj saub thaum ub, cov uas lawv tau muab ntiab khiav tawm, thiab xuas pob zeb ntaus, thiab tua pov tseg; thiab lawv nrhiav txo nws txoj sia, kom lawv yuav tau muab nws txoj sia txo pov tseg. Tiam sis saib seb, kuv, Nifais, yuav qhia rau nej tias tus Tswv txoj kev hlub tshua muaj nyob nrog txhua tus uas nws twb tau xaiv tseg lawm, vim lawv txoj kev ntseeg, thiaj ua rau lawv muaj zog zis mus txog thaum lawv muaj lub hwj chim ntawm txoj kev cawm dim.\n\n", "1-ne 2": "[center][font_size=26]Tshooj 2[/font_size][/center]\n\n[i]Lihais coj nws tsev neeg khiav mus tom roob moj sab qhua uas nyob ze tus Dej Hiav Txwv Liab—Lawv tso lawv vaj tse tseg—Lihais ua kev cai txi pub rau tus Tswv thiab nws qhia nws cov tub kom coj raws li tej lus txib—Lamas thiab Lemu-ees yws yws rau nkawd txiv—Nifais mloog lus thiab muaj lub siab ntseeg thov; tus Tswv hais lus rau nws, thiab nws raug xaiv los kav nws cov tij laug. Kwv yees li 600 xyoo ua ntej yug Yexus.[/i]\n\n1 Vim saib seb, tau muaj tias tus Tswv tau hais rau kuv txiv, muaj tseeb tiag, twb tau hais nyob hauv ib zag npau suav, thiab tau hais rau nws tias: Koj tau koob hmoov kawg Lihais, vim yog tej uas koj tau ua lawm; thiab vim koj tau muab siab ntseeg thiab tau qhia txhua yam uas kuv tau txib koj ua rau cov neeg no sawv daws, saib seb, lawv nrhiav muab koj txoj sia txo pov tseg.\n\n2 Thiab tau muaj tias tus Tswv tau txib kuv txiv, twb tau hais nyob hauv ib zag npau suav, kom nws yuav tsum coj nws tsev neeg thiab khiav tawm mus rau tom roob moj sab qhua.\n\n3 Thiab tau muaj tias nws tau mloog tus Tswv lus, vim li ntawd nws thiaj tau ua raws li tus Tswv tau txib nws.\n\n4 Thiab tau muaj tias nws tau ncaim mus rau tom roob moj sab qhua. Thiab nws tau tso nws lub vaj lub tsev tseg, thiab thaj av uas yog nws qub txeeg qub teg, thiab nws tej nyiaj thiab nws tej kub, thiab nws tej khoom muaj nuj nqis, thiab tsis tau nqa ib yam dab tsi nrog nws li, tsuas yog coj nws tsev neeg nkaus xwb, thiab nqa tej yam yuav siv xwb, thiab nqa cov tsev pheeb suab ntaub xwb, thiab nws txawm tawm mus rau tom roob moj sab qhua lawm.\n\n5 Thiab nws tau nqis raws ciam teb tuaj ze ntawm ntug Dej Hiav Txwv Liab; thiab nws tsiv mus rau hauv roob moj sab qhua hauv ciam teb uas nyob ze zog rau ntawm Dej Hiav Txwv Liab; thiab nws kuj tau tsiv mus rau hauv roob moj sab qhua nrog nws tsev neeg, uas muaj kuv niam, Xaliyas, thiab kuv cov tij laug, uas yog Lamas, Lemu-ees, thiab Xam.\n\n6 Thiab tau muaj tias thaum nws tau mus peb hnub rau hauv roob moj sab qhua lawm, nws tau tsa nws lub tsev pheeb suab ntaub nyob hauv ib lub hav nyob ib sab ntawm ib tug kwj deg uas muaj dej.\n\n7 Thiab tau muaj tias nws tau tsa ib lub thaj pob zeb, thiab nws tau ua kev cai txi pub rau tus Tswv, thiab ua tus Tswv uas yog peb tus Vajtswv tsaug.\n\n8 Thiab tau muaj tias nws tau tis tus dej ntawd npe hu ua tus dej Lamas, thiab tus dej ntawd ntws mus tshuam rau Dej Hiav Txwv Liab; thiab lub hav ntawd nyob rau ntawm ciam teb ze ntawm qhov dej tshuam.\n\n9 Thiab thaum kuv txiv tau pom tias tus dej ntawd ntws mus tshuam rau hauv pas Dej Hiav Txwv Liab, nws hais rau Lamas hais tias: Au xav kom koj yuav zoo tau npaum li tus dej no, uas ntws mus tsis tu ncua rau hauv txhua txoj kev ncaj ncees huv tib si!\n\n10 Thiab nws kuj tau hais rau Lemu-ees hais tias: Au xav kom koj yuav zoo tau npaum li lub hav no, khov thiab ruaj nrees, thiab nyob khov kho hauv kev coj raws nraim li tus Tswv tej lus txib!\n\n11 Nim no nws hais li no los vim Lamas thiab Lemu-ees nkawd txoj kev tawv ncauj; vim saib seb nkawd tau yws yws ntau yam rau nkawd txiv, vim tias nws yog ib tug neeg uas pheej ua yog toog pom, thiab thiaj tau coj lawv tawm ntawm daim av Yeluxalees, kom tso thaj av uas yog lawv qub txeeg qub teg tseg, thiab tau tso lawv tej nyiaj tej kub, thiab tso lawv tej khoom muaj nuj nqis, es tuaj mus piam sij nyob rau tom roob moj sab qhua. Thiab nkawd hais tias nws tau ua li no los yog vim tej yam vwm ntsuav uas nws lub siab xav.\n\n12 Vim li no Lamas thiab Lemu-ees, ob tug ua tij, thiaj tau yws yws rau nkawd txiv. Thiab nkawd tseem tau yws yws vim tias nkawd tsis paub txog tej kev ua dej ua num ntawm tus Vajtswv uas tau tsim nkawd los.\n\n13 Thiab nkawd kuj tsis tau ntseeg tias Yeluxalees, lub nroog loj ntawd, yuav raug puas tsuaj mus raws li cov yaj saub tej lus. Thiab nkawd zoo li cov Neeg Yudais uas nyob rau hauv Yeluxalees, cov uas nrhiav muab kuv txiv txoj sia txo pov tseg.\n\n14 Thiab tau muaj tias kuv txiv txawm tau hais rau nkawd nyob hauv lub hav Lemu-ees, nws hais muaj hwj chim zis, muaj tus Ntsuj Plig puv npo hauv nws, nws hais mus txog thaum nkawd lub cev tshee na ntawm nws xub ntiag. Thiab nws tau ua rau nkawd ua twj ywm, kom nkawd tsis txhob yws yws nws lawm; yog li ntawd, nkawd thiaj tau ua raws li nws txib nkawd.\n\n15 Thiab kuv txiv tau nyob hauv ib lub tsev pheeb suab ntaub.\n\n16 Thiab tau muaj tias kuv, Nifais, tus uas tseem hluas heev, tiam sis tseem muaj lub cev loj siab, thiab kuj muaj lub siab xav paub txog Vajtswv tej txuj ci uas neeg tsis paub txog thiab, yog li ntawd, kuv thiaj tau tsa ncauj quaj thov rau tus Tswv; thiab saib seb nws tau los xyuas kuv, thiab tau nplij kuv lub siab ces kuv txawm ntseeg txhua lo lus uas kuv txiv tau hais; yog li ntawd, kuv tseem tsis tau ntxeev siab tawm tsam nws li kuv cov tij laug.\n\n17 Thiab kuv tau hais rau Xam, kom nws paub txog tej yam uas tus Tswv tau pub rau kuv paub los ntawm nws tus Ntsuj Plig Dawb Huv. Thiab tau muaj tias nws tau ntseeg kuv cov lus.\n\n18 Tiam sis, saib seb, Lamas thiab Lemu-ees tsis kam mloog kuv cov lus; thiab kuv tau nyuaj siab rau qhov nkawd muaj lub siab tawv kuv thiaj tau thov tus Tswv pab nkawd.\n\n19 Thiab tau muaj tias tus Tswv tau hais rau kuv, hais tias: Koj tau koob hmoov kawg, Nifais, vim koj txoj kev ntseeg, vim koj tau kub siab lug nrhiav kuv nrog lub siab mos siab muag.\n\n20 Thiab npaum tias koj yuav coj raws nraim li kuv tej lus txib, koj yeej yuav huaj vam, thiab yuav raug coj mus rau thaj av uas tau cog lus cia lawm; muaj tseeb tiag, twb yog ib thaj av uas kuv tau npaj tseg cia rau koj lawm; muaj tseeb tiag, yog ib thaj av uas zoo tshaj li lwm thaj.\n\n21 Thiab npaum tias koj ob tug tij laug yuav ntxeev siab tawm tsam koj, nkawd yuav raug txiav tawm ntawm tus Tswv lub xub ntiag mus.\n\n22 Thiab npaum tias koj yuav coj raws nraim li kuv tej lus txib, koj yuav raug xaiv los ua tus thawj thiab tus xib hwb uas kav koj ob tug tij laug.\n\n23 Vim saib seb, hnub uas nkawd yuav ntxeev siab tawm tsam kuv, kuv yuav foom phem rau nkawd, twb yuav yog ib qhov kev foom mob heev li, thiab nkawd yuav tsis muaj hwj chim tshaj koj tej xeeb leej xeeb ntxwv tsuas ntshai lawv ho yuav ntxeev siab tawm tsam kuv thiab xwb.\n\n24 Thiab yog muaj tias lawv ntxeev siab tawm tsam kuv, lawv yuav ua ib rab nplawm rau koj tej xeeb leej xeeb ntxwv, uas yuav txhib kom lawv ntxhov rau tej kev rov nco txog.\n\n", "1-ne 3": "[center][font_size=26]Tshooj 3[/font_size][/center]\n\n[i]Lihais cov tub rov qab mus pem Yeluxalees mus nqa cov phiaj toog—Lanpas tsis kam muab cov phiaj rau lawv—Nifais ntuas thiab yaum nws cov tij laug—Lanpas txhav lawv tej khoom thiab yuav muab lawv tua—Lamas thiab Lemu-ees ntaus Nifais thiab Xam thiab ib tug tim tswv tsis pub nkawd ntaus nws. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias kuv, Nifais, tom qab uas kuv nrog tus Tswv tham tas lawm, kuv tau rov qab los rau tom kuv txiv lub tsev pheeb suab ntaub.\n\n2 Thiab tau muaj tias nws tau hais rau kuv, hais tias: Saib seb kuv tau ua ib zag npau suav, nyob hauv zaj npau suav no tus Tswv tau txib kuv tias kom koj thiab koj cov tij laug yuav tsum rov qab mus lawm pem Yeluxalees.\n\n3 Vim saib seb, Lanpas tau cov Neeg Yudais phau ceev xwm txheej thiab kuj muaj ib zag keeb kwm uas qhia txog kuv cov poj koob yawm txwv, thiab muab lawv sau rau hauv cov phiaj toog.\n\n4 Yog li ntawd, tus Tswv tau txib kuv tias kom koj thiab koj cov tij laug yuav tsum mus lawm pem Lanpas tsev, thiab nrhiav cov ceev xwm txheej, thiab coj cov ntawd los rau ntawm roob moj sab qhua no.\n\n5 Thiab nim no, saib seb koj cov tij laug yws yws, hais tias yam uas kuv hais kom lawv ua mas nyuaj heev; tiam sis saib seb twb tsis yog kuv hais kom lawv ua, tiam sis nws yog ib txoj lus txib ntawm tus Tswv.\n\n6 Yog li ntawd kuv tus me tub es, cia li mus, thiab koj yuav raug txhawb pab los ntawm tus Tswv, vim tias koj tsis tau yws nws li.\n\n7 Thiab tau muaj tias kuv, Nifais, tau hais rau kuv txiv tias: Kuv yuav mus thiab ua tej uas tus Tswv tau txib kom ua, vim kuv paub tias tus Tswv yeej tsis muab tej lus txib rau tib neeg ua ib yam dab tsi li, tsuas yog nws yuav npaj ib txoj hau kev rau lawv xwv kom lawv yuav ua tau yam uas nws tau txib lawv ua lawm xwb.\n\n8 Thiab tau muaj tias thaum kuv txiv tau hnov cov lus no nws tau zoo siab heev, vim nws paub lawm tias tus Tswv tau foom koob hmoov rau kuv lawm.\n\n9 Thiab kuv, Nifais, thiab kuv cov tij laug tau taug kev mus hauv roob moj sab qhua, peb nqa peb cov tsev pheeb suab ntaub, nce rov qab mus pem daim av Yeluxalees.\n\n10 Thiab tau muaj tias thaum peb nce rov mus txog pem daim av Yeluxalees lawm, kuv thiab kuv cov tij laug txawm tau sib tham.\n\n11 Thiab peb tau sib twv hmoov—saib peb leej twg yuav tsum mus hauv Lanpas lub tsev; Thiab tau muaj tias twv hmoov tau poob rau Lamas; thiab Lamas txawm tau mus hauv Lanpas lub tsev, thiab nws nrog Lanpas tham thaum nws zaum nyob hauv nws lub tsev.\n\n12 Thiab nws tau thov rau Lanpas kom muab cov ceev xwm txheej uas tau muab sau rau saum cov phiaj toog, uas muaj ib zag keeb kwm uas qhia txog kuv txiv tej poj koob yawm txwv.\n\n13 Thiab saib seb, tau muaj tias Lanpas tau npau taws, thiab muab Lamas thawb tawm ntawm nws lub xub ntiag mus; thiab nws tsis kam muab cov ceev xwm txheej no rau Lamas. Yog li ntawd, nws thiaj hais rau Lamas tias: Saib seb koj yog ib tug tub sab, thiab kuv yuav muab koj tua.\n\n14 Tiam sis Lamas tseem tau khiav tawm ntawm nws lub xub ntiag mus, thiab tau piav tej uas Lanpas tau ua, rau peb. Thiab peb kuj tau pib nyuaj siab heev, thiab kuv cov tij laug twb tau yuav luag rov qab mus cuag kuv txiv nram roob moj sab qhua.\n\n15 Tiam sis saib seb kuv tau hais rau lawv tias: Ib yam li tus Tswv muaj txoj sia nyob, thiab ib yam li uas peb tseem muaj txoj sia nyob, peb yuav tsis rov qab mus cuag peb txiv nram roob moj sab qhua, txog thaum uas peb tau ua tiav yam uas tus Tswv tau txib kom peb tuaj ua lawm tso.\n\n16 Yog li ntawd, cia peb muaj txoj kev ntseeg coj raws nraim li tus Tswv tej lus txib; yog li ntawd cia peb mus lawm nram thaj av uas yog peb txiv qub txeeg qub teg, vim saib seb nws tau tso tej nyiaj thiab tej kub tseg, thiab ib puas tsav yam uas muaj nuj nqis. Thiab nws tau ua ib puas yam tsav zoo li no los vim yog tej uas tus Tswv kom ua.\n\n17 Vim nws paub lawm tias Yeluxalees yuav tsum raug puas tsuaj mus, rau qhov vim tej tib neeg txoj kev phem.\n\n18 Vim saib seb, lawv tau tsis kam lees yuav cov yaj saub tej lus. Yog li ntawd, yog tias kuv txiv tseem nyob hauv lub teb chaws ntawd tom qab uas nws tau raug hais kom khiav tawm ntawm lub teb chaws ntawd mus, saib seb, nws yeej yuav piam sij tib yam. Yog li ntawd, nws thiaj yuav tsum tau khiav tawm ntawm lub teb chaws ntawd mus.\n\n19 Thiab saib seb, yam no yog Vajtswv lub tswv yim tias peb yuav tsum nqa kom tau cov ceev xwm txheej no, xwv kom peb yuav khaws tau peb cov yawg koob tej lus cia rau peb tej me nyuam.\n\n20 Thiab kom peb yuav khaws tau cov yaj saub dawb huv tej lus uas lawv tau hais los ntawm lawv qhov ncauj lawm cia rau peb tej me nyuam thiab, cov ntawd yog cov uas lawv twb tau txais los ntawm Vajtswv tus Ntsuj Plig thiab nws lub hwj chim, txij puag thaum ntuj tsim teb raug los mus txog ntua niaj hnub nim no.\n\n21 Thiab tau muaj tias tom qab uas kuv tau hais zoo li no lawm kuv thiaj yaum tau kuv cov tij laug, kom lawv yuav cia siab coj raws nraim li Vajtswv tej lus txib.\n\n22 Thiab tau muaj tias peb tau mus nram thaj av uas yog peb qub txeeg qub teg, thiab peb tau sau peb tej nyiaj tej kub thiab peb tej khoom muaj nuj nqis los ua ke.\n\n23 Thiab tom qab uas peb tau sau tej yam no los ua ke lawm, peb txawm rov qab nce mus pem Lanpas lub tsev dua.\n\n24 Thiab tau muaj tias peb txawm tau mus rau hauv Lanpas, thiab thov kom nws muab cov ceev xwm txheej uas muab sau rau saum cov phiaj toog rau peb, ces peb yuav muab peb tej nyiaj tej kub, thiab tag nrho peb tej khoom muaj nuj nqis rau nws.\n\n25 Thiab tau muaj tias thaum Lanpas pom peb tej khoom, thiab nws yog ib co uas zoo heev li, kawg tias, nws thiaj muab peb ntiab tawm, thiab tau xa nws cov tub qhe tuaj muab peb tua, xwv kom nws yuav tau peb tej khoom.\n\n26 Thiab tau muaj tias peb tau khiav ua Lanpas cov tub qhe ntej, thiab peb yuav tsum tso peb tej khoom rau tom qab, thiab cov khoom no txawm tau poob rau Lanpas tes.\n\n27 Thiab tau muaj tias peb tau khiav mus rau tom roob moj sab qhua lawm, thiab Lanpas cov tub qhe txawm raws tsis tau peb, thiab peb tau mus nkaum nyob rau hauv ib lub qhov tsua.\n\n28 Thiab tau muaj tias Lamas tau npau taws rau kuv, thiab rau kuv txiv thiab; thiab Lemu-ees los kuj npau taws ib yam, vim nws mloog Lamas lus. Yog li ntawd Lamas thiab Lemu-ees tau cem ntau yam lus hnyav rau wb, nkawd cov kwv, thiab nkawd twb tau muab ib tug pas ntaus wb.\n\n29 Thiab tau muaj tias thaum nkawd tseem xuas ib tug pas ntaus wb, saib seb, tus Tswv ib tug tim tswv tau los thiab sawv ntawm nkawd xub ntiag, thiab nws hais rau nkawd, hais tias: Tim li cas neb muab ib tug pas ntaus neb tus kwv? Neb tsis paub tias tus Tswv tau xaiv nws los ua tus kav neb los, thiab li no los vim neb tej kev phem? Saib seb nej yuav tsum rov qab nce mus lawm pem Yeluxalees dua, thiab tus Tswv yuav muab Lanpas rau nej tes.\n\n30 Thiab tom qab uas tus tim tswv tau hais lus rau peb tas lawm, nws tau ncaim mus lawm.\n\n31 Thiab tom qab uas tus tim tswv tau ncaim mus lawm, Lamas thiab Lemu-ees rov pib yws yws dua, hais tias: Yuav muaj tau li cas tias tus Tswv yuav muab tau Lanpas rau peb tes? Saib seb, nws yog ib tug neeg muaj meej mom thiab nws muaj peev xwm txib tau tsib caug leej, muaj tseeb tiag, nws tseem muaj peev xwm tua tau tsib caug leej thiab; ces ua li cas nws thiaj yuav tua tsis tau peb?\n\n", "1-ne 4": "[center][font_size=26]Tshooj 4[/font_size][/center]\n\n[i]Nifais tua Lanpas pov tseg raws li tus Tswv kom nws ua thiab tom qab ntawd nws siv tswv yim muab tau cov phiaj toog—Xaulas yeem mus koom nrog Lihais tsev neeg nyob tom roob moj sab qhua. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias kuv tau hais rau kuv cov tij laug, hais tias: Cia peb rov qab nce mus pem Yeluxalees dua, thiab cia peb muab siab rau ntseeg coj tus Tswv tej lus txib; vim saib seb nws yog tus uas muaj hwj chim loj tshaj neeg sawv daws hauv ntiaj teb tag nrho, vim li cas nws thiaj yuav tsis muaj hwj chim dua li Lanpas thiab nws tsib caug leej, muaj tseeb tiag, los sis yeej muaj hwj chim tshaj dua li nws txhiab txhiab vam vam leej?\n\n2 Yog li ntawd cia peb nce mus; cia peb ua khov kho zoo li Mauxes; vim muaj tseeb tias nws hais rau cov dej hauv Dej Hiav Txwv Liab thiab cov dej ntawd txawm faib hlo rau ob sab, thiab peb cov yawg koob thiaj los dhau lawm, tawm ntawm txoj kev ua qhev los, los rau saum nruab nqhuab, thiab Falaus cov tub rog kuj tuaj raws lawv qab tiam sis raug poob deg tuag nyob hauv tus Dej Hiav Txwv Liab ntawd lawm.\n\n3 Nim no saib seb neb yeej paub tias tej no yeej muaj tseeb tiag; thiab neb kuj paub tias ib tug tim tswv twb tau hais rau neb lawm thiab; yog li ntawd ua li cas neb pheej tsis ntseeg li? Cia peb nce mus; tus Tswv yeej muaj peev xwm pab tau peb, ib yam li nws twb tau pab peb cov yawg koob lawm, thiab nws yeej muaj peev xwm ua kom Lanpas puas tsuaj ib yam li cov neeg Iyiv.\n\n4 Nim no thaum kuv tau hais cov lus no lawm, nkawd tseem pheej npau taws thiab, thiab nkawd tseem pheej yws yws ntxiv thiab; tiam sis nkawd kuj tau raws kuv qab mus txog sab nraum Yeluxalees cov ntsa loog.\n\n5 Thiab nws yog lub sij hawm tsaus ntuj; thiab kuv kom lawv nkaum nyob sab ntsa loog nraud. Thiab tom qab uas lawv tau nkaum tas lawm, kuv, Nifais, tau ntsiag to mus rau hauv zos thiab tau mus lawm tom Lanpas lub tsev.\n\n6 Thiab tus Ntsuj Plig tau coj kuv kev, paub tsis tau ua ntej rau tej uas kuv yuav tsum ua.\n\n7 Txawm li ntawd los kuv tseem pheej taug kev mus ntxiv, thiab thaum kuv tau mus txog ze Lanpas lub tsev lawm, kuv tau pom ib tug txiv neej, thiab nws tau ntog pw rau hauv pem teb pem kuv hau ntej, vim nws tau qaug cawv txiv hmab lawm.\n\n8 Thiab thaum kuv tau los txog ntawm nws kuv pom hais tias nws yog Lanpas.\n\n9 Thiab kuv tau pom nws rab ntaj, thiab kuv tau rho rab ntaj tawm ntawm nws lub hnab; thiab tus ko yog tseem kub, thiab tus qauv tes uas ntaus rab ntaj ntawd ntaus tau zoo nkauj kawg nkaus li, thiab kuv tau pom tias tus hniav ntaj ntawd yog ib yam hlau uas zoo tshaj plaws li.\n\n10 Thiab tau muaj tias tus Ntsuj Plig kom kuv yuav tsum tua Lanpas; tiam sis kuv tau xav hauv kuv nruab siab tias: Tsis tau muaj ib zaug li uas kuv tau txo ib tug neeg ntshav. Thiab kuv thiaj tau thim hlo thiab xav zoj tias txhob muab nws tua.\n\n11 Thiab tus Ntsuj Plig rov hais rau kuv dua ib zaug tias: Saib seb tus Tswv twb tau muab nws los rau koj tes lawm. Muaj tseeb tiag, thiab kuv kuj tau paub tias nws twb tau nrhiav muab kuv txoj sia txo; muaj tseeb tiag, thiab nws yeej tsis xav mloog txog tus Tswv tej lus txib; thiab nws kuj tau muab peb tej cuab tam lawm thiab.\n\n12 Thiab tau muaj tias tus Ntsuj Plig hais rau kuv dua ib zaug tias: Muab nws tua, vim tus Tswv twb tau muab nws los rau koj tes lawm;\n\n13 Saib seb tus Tswv tua tej neeg phem kom nws muaj tau txoj kev ncaj taug mus. Ib tug neeg raug ploj raug tuag yuav zoo dua li ib haiv neeg tso kev ntseeg tseg zuj zus thiab piam sij nyob hauv txoj kev tsis ntseeg.\n\n14 Thiab nim no, thaum kuv, Nifais, tau hnov cov lus no lawm, kuv rov nco txog tus Tswv cov lus uas nws twb tau hais rau kuv nyob tom roob moj sab qhua, hais tias: Npaum li uas koj cov xeeb leej xeeb ntxwv tseem coj raws nraim li kuv tej lus txib, lawv yeej yuav huaj vam nyob rau hauv thaj av uas tau cog lus cia lawm.\n\n15 Muaj tseeb tiag, thiab kuv kuj tau xav tias lawv yuav tsis muaj peev xwm coj tus Tswv tej lus txib mus raws nraim li Mauxes txoj kev cai, tsuas yog lawv yuav tsum muaj txoj kev cai.\n\n16 Thiab kuv kuj tau paub tias txoj kev cai raug muab sau rau saum cov phiaj toog.\n\n17 Thiab ntxiv dua, kuv tau paub tias tus Tswv tau muab Lanpas los rau kuv tes vim qhov no ntag—xwv kom kuv yuav muab tau cov ceev xwm txheej raws nraim li nws tej lus txib.\n\n18 Yog li ntawd kuv thiaj tau ua raws li tus Ntsuj Plig lub suab hais, thiab tau ntsiab nkaus Lanpas cov plaub hau, thiab kuv tau muab nws rab ntaj txiav nws lub taub hau pov tseg.\n\n19 Thiab tom qab uas kuv tau muab nws rab ntaj txiav nws lub taub hau pov tseg lawm, kuv tau muab Lanpas cov ris tsho coj los hnav rau saum kuv lub cev; muaj tseeb tiag, kuv twb hnav txhua yam huv tib si; thiab kuv tau muab nws lub tsho tiv rog sia zog ntawm kuv duav.\n\n20 Thiab tom qab uas kuv tau ua li no lawm, kuv tau nkag mus rau hauv Lanpas lub txhab nyiaj. Thiab thaum kuv tau mus lawm tom Lanpas lub txhab nyiaj, saib seb, kuv tau pom Lanpas ib tug tub qhe uas muaj cov yuam sij qhib lub txhab nyiaj. Thiab kuv tau ua Lanpas lub suab txib nws, kom nws yuav tsum nrog kuv mus rau hauv lub txhab nyiaj.\n\n21 Thiab nws tau xav tias kuv yog nws tus tswv, Lanpas, vim nws tau pom cov ris tsho hnav thiab rab ntaj uas sia tuaj ntawm kuv lub duav thiab.\n\n22 Thiab nws tau hais rau kuv txog cov Neeg Yudais cov txwj laug, nws tseem paub tias nws tus tswv Lanpas, tau tawm mus ntsib lawv thaum tsaus ntuj lawm.\n\n23 Thiab kuv tau hais rau nws ib yam li kuv twb yog Lanpas.\n\n24 Thiab kuv kuj tau hais rau nws tias kuv yuav tsum nqa cov ceev xwm txheej, cov uas tau muab sau nyob rau saum cov phiaj toog, mus rau kuv cov tij laug, uas nyob sab ntsa loog sab nraud.\n\n25 Thiab kuv kuj tau kom nws cia li lawv kuv qab.\n\n26 Thiab nws, tseem xav tias kuv hais txog cov kwv tij ntawm lub koom txoos, thiab tias kuv yeej yog Lanpas tus uas kuv twb tau muab tua pov tseg lawm, yog li no nws thiaj tau raws kuv qab.\n\n27 Thiab nws tau hais rau kuv ntau zaus txog cov Neeg Yudais cov txwj laug, thaum kuv mus rau tom kuv cov tij laug, cov uas nyob sab ntsa loog sab nraud.\n\n28 Thiab tau muaj tias thaum Lamas pom kuv nws tau ntshai heev li, thiab Lemu-ees thiab Xam kuj ntshai ib yam nkaus. Thiab lawv tau khiav thaum lawv pom kuv mus; vim lawv tau xav tias kuv yog Lanpas, thiab xav hais tias nws muab kuv tua lawm thiab nws tuaj nrhiav muab lawv txoj sia txo pov tseg thiab.\n\n29 Thiab tau muaj tias kuv tau hu rau lawv, thiab lawv tau hnov kuv hu; yog li ntawd, lawv thiaj tau tsum tsis khiav kuv mus ntxiv lawm.\n\n30 Thiab tau muaj tias thaum Lanpas tus tub qhe tau pom kuv cov tij laug nws tau pib tshee, thiab twb yuav luag khiav tawm ntawm kuv hau ntej mus thiab yuav rov qab mus lawm tom nroog Yeluxalees.\n\n31 Thiab nim no kuv, Nifais, uas yog ib tug neeg uas muaj lub cev loj, thiab kuj tau txais kev muaj zog ntau heev los ntawm tus Tswv, yog li ntawd kuv thiaj tau ntsiab nkaus Lanpas tus tub qhe, thiab tau tuav nws tseg, xwv kom nws thiaj khiav tsis tau mus.\n\n32 Thiab tau muaj tias kuv tau hais rau nws tias, yog nws yuav mloog kuv cov lus, ib yam li tus Tswv muaj txoj sia nyob, thiab ib yam li kuv muaj txoj sia nyob, yog tias nws yuav mloog peb cov lus, peb yuav tseg nws txoj sia.\n\n33 Thiab kuv tau hais rau nws, nrog kev lav lus, hais tias kom nws tsis txhob ntshai; nws yeej yuav tsum tau ua ib tug neeg nyob ywj siab ib yam li peb yog tias nws kam nrog peb mus lawm nram roob moj sab qhua.\n\n34 Thiab kuv kuj tau hais rau nws, hais tias: Muaj tseeb tiag uas tus Tswv tau txib peb ua yam no; thiab peb puas yuav tsis kub siab lug coj raws li tus Tswv tej lus txib? Yog li ntawd, yog tias koj yuav nrog peb mus lawm nram roob moj sab qhua mus cuag kuv txiv koj yuav muaj ib qho chaw nrog peb nyob.\n\n35 Thiab tau muaj tias Xaulas txawm tau ua siab loj rau cov lus uas kuv tau hais. Nim no Xaulas yog tus tub qhe ntawd lub npe; thiab nws tau cog lus tias nws yuav mus lawm nram roob moj sab qhua mus cuag peb txiv. Muaj tseeb tiag, thiab nws kuj tau lav lus rau peb tias nws yuav nrog peb nyob txij thaum ntawd mus.\n\n36 Nim no peb tau xav kom nws nrog peb nyob, yog vim tias kom cov Neeg Yudais tsis txhob paub txog qhov uas peb tau khiav mus rau tom roob moj sab qhua lawm, ntshai nyob tsam tias lawv yuav raws peb qab tuaj muab peb tua pov tseg.\n\n37 Thiab tau muaj tias thaum Xaulas tau lav lus rau peb lawm, peb thiaj tsis ntshai txog nws lawm.\n\n38 Thiab tau muaj tias peb tau nqa cov phiaj toog nrog Lanpas tus tub qhe, thiab tau ncaim mus rau tom roob moj sab qhua, thiab mus lawm nram peb txiv lub tsev pheeb suab ntaub.\n\n", "1-ne 5": "[center][font_size=26]Tshooj 5[/font_size][/center]\n\n[i]Xaliyas yws Lihais—Nkawd zoo siab rau qhov uas nkawd cov tub rov qab los txog lawm—Lawv ua kev cai txi—Cov phiaj toog muaj Mauxes thiab cov yaj saub tej lus sau—Lawv tshuaj tau tias Lihais yog Yauxej ib tug xeeb leej xeeb ntxwv—Lihais qhia tej uas yuav muaj los yav tom ntej ntsig txog nws tej xeeb leej xeeb ntxwv thiab txog kev ceev cov phiaj. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias tom qab uas peb tau nqes los rau nram roob moj sab qhua los cuag tau peb txiv, saib seb, nws tau xyiv fab heev, thiab kuv niam, Xaliyas, tau zoo siab heev ib yam nkaus, vim nws tau nyuaj siab heev tiag yog vim peb.\n\n2 Vim nws tau xav tias peb tau piam sij nyob rau pem roob moj sab qhua lawm; thiab nws kuj tau yws yws rau kuv txiv, es tseem hais rau nws tias nws yog ib tug neeg uas pheej ua yog toog pom ntau yam; tseem hais tias: Saib seb koj tau coj peb tawm ntawm thaj av uas yog peb qub txeeg qub teg, thiab kuv cov tub los tsis muaj lawm, thiab peb yuav piam sij nyob ntawm roob moj sab qhua no.\n\n3 Thiab kuv niam tau siv yam lus li no yws kuv txiv.\n\n4 Thiab tau muaj tias kuv txiv tau hais rau nws, hais tias: Kuv paub tias kuv yog ib tug neeg uas pheej ua yog toog pom ntau yam; vim tias yog kuv tsis tau pom tej yam uas yog Vajtswv li nyob hauv txoj kev ua yog toog pom kuv yuav tsis paub txog Vajtswv txoj kev zoo, tiam sis tseem yuav nyob hauv Yeluxalees, thiab tau raug piam sij nrog kuv cov kwv tij.\n\n5 Tiam sis saib seb, kuv tau txais ib thaj av uas tau cog lus cia lawm, qhov ntawd ua rau kuv zoo siab; muaj tseeb tiag, thiab kuv paub tias tus Tswv yuav cawm kuv cov tub tawm ntawm Lanpas txhais tes, thiab coj lawv rov qab los rau wb nyob nram roob moj sab qhua no dua.\n\n6 Thiab tom qab uas kuv txiv, Lihais, tau hais cov lus zoo li no lawm, tau nplij kuv niam, Xaliyas, lub siab uas txhawj txog peb, thaum uas peb tseem taug kev nyob hauv roob moj sab qhua nce mus pem daim av Yeluxalees, mus nqa cov Neeg Yudais phau ceev xwm txheej.\n\n7 Thiab thaum peb tau rov qab los txog ntawm peb txiv lub tsev pheeb suab ntaub, saib seb nkawd txoj kev xyiv fab twb puv npo, thiab kuv niam zoo siab hlo lawm.\n\n8 Thiab kuv niam tau hais li no, tias: Nim no kuv paub tseeb tias tus Tswv tau kom kuv tus txiv khiav tawm mus rau hauv roob moj sab qhua; muaj tseeb tiag, thiab kuv kuj paub tseeb tias tus Tswv tau tsom kwm kuv cov tub, thiab cawm lawv tawm ntawm Lanpas tes, thiab tau muab hwj chim rau lawv xwv kom lawv yuav muaj peev xwm ua tiav tej yam uas tus Tswv tau txib kom lawv ua. Thiab nws thiaj tau hais tej yam lus zoo li no.\n\n9 Thiab tau muaj tias lawv tau zoo siab heev kawg li, thiab tau ua kev cai txi thiab tau hlawv tsiaj pub rau tus Tswv; thiab lawv tau ua Ixayees tus Vajtswv tsaug.\n\n10 Thiab tom qab uas lawv tau ua Ixayees tus Vajtswv tsaug tas lawm, kuv txiv, Lihais, tau muab cov ceev xwm txheej cov uas tau sau rau saum cov phiaj toog, thiab nws txawm tau tshawb nrhiav cov ceev xwm txheej no tom hauv paus tuaj.\n\n11 Thiab nws tau pom tias cov ceev xwm txheej ntawd muaj Mauxes tsib phau ntawv nyob hauv, cov no qhia ib zag txog kev tsim lub ntiaj teb no, thiab kuj qhia txog Adas thiab Evas, ob tug uas yog peb thawj tug niam thiab txiv.\n\n12 Thiab kuj muaj cov Neeg Yudais ib phau ceev xwm txheej txij thaum chiv keeb, los mus txog ntua thaum vaj ntxwv Xedekhiyas sawv kav teb chaws Yudas.\n\n13 Thiab kuj muaj cov yaj saub dawb huv tej kev qhia tej uas yuav muaj los yav tom ntej, txij puag thaum chiv keeb los, mus txog ntua thaum Xedekhiyas pib sawv kav teb chaws; thiab kuj muaj ntau zaj lus qhia tej uas yuav muaj los yav tom ntej uas yog Yelemis lub qhov ncauj hais.\n\n14 Thiab tau muaj tias kuv txiv, Lihais, kuj tshawb pom tias nyob hauv cov phiaj toog ntawd muaj ib zag keeb kwm qhia txog nws poj koob yawm txwv, yog li ntawd nws thiaj tau paub lawm tias nws yog Yauxej ib tug xeeb leej xeeb ntxwv; muaj tseeb tiag, twb yog tus Yauxej uas yog Yakhauj tus tub, tus uas tau raug muab muag mus rau lub teb chaws Iyiv, thiab yog tus uas tus Tswv txhais tes tau hwm tseg cia lawm, xwv kom nws yuav cawm tau nws txiv, Yakhauj, thiab tag nrho nws tsev neeg ntawm txoj kev tuag tshaib tuag nqhis.\n\n15 Thiab lawv kuj tau raug coj khiav tawm ntawm kev ua qhev thiab ntawm thaj av Iyiv, los ntawm tib tug Vajtswv tus uas tau tsom kwm lawv lawm.\n\n16 Thiab xws li no kuv txiv, Lihais, tau nrhiav tau zaj uas qhia txog nws poj koob yawm txwv lawm. Thiab Lanpas kuj yog Yauxej ib tug xeeb leej xeeb ntxwv thiab, yog li ntawd nws thiab nws tej poj koob yawm txwv thiaj tau khaws cov ceev xwm txheej no cia.\n\n17 Thiab nim no thaum kuv txiv pom tej no huv tib si lawm, nws txawm tau muaj tus Ntsuj Plig puv npo, thiab tau pib qhia tej uas yuav muaj los yav tom ntej ntsig txog nws tej xeeb leej xeeb ntxwv—\n\n18 Hais tias cov phiaj toog no yuav tsum mus rau txhua haiv neeg, txhua xeem neeg, txhua yam lus, thiab cov neeg uas yog nws xeeb leej xeeb ntxwv.\n\n19 Yog li ntawd, nws tau hais tias cov phiaj toog no yuav tsis raug piam sij ib zaug li; los sis yuav tsis muaj ib lub caij nyoog uas lawv yuav ploj mus li. Thiab nws tau qhia ntau yam uas yuav muaj los yav tom ntej ntsig txog nws tej xeeb leej xeeb ntxwv.\n\n20 Thiab tau muaj tias yav tag los kuv thiab kuv txiv wb tau coj raws li tej lus txib uas tus Tswv tau txib kom peb ua.\n\n21 Thiab peb mus muab tau cov ceev xwm txheej uas tus Tswv tau txib peb, thiab tau muab tshawb thiab pom tias cov ceev xwm txheej no yog ib yam uas zoo; muaj tseeb tiag, twb muaj nuj nqis heev rau peb, kawg tias peb tseem khaws tau tus Tswv tej lus txib cia rau peb tej me nyuam thiab.\n\n22 Yog li ntawd, nws yog tus Tswv lub tswv yim uas peb yuav tsum coj cov ceev xwm txheej no nrog nraim peb, thaum peb tsiv nyob hauv roob moj sab qhua mus rau thaj av uas tau cog lus cia lawm.\n\n", "1-ne 6": "[center][font_size=26]Tshooj 6[/font_size][/center]\n\n[i]Nifais sau tej yam uas yog Vajtswv li—Lub ntsiab uas nws ua li no yog nws yaum kom neeg los cuag tau Anplaham tus Vajtswv thiab kom lawv dim lawv lub txim. Kwv yees li 600–592 xyoo ua ntej yug Yexus.[/i]\n\n1 Thiab nim no kuv, Nifais, tsis qhia txog zaj keeb kwm uas hais txog kuv tej poj koob yawm txwv nyob rau hauv kuv phau ceev xwm txheej no; los sis yav no rau tom ntej kuv yeej yuav tsis muab tej no sau rau hauv cov phiaj uas kuv tseem tab tom sau no; vim twb muaj nyob hauv phau ceev xwm txheej uas kuv txiv tau ceev tseg lawm; yog li ntawd, kuv thiaj tsis sau rau hauv txoj hauj lwm no.\n\n2 Yog li ntawd yog kuv hais tias peb yog Yauxej tej xeeb leej xeeb ntxwv ces txaus lawm.\n\n3 Thiab nws yuav tsis ua cas rau kuv yog kuv tsis sau ib puas tsav yam huv tib si uas yog kuv txiv li, rau qhov uas muab tsis tau cov no sau rau saum cov phiaj no, vim kuv xav kom muaj chaw cia rau kuv tau sau tej yam uas yog Vajtswv li.\n\n4 Vim nyob tag nrho hauv kuv lub siab yog qhov uas kuv xav yaum kom neeg los mus cuag tau Anplaham tus Vajtswv, thiab Ixaj tus Vajtswv, thiab Yakhauj tus Vajtswv, thiab kom lawv dim lawv lub txim.\n\n5 Yog li ntawd, tej yam uas ntxim siab rau neeg ntiaj teb kuv tsis sau, tiam sis kuv tsuas sau tej yam uas ntxim siab rau Vajtswv thiab rau cov uas tsis yog neeg ntiaj teb xwb.\n\n6 Yog li ntawd, kuv yuav muab txoj lus txib rau kuv tej xeeb leej xeeb ntxwv, kom lawv yuav tsum tsis txhob siv tej phiaj no sau tej yam uas tsis muaj nuj nqis dab tsi li rau noob neej.\n\n", "1-ne 7": "[center][font_size=26]Tshooj 7[/font_size][/center]\n\n[i]Lihais cov tub rov qab mus rau pem Yeluxalees thiab kom Ixama-ees thiab nws tsev neeg nrog lawv khiav—Lamas thiab lwm cov tau ntxeev siab—Nifais ntuas rau nws cov tij laug kom lawv muaj txoj kev ntseeg ntawm tus Tswv—Lawv muab hlua khi nws thiab tuav tswv yim muab nws tua—Lub hwj chim ntawm txoj kev ntseeg tso nws dim—Nws cov tij laug thov kev zam txim—Lihais thiab nws cov kwv luag ua kev cai txi thiab hlawv tsiaj. Kwv yees li 600–592 xyoo ua ntej yug Yexus.[/i]\n\n1 Thiab nim no kuv xav kom nej paub, tias tom qab uas kuv txiv, Lihais, tau los xaus qhia tej uas yuav muaj los yav tom ntej ntsig txog nws tej xeeb leej xeeb ntxwv tas lawm, tau muaj tias tus Tswv rov qab hais rau nws dua, hais tias tsis tsim nyog rau nws, Lihais, uas yuav coj nws tsev neeg mus rau tom roob moj sab qhua ib yig xwb; tiam sis tsim nyog nws cov tub yuav tsum tau coj luag tej ntxhais ua poj niam, xwv kom lawv yuav yug tau noob rau tus Tswv nyob rau hauv thaj av uas tau cog lus cia lawm.\n\n2 Thiab tau muaj tias tus Tswv tau txib nws tias kom kuv, Nifais, thiab kuv cov tij laug, yuav tsum rov qab mus lawm pem daim av Yeluxalees dua, thiab mus coj Ixama-ees thiab nws tsev neeg los rau nram roob moj sab qhua no.\n\n3 Thiab tau muaj tias kuv, Nifais, tau nrog kuv cov tij laug, rov qab mus lawm pem roob moj sab qhua nce rov mus pem Yeluxalees dua.\n\n4 Thiab tau muaj tias peb ncaj nraim mus rau hauv Ixama-ees lub tsev, thiab peb tau raug pom zoo nyob ntawm Ixama-ees lub qhov muag, kawg tias thaum kawg peb thiaj tau hais tus Tswv cov lus rau nws.\n\n5 Thiab tau muaj tias tus Tswv tau nplij Ixama-ees lub siab, thiab kuj tau nplij nws tsev neeg tej siab thiab, kawg tias thaum kawg lawv thiaj muab xub ke nrog peb los mus rau nram roob moj sab qhua los cuag peb txiv nram nws lub tsev pheeb suab ntaub.\n\n6 Thiab tau muaj tias thaum peb tsiv mus nyob hauv roob moj sab qhua, saib seb Lamas thiab Lemu-ees, thiab Ixama-ees ob tug ntxhais, thiab Ixama-ees ob tug tub thiab nkawd tsev neeg, txawm tau ntxeev siab tawm tsam peb; muaj tseeb tiag, tau ntxeev siab rau kuv, Nifais, thiab Xam, thiab lawv txiv, Ixama-ees, thiab nws tus poj niam, thiab nws peb tug ntxhais.\n\n7 Thiab tau muaj tias nyob hauv txoj kev ntxeev siab no, lawv xav rov qab mus lawm pem daim av Yeluxalees.\n\n8 Thiab nim no kuv, Nifais, tau nyuaj siab txog lawv txoj kev siab tawv, yog li ntawd kuv thiaj tau hais rau lawv, hais tias, muaj tseeb tiag, twb tau hais rau Lamas thiab Lemu-ees tias: Saib seb neb yog kuv ob tug tij laug, yog vim li cas neb lub siab yuav tawv ua luaj li, thiab yog vim li cas neb siab yuav dig ua luaj li, es neb tseem yuav kom kuv, tus uas yog neb kwv, hais neb thiab, muaj tseeb tiag, thiab tseem yuav kom kuv ua ib tug yam ntxwv rau neb thiab?\n\n9 Yog vim li cas neb tseem tsis tau hnov tus Tswv cov lus thiab?\n\n10 Yog vim li cas es neb tau tsis nco qab tias neb twb tau pom tus Tswv ib tug tim tswv lawm?\n\n11 Muaj tseeb tiag, thiab yog vim li cas es neb tau tsis nco qab tej yam xwm tseem ceeb uas tus Tswv tau ua rau peb lawm, tau cawm peb dim ntawm Lanpas tes, thiab kom peb yuav nqa tau phau ceev xwm txheej?\n\n12 Muaj tseeb tiag, thiab yog vim li cas es neb tau tsis nco qab tias tus Tswv muaj peev xwm ua tau ib puas tsav yam raws nraim li nws lub siab nyiam, rau noob neej, yog tias lawv muaj lub siab ntseeg nws? Yog li ntawd, cia peb muab siab rau ntseeg nws.\n\n13 Thiab yog tias peb yuav muab siab rau ntseeg nws, peb yuav tau txais thaj av uas tau cog lus cia lawm; thiab neb yuav paub tau tias nyob ib ntus tom ntej no tus Tswv cov lus uas tau hais txog kev puas tsuaj ntawm Yeluxalees yeej yuav muaj xwb; vim tias ib puas tsav yam uas tus Tswv tau hais txog kev puas tsuaj ntawm Yeluxalees yuav tsum muaj xwb.\n\n14 Vim saib seb, tsis ntev no tus Tswv tus Ntsuj Plig yuav tsis ua hauj lwm pab lawv lawm; vim saib seb, lawv tau tsis ntseeg cov yaj saub, thiab lawv tau txhom Yelemis coj mus kaw rau hauv tsev rau txim. Thiab lawv tau nrhiav yuav muab kuv txiv txoj sia txo pov tseg, kawg tias lawv tau muab nws ntiab tawm ntawm lub teb chaws mus.\n\n15 Nim no saib seb, kuv hais rau neb tias yog neb yuav rov qab mus pem Yeluxalees neb yuav piam sij nrog lawv ib yam nkaus thiab. Thiab nim no, yog neb yuav xaiv li no, es neb nce rov mus pem lub teb chaws, thiab nco qab ntsoov txog cov lus uas kuv hais rau neb, hais tias yog neb mus neb yuav piam sij ib yam nkaus; vim tej no tus Tswv tus Ntsuj Plig thiaj kom kuv yuav tsum hais.\n\n16 Thiab tau muaj tias thaum kuv, Nifais, tau hais cov lus no rau kuv cov tij laug tas lawm, nkawd txawm tau npau taws rau kuv. Thiab tau muaj tias nkawd tau tsa hlo tes rau kuv, vim saib seb, nkawd tau npau taws heev kawg li, thiab nkawd tau muab hlua los khi kuv, vim nkawd nrhiav muab kuv txoj sia txo pov tseg, es kom nkawd tau tso kuv rau tom roob moj sab qhua rau tsiaj qus noj.\n\n17 Tiam sis tau muaj tias kuv tau thov tus Tswv, hais tias: Au tus Tswv, raws nraim li kuv txoj kev ntseeg uas muaj nyob hauv koj, thov koj cawm kom kuv dim ntawm kuv cov tij laug tes; muaj tseeb tiag, ib yam li muab lub zog rau kuv xwv kom kuv yuav tu tau cov hlua uas khi kuv lawm.\n\n18 Thiab tau muaj tias thaum kuv tau hais cov lus no lawm, saib seb, cov hlua txawm cia li hle xoob tawm ntawm kuv tes thiab taw, thiab kuv tau sawv ntsug ntawm kuv cov tij laug xub ntiag dua, thiab kuv rov qab hais lus rau nkawd ntxiv.\n\n19 Thiab tau muaj tias nkawd tau rov npau taws rau kuv dua, thiab yuav tsa tes rau kuv ntxiv; tiam sis saib seb, Ixama-ees ib tug ntxhais, muaj tseeb tiag, thiab nws niam, thiab Ixama-ees ib tug tub, tau thov kuv cov tij laug, kawg tias lawv thiaj nplij tau nkawd lub siab; thiab nkawd thiaj tau tseg tsis txo kuv txoj sia lawm.\n\n20 Thiab tau muaj tias nkawd txawm tau nyuaj siab, vim nkawd txoj kev phem, ces kawg tias nkawd tau khoov pe ntawm kuv xub ntiag; thiab tau thov kom kuv zam txim pub rau nkawd rau yam uas nkawd tau ua rau kuv lawm.\n\n21 Thiab tau muaj tias kuv tau ua lub siab dawb paug zam txim pub rau nkawd txog ib puas tsav yam uas nkawd tau ua lawm, thiab kuv tau ntuas kom nkawd yuav tsum thov kev zam txim ntawm tus Tswv nkawd tus Vajtswv. Thiab tau muaj tias nkawd tau ua li ntawd. Thiab tom qab uas nkawd tau thov tus Tswv tas lawm peb txawm tau rov qab taug kev mus rau nram peb txiv lub tsev pheeb suab ntaub.\n\n22 Thiab tau muaj tias peb tau los txog nram peb txiv lub tsev pheeb suab ntaub. Thiab tom qab uas kuv thiab kuv cov tij laug thiab tag nrho Ixama-ees tsev neeg huv tib si tau los txog nram kuv txiv lub tsev pheeb suab ntaub lawm, lawv txawm tau ua tus Tswv tus uas yog lawv tus Vajtswv tsaug; thiab lawv tau ua kev cai txi thiab hlawv tsiaj pub rau nws.\n\n", "1-ne 8": "[center][font_size=26]Tshooj 8[/font_size][/center]\n\n[i]Lihais ua yog toog pom tsob ntoo uas cawm neeg txoj sia—Nws noj tsob ntoo ntawd cov txiv thiab nws xav kom nws tsev neeg tau noj thiab—Nws pom ib tug nqaj hlau, nws pom ib txoj kev ti thiab nqaim, thiab nws pom qhov kev tsaus ntuj uas muaj huab zig niab uas npog neeg—Xaliyas, Nifais, thiab Xam noj cov txiv, tiam sis Lamas thiab Lemu-ees tsis kam noj. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias peb tau sau txhua yam noob los ua ke tsis hais noob qoob noob loo, los yog txhua yam noob npleg, thiab noob txiv hmab txiv ntoo txhua yam huv tib si.\n\n2 Thiab tau muaj tias thaum kuv txiv tseem nyob tom roob moj sab qhua nws tau hais rau peb li no: Saib seb, kuv tau ua ib zag npau suav, los sis hais tias, kuv tau ua yog toog pom.\n\n3 Thiab saib seb, vim tej yam uas kuv tau pom, kuv thiaj li muaj kev zoo siab rau tus Tswv vim yog Nifais thiab kuj yog Xam thiab; rau qhov kuv xav tias nyaj nkawd, thiab nkawd tej xeeb leej xeeb ntxwv coob leej, yuav dim lawv lub txim.\n\n4 Tiam sis saib seb, Lamas thiab Lemu-ees, kuv ntshai heev kawg nkaus li vim yog neb; vim saib seb, zoo li kuv tau pom nyob hauv kuv zaj npau suav, ib lub roob moj sab qhua uas muaj kev tsaus ntuj thiab kev nyuaj siab.\n\n5 Thiab tau muaj tias kuv tau pom ib tug txiv neej, thiab nws hnav ib ce ris tsho dawb; thiab nws tau los thiab sawv ntawm kuv hauv ntej.\n\n6 Thiab tau muaj tias nws tau hais rau kuv, thiab thov kom kuv lawv nws qab.\n\n7 Thiab thaum kuv lawv nws qab mus kuv tau pom tias kuv tus kheej tau nyob hauv ib qhov chaw uas muaj kev tsaus ntuj thiab kev nyuaj siab.\n\n8 Thiab tom qab uas kuv tau mus hauv qhov chaw tsaus ntuj ntawd tau ntau ntau teev lawm, kuv tau pib thov tus Tswv kom nws muaj kev hlub tshua rau kuv, raws li nws tej kev hlub tshua uas muaj ntau.\n\n9 Thiab tau muaj tias tom qab uas kuv tau thov tus Tswv tas lawm kuv tau pom ib lub nras uas loj thiab dav.\n\n10 Thiab tau muaj tias kuv tau pom ib tsob ntoo, uas muaj cov txiv uas ua tau kom neeg muaj kev zoo siab.\n\n11 Thiab tau muaj tias kuv tau mus ntawm tsob ntoo thiab kuv tau noj cov txiv ntawd; thiab kuv tau pom tias nws yog cov uas qab zib tshaj txhua yam uas kuv tau noj tas lawm. Muaj tseeb tiag, thiab kuv twb tau pom hais tias cov txiv ntawd yog ib co uas dawb, dawb tshaj txhua yam uas kuv tau pom los lawm.\n\n12 Thiab thaum kuv tau noj cov txiv ntawd nws ua rau kuv tus kheej muaj kev xyiv fab heev; yog li ntawd, kuv tau xav kom kuv tsev neeg tau noj thiab; vim kuv paub lawm hais tias nws yog ib yam txiv uas qab tshaj txhua yam txiv.\n\n13 Thiab thaum kuv tsa qhov muag ntsia ib puag ncig, saib puas pom kuv tsev neeg thiab, kuv tau pom ib tug kwj deg uas muaj dej; thiab tus dej ntawd ntws, thiab nws nyob ze ntawm tsob ntoo uas kuv tau noj cov txiv.\n\n14 Thiab kuv ntsia mus pom qhov uas tus dej ntawd los; thiab kuv tau pom tias tus dej ntawd txhawv nyob tsis deb ntawd; thiab nyob ntawm qhov dej txhawv ntawd kuv pom nej niam Xaliyas, thiab Xam, thiab Nifais; thiab lawv tau sawv ntsug zoo li lawv tsis pom qab tias lawv yuav tsum mus lawm qhov twg.\n\n15 Thiab tau muaj tias kuv tau hu co tes rau lawv; thiab kuv kuj tau hais nrov nrov rau lawv kom lawv yuav tsum los ntawm kuv, thiab los noj cov txiv, uas yog cov uas qab tshaj txhua yam txiv huv tib si.\n\n16 Thiab tau muaj tias lawv tau los ntawm kuv thiab kuj tau noj cov txiv ntawd.\n\n17 Thiab tau muaj tias kuv tau xav kom Lamas thiab Lemu-ees yuav los noj cov txiv ntawd thiab; yog li ntawd, kuv tau tsa muag ntsia rau pem hauv dej, saib kuv puas pom nkawd.\n\n18 Thiab tau muaj tias kuv tau pom nkawd, tiam sis nkawd tsis kam los ntawm kuv thiab los noj cov txiv ntawd.\n\n19 Thiab kuv tau pom ib tug nqaj hlau uas mus raws tus ntug dej thiab tuam los txog ntawm tsob ntoo uas kuv sawv.\n\n20 Thiab kuv kuj tau pom ib txoj kev ti thiab nqaim, uas tau los raws tus nqaj hlau, uas los txog ntua ntawm tsob ntoo uas kuv sawv thiab; thiab txoj kev ntawd kuj mus dhau tus hauv dej txhawv, mus txog rau ib lub nras uas loj thiab dav, nws zoo li twb tau yog ib lub ntiaj teb.\n\n21 Thiab kuv tau pom ntau pab neeg coob coob uas suav tsis txheeb, coob leej ntawm cov neeg ntawd tau txiv mus lawm tom hauv ntej, xwv kom lawv yuav tau los txog ntawm txoj kev uas coj mus rau ntawm tsob ntoo uas kuv sawv.\n\n22 Thiab tau muaj tias lawv tau los, thiab tau pib taug txoj kev uas coj mus txog tsob ntoo.\n\n23 Thiab tau muaj tias tau muaj ib qhov kev tsaus ntuj uas muaj huab zig niab sawv los; muaj tseeb tiag, twb yog ib qhov kev tsaus ntuj nti uas muaj huab zig niab loj heev, kawg tias ua rau lawv ib co uas twb tau taug txoj kev ntawd lawm nrhiav tsis tau txoj kev, kom lawv mus yuam kev thiab ploj mus.\n\n24 Thiab tau muaj tias kuv tau pom lwm cov neeg tab tom sib txiv mus lawm tom hauv ntej, thiab lawv tau los thiab tuav tus nqaj hlau tom qhov kawg; thiab lawv tau txiv los dhau hauv qhov kev tsaus ntuj uas muaj huab zig niab, tuav rawv tus nqaj hlau tsis tso, twb tsis tso mus txog thaum uas lawv tau los txog thiab tau los noj cov txiv ntawm tsob ntoo ntawd tso.\n\n25 Thiab tom qab uas lawv tau noj cov txiv ntawm tsob ntoo ntawd tas lawm lawv tau tsa muag ntsia ib puag ncig zoo li lawv tau pom tias lawv txaj muag.\n\n26 Thiab kuv kuj tau tsa qhov muag ntsia ib puag ncig thiab tau pom, ib lub tsev loj thiab dav nyob ntawm tus kwj deg uas muaj dej sab tiv; thiab nws zoo li nyob yuj yees puag saum nruab cua, siab dua ntiaj teb.\n\n27 Thiab nws muaj neeg nyob puv nkaus, muaj cov laus cov hluas, muaj poj niam thiab txiv neej; thiab lawv hnav tsuj hnav npuag ci ntsa iab; thiab lawv tau luag thuam thiab taw tes ntshis rau cov uas tau los txog ntawm tsob ntoo thiab tau tab tom noj cov txiv.\n\n28 Thiab tom qab uas lawv tau noj cov txiv ntawd tas lawv tau txaj muag, vim cov neeg ntawd tau luag thuam lawv; thiab lawv tau ncaim mus rau hauv cov kev txwv tsis pub mus thiab tau ploj mus lawm.\n\n29 Thiab nim no kuv, Nifais, tsis hais tag nrho kuv txiv tej lus.\n\n30 Tiam sis, ua kom txoj kev sau ntawv no luv, saib seb, nws tau pom dua ntau pab neeg txiv los mus lawm tom hauv ntej; thiab lawv tau los thiab tuav tus nqaj hlau tom qhov kawg; thiab lawv tau tuav tus nqaj hlau ruaj ruaj txiv los mus lawm tom hauv ntej mus txog thaum lawv tau los mus txog thiab tau qhau cev thiab tau noj cov txiv ntoo ntawd.\n\n31 Thiab nws kuj tau pom dua ntau pab neeg tau maub xuas mus rau tom lub tsev loj thiab dav ntawd.\n\n32 Thiab tau muaj tias muaj coob leej tau poob deg nyob rau hauv tus dej lawm; thiab muaj coob leej tau plam ntawm nws lub qhov muag mus, tau taug cov kev uas tsis tau muaj neeg mus dua li.\n\n33 Thiab tau muaj neeg coob heev tau nkag mus rau hauv lub tsev txawv txawv ntawd. Thiab tom qab uas lawv tau nkag mus rau hauv lub tsev ntawd, lawv kuj tau taw tes ntshis thuam kuv thiab cov uas tau noj cov txiv ntawd; tiam sis peb tsis quav ntsej lawv li.\n\n34 Cov no yog kuv txiv tej lus: Cov uas tau mloog lawv lus coob npaum cas, npaum ntawd tau ploj mus lawm.\n\n35 Thiab kuv txiv tau hais tias Lamas thiab Lemu-ees tsis tau noj cov txiv ntawd.\n\n36 Thiab tau muaj tias tom qab uas kuv txiv tau hais tag nrho nws cov lus ntawm nws zaj npau suav los yog nws txoj kev ua yog toog, uas yog ib zag uas ntev heev, nws tau hais rau peb hais tias, vim tej yam uas nws tau pom nyob hauv nws txoj kev ua yog toog, nws tau poob siab heev rau Lamas thiab Lemu-ees; muaj tseeb tiag, nws ntshai heev hais tias nyob tsam tus Tswv yuav ntiab nkawd tawm ntawm nws xub ntiag mus.\n\n37 Thiab thaum ntawd nws tau qhuab ntuas nkawd kawg siab kawg ntsws li niam txiv siab hlub kom nkawd yuav mloog nws cov lus, kom tej zaum tus Tswv yuav hlub tshua nkawd, thiab yuav tsis ntiab nkawd tawm; muaj tseeb tiag, kuv txiv tau qhuab ntuas rau nkawd.\n\n38 Thiab tom qab uas nws tau qhuab ntuas rau nkawd, thiab kuj tau qhia ntau yam rau nkawd txog tej yam uas yuav muaj los yav tom ntej, nws thov kom nkawd coj raws li tus Tswv tej lus txib; thiab nws tau tsum tsis hais rau nkawd lawm.\n\n", "1-ne 9": "[center][font_size=26]Tshooj 9[/font_size][/center]\n\n[i]Nifais sau ob riag ceev xwm txheej—Ob riag puav leej hu ua Nifais cov phiaj—Cov phiaj uas dav muaj ib zag keeb kwm txog kev ua ub ua no ntawm cov neeg; hos cov phiaj uas nqaim tsuas hais ntau txog tej yam uas dawb ceev xwb. Kwv yees li 600–592 xyoo ua ntej yug Yexus.[/i]\n\n1 Thiab ib puas yam tsav uas kuv txiv tau pom, tau hnov, thiab tau hais no, yog thaum nws nyob hauv ib lub tsev pheeb suab ntaub, nyob hauv lub hav Lemu-ees, thiab kuj muaj ntau yam tseem ceeb, uas sau tsis tau rau saum cov phiaj no.\n\n2 Thiab nim no, ib yam li kuv twb tau hais ntsig txog cov phiaj no lawm, saib seb lawv tsis yog cov phiaj uas kuv sau tag nrho kuv cov neeg tej keeb kwm rau hauv; vim cov phiaj uas kuv sau tag nrho kuv cov neeg tej keeb kwm rau hauv kuv tau tis lub npe Nifais rau; yog li ntawd, lawv hu ua Nifais cov phiaj, raws li kuv lub npe ntag; thiab cov phiaj nqaim no kuj hu ua Nifais cov phiaj thiab.\n\n3 Tiam sis, kuv tau txais ib txoj lus txib los ntawm tus Tswv tias kuv yuav tsum sau cov phiaj no, yuav tsum sau ib zag uas muaj lub ntsiab tseem ceeb uas hais txog kev ua hauj lwm qhuab qhia txoj moo zoo los ntawm kuv cov neeg.\n\n4 Nyob rau lwm cov phiaj yuav tsum sau ib zag txog kev kav teb kav chaw ntawm cov vaj ntxwv, thiab txog kev tsov kev rog thiab txog kev sib cav sib ceg ntawm cov neeg; yog li ntawd cov phiaj no yuav cia sau txog kev ua hauj lwm qhuab qhia txoj moo zoo xwb; thiab lwm cov phiaj mam cia sau txog kev kav teb kav chaw ntawm cov vaj ntxwv thiab txog kev ua tsov ua rog thiab txog kev sib cav sib ceg ntawm cov neeg.\n\n5 Yog li ntawd, tus Tswv tau kom kuv ua cov phiaj no rau ib lub ntsiab tseem ceeb nyob ntawm nws, lub ntsiab uas kuv tsis paub.\n\n6 Tiam sis tus Tswv yeej paub txij puag thaum chiv keeb los; yog li ntawd, nws yeej npaj ib txoj hau kev rau noob neej kom lawv yuav ua tau li nws tej hauj lwm huv tib si; vim saib seb, nws yeej muaj hwj chim tag nrho uas ua tau kom tiav raws li tag nrho nws cov lus. Thiab txhua yam yeej muaj li ntawd tiag. Amees.\n\n", "1-ne 10": "[center][font_size=26]Tshooj 10[/font_size][/center]\n\n[i]Lihais qhia ua ntej txog cov neeg Npanpiloos txoj kev txhom cov Neeg Yudais mus ua qhev—Nws hais txog tus Mexiyas, tus Cawm Seeg, tus Txhiv Dim uas yuav los hauv cov Neeg Yudais—Nws kuj qhia ntsig txog tus uas yuav los muab Vajtswv tus Me Nyuam Yaj ua kev cai raus dej—Lihais qhia txog txoj kev tuag thiab txoj kev sawv hauv qhov tuag rov qab los ntawm tus Mexiyas—Nws piv txoj kev tawg ri niab thiab txoj kev sib sau ntawm cov neeg Ixayees rau ib tsob ntoo ntseej—Nifais hais txog Vajtswv tus Tub, txog lub txiaj ntsim Vaj Ntsuj Plig DawbHuv, thiab txog kev xav tau kev ncaj ncees. Kwv yees li 600–592 xyoo ua ntej yug Yexus.[/i]\n\n1 Thiab nim no kuv, Nifais, rov sau ntxiv ib zag rau saum cov phiaj no txog tej yam uas kuv tau ua los lawm, thiab txog kuv txoj kev kav teb kav chaw thiab kev qhuab qhia txoj moo zoo; yog li ntawd, qhov uas yuav sau kuv tej zaj ntxiv, kuv yuav tsum hais me ntsis txog tej yam uas yog kuv txiv li, thiab txog tej yam uas yog kuv cov tij laug li thiab.\n\n2 Vim saib seb, tau muaj tias tom qab uas kuv txiv tau los xaus hais txog cov lus ntawm nws zaj npau suav lawm, thiab tau los xaus ntuas nkawd kom nkawd kub siab lug rau txhua yam, nws tau hais rau nkawd txog cov Neeg Yudais—\n\n3 Tias tom qab uas lawv raug puas tsuaj tas lawm, lub nroog Yeluxalees uas loj los raug puas tsuaj tib yam nkaus, thiab coob leej yuav raug txhom cab mus rau hauv Npanpiloos, raws li lub caij lub nyoog uas tus Tswv twb tau teem tseg cia lawm, lawv yuav rov qab los dua, muaj tseeb tiag, lawv twb yuav raug coj tawm rov qab los ntawm txoj kev raug txhom mus ua qhev; thiab tom qab uas lawv raug coj tawm rov qab los ntawm txoj kev raug txhom mus ua qhev lawm lawv yuav rov qab tau thaj av uas yog lawv qub txeeg qub teg dua.\n\n4 Muaj tseeb tiag, twb yuav yog rau pua xyoo txij thaum uas kuv txiv tau ncaim Yeluxalees, tus Tswv uas yog Vajtswv yuav tsa ib tug yaj saub sawv hauv cov Neeg Yudais los—twb yog ib tug Mexiyas, los sis, ua lwm yam lus hais, yog ntiaj teb ib tug Cawm Seeg.\n\n5 Thiab nws kuj tau hais txog cov yaj saub, muaj coob leej ntau tus kawg uas tau ua tim khawv txog tej yam no, hais txog tus Mexiyas no, tus uas nws tau hais txog, los sis ntiaj teb tus Txhiv Dim no.\n\n6 Yog li ntawd, tib neeg sawv daws tau yuam kev thiab tau poob rau kev txhaum, thiab yuav zoo li ntawd mus ib txhis li tsuas yog lawv yuav vam khom rau tus Txhiv Dim no nkaus xwb.\n\n7 Thiab nws kuj tau hais txog ib tug yaj saub tus uas yuav los ua ntej tus Mexiyas, los npaj tus Tswv txoj kev—\n\n8 Muaj tseeb tiag, nws twb yuav mus rau tom roob moj sab qhua thiab hais nrov nrov hais tias: Nej cia li npaj tus Tswv txoj kev, thiab kho nws txoj kev kom ncaj; vim muaj ib tug nrog nej sawv ua ke ntawm no nej twb tsis paub nws; thiab nws muaj hwj chim loj dua kuv, txawm yog daws nws txoj nyuag hlua khau los kuv twb tsis tsim nyog daws. Thiab kuv txiv tau hais ntau yam txog tej no.\n\n9 Thiab kuv txiv tau hais tias nws yuav ua kev cai raus dej nyob rau hauv lub zos Npethanpalas, hauv tus dej Yauladees; thiab nws kuj tau hais tias nws yuav ua kev cai raus dej; nws twb yog tus uas yuav muab tus Mexiyas ua kev cai raus dej.\n\n10 Thiab tom qab uas nws tau muab tus Mexiyas ua kev cai raus dej tas lawm, nws yuav nco qab txog thiab ua tim khawv hais tias nws tau muab Vajtswv tus Me Nyuam Yaj ua kev cai raus dej lawm, tus uas yuav los tshem neeg ntiaj teb tej kev txog kev txhaum.\n\n11 Thiab tau muaj tias tom qab uas kuv txiv tau hais cov lus no tas lawm nws tau hais rau kuv cov tij laug txog txoj moo zoo uas yuav tsum raug coj mus qhia thoob plaws rau cov Neeg Yudais, thiab nws kuj tau hais txog kev tso txoj kev ntseeg tseg ntawm cov Neeg Yudais. Thiab tom qab uas lawv tau muab tus Mexiyas tua lawm, tus uas tseem yuav los, thiab tom qab uas nws tau tuag lawm nws yuav sawv hauv qhov tuag rov qab los, thiab nws yuav qhia nws tus kheej rau lwm haiv neeg paub, los ntawm tus Vaj Ntsuj Plig Dawb Huv.\n\n12 Muaj tseeb tiag, kuv txiv twb tau hais ntau yam txog lwm haiv neeg, thiab kuj tau hais txog tsev neeg Ixayees, tias lawv yuav zoo li ib tsob ntoo ntseej, uas nws tej ceg yuav lov thiab yuav tawg khiav ri niab mus thoob plaws hauv lub ntiaj teb no.\n\n13 Yog li ntawd, nws tau hais tias yuav tsum muaj tias peb yuav raug coj ua ib ke mus rau thaj av uas tau cog lus cia lawm, kom yuav muaj tiav li tus Tswv txoj lus, tias peb yuav tawg ri niab mus thoob plaws hauv lub ntiaj teb no.\n\n14 Thiab tom qab uas tsev neeg Ixayees tawg ri niab tas lawm lawv yuav raug sau los ua ke dua; los sis; ua lwm yam lus hais, tom qab uas lwm haiv neeg tau txais txoj moo zoo uas muaj txhij txhua tas lawm, tej ceg ntseej nyeg, los sis cov uas seem tshuav nyob hauv tsev neeg Ixayees, yuav coj rov qab los txuas rau tus ceg ntoo, los sis rov los paub txog tus Mexiyas tseeb, lawv tus Tswv thiab lawv tus Txhiv Dim.\n\n15 Thiab kuv txiv tau qhia txog tej uas yuav muaj los yav tom ntej thiab tau hais rau kuv cov tij laug zoo li no, thiab ntau yam ntxiv uas kuv tsis sau rau hauv phau ntawv no; vim kuv tau sau ntau npaum li uas kuv xav tias yuav txaus rau kuv lawm nyob rau hauv kuv lwm phau ntawv.\n\n16 Thiab txhua yam txhua tsav no, uas kuv tau hais lawm, tau tshwm sim thaum uas kuv txiv nyob hauv ib lub tsev pheeb suab ntaub, nyob rau hauv lub hav Lemu-ees.\n\n17 Thiab tau muaj tias tom qab uas kuv, Nifais, tau hnov kuv txiv txhua lo lus, ntsig txog yam uas nws tau pom nyob rau hauv txoj kev ua yog toog, thiab tej uas nws tau hais los ntawm lub hwj chim ntawm tus Vaj Ntsuj Plig Dawb Huv, lub hwj chim uas nws tau txais los ntawm txoj kev ntseeg Vajtswv tus Tub—thiab Vajtswv tus Tub no yog tus Mexiyas tus uas tseem yuav los—Kuv, Nifais, kuj tau xav tias kheev lam kuv yuav pom, thiab yuav hnov, thiab yuav paub txog tej yam no, los ntawm lub hwj chim ntawm tus Vaj Ntsuj Plig Dawb Huv, qhov uas yog ib qhov khoom pub los ntawm Vajtswv rau txhua tus neeg uas kub siab lug nrhiav nws, tsis yog txheej puag thaum ub xwb tiam sis kuj yog txheej uas nws yuav ua kom noob neej pom nws thiab.\n\n18 Vim nws yeej zoo nws li qub, nag hmo, hnub no, thiab mus ib txhis li; thiab nws tau npaj ib txoj hau kev rau neeg txhua leej txhua tus txij puag thaum ntuj tsim teb raug los lawm, yog tias lawv yuav hloov siab lees txim thiab los cuag nws.\n\n19 Vim tus uas kub siab lug nrhiav yeej yuav ntsib; thiab Vajtswv tej txuj ci uas neeg tsis paub txog yuav qhib plho rau lawv, los ntawm lub hwj chim ntawm tus Vaj Ntsuj Plig Dawb Huv, zoo li txheej tam sim no los ib yam li txheej puag thaum ub thiab, thiab txheej puag thaum ub los yeej zoo ib yam li txheej uas yuav muaj los yav tom ntej no thiab; vim tias, tus Tswv txoj kev yeej yog ib txog uas ncig nyob mus ib txhis li.\n\n20 Yog li ntawd cia li nco ntsoov rau nruab siab, Au noob neej es, vim txhua yam txhua tsav uas nej ua nej yeej yuav raug coj los mus rau txoj kev txiav txim.\n\n21 Yog li ntawd, yog hais tias nej pheej yuav nrhiav ua txoj kev phem nyob hauv nej lub caij sim siab no xwb, ces thaum nej los mus sawv ntawm Vajtswv lub rooj txiav txim nej yuav raug nrhiav pom muaj qhov tsis dawb huv; thiab tsis muaj ib yam uas tsis dawb huv yuav mus nrog Vajtswv nyob tau li; yog li ntawd, nej yuav tsum raug ntiab khiav tawm mus ib txhis li.\n\n22 Thiab tus Vaj Ntsuj Plig Dawb Huv muab lus tso cai kom kuv yuav tsum hais tej yam no, thiab txhob tseg lawv li.\n\n", "1-ne 11": "[center][font_size=26]Tshooj 11[/font_size][/center]\n\n[i]Nifais pom tus Tswv tus Ntsuj Plig thiab nws tau qhia rau Nifais nyob hauv txoj kev ua yog toog pom txog tsob ntoo uas cawm neeg txoj sia—Nws pom Vajtswv tus Tub leej niam thiab tau kawm txog txoj kev uas Vajtswv yuav los nrog neeg nyob—Nws pom txoj kev ua kev cai raus dej, txoj kev ua hauj lwm qhuab qhia txoj moo zoo, thiab txoj kev muab ntsia rau saum ntoo khaub lig ntawm Vajtswv tus Me Nyuam Yaj—Nws kuj pom txoj kev hu thiab ua hauj lwm qhuab qhia txoj moo zoo ntawm tus Me Nyuam Yaj Kaum Ob tug Thwj Tim. Kwv yees li 600–592 xyoo ua ntej yug Yexus.[/i]\n\n1 Vim tau muaj tias tom qab uas kuv tau xav pom tej yam uas kuv txiv tau pom lawm, thiab ntseeg tias tus Tswv yeej muaj peev xwm ua tau tej ntawd rau kuv pom, thaum kuv tseem zaum xav ntsoov hauv kuv nruab siab tus Tswv tus Ntsuj Plig tau coj kuv tawm mus, muaj tseeb tiag, coj kuv mus rau puag saum ib lub ncov roob uas siab kawg, lub uas kuv tsis tau pom dua ib zaug li, thiab lub uas kuv txhais ko taw tsis tau mus txog dua ib zaug li.\n\n2 Thiab tus Ntsuj Plig tau hais rau kuv tias: Saib seb, koj xav tau dab tsi?\n\n3 Thiab kuv tau hais tias: Kuv xav pom tej yam uas kuv txiv tau pom lawm.\n\n4 Thiab tus Ntsuj Plig tau hais rau kuv tias: Koj puas ntseeg tias koj txiv tau pom tsob ntoo uas nws tau hais?\n\n5 Thiab kuv tau hais tias: Muaj tseeb tiag, koj yeej paub tias kuv ntseeg kuv txiv txhua lo lus.\n\n6 Thiab thaum uas kuv tau hais cov lus no tas lawm, tus Ntsuj Plig tau ua ib lub suab qw nrov nrov hais tias: Hauxanas rau tus Tswv, Vajtswv tus uas muaj hwj chim loj kawg nkaus; vim nws yog Vajtswv tus uas kav lub ntiaj teb tag nrho, muaj tseeb tiag, yeej muaj hwj chim tshaj ib puas yam tsav. Thiab koj tau koob hmoov kawg, Nifais, vim yog koj ntseeg Vajtswv tus uas muaj hwj chim loj kawg nkaus leej Tub; yog li ntawd, koj yuav tau pom tej uas koj tau xav pom.\n\n7 Thiab saib seb yam no yuav muab ua ib lub cim rau koj, tias tom qab uas koj tau pom tsob ntoo uas tau txi cov txiv uas koj txiv tau noj, koj kuj yuav pom ib tug txiv neej nqes saum ntuj ceeb tsheej los, thiab koj yuav pom nws; thiab tom qab uas koj tau pom nws lawm koj yuav ua tim khawv hais tias nws yog Vajtswv leej Tub.\n\n8 Thiab tau muaj tias tus Ntsuj Plig tau hais rau kuv tias: Ntsia seb! Thiab kuv tau ntsia thiab tau pom ib tsob ntoo; thiab nws zoo li tsob ntoo uas kuv txiv tau pom; thiab qhov zoo nkauj ntawm tsob ntoo mas zoo nkauj tshaj, muaj tseeb tiag, zoo nkauj tshaj txhua yam tsav uas zoo nkauj huv tib si li; thiab qhov dawb ntawm tsob ntoo tseem dawb tshaj qhov dawb ntawm cov dau uas cua muab ntsawj ya.\n\n9 Thiab tau muaj tias tom qab uas kuv tau pom tsob ntoo lawm, kuv tau hais rau tus Ntsuj Plig hais tias: Kuv pom koj tau muab tsob ntoo uas muaj nuj nqis tshaj dua li lwm tsob ntoo rau kuv pom.\n\n10 Thiab nws tau hais rau kuv tias: Koj xav tau dab tsi?\n\n11 Thiab kuv tau hais rau nws hais tias: Xav paub saib tej ntawd txhais li cas—vim kuv tau hais lus rau nws ib yam li ib tug tib neeg hais lus; vim kuv tau pom tias nws zoo li ib tug neeg; tiam sis, kuv yeej paub lawm hais tias nws yog tus Tswv tus Ntsuj Plig; thiab nws tau hais lus rau kuv ib yam li ib tug tib neeg hais lus nrog rau lwm tus.\n\n12 Thiab tau muaj tias nws tau hais rau kuv hais tias: Ntsia seb! Thiab kuv tau tig hlo mus ntsia nws, thiab kuv tsis pom nws; vim nws tau ncaim ntawm kuv mus lawm.\n\n13 Thiab tau muaj tias kuv tau ntsia thiab tau pom lub nroog Yeluxalees uas loj, thiab lwm cov nroog thiab. Thiab kuv tau pom lub nroog Naxales; thiab nyob hauv lub nroog Naxales no kuv tau pom ib tug nkauj xwb uas tsis tau deev dua hluas nraug li, thiab nws yog ib tug ntxhais uas zoo nkauj thiab dawb huv heev.\n\n14 Thiab tau muaj tias kuv tau pom rooj ntug qhib; thiab ib tug tim tswv tau nqis saud los thiab tau los sawv ntawm kuv xub ntiag; thiab nws hais rau kuv hais tias: Nifais, koj pom dab tsi?\n\n15 Thiab kuv tau hais rau nws hais tias: Kuv tau pom ib tug nkauj xwb, tus uas zoo nkauj thiab dawb huv tshaj plaws dua lwm tus nkauj xwb.\n\n16 Thiab nws tau hais rau kuv hais tias: Koj puas paub hais tias Vajtswv twb yuav nqis los nrog neeg nyob?\n\n17 Thiab kuv tau hais rau nws hais tias: Kuv paub tias nws yeej hlub nws cov me nyuam; txawm li ntawd los, kuv twb tsis paub tej ntsiab lus ntawm txhua yam.\n\n18 Thiab nws tau hais rau kuv hais tias: Saib seb, tus nkauj xwb uas koj pom yog Vajtswv tus Tub leej niam, raws li ntawm sab cev nqaij daim tawv.\n\n19 Thiab tau muaj tias kuv tau pom tias nws raug tus Ntsuj Plig muab coj lawm; thiab tom qab uas nws raug tus Ntsuj Plig muab coj mus tau ib ntus lawm tus tim tswv tau hais rau kuv hais tias: Ntsia seb!\n\n20 Thiab kuv tau ntsia thiab tau pom dua tus nkauj xwb, nws tab tom puag ib tug me nyuam mos hauv nws caj npab.\n\n21 Thiab tus tim tswv tau hais rau kuv hais tias: Saib seb Vajtswv tus Me Nyuam Yaj, muaj tseeb tiag, twb yog Leej Txiv tus uas nyob mus ib txhis leej Tub! Koj puas paub lub ntsiab ntawm tsob ntoo uas koj txiv tau pom?\n\n22 Thiab kuv tau teb nws, hais tias: Muaj tseeb tiag, nws yog kev hlub los ntawm Vajtswv, uas tau nthuav kom dav rau txhua txhia qhov chaw nyob rau hauv noob neej tej siab tej ntsws; yog li ntawd, nws yog yam uas xav tau tshaj plaws txhua txhia yam huv tib si.\n\n23 Thiab nws tau hais rau kuv, hais tias: Muaj tseeb tiag, thiab nws yog ib qho kev zoo siab tshaj plaws rau tus ntsuj plig.\n\n24 Thiab tom qab uas nws tau hais cov lus no tas lawm, nws hais rau kuv tias: Ntsia seb! Thiab kuv tau ntsia, thiab kuv tau pom Vajtswv leej Tub tau tawm mus rau tej neeg sawv daws; thiab kuv tau pom coob leej tau qhau cev rau ntawm nws ko taw thiab teev tiam nws.\n\n25 Thiab tau muaj tias kuv tau pom tias tus pas hlau, uas kuv txiv tau pom, yog Vajtswv txoj lus, uas coj mus rau cov dej uas txhawv cawm neeg txoj sia, los yog coj mus rau tsob ntoo uas cawm neeg txoj sia; cov dej no piv txog Vajtswv txoj kev hlub; thiab kuv kuj tau pom tias tsob ntoo uas cawm neeg txoj sia los kuj piv txog Vajtswv txoj kev hlub ib yam.\n\n26 Thiab tus tim tswv tau hais rau kuv dua: Ntsia thiab saib txoj kev uas Vajtswv los nrog neeg nyob!\n\n27 Thiab kuv tau ntsia thiab tau pom ntiaj teb no tus Txhiv Dim, tus uas kuv txiv tau hais txog; thiab kuv kuj tau pom tus yaj saub uas los npaj txoj kev ua ntej nws. Thiab Vajtswv tus Me Nyuam Yaj tau mus thiab tau ua kev cai raus dej los ntawm nws; thiab tom qab uas nws tau ua kev cai raus dej tas lawm, kuv tau pom rooj ntug qhib, thiab tus Vaj Ntsuj Plig Dawb Huv tau nqis saum ntuj ceeb tsheej los thiab tsaws nyob saum nws zoo li ib tug nquab.\n\n28 Thiab kuv tau pom tias nws tau tawm mus qhuab qhia thiab foom koob hmoov rau tej neeg sawv daws, uas muaj hwj chim thiab muaj yeeb koob loj kawg; thiab muaj neeg coob tau tuaj sib sau ua ke mloog nws; thiab kuv tau pom tias lawv tau muab nws ntiab khiav tawm ntawm lawv mus.\n\n29 Thiab kuv kuj tau pom kaum ob tug lawv nws qab. Thiab tau muaj tias tus Ntsuj Plig tau coj lawv cov no ncaim ntawm kuv lub qhov muag mus, thiab kuv txawm tsis pom lawv lawm.\n\n30 Thiab tau muaj tias tus tim tswv rov qab hais rau kuv dua, hais tias: Ntsia seb! Thiab kuv tau ntsia, thiab kuv tau pom rooj ntug rov qab qhib dua, thiab kuv tau pom tej tim tswv tau nqis los nrog tej neeg nyob; thiab lawv cov no tau qhuab qhia thiab foom koob hmoov rau tej tib neeg.\n\n31 Thiab nws rov qab hais rau kuv dua, hais tias: Ntsia seb! Thiab kuv tau ntsia, thiab kuv tau pom Vajtswv tus Me Nyuam Yaj mus thoob plaws rau tej neeg sawv daws. Thiab kuv tau pom muaj neeg coob cov uas muaj mob, thiab cov uas raug kev txom nyem los ntawm tej kab mob kev nkeeg, thiab ntawm tej dab thiab tej ntsuj plig tsis huv; thiab tus tim tswv tau hais thiab tau ua rau kuv pom tag nrho tej no. Thiab lawv zoo mob zoo nkeeg los ntawm Vajtswv tus Me Nyuam Yaj lub hwj chim; thiab nws tau ntiab tej dab thiab tej ntsuj plig tsis huv tawm mus.\n\n32 Thiab tau muaj tias tus tim tswv rov qab hais rau kuv dua, hais tias: Ntsia seb! Thiab kuv tau ntsia thiab tau pom Vajtswv tus Me Nyuam Yaj, nws tau raug neeg muab txhom; muaj tseeb tiag, Vajtswv tus uas muaj txoj sia kav ib txhis leej Tub tau raug neeg ntiaj teb txiav txim rau; thiab kuv tau pom thiab ua tim khawv.\n\n33 Thiab kuv, Nifais, tau pom tias nws tau raug luag muab ntsia rau saum tus ntoo khaub lig thiab muab nws tua theej neeg ntiaj teb tej kev txhaum.\n\n34 Thiab tom qab uas nws raug luag muab tua lawm kuv tau pom muaj neeg ntiaj teb coob leej, lawv tau sau tuaj ua ke nkaug tawm tsam tus Me Nyuam Yaj cov thwj tim; yog vim li ntawd kaum ob leeg no thiaj raug hu los ntawm tus Tswv tus tim tswv.\n\n35 Thiab cov neeg ntiaj teb coob leej tau tuaj sib sau ua ke; thiab kuv tau pom tias lawv nyob hauv ib lub tsev loj thiab dav, zoo li lub tsev uas kuv txiv tau pom lawm. Thiab tus Tswv tus tim tswv tau hais rau kuv dua, hais tias: Saib seb cov neeg ntiaj teb thiab lawv tej tswv yim ntawd; muaj tseeb tiag, saib seb cov neeg Ixayees tau sib sau ua ke tuaj nkaug tawm tsam tus Me Nyuam Yaj kaum ob tug thwj tim.\n\n36 Thiab tau muaj tias kuv tau pom thiab ua tim khawv, tias lub tsev loj thiab dav ntawd yog tej neeg ntiaj teb txoj kev muab hlob; thiab nws tau raug puas tsuaj mus, thiab txoj kev puas tsuaj ntawd tau yog ib txog uas phem heev. Thiab tus Tswv tus tim tswv tau rov hais rau kuv dua, hais tias: Yog li ntawd txhua haiv neeg, txhua xeem neeg, txhua yam lus thiab tej tib neeg sawv daws yuav raug txoj kev puas tsuaj phem heev ntawd ntag, yog hais tias lawv sawv nkaug tawm tsam tus Me Nyuam Yaj kaum ob tug thwj tim.\n\n", "1-ne 12": "[center][font_size=26]Tshooj 12[/font_size][/center]\n\n[i]Nifais pom nyob hauv txoj kev ua yog toog txog: thaj av uas tau cog lus cia lawm; txoj kev ncaj ncees, txoj kev tsis ncaj ncees, thiab txoj kev puas tsuaj ntawm cov neeg uas nyob ntawm thaj av no; txoj kev uas Vajtswv tus Me Nyuam Yaj yuav los nrog lawv nyob; txoj kev uas kaum ob tug pab coj thiab kaum ob tug thwj tim yuav txiav txim rau cov neeg Ixayees li cas; txog qhov ntxim ntxub thiab tsis huv ntawm cov neeg uas tso txoj kev ntseeg tseg. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias tus tim tswv tau hais rau kuv tias: Ntsia, thiab saib seb koj tej xeeb leej xeeb ntxwv, thiab koj cov tij laug tej xeeb leej xeeb ntxwv thiab. Thiab kuv tau ntsia thiab tau pom thaj av uas tau cog lus cia lawm; thiab kuv tau pom muaj neeg coob heev, muaj tseeb tiag, twb ntau npaum li cov xuab zeb nram ntug dej hiav txwv.\n\n2 Thiab tau muaj tias kuv tau pom ntau pab neeg tau tuaj sib sau ua ke sib ntaus sib tua, ib leeg tawm tsam ib leeg; thiab kuv tau pom kev ua tsov ua rog, thiab hnov lus paj lus cua txog kev ua tsov ua rog, thiab kuv cov neeg coob leej tau poob tsam los ntawm hniav ntaj.\n\n3 Thiab tau muaj tias kuv tau pom ntau tiam neeg tau dhau mus, raws li tej kev tsov kev rog thiab kev sib cav sib ceg nyob rau hauv thaj av; thiab kuv tau pom ntau lub nroog, muaj tseeb tiag, yog li ntawd kuv thiaj tsis suav lawv.\n\n4 Thiab tau muaj tias kuv tau pom ib txoj kev tsaus ntuj uas muaj huab zig niab nyob rau saum thaj av uas tau cog lus cia lawm; thiab kuv tau pom xob laim liab pes vog, thiab tau hnov xob quaj nroo pes ntws, thiab hnov av qeeg, thiab hnov txhua txhia yam suab nrov; thiab kuv tau pom tej av thiab tej pob zeb tau tawg; thiab kuv tau pom tej roob tau nphau pes nphwv ua doj ua daim; thiab kuv tau pom tej tiaj nrag ntawm lub ntiaj teb tau tawg ntsoog ntxaws; thiab kuv tau pom ntau lub nroog tau saus rau hauv dej hiav txwv; thiab kuv tau pom ntau lub nroog tau raug hluav taws kub hnyiab; thiab kuv tau pom ntau lub nroog tau nphau rau hauv pem teb, vim tej kev av qeeg ntawd.\n\n5 Thiab tau muaj tias tom qab uas kuv tau pom tej yam xwm no tas lawm, kuv tau pom txoj kev tsaus ntuj uas muaj huab zig niab, uas nws tau sawv hauv av tuaj mus rau saum nruab ntug; thiab saib seb, kuv tau pom muaj ntau pab neeg uas tsis tau raug puas tsuaj vim ntawm txoj kev txiav txim loj thiab phem heev ntawm tus Tswv.\n\n6 Thiab kuv tau pom rooj ntug qhib, thiab Vajtswv tus Me Nyuam Yaj tau nqis saum ntuj ceeb tsheej los; thiab nws tau nqis los thiab tau qhia nws tus kheej rau lawv.\n\n7 Thiab kuv kuj tau pom thiab ua tim khawv tias tus Vaj Ntsuj Plig Dawb Huv tau nqis los rau saum kaum ob tug; thiab lawv cov no tau raug tsa los ntawm Vajtswv, thiab tau raug xaiv.\n\n8 Thiab tus tim tswv tau hais rau kuv, hais tias: Saib seb tus Me Nyuam Yaj kaum ob tug pab coj, cov uas tau raug xaiv los qhuab qhia txoj moo zoo rau koj tej xeeb leej xeeb ntxwv.\n\n9 Thiab nws tau hais rau kuv tias: Koj puas nco qab txog tus Me Nyuam Yaj kaum ob tug thwj tim thaud? Saib seb lawv yog cov uas yuav txiav txim rau cov neeg Ixayees kaum ob xeem neeg; yog li ntawd, kaum ob tug kws qhuab qhia ntawm koj tej xeeb leej xeeb ntxwv yuav raug txiav txim los ntawm lawv cov no; vim nej yog los ntawm tsev neeg Ixayees los.\n\n10 Thiab kaum ob tug qhuab qhia uas koj pom no yuav txiav txim rau koj tej xeeb leej xeeb ntxwv. Thiab, saib seb, lawv ua ncaj ncees tas mus ib txhis li; vim lawv txoj kev ntseeg hauv Vajtswv tus Me Nyuam Yaj lawv tej ris tsho thiaj raug ua dawb paug los ntawm nws cov ntshav.\n\n11 Thiab tus tim tswv tau hais rau kuv tias: Ntsia seb! Thiab kuv tau ntsia, thiab tau pom peb tiam neeg tuag dhau mus lawm nyob hauv txoj kev ncaj ncees; thiab lawv tej ris tsho dawb paug zoo ib yam li Vajtswv tus Me Nyuam Yaj. Thiab tus tim tswv tau hais rau kuv: Cov no raug ua dawb paug los ntawm tus Me Nyuam Yaj cov ntshav, vim lawv txoj kev ntseeg nws.\n\n12 Thiab kuv, Nifais, kuj tau pom neeg coob leej uas nyob hauv tiam neeg thib plaub tau tuag dhau mus lawm nyob hauv txoj kev ncaj ncees.\n\n13 Thiab tau muaj tias kuv tau pom ntau pab neeg hauv ntiaj teb no tau tuaj sib sau ua ke.\n\n14 Thiab tus tim tswv tau hais rau kuv tias: Saib seb koj tej noob, thiab tej noob ntawm koj tej kwv tij.\n\n15 Thiab tau muaj tias kuv tau ntsia thiab tau pom cov neeg ntawm kuv tej xeeb leej xeeb ntxwv tau tuaj sib sau ua ke tsheej pab tawm tsam kuv cov tij laug tej xeeb leej xeeb ntxwv; thiab lawv tau tuaj sib sau ua ke sib ntaus sib tua.\n\n16 Thiab tus tim tswv tau hais rau kuv, hais tias: Saib seb qhov dej txhawv ntawm cov dej vuab tsuab uas koj txiv tau pom; muaj tseeb tiag, twb yog tus dej uas nws tau hais txog; thiab qhov tob ntawm tus dej ntawd yog qhov tob ntawm ntuj txiag teb tsaus ntag.\n\n17 Thiab txoj kev tsaus ntuj uas muaj huab zig niab yog tej kev dag ntxias ntawm tus dab uas tau npog noob neej tej qhov muag thiab ua kom noob neej tej siab tej ntsws tsis mloog lus, thiab coj lawv mus rau tej kev dav, kom lawv piam sij thiab ploj mus.\n\n18 Thiab lub tsev loj thiab dav, uas koj txiv tau pom, yog txoj kev xav khav theeb thiab txoj kev muab hlob ntawm noob neej. Thiab muaj ib tug kwj tob tob uas loj thiab phem heev tau muab lawv kem; muaj tseeb tiag, twb yog txoj lus ntawm txoj kev txim lij ntawm Vajtswv tus uas muaj txoj sia nyob mus ib txhis, thiab tus Mexiyas uas yog Vajtswv tus Me Nyuam Yaj, tus uas tus Vaj Ntsuj Plig Dawb Huv ua tim khawv rau, txij li puag thaum chiv keeb los mus txog rau lub sij hawm no, thiab txij li lub sij hawm no mus lawm yav tom ntej thiab mus ib txhis li.\n\n19 Thiab thaum uas tus tim tswv tseem hais tej lus no, kuv tau saib thiab tau pom kuv cov tij laug tej xeeb leej xeeb ntxwv tau nkaug tawm tsam kuv tej xeeb leej xeeb ntxwv, raws li tus tim tswv lo lus; thiab vim txoj kev muab hlob ntawm kuv tej xeeb leej xeeb ntxwv, thiab tej kev dag ntxias ntawm tus dab, kuv tau pom tias kuv cov tij laug tej noob tau yeej tsam ntawm cov neeg ntawm kuv tej noob.\n\n20 Thiab tau muaj tias kuv tau saib, thiab tau pom cov neeg ntawm kuv cov tij laug tej noob lawv tau yeej tsam ntawm kuv tej noob; thiab lawv tau mus tsheej pwb pab rau saum thaj av.\n\n21 Thiab kuv tau pom lawv sib sau ua ke tsheej pwb pab; thiab kuv tau pom kev ua tsov ua rog thiab hnov lus paj lus cua txog kev ua tsov ua rog nyob nrog lawv; thiab nyob rau hauv tej kev ua tsov ua rog thiab kev hnov lus paj lus cua txog kev ua tsov ua rog kuv tau pom ntau tiam neeg tuag dhau mus lawm.\n\n22 Thiab tus tim tswv tau hais rau kuv tias: Saib seb tej neeg no yuav tso lawv tej kev ntseeg tseg.\n\n23 Thiab tau muaj tias kuv tau pom, tom qab uas lawv tau tso txoj kev ntseeg tseg lawm lawv tau rais los mus ua ib co neeg tawv dub, thiab ntxim ntxub, thiab vuab tsuab, tau ua neeg tub nkeeg heev thiab muaj tej kev qias txhua yam.\n\n", "1-ne 13": "[center][font_size=26]Tshooj 13[/font_size][/center]\n\n[i]Nifais pom nyob hauv txoj kev ua yog toog txog tus dab tsa nws lub koom txoos nyob nrog Lwm Haiv Neeg; txoj kev nrhiav tau thiab txoj kev ua neej nyob ntawm teb chaws Amelikas; txoj kev poob ntau yam uas yooj yim to taub thiab muaj nuj nqis heev ntawm phau Vajlugkub Npaiv Npaum; txoj kev uas Lwm Haiv Neeg tso qhov tseeb tseg; txoj kev uas coj txoj moo zoo rov qab los, txoj kev uas yuav muaj vajlugkub los rau hnub nyoog kawg, thiab txoj kev tsim tsa Xi-oos. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias tus tim tswv tau hais rau kuv, hais tias: Ntsia seb! Thiab kuv tau ntsia thiab tau pom ntau haiv neeg thiab ntau lub teb chaws.\n\n2 Thiab tus tim tswv tau hais rau kuv tias: Koj pom tus dab tsi? Thiab kuv tau hais tias: Kuv pom ntau haiv neeg thiab ntau lub teb chaws.\n\n3 Thiab nws tau hais rau kuv tias: Cov no yog tej haiv neeg thiab tej teb chaws ntawm Lwm Haiv Neeg.\n\n4 Thiab tau muaj tias kuv tau pom txoj kev tsim tsa ntawm lub koom txoos muaj zog uas nyob ntawm Lwm Haiv Neeg.\n\n5 Thiab tus tim tswv tau hais rau kuv tias: Saib seb txoj kev tsim tsa ntawm lub koom txoos uas yog lub txaus ntxub tshaj plaws dua li lwm lub koom txoos huv tib si, lub uas muab cov ntseeg Vajtswv tua pov tseg, muaj tseeb tiag, thiab tsim txom lawv thiab muab lawv khi cia, thiab txwv lawv tsis pub lawv ua raws li lawv lub siab xav, thiab coj lawv mus rau hauv txoj kev poob cev qhev.\n\n6 Thiab tau muaj tias kuv tau pom lub koom txoos uas muaj zog thiab txaus ntxub no; thiab kuv tau pom tias tus dab yog tus tsim lub koom txoos no.\n\n7 Thiab kuv kuj tau pom tej nyiaj, thiab tej kub, thiab tej ntaub yaj pwm, thiab tej ntaub liab, thiab tej ntaub npuag, thiab txhua txhia yam ntaub uas muaj nuj nqis heev; thiab kuv tau pom ntau tus niam ntiav.\n\n8 Thiab tus tim tswv tau hais rau kuv, hais tias: Saib seb tej nyiaj, thiab tej kub, thiab tej ntaub yaj pwm thiab tej ntaub liab, thiab tej ntaub npuag, thiab tej ntaub uas muaj nuj nqis heev, thiab tej niam ntiav, puav leej yog tej kev xav yuav xav tau ntawm lub koom txoos uas muaj zog thiab txaus ntxub no.\n\n9 Thiab kuj yog rau txoj kev qhuas ntawm lub ntiaj teb lawv thiaj ua kom cov ntseeg Vajtswv puas tsuaj, thiab coj lawv mus rau hauv txoj kev poob cev qhev.\n\n10 Thiab tau muaj tias kuv tau saib thiab tau pom cov dej hiav txwv; thiab cov dej no tau faib Lwm Haiv Neeg tawm ntawm kuv cov tij laug tej xeeb leej xeeb ntxwv.\n\n11 Thiab tau muaj tias tus tim tswv tau hais rau kuv tias: Saib seb Vajtswv npau taws rau koj cov tij laug tej xeeb leej xeeb ntxwv.\n\n12 Thiab kuv tau saib thiab tau pom ib tug txiv neej uas nyob nrog Lwm Haiv Neeg, tus uas cov dej hiav txwv tau muab kem tawm ntawm kuv cov tij laugtej xeeb leej xeeb ntxwv; thiab kuv tau pom Vajtswv tus Ntsuj Plig, uas tau nqis los thiab tau los yaum tus txiv neej no; thiab nws tau mus rau saum cov dej hiav txwv, mus txog ntua rau kuv cov tij laugtej xeeb leej xeeb ntxwv, cov uas nyob rau hauv thaj av uas tau cog lus cia lawm.\n\n13 Thiab tau muaj tias kuv tau pom Vajtswv tus Ntsuj Plig, tau los yaum lwm cov neeg ntawm Lwm Haiv Neeg; thiab lawv cov no tau tawm ntawm txoj kev poob cev qhev, mus rau saum cov dej hiav txwv.\n\n14 Thiab tau muaj tias kuv tau pom muaj ntau pab neeg ntawm Lwm Haiv Neeg nyob rau saum thaj av uas tau cog lus cia lawm; thiab kuv tau pom Vajtswv txoj kev npau taws, uas nyob rau saum kuv cov tij laug tej xeeb leej xeeb ntxwv; thiab lawv tau raug khiav ri niab los ntawm Lwm Haiv Neeg thiab tau raug Lwm Haiv Neeg tsim txom.\n\n15 Thiab kuv tau pom Vajtswv tus Ntsuj Plig, tau los nyob nrog Lwm Haiv Neeg, thiab lawv tau huaj vam thiab tau txais thaj av ua lawv qub txeeg qub teg; thiab kuv tau pom lawv cov no yog neeg tawv dawb, thiab txaus nyiam thiab zoo nkauj heev, zoo li kuv cov neeg ua ntej thaum lawv raug luag tua.\n\n16 Thiab tau muaj tias kuv, Nifais, tau pom tias cov neeg ntawm Lwm Haiv Neeg uas tau tawm ntawm txoj kev poob cev qhev tau txo lawv tej hwj chim rau tus Tswv; thiab tus Tswv lub hwj chim tau los nrog lawv nyob.\n\n17 Thiab kuv tau pom tias Lwm Haiv Neeg cov uas tseem nyob tim lawv qub teb qub chaw tau sib sau tuaj ua ke rau saum dej hiav txwv thiab rau saum av, tuaj tawm tsam lawv.\n\n18 Thiab kuv tau pom tias Vajtswv lub hwj chim tau nrog lawv nyob, thiab Vajtswv txoj kev npau taws tau nyob saum cov neeg uas tau sib sau tuaj ua ke tuaj sib tua tawm tsam lawv.\n\n19 Thiab kuv, Nifais, tau pom tias Lwm Haiv Neeg cov uas tau tawm ntawm txoj kev poob cev qhev Vajtswv lub hwj chim tau coj lawv dim ntawm txhua txhia haiv neeg tej tes.\n\n20 Thiab tau muaj tias kuv, Nifais, tau pom tias lawv cov no tau huaj vam nyob rau hauv thaj av; thiab kuv tau pom ib phau ntawv, thiab lawv tau coj phau ntawv no nrog lawv.\n\n21 Thiab tus tim tswv tau hais rau kuv tias: Koj puas paub lub ntsiab ntawm phau ntawv no?\n\n22 Thiab kuv tau hais rau nws tias: Kuv tsis paub.\n\n23 Thiab nws tau hais tias: Saib seb nws tau muaj tawm ntawm cov Neeg Yudais lub qhov ncauj los. Thiab kuv, Nifais, tau pom phau ntawv no; thiab nws hais rau kuv tias: Phau ntawv uas koj pom yog cov Neeg Yudais ib phau ceev xwm txheej, uas muaj tus Tswv tej kev khi lus tseg, uas nws tau khi rau tsev neeg Ixayees; thiab nws kuj muaj cov yaj saub dawb huv tej kev qhia ntau yam uas yuav muaj los yav tom ntej nyob hauv; thiab nws yog ib phau ceev xwm txheej zoo li cov uas tau muab sau rau saum cov phiaj toog, tiam sis tsuas yog tsis tshua muaj ntau npaum li ntawd xwb; txawm li ntawd los, lawv tseem muaj tus Tswv tej kev khi lus nyob rau hauv, uas nws tau khi rau tsev neeg Ixayees; yog li ntawd, lawv yog ib co uas muaj nuj nqis heev rau Lwm Haiv Neeg.\n\n24 Thiab tus Tswv tus tim tswv tau hais rau kuv tias: Koj tau pom tias phau ntawv no tau muaj tawm ntawm cov Neeg Yudais lub qhov ncauj los; thiab thaum uas nws tau muaj tawm ntawm cov Neeg Yudais lub qhov ncauj los nws tau muaj tus Tswv txoj moo zoo uas muaj txhij txhua nyob rau hauv, tus Tswv uas kaum ob tug thwj tim tau ua tim khawv txog, thiab lawv ua tim khawv raws li txoj kev tseeb uas muaj nyob hauv Vajtswv tus Me Nyuam Yaj.\n\n25 Yog li ntawd, tej yam no tawm ntawm cov Neeg Yudais dawb paug mus rau Lwm Haiv Neeg, raws li txoj kev tseeb uas muaj nyob hauv Vajtswv.\n\n26 Thiab tom qab uas tej yam no tau tawm dhau ntawm tus Me Nyuam Yaj kaum ob tug thwj tim txhais tes mus lawm, ntawm cov Neeg Yudais mus rau Lwm Haiv Neeg, koj pom txoj kev tsim tsa ntawm lub koom txoos uas muaj zog thiab txaus ntxub, uas yog lub uas txaus ntxub tshaj plaws dua li lwm lub koom txoos huv tib si; vim saib seb, lawv tau muab ntau yam uas yooj yim to taub thiab muaj nuj nqis heev hauv tus Me Nyuam Yaj txoj moo zoo rho tawm lawm; thiab lawv kuj tau rho tus Tswv ntau txoj kev khi lus tawm pov tseg thiab.\n\n27 Thiab lawv tau ua txhua yam txhua tsav no es kom lawv thiaj yuav muaj peev xwm hloov tus Tswv tej kev uas yog qhov yog, es kom lawv yuav npog tau tej tib neeg tej qhov muag kom txhob pom kev thiab ua kom tej tib neeg muaj lub siab tawv tsis txhob mloog lus.\n\n28 Yog li ntawd, koj pom tias tom qab uas phau ntawv tau mus dhau ntawm lub koom txoos muaj zog thiab txaus ntxub tej tes lawm, es tau muaj ntau yam uas yooj yim to taub thiab muaj nuj nqis heev tau raug rho tawm hauv phau ntawv mus lawm, phau uas yog Vajtswv tus Me Nyuam Yaj phau ntawv.\n\n29 Thiab tom qab uas tej yam uas yooj yim to taub thiab muaj nuj nqis heev no tau raug rho tawm pov tseg lawm nws tau mus thoob plaws rau txhua txhia haiv neeg uas yog Lwm Haiv Neeg; thiab tom qab uas nws tau mus thoob plaws rau txhua haiv neeg uas yog Lwm Haiv Neeg lawm, muaj tseeb tiag, twb mus hla dhau ntau tus dej hiav txwv uas koj tau pom nrog Lwm Haiv Neeg uas tau tawm hauv txoj kev poob cev qhev, koj pom—vim yog ntau yam uas yooj yim to taub thiab muaj nuj nqis heev uas raug muab rho tawm hauv phau ntawv mus, uas yog ib co uas yooj yim rau noob neej to taub, raws li txoj kev yooj yim to taub uas muaj nyob hauv Vajtswv tus Me Nyuam Yaj—vim yog tej yam no uas tau raug rho tawm hauv tus Me Nyuam Yaj txoj moo zoo, thiaj muaj neeg coob leej heev tau dawm taw ntog, muaj tseeb tiag, kawg tias Ntxwg Nyoog thiaj muaj hwj chim loj heev kav lawv.\n\n30 Tsis tas li ntawd xwb, koj pom tias Lwm Haiv Neeg cov uas tau tawm hauv txoj kev poob cev qhev, thiab Vajtswv lub hwj chim tau txhawb lawv lub dag lub zog tau pab lawv tshaj li lwm haiv neeg, nyob rau saum thaj av uas yog thaj uas zoo tshaj plaws li lwm thaj, uas yog thaj av uas tus Tswv Vajtswv tau khi lus tseg cia rau koj txiv lawm tias nws tej noob yuav tau txais thaj av no ua lawv qub txeeg qub teg; yog li ntawd, koj pom tias tus Tswv Vajtswv yuav tsis cia kom Lwm Haiv Neeg ua kom koj tej noob uas tau yuav koj cov tij laugtej noob puas tsuaj huv tib si li.\n\n31 Los sis nws yuav tsis cia kom Lwm Haiv Neeg ua kom koj cov tij laugtej noob puas tsuaj mus thiab.\n\n32 Los sis tus Tswv Vajtswv yuav tsis cia kom Lwm Haiv Neeg nyob hauv txoj kev dig muag no mus ib txhis, txoj uas koj pom lawv tseem nyob hauv, vim yog tej yam uas yooj yim to taub thiab muaj nuj nqis heev ntawm tus Me Nyuam Yaj txoj moo zoo tau raug lub koom txoos uas txaus ntxub muab tuav tseg, lub uas tau tsim tsa uas koj tau pom lawm.\n\n33 Yog li ntawd Vajtswv tus Me Nyuam Yaj hais tias: Kuv yuav hlub tshua txog rau Lwm Haiv Neeg, txog rau kev mus saib xyuas tsev neeg Ixayees uas seem tshuav nyob hauv lub caij txiav txim loj.\n\n34 Thiab tau muaj tias tus Tswv tus tim tswv tau hais rau kuv, hais tias: Vajtswv tus Me Nyuam Yaj tau hais tias, Saib seb tom qab uas kuv tau mus saib xyuas tsev neeg Ixayees uas seem tshuav tas lawm—thiab cov neeg seem tshuav uas kuv hais txog no yog koj txiv tej xeeb leej xeeb ntxwv—yog li ntawd, tom qab uas kuv tau mus saib xyuas lawv nyob hauv txoj kev txiav txim, thiab kom Lwm Haiv Neeg txhais tes tau muab lawv tsim txom, thiab tom qab uas Lwm Haiv Neeg pib ua kev txhaum heev zuj zus, vim yog tej yam uas yooj yim to taub thiab muaj nuj nqis heev ntawm tus Me Nyuam Yaj txoj moo zoo uas lub koom txoos uas txaus ntxub tau muab tuav tseg, lub uas yog tus niam ntawm cov niam ntiav, tus Me Nyuam Yaj hais li ntawd—Kuv yuav hlub tshua txog rau Lwm Haiv Neeg nyob rau hnub ntawd, kawg tias kuv yuav coj ntau yam ntawm kuv txoj moo zoo, txoj uas yooj yim to taub thiab muaj nuj nqis los rau lawv los ntawm kuv lub hwj chim, tus Me Nyuam Yaj tau hais li ntawd.\n\n35 Vim, saib seb, tus Me Nyuam Yaj tau hais tias: Kuv yuav qhia kuv tus kheej rau koj tej xeeb leej xeeb ntxwv paub, kom tias lawv yuav tau sau ntau yam uas kuv yuav qhia rau lawv, uas yuav yog cov uas yooj yim to taub thiab muaj nuj nqis; thiab tom qab uas koj tej xeeb leej xeeb ntxwv yuav raug puas tsuaj, thiab tso txoj kev ntseeg tseg, thiab koj cov tij laugtej xeeb leej xeeb ntxwv los kuj tib yam, saib seb, tej yam no yuav raug coj mus zais cia, kom mam li ho tawm los rau Lwm Haiv Neeg, los ntawm tus Me Nyuam Yaj txoj kev pub thiab lub hwj chim.\n\n36 Thiab nyob rau hauv tej yam no yuav cia sau kuv txoj moo zoo, tus Me Nyuam Yaj tau hais li, thiab yuav cia sau kuv qhov chaw vam khom thiab kuv txoj kev cawm seeg.\n\n37 Thiab cov uas nrhiav kev tsa kuv lub Xi-oos nyob rau hnub ntawd yuav tau koob hmoov, vim lawv yuav tau txais txoj kev pub thiab lub hwj chim ntawm tus Vaj Ntsuj Plig Dawb Huv; thiab yog tias lawv yuav nyiaj kom mus txog thaum kawg lawv yuav raug tsa sawv nyob hauv hnub kawg, thiab lawv yuav tau zoo nyob kaj siab lug nyob hauv tus Me Nyuam Yaj lub nceeg vaj uas kav ib txhis; thiab leej twg los xij yog tias nws yuav tshaj tawm txoj kev thaj yeeb nyab xeeb, muaj tseeb tiag, tej moo zoo ntawm txoj kev xyiv fab, lawv yuav zoo nkauj npaum li cas nyob rau saum tej roob.\n\n38 Thiab tau muaj tias kuv tau pom cov neeg seem tshuav ntawm kuv cov kwv tij tej xeeb leej xeeb ntxwv, thiab kuj tau pom Vajtswv tus Me Nyuam Yaj phau ntawv, phau uas tau muaj tawm los ntawm cov Neeg Yudais lub qhov ncauj, tias nws tau los dhau ntawm Lwm Haiv Neeg mus rau cov neeg seem tshuav ntawm kuv cov tij laugtej xeeb leej xeeb ntxwv.\n\n39 Thiab tom qab uas nws tau tawm los mus rau hauv lawv lawm kuv tau pom lwm cov ntawv, cov uas tau tawm los ntawm tus Me Nyuam Yaj lub hwj chim, los ntawm Lwm Haiv Neeg mus rau lawv, mus rau txoj kev uas yuav yaum Lwm Haiv Neeg thiab kuv cov tij laugtej noob, thiab rau cov Neeg Yudais uas tau tawg ri niab mus thoob plaws hauv lub qab ntuj no, tias tus Me Nyuam Yaj tej yaj saub thiab kaum ob tug thwj tim cov ntawv ceev xwm txheej yeej muaj tseeb tiag.\n\n40 Thiab tus tim tswv tau hais rau kuv, hais tias: Cov ntawv ceev xwm txheej kawg no, uas koj tau pom nyob nrog Lwm Haiv Neeg, yuav tsim txoj kev tseeb ntawm thawj cov ntawv ceev xwm txheej, cov uas yog tus Me Nyuam Yaj kaum ob tug thwj tim li, thiab yuav ua kom paub txog tej yam uas yooj yim to taub thiab muaj nuj nqis uas tau raug rho tawm ntawm thawj cov ntawv ceev xwm txheej; thiab yuav ua kom paub mus thoob plaws rau txhua xeem neeg, txhua yam lus, thiab tej neeg sawv daws, tias Vajtswv tus Me Nyuam Yaj yog Leej Txiv tus uas nyob mus ib txhis Leej Tub, thiab nws yog lub ntiaj teb tus Cawm Seeg; thiab tias tag nrho neeg txhua leej txhua tus yuav tsum los cuag nws, los sis lawv yuav tsis raug cawm dim.\n\n41 Thiab lawv yuav tsum los raws li txoj lus uas tus Me Nyuam Yaj lub qhov ncauj tau tshaj tawm; thiab tus Me Nyuam Yaj tej lus yuav tau ua kom sawv daws paub nyob rau hauv cov ntawv ceev xwm txheej uas koj tej noob sau, thiab tus Me Nyuam Yaj kaum ob tug thwj tim cov ntawv ceev xwm txheej uas lawv sau; yog li ntawd cov ntawv ceev xwm txheej no yuav raug muab los ua ib phau xwb; vim muaj tib tug Vajtswv thiab tib tug Tswv Yug Yaj saib thoob plaws hauv lub qab ntuj no xwb.\n\n42 Thiab thaum lub caij lub nyoog los txog lawm nws yuav qhia nws tus kheej rau txhua haiv neeg, tsis hais rau cov Neeg Yudais los yog rau Lwm Haiv Neeg paub; thiab tom qab uas nws tau qhia nws tus kheej rau cov Neeg Yudais thiab rau Lwm Haiv Neeg paub lawm, ces nws yuav qhia nws tus kheej rau Lwm Haiv Neeg thiab rau cov Neeg Yudais thiab, thiab cov uas ua qab yuav tau los ua ntej, thiab cov uas ua ntej ho yuav tau los ua qab.\n\n", "1-ne 14": "[center][font_size=26]Tshooj 14[/font_size][/center]\n\n[i]Ib tug tim tswv qhia rau Nifais txog tej koob hmoov thiab tej kev foom tsis zoo uas yuav poob los rau Lwm Haiv Neeg—Tsuas muaj ob lub koom txoos nkaus xwb: Vajtswv tus Me Nyuam Yaj lub Koom Txoos thiab tus dab lub koom txoos—Cov Ntseeg Vajtswv uas nyob hauv txhua txhia haiv neeg raug lub koom txoos uas muaj zog thiab txaus ntxub tsim txom—Tus Thwj Tim Yauhas yuav sau txog txoj kev kawg ntawm lub ntiaj teb. Kwv yees li 600–592 xyoo ua ntej yug Yexus.[/i]\n\n1 Thiab yuav tau muaj tias, yog Lwm Haiv Neeg yuav mloog Vajtswv tus Me Nyuam Yaj lus nyob rau hnub ntawd uas nws yuav qhia nws tus kheej rau lawv los ntawm nws lo lus, thiab kuj los ntawm hwj chim, los ntawm txhua yam uas nws ua, mus rau txoj kev uas nws yuav tshem tej yam uas dawm lawv ko taw—\n\n2 Thiab yog tias lawv yuav tsis ua siab tawv rau Vajtswv tus Me Nyuam Yaj, lawv yuav raug suav nrog koj txiv tej xeeb leej xeeb ntxwv; muaj tseeb tiag, lawv yuav raug suav nrog tsev neeg Ixayees; thiab lawv yuav yog ib cov neeg uas tau koob hmoov nyob rau saum thaj av uas tau cog lus cia lawm mus ib txhis; lawv yuav tsis raug coj mus rau hauv txoj kev poob cev qhev; thiab tsev neeg Ixayees yuav tsis raug muab mus txuam nrog lwm haiv neeg ntxiv lawm.\n\n3 Thiab lub qhov uas tob heev ntawd, uas lub koom txoos uas muaj zog thiab txaus ntxub tau khawb cia rau lawv lawm, lub koom txoos uas tau txhim tsa los ntawm tus dab thiab nws tej me nyuam, es kom nws yuav coj tau tej neeg tej ntsuj plig mus rau hauv ntuj txiag teb tsaus—muaj tseeb tiag, lub qhov tob heev ntawd uas tau khawb cia rau txoj kev puas tsuaj ntawm tej neeg yeej yuav ntim puv nkaus cov neeg uas tau khawb nws, es kom lawv yuav raug kev puas tsuaj huv tib si li, Vajtswv tus Me Nyuam Yaj tau hais li ntawd; tsis yog kev puas tsuaj ntawm tus ntsuj plig, tiam sis tsuas yog yuav muab nws pov rau hauv lub ntuj txiag teb tsaus uas tsis muaj qhov kawg.\n\n4 Vim saib seb, tej yam no yog raws li txoj kev poob cev qhev rau tus dab, thiab kuj raws nraim li Vajtswv txoj kev ncaj ncees, rau tag nrho lawv cov uas yuav ua txoj kev phem thiab kev qias rau ntawm tus Tswv lub qhov muag.\n\n5 Thiab tau muaj tias tus tim tswv tau hais rau kuv, Nifais, hais tias: Koj tau pom tias yog hais tias Lwm Haiv Neeg hloov siab lees txim qhov ntawd yuav zoo kawg nkaus rau lawv; thiab koj kuj paub ntsig txog tus Tswv tej kev khi lus tseg rau tsev neeg Ixayees; thiab koj kuj tau hnov lawm tias yog leej twg tsis hloov siab lees txim nws yuav tsum raug piam sij.\n\n6 Yog li ntawd, kev txom nyem raug rau Lwm Haiv Neeg yog tias lawv yuav ua lawv tej siab tawv tawm tsam Vajtswv tus Me Nyuam Yaj.\n\n7 Vim yuav muaj lub sij hawm, Vajtswv tus Me Nyuam Yaj tau hais, uas kuv yuav ua ib txoj hauj lwm loj thiab zoo kawg uas xav tsis thoob rau noob neej; ib txoj hauj lwm uas yuav kav ib txhis, tsuas muaj nyob ntawm ib sab tes los sis lwm sab xwb—tsuas yog mus rau txoj kev uas yaum lawv mus rau txoj kev thaj yeeb nyab xeeb thiab muaj txoj sia nyob mus ib txhis, los sis coj lawv mus rau txoj kev cia kom lawv tej siab tawv thiab ua kom lawv tsis thoob tsib to nrog es kom lawv yuav raug coj mus rau hauv txoj kev poob cev qhev, thiab mus rau txoj kev puas tsuaj, tsis hais sab cev nqaij daim tawv los sis sab ntsuj plig, raws li txoj kev poob cev qhev rau tus dab, uas kuv tau hais txog lawm.\n\n8 Thiab tau muaj tias thaum uas tus tim tswv tau hais cov lus no, nws tau hais rau kuv tias: Koj puas nco qab txog tej kev khi lus uas Leej Txiv tau khi rau tsev neeg Ixayees? Kuv tau hais rau nws tias, kuv nco kawg.\n\n9 Thiab tau muaj tias nws tau hais rau kuv tias: Ntsia thiab saib lub niag koom txoos uas muaj zog thiab txaus ntxub, lub uas yog leej niam ntawm txoj kev qias, lub uas tus txhim tsa yog tus dab.\n\n10 Thiab nws hais rau kuv tias: Saib seb tsuas muaj ob lub koom txoos nkaus nkaus xwb; ib lub yog Vajtswv tus Me Nyuam Yaj lub, thiab lwm lub yog tus dab lub koom txoos; yog li ntawd, leej twg yog tsis zwm rau hauv Vajtswv tus Me Nyuam Yaj lub koom txoos ces yeej zwm rau hauv lub koom txoos muaj zog ntawd, lub uas yog leej niam ntawm txoj kev qias; thiab nws yog tag nrho ntiaj teb tus niam ntiav.\n\n11 Thiab tau muaj tias kuv tau ntsia thiab tau pom tag nrho ntiaj teb tus niam ntiav, thiab nws tau zaum saum ntau tus dej hiav txwv; thiab nws tau kev kav rau saum ntiaj teb tag nrho, nrog rau txhua haiv neeg, txhua xeem neeg, txhua yam lus, thiab rau tej neeg sawv daws.\n\n12 Thiab tau muaj tias kuv tau pom Vajtswv tus Me Nyuam Yaj lub koom txoos, thiab nws tsis muaj neeg coob peg tsawg, vim yog txoj kev phem thiab kev qias ntawm tus niam ntiav uas zaum saum ntau tus dej hiav txwv; tsis tas li ntawd, kuv tseem tau pom tus Me Nyuam Yaj lub koom txoos, lub uas yog cov ntseeg Vajtswv, cov ntseeg no kuj nyob thoob plaws hauv lub qab ntuj no thiab; thiab lawv txoj kev uas kav tej teb chaws hauv qab ntuj no tsis muaj ntau, vim yog txoj kev phem ntawm tus niam ntiav uas phem heev tus uas kuv tau pom.\n\n13 Thiab tau muaj tias kuv tau pom tias txoj kev qias leej niam uas phem heev tau sib sau ntau pab neeg tuaj ua ke nyob thoob plaws hauv qab ntuj no, nyob nrog txhua haiv neeg ntawm Lwm Haiv Neeg, es tuaj tua tawm tsam Vajtswv tus Me Nyuam Yaj.\n\n14 Thiab tau muaj tias kuv, Nifais, tau pom Vajtswv tus Me Nyuam Yaj lub hwj chim, nws tau nqis los rau saum cov ntseeg ntawm tus Me Nyuam Yaj lub koom txoos, thiab tau nqis los rau saum tus Tswv cov neeg uas tau khi lus tseg, cov uas tau tawg ri niab mus thoob plaws hauv lub qab ntuj no; thiab lawv tau muab txoj kev ncaj ncees los ua ntaj riam thaiv lawv thiab nrog rau Vajtswv lub hwj chim uas muaj yeeb koob heev.\n\n15 Thiab tau muaj tias kuv tau pom tias Vajtswv tau hliv nws txoj kev npau taws rau saum lub koom txoos uas muaj zog thiab txaus ntxub, kawg tias tau tso muaj tsov muaj rog thiab hnov lus paj lus cua txog kev ua tsov ua rog nyob nrog txhua haiv neeg thiab, txhua xeem neeg hauv ntiaj teb no.\n\n16 Thiab thaum uas tau pib muaj kev tsov kev rog thiab hnov lus paj lus cua txog kev ua tsov ua rog nyob nrog txhua haiv neeg uas tau zwm rau hauv leej niam ntawm txoj kev qias, tus tim tswv saum ntuj tau hais rau kuv, hais tias: Saib seb, Vajtswv npau taws kawg rau tej niam ntiav leej niam; thiab saib seb, koj twb pom txhua yam tsav no—\n\n17 Thiab thaum txog hnub ntawd Vajtswv yuav hliv nws txoj kev npau taws rau saum tej niam ntiav leej niam, uas yog lub koom txoos uas muaj zog thiab txaus ntxub uas nyob thoob plaws hauv qab ntuj no, uas tus txhim tsa yog tus dab, ces, nyob rau hnub ntawd, Leej Txiv txoj hauj lwm yuav pib npaj txoj hau kev kom muaj txhua yam li nws tej kev khi lus, uas nws tau cog rau nws cov neeg uas yog tsev neeg Ixayees.\n\n18 Thiab tau muaj tias tus tim tswv tau hais rau kuv, hais tias: Ntsia seb!\n\n19 Thiab kuv tau ntsia thiab tau pom ib tug txiv neej, thiab nws hnav ib lub tsho tshaj sab dawb.\n\n20 Thiab tus tim tswv tau hais rau kuv tias: Saib seb ib tug thwj tim ntawm tus Me Nyuam Yaj kaum ob tug thwj tim.\n\n21 Saib seb, nws yuav tau pom thiab nws yuav tau sau tej yam uas seem tshuav no; muaj tseeb tiag, thiab ntau yam uas tau tshwm sim lawm thiab.\n\n22 Thiab nws kuj yuav sau ntsig txog txoj kev uas lub ntiaj teb no yuav kawg.\n\n23 Yog li ntawd, tej yam uas nws yuav sau yog yam uas ncaj ncees thiab tseeb xwb; thiab saib seb lawv yog cov uas tau muab sau rau hauv phau ntawv uas koj tau pom tawm ntawm cov Neeg Yudais lub qhov ncauj los; thiab thaum lub sij hawm uas lawv tau muaj tawm ntawm cov Neeg Yudais lub qhov ncauj los, los sis, thaum lub sij hawm uas phau ntawv tau muaj tawm ntawm cov Neeg Yudais lub qhov ncauj los, tej yam uas tau sau tsuas yog yam uas yooj yim to taub thiab huv huv xwb, thiab yog tej yam uas muaj nuj nqis heev thiab yooj yim rau neeg txhua leej txhua tus to taub xwb.\n\n24 Thiab saib seb, tej yam uas tus Me Nyuam Yaj tus thwj tim no yuav tau sau yog ntau yam uas koj twb tau pom los lawm; thiab saib seb, cov uas seem tshuav los koj tseem yuav pom thiab.\n\n25 Tiam sis tej yam uas koj tseem yuav pom tom qab no koj tsis txhob sau; vim tus Tswv Vajtswv tau tsa Vajtswv tus Me Nyuam Yaj tus thwj tim kom nws sau lawv lawm.\n\n26 Thiab lwm cov neeg uas tau nyob hauv ntiaj teb no, tus Tswv Vajtswv kuj tau muab txhua yam no rau lawv pom, thiab lawv kuj tau sau cov no tseg; thiab cov no tau muab foob tseg cia es kom thaum lawv tawm tuaj los kom yog ib cov uas dawb huv, raws li txoj kev tseeb uas muaj nyob hauv tus Me Nyuam Yaj, nyob hauv tus Tswv lub sij hawm uas nws tau teem tseg rau tsev neeg Ixayees.\n\n27 Thiab kuv, Nifais, tau hnov thiab ua tim khawv, tias tus Me Nyuam Yaj tus thwj tim lub npe yog Yauhas, raws li tus tim tswv lo lus.\n\n28 Thiab saib seb, kuv, Nifais, tau raug txwv tsis pub sau tej yam uas seem tshuav uas kuv tau pom thiab tau hnov; yog li ntawd tej yam uas kuv tau sau twb txaus kuv lawm; thiab kuv tsuas tau sau me ntsis ntawm tej yam uas kuv tau pom xwb.\n\n29 Thiab kuv ua tim khawv tias kuv tau pom tej yam uas kuv txiv tau pom lawm, thiab tus Tswv tus tim tswv tau ua tej no rau kuv paub.\n\n30 Thiab nim no kuv yuav tsum tawm kev hais txog tej yam uas kuv tau pom thaum uas tus ntsuj plig tau coj kuv lawm; thiab txawm hais tias tsis tau muab txhua yam txhua tsav uas kuv tau pom sau cia los tej yam uas kuv tau muab sau lawm yeej muaj tseeb. Thiab yeej muaj li ntawd tiag. Amees.\n\n", "1-ne 15": "[center][font_size=26]Tshooj 15[/font_size][/center]\n\n[i]Lihais tej noob yuav tau txais txoj moo zoo los ntawm Lwm Haiv Neeg nyob rau hauv hnub nyoog kawg—Txoj kev sib sau ntawm cov neeg Ixayees yuav zoo li ib tsob ntoo ntseej uas muab cov ceg nyeg rov qab los txuas dua rau—Nifais txhais txoj kev ua yog toog pom ntawm tsob ntoo uas cawm neeg txoj sia thiab nws hais txog Vajtswv txoj kev txim lij uas nws muab cov neeg phem faib tawm ntawm cov neeg ncaj ncees. Kwv yees li 600–592 xyoo ua ntej yug Yexus.[/i]\n\n1 Thiab tau muaj tias tom qab uas kuv, Nifais, tau raug tus ntsuj plig coj lawm, thiab tau pom txhua yam txhua tsav no lawm, kuv tau rov qab los rau tom kuv txiv lub tsev pheeb suab ntaub.\n\n2 Thiab tau muaj tias kuv tau pom kuv cov tij laug, thiab lawv tseem tab tom sib cav zom zaws txog tej yam uas kuv txiv tau hais rau lawv lawm.\n\n3 Vim nws yeej tau hais ntau yam uas tseem ceeb rau lawv, tej yam uas tsis yooj yim to taub, tsuas yog ib tug neeg yuav tsum thov tus Tswv pab xwb; thiab vim lawv tau ua lawv tej siab tej ntsws tawv qhwb qhaw, yog li ntawd lawv tsis vam khom txog tus Tswv li uas lawv yuav tsum vam khom.\n\n4 Thiab nim no kuv, Nifais, tau tu siab heev vim yog txoj kev tawv ntawm lawv tej siab tej ntsws, thiab vim kuj yog tej yam uas kuv tau pom, thiab tau paub lawm uas yuav tsum muaj los es zam tsis dhau li vim yog noob neej tej kev phem heev ntawd.\n\n5 Thiab tau muaj tias kuv tau qaug dag qaug zog vim yog kuv tej kev kub ntxhov, vim kuv tau xav hais tias kuv tej kev kub ntxhov yog tej uas loj tshaj txhua yam huv tib si, vim yog txoj kev puas tsuaj ntawm kuv cov neeg, vim kuv tau pom lawv txoj kev poob.\n\n6 Thiab tau muaj tias tom qab uas kuv rov qab muaj zog lawm kuv tau hais rau kuv cov tij laug, saib xwm txheej tus dab tsi ua rau lawv pheej sib cav.\n\n7 Thiab lawv hais tias: Saib seb, peb twb tsis to taub txog cov niag lus uas peb txiv tau hais ntsig txog cov ceg ntseej nyeg ntawm tsob ntoo ntseej, thiab hais txog Lwm Haiv Neeg.\n\n8 Thiab kuv tau hais rau lawv tias; Nej puas tau thov tus Tswv?\n\n9 Thiab lawv teb rau kuv tias: Peb tsis tau; vim tus Tswv tsis ua tej yam zoo li no rau peb paub li.\n\n10 Saib seb, kuv tau hais rau lawv tias: Yog vim li cas nej thiaj tsis ceev tus Tswv tej lus txib? Yog vim li cas es nej xav kom nej piam sij, vim yog txoj kev tawv ntawm nej tej siab tej ntsws los?\n\n11 Nej tsis nco qab txog tej yam uas tus Tswv tau hais lawm los?—Yog hais tias nej tsis txhob cia nej tej siab tej ntsws tawv qhwb qhawv, thiab thov kuv los ntawm txoj kev ntseeg, ntseeg ntsoov tias nej yeej yuav tau txais, kub siab lug ceev kuv tej lus txib, ces nej yeej yuav paub tej yam no.\n\n12 Saib seb, kuv hais rau nej, tias tsev neeg Ixayees tau muab piv rau ib tsob ntoo ntseej, los ntawm tus Tswv tus Ntsuj Plig uas nyob hauv peb txiv; thiab saib seb tsis yog peb tawg ntawm tsev neeg Ixayees los los, thiab peb tsis yog ib ceg ntawm tsev neeg Ixayees los?\n\n13 Thiab nim no, yam uas peb txiv hais txog txoj kev uas yuav muab cov ceg nyeg los txuas los ntawm txoj kev muaj txhij txhua ntawm Lwm Haiv Neeg, yog li no, tias nyob rau hauv hnub nyoog kawg, thaum uas peb tej noob yuav tau tso txoj kev ntseeg tseg, muaj tseeb tiag, tau ntau xyoo, thiab ntau tiam neeg tom qab uas tus Mexiyas yuav los ntawm sab nqaij tawv rau noob neej paub, ces tus Mexiyas txoj moo zoo uas muaj txhij txhua yuav los rau Lwm Haiv Neeg, thiab yuav los ntawm Lwm Haiv Neeg los mus rau peb tej xeeb leej xeeb ntxwv uas tseem seem tshuav—\n\n14 Thiab nyob rau hnub ntawd peb cov noob uas seem tshuav yuav paub tias lawv yog ib co ntawm tsev neeg Ixayees, thiab tias lawv yog tus Tswv cov neeg uas tau khi lus cia lawm; thiab thaum ntawd lawv yuav paub thiab los mus paub txog lawv tej yawg koob, thiab kuj yuav los mus paub txog txoj moo zoo ntawm lawv tus Txhiv Dim, uas tau qhuab qhia rau lawv tej yawg koob los ntawm nws; yog li ntawd, lawv yuav los paub txog lawv tus Txhiv Dim thiab nws txoj lus qhia tseem ceeb, es kom lawv yuav paub los cuag nws thiab raug cawm dim.\n\n15 Thiab thaum txog hnub ntawd lawv puas yuav tsis zoo siab thiab qhuas rau lawv tus Vajtswv uas kav ib txhis, uas yog lawv qhov chaw vam khom thiab lawv txoj kev cawm seeg? Muaj tseeb tiag, nyob rau hnub ntawd, lawv puas yuav tsis tau txais lub zog thiab txoj kev loj hlob tawg paj txi txiv los ntawm tsob txiv hmab nyeg? Muaj tseeb tiag, lawv puas yuav tsis los mus rau hauv Vajtswv pab yaj tseeb?\n\n16 Saib seb, kuv hais rau nej tias, Muaj tseeb tiag; tsev neeg Ixayees yuav rov qab nco txog lawv dua; lawv yuav raug coj los txuas rov qab rau, vim lawv yeej yog ib tug ceg ntseej nyeg, rau tsob ntoo ntseej nyeg tseeb.\n\n17 Thiab qhov no yog lub ntsiab ntawm yam uas peb txiv tau hais, thiab nws hais tias lawv txoj kev txais txoj moo zoo yuav tsis tau muaj los txog thaum uas Lwm Haiv Neeg ua rau lawv tawg ri niab tso; thiab nws hais tias lawv txoj kev txais txoj moo zoo yuav los ntawm Lwm Haiv Neeg los, es tus Tswv thiaj tau pub nws lub hwj chim rau Lwm Haiv Neeg pom, rau qhov uas cov Neeg Yudais los yog tsev neeg Ixayees yuav tsis kam lees yuav nws.\n\n18 Yog li ntawd, peb txiv yeej tsis tau hais txog peb tej noob xwb, tiam sis nws yeej hais txog tag nrho tsev neeg Ixayees huv tib si, hais txog cov lus khi tseg uas yuav muaj tiav nyob rau hauv hnub nyoog kawg; uas yog cov lus cog tseg uas tus Tswv tau khi tseg rau peb tus yawg koob Anplaham, hais tias: Txhua haiv neeg uas nyob hauv lub ntiaj teb no yuav tau koob hmoov los ntawm koj tej noob.\n\n19 Thiab tau muaj tias kuv, Nifais, tau hais ntau yam ntau tsav rau lawv ntsig txog tej yam no; muaj tseeb tiag, kuv tau hais rau lawv ntsig txog txoj kev rov qab muab cov Neeg Yudais txum tim los dua nyob rau hauv hnub nyoog kawg.\n\n20 Thiab kuv tau rov hais Yaxayas tej lus rau lawv, tej uas nws tau hais ntsig txog txoj kev txum tim cov Neeg Yudais, los sis ntawm tsev neeg Ixayees rov qab los; thiab tom qab uas lawv raug txum tim rov qab los lawm lawv yuav tsis raug muab tov xyaw nrog Lwm Haiv Neeg ib zaug ntxiv lawm, los sis lawv yuav tsis raug muab faib tawg ri niab ntxiv lawm. Thiab tau muaj tias kuv tau hais ntau lo lus rau kuv cov tij laug, ces lawv thiaj tau tsum tsis sib cav lawm thiab thiaj tau txo lawv tej hwj chim rau tus Tswv.\n\n21 Thiab tau muaj tias lawv tau hais rau kuv dua, hais tias: Tej yam no uas peb txiv tau pom nyob hauv zaj npau suav txhais li cas? Tsob ntoo uas nws pom ne ho txhais li cas?\n\n22 Thiab kuv tau hais rau lawv tias: Nws yog ib yam uas sawv cev ntawm tsob ntoo uas cawm neeg txoj sia.\n\n23 Thiab lawv tau hais rau kuv tias: Tus pas hlau uas peb txiv tau pom, es coj mus rau tsob ntoo ne ho txhais li cas?\n\n24 Thiab kuv tau hais rau lawv tias nws yog Vajtswv txoj lus; thiab cov uas yuav mloog Vajtswv txoj lus, thiab tuav txoj lus no tsis tso, lawv yuav tsis piam sij ib zaug li; txoj kev dag ntxias thiab yeeb ncuab xib xub hluav taws yuav kov tsis yeej kom lawv poob rau hauv txoj kev dig muag, es coj lawv mus rau txoj kev puas tsuaj puas ntsoog.\n\n25 Yog li ntawd, kuv, Nifais, tau ntuas kom lawv mloog tus Tswv txoj lus; muaj tseeb tiag, kuv tau ntuas lawv tag kuv lub dag lub zog, thiab tag kuv lub peev xwm uas kuv muaj, es kom lawv yuav mloog Vajtswv txoj lus thiab nco ntsoov ceev nws tej lus txib txhua lub caij nyoog rau txhua yam.\n\n26 Thiab lawv tau hais rau kuv tias: Tus dej uas peb txiv tau pom ne txhais li cas?\n\n27 Thiab kuv tau hais rau lawv tias cov dej uas kuv txiv tau pom yog txoj kev vuab tsuab; thiab muaj ntau yam uas nws lub siab xav txog es nws thiaj tsis tau pom txoj kev vuab tsuab ntawm cov dej.\n\n28 Thiab kuv tau hais rau lawv tias nws yog ib tug kwj phem phem uas tob heev, uas tau cais cov neeg phem tawm ntawm tsob ntoo uas cawm neeg txoj sia, thiab kuj cais cov neeg phem tawm ntawm cov neeg ntseeg Vajtswv thiab.\n\n29 Thiab kuv tau hais rau lawv tias nws yog ib qho chaw sawv cev ntawm ntuj txiag teb tsaus uas phem heev, uas tus tim tswv tau hais rau kuv tias yog npaj los rau cov neeg phem ntag.\n\n30 Thiab kuv tau hais rau lawv tias peb txiv kuj tau pom tias Vajtswv txoj kev txim lij kuj tau faib cov neeg phem tawm ntawm cov neeg ncaj ncees; thiab qhov kev ci ntawd zoo li ib tug nplaim hluav taws ci, uas nce mus rau Vajtswv mus ib txhis thiab ib txhis, thiab tsis muaj qhov kawg li.\n\n31 Thiab lawv tau hais rau kuv tias: Yam no puas yog muaj lub ntsiab txog txoj kev tsim txom ntawm cev nqaij daim tawv thaum tseem ua neej nyob no, los sis puas yog nws muaj lub ntsiab txog zaum theem kawg ntawm tej ntsuj plig tom qab uas cev nqaij daim tawv tau ploj tau tuag lawm, los sis puas yog nws hais txog tej yam uas yog sab cev nqaij daim tawv?\n\n32 Thiab tau muaj tias kuv tau hais rau lawv tias qhov ntawd yog ib qho chaw sawv cev ntawm tej yam uas yog sab cev nqaij daim tawv thiab sab ntsuj plig; vim hnub ntawd yeej yuav los es lawv yuav raug txiav txim los ntawm lawv tej hauj lwm, muaj tseeb tiag, twb yog tej hauj lwm uas cev nqaij daim tawv tau ua nyob rau thaum lawv tseem ua neej nyob.\n\n33 Yog li ntawd, yog hais tias lawv yeej yeem tuag nyob hauv lawv txoj kev phem lawv yeej yuav raug muab pov tseg thiab, raws li tej yam ntawm sab ntsuj plig, uas raws li txoj kev ncaj ncees; yog li ntawd, lawv yeej yuav raug coj los sawv ntawm Vajtswv xub ntiag, los raug txiav txim ntawm lawv tej hauj lwm; thiab yog hais tias lawv tej hauj lwm tau yog kev vuab tsuab ces lawv yeej vuab tsuab; thiab yog hais tias lawv vuab tsuab ces nws yeej yuav muaj tseeb tias lawv yuav tsis muaj peev xwm nyob tau hauv Vajtswv lub nceeg vaj; yog hais tias lawv nyob tau ces Vajtswv lub nceeg vaj kuj yog vuab tsuab tib yam thiab.\n\n34 Tiam sis saib seb, kuv hais rau nej tias, Vajtswv lub nceeg vaj tsis vuab tsuab, thiab yuav muaj tsis tau ib yam dab tsi uas vuab tsuab nkag tau mus rau hauv Vajtswv lub nceeg vaj ib zaug li; yog li ntawd yeej yuav tsum muaj ib qho chaw uas vuab tsuab tu tseg tos rau yam uas vuab tsuab ntawd.\n\n35 Thiab muaj ib qho chaw uas tau npaj tseg tos, muaj tseeb tiag, twb yog lub niag ntuj txiag teb tsaus uas phem heev uas kuv tau hais txog, thiab tus dab yog tus uas npaj qhov chaw ntawd ntag; yog li ntawd zaum kawg ntawm neeg tej ntsuj plig yog nrog Vajtswv nyob hauv Vajtswv lub nceeg vaj, los sis raug ntiab tawm vim txoj kev txim lij uas kuv tau hais txog ntawd.\n\n36 Yog li ntawd, cov neeg phem yuav raug muab rho tawm ntawm cov neeg ncaj ncees, thiab tawm ntawm tsob ntoo uas cawm neeg txoj sia thiab, uas muaj cov txiv uas muaj nuj nqis tshaj thiab yog cov txiv uas qab tshaj txhua yam txiv huv tib si; muaj tseeb tiag, thiab nws yog ib qho txiaj ntsim uas zoo tshaj txhua yam txiaj ntsim ntawm Vajtswv huv tib si li. Thiab li ntawd kuv tau hais rau kuv cov tij laug. Amees.\n\n", "1-ne 16": "[center][font_size=26]Tshooj 16[/font_size][/center]\n\n[i]Txoj kev tseeb tsis yooj yim rau cov neeg phem coj—Lihais cov tub yuav Ixama-ees cov ntxhais ua poj niam—Lub Liyahaunas coj lawv kev nyob tom roob moj sab qhua—Xov xwm los ntawm tus Tswv sau rau saum lub Liyahaunas ib lub sij hawm dhau ib lub sij hawm—Ixama-ees tuag; nws tsev neeg yws yws vim lawv kev kub ntxhov. Kwv yees li 600–592 xyoo ua ntej yug Yexus.[/i]\n\n1 Thiab nim no tau muaj tias tom qab uas kuv, Nifais, tau xaus lus rau kuv cov tij laug tas lawm, saib seb lawv tau hais rau kuv tias: Koj tau hais rau peb tej yam uas nyuaj heev, tshaj dua li peb yuav muaj peev xwm ua tau.\n\n2 Thiab tau muaj tias kuv tau hais rau lawv tias kuv yeej paub tias kuv tau hais tej yam uas nyuaj tawm tsam cov neeg phem, raws li txoj kev tseeb; thiab kuv tau hais txim lij rau cov neeg ncaj ncees, thiab tau ua tim khawv tias lawv yuav raug tsa sawv thaum hnub kawg; yog li ntawd, cov neeg uas muaj txhaum mas coj txoj kev tseeb nyuaj heev, vim tej no hlais lawv mus txog ntua nruab siab.\n\n3 Thiab nim no kuv cov mi tij laug, yog hais tias nej yog neeg ncaj ncees thiab zoo siab hlo mloog txoj kev tseeb, thiab mob siab ua raws li nws, kom nej yuav mus tau ncaj rau ntawm Vajtswv, ces nej yuav tsis yws yws vim yog txoj kev tseeb, thiab yuav tsis hais tias: Koj hais tej yam nyuaj heev tawm tsam peb.\n\n4 Thiab tau muaj tias kuv, Nifais, tau ntuas kuv cov tij laug, kom kub siab lug, ua coj raws li tus Tswv tej lus txib.\n\n5 Thiab tau muaj tias lawv tau txo lawv lub hwj chim rau tus Tswv; kawg tias kuv tau xyiv fab thiab muaj kev cia siab heev rau lawv, hais tias lawv yuav taug txoj kev ncaj ncees.\n\n6 Nim no, tag nrho tej yam no tau raug hais thiab tau ua thaum kuv txiv nyob hauv ib lub tsev pheeb suab ntaub hauv lub hav uas nws hu ua lub hav Lemu-ees.\n\n7 Thiab tau muaj tias kuv, Nifais, tau coj Ixama-ees ib tug ntxhais los ua poj niam; thiab, kuv cov tij lauglos kuj tau coj Ixama-ees cov ntxhais los ua poj niam; thiab Xaulas los kuj tau coj Ixama-ees tus ntxhais hlob los ua poj niam thiab.\n\n8 Thiab li no kuv txiv tau ua tiav tag nrho tus Tswv cov lus txib uas nws tau txais. Thiab kuv, Nifais, kuj tau txais koob hmoov ntau kawg los ntawm tus Tswv.\n\n9 Thiab tau muaj tias tus Tswv lub suab tau hais rau kuv txiv thaum tsaus ntuj, thiab txib kom kaj ntu tag kis nws yuav tsum tsiv lawm tom roob moj sab qhua.\n\n10 Thiab tau muaj tias thaum uas kuv txiv sawv thaum sawv ntxov, thiab tawm mus rau ntawm lub tsev pheeb suab ntaub lub qhov rooj, qhov uas ua rau nws xav tsis thoob heev yog nws tau pom ib lub pob kheej uas muaj tus qauv tes ntaus zoo heev nyob rau hauv pem teb; thiab nws yog tseem tooj dag. Thiab nyob rau hauv lub pob ntawd muaj ob tug koob; thiab muaj ib tug koob tau taw rau txoj kev uas peb yuav tsum taug mus rau tom roob moj sab qhua.\n\n11 Thiab tau muaj tias peb txawm tau sau ib puas tsav yam uas peb yuav nqa mus rau tom roob moj sab qhua los ua ib ke, thiab peb txhua yam khoom seem uas tus Tswv tau pub rau peb; thiab peb tau nqa txhua txhia yam noob qoob noob loo uas peb yuav nqa tau mus rau tom roob moj sab qhua.\n\n12 Thiab tau muaj tias peb txawm tau nqa peb cov tsev pheeb suab ntaub thiab ncaim mus rau tom roob moj sab qhua, hla tus dej Lamas mus.\n\n13 Thiab tau muaj tias peb mus tau plaub hnub, ze rau sab hnub tuaj phab nram hav, thiab peb txawm tau tsa peb cov tsev pheeb suab ntaub dua; thiab peb tau tis qhov chaw no lub npe hu ua Saxes.\n\n14 Thiab tau muaj tias peb tau nqa peb tej hneev thiab peb tej xub, thiab mus plob rau tom roob moj sab qhua tua nqaij los rau peb tsev neeg noj; thiab tom qab uas peb tau tua nqaij rau peb tsev neeg lawm peb tau rov qab los cuag peb tsev neeg dua nyob rau hauv roob moj sab qhua, ntawm qhov chaw Saxes dua. Thiab peb tau rov qab mus rau tom roob moj sab qhua dua, raws tib txog qub ke, mus raws tej koog zoov ntsuab hauv roob moj sab qhua, uas nyob ntawm qhov ciaj ciam teb ze Dej Hiav Txwv Liab.\n\n15 Thiab tau muaj tias peb tau mus tau ntau hnub, muab peb tej hneev thiab peb tej xub thiab peb tej pob zeb thiab peb tej hlua txawb, tua nqaij thaum peb mus.\n\n16 Thiab peb tau raws lub pob uas qhia kev, uas tau coj peb kev mus rau hauv tej koog zoov uas ntsuab tshaj nyob rau hauv roob moj sab qhua.\n\n17 Thiab tom qab uas peb tau mus tau ntau ntau hnub, peb tau tsa peb cov tsev pheeb suab ntaub nyob ib ntus, kom peb tau so ntxiv thiab nrhiav tau zaub rau peb tsev neeg noj.\n\n18 Thiab tau muaj tias thaum uas kuv, Nifais, tau tawm mus tua nqaij, saib seb, kuv tau ua kuv rab hneev lov, rab uas tau muab tseem kab ua; thiab tom qab uas kuv tau ua kuv rab hneev lov lawm, saib seb, kuv cov tij laug tau npau taws rau kuv vim tias kuv rab hneev tau piam lawm, ces peb thiaj nrhiav tsis tau nqaij.\n\n19 Thiab tau muaj tias peb tau rov qab los cuag peb tsev neeg nrhiav tsis tau dab tsi li, thiab tau lim heev, vim yog lawv txoj kev tsiv, lawv tau raug txom nyem heev vim lawv txoj kev tshaib plab.\n\n20 Thiab tau muaj tias Lamas thiab Lemu-ees thiab Ixama-ees cov tub tau pib yws yws heev kawg li, vim lawv txoj kev txom nyem thiab kev kub ntxhov nyob rau hauv roob moj sab qhua; thiab kuv txiv kuj tau pib yws yws tawm tsam tus Tswv nws tus Vajtswv; muaj tseeb tiag, thiab lawv txhua leej txhua tus tau nyuaj siab kawg nkaus, kawg tias lawv tau yws yws rau tus Tswv.\n\n21 Nim no tau muaj tias kuv, Nifais, tau raug kev kub ntxhov nrog kuv cov tij laugvim rau qhov kuv rab hneev tau piam lawm, thiab lawv tej hneev cov nta los tau poob lawm thiab, ces txawm tau pib nyuaj heev kawg nkaus li, muaj tseeb tiag, kawg tias peb nrhiav tsis tau nqaij hlo li.\n\n22 Thiab tau muaj tias kuv, Nifais, tau hais ntau yam rau kuv cov tij laug, vim tias lawv tau rov qab ua lawv tej siab tawv qhwb qhawv dua, twb tawv mus txog thaum lawv yws yws lawv tus Tswv tus uas yog lawv tus Vajtswv.\n\n23 Thiab tau muaj tias kuv, Nifais, tau ua ib rab hneev ntoo, thiab muab ib tug pas los ncab, ua ib xib xub; yog li ntawd, kuv thiaj tau ev ib rab hneev thiab ib xib xub, nrog ib txog hlua txawb thiab ib co pob zeb. Thiab kuv tau hais rau kuv txiv tias: Kuv yuav mus qhov twg thiaj nrhiav tau nqaij?\n\n24 Thiab tau muaj tias nws tau thov tus Tswv, lawv tau txo lawv tej hwj chim vim yog kuv cov lus; vim kuv tau hais ntau yam rau lawv tag nrho kuv lub peev xwm uas kuv muaj.\n\n25 Thiab tau muaj tias tus Tswv lub suab tau los hais rau kuv txiv; thiab nws tau raug txo hwj chim heev vim qhov nws tau yws yws tawm tsam tus Tswv, kawg tias nws tau raug coj los rau hauv txoj kev uas nyuaj siab heev.\n\n26 Thiab tau muaj tias tus Tswv lub suab tau hais rau nws tias: Ntsia saum lub pob seb, thiab saib seb tej yam xwm uas sau rau saud.\n\n27 Thiab tau muaj tias thaum kuv txiv pom tej yam xwm uas tau sau nyob saum lub Pob Zeb, nws tau ntshai thiab tshee heev kawg li, thiab kuv cov tij laug thiab Ixama-ees cov tub thiab peb cov poj niam los ntshai thiab tshee heev kawg li thiab.\n\n28 Thiab tau muaj tias kuv, Nifais, tau pom ob tug koob taw uas nyob rau hauv lub pob, hais tias lawv tau ua hauj lwm raws li txoj kev ntseeg thiab kub siab lug thiab kev mloog uas peb tau muab rau lawv.\n\n29 Thiab kuj tau muaj ib co ntawv sau tshiab, nyob rau saum cov no, uas nyeem tau yooj yim, uas tau muab rau peb to taub txog tus Tswv tej kev; thiab nws sau thiab tau raug pauv ib ntus dhau ib ntus, raws li txoj kev ntseeg thiab kub siab lug uas peb tau muab rau nws. Thiab xws li no peb pom tias los ntawm tej yam me me, tus Tswv yeej ua tau tej yam tseem ceeb heev.\n\n30 Thiab tau muaj tias kuv, Nifais, tau nce mus rau puag saum ncov roob, raws nraim li kev taw kev uas tau muaj nyob hauv lub pob.\n\n31 Thiab tau muaj tias kuv tua tau tsiaj qus, kawg tias kuv nrhiav tau nqaij rau peb tej tsev neeg noj.\n\n32 Thiab tau muaj tias kuv tau rov qab los rau ntawm peb cov tsev pheeb suab ntaub, nqa nraim cov tsiaj uas kuv tau tua los; thiab nim no thaum lawv tau pom tias kuv nrhiav tau nqaij lawm, lawv tau xyiv fab heev kawg li! Thiab tau muaj tias lawv tau txo lawv tej hwj chim rau tus Tswv, thiab tau ua nws tsaug.\n\n33 Thiab tau muaj tias peb tau tsiv mus dua, tau tsiv mus zoo yuav luag ib yam li thaum peb nyuam qhuav tuaj; thiab tom qab uas peb tau mus tau ntau hnub lawm peb tau tsa peb cov tsev pheeb suab ntaub dua, xwv kom peb tau nyob so ib ntus.\n\n34 Thiab tau muaj tias Ixama-ees tau tuag, thiab tau muab nws faus rau ib qho chaw uas hu ua Nahos.\n\n35 Thiab tau muaj tias Ixama-ees cov ntxhais tau tu siab heev, vim rau qhov lawv txiv tau tuag lawm, thiab vim rau qhov lawv txoj kev kub ntxhov nyob rau tom roob moj sab qhua; thiab lawv tau yws yws tawm tsam kuv txiv, vim tias nws tau coj lawv tawm ntawm lub nroog Yeluxalees, hais tias: Peb txiv tuag lawm, muaj tseeb tiag, thiab peb tau ua loj leeb ntau heev nyob rau hauv roob moj sab qhua, thiab peb tau raug kev kub ntxhov, kev tshaib, kev nqhis, thiab kev qaug zog heev kawg li; thiab tom qab uas raug tej kev txom nyem no tag peb yuav tsum raug piam sij nyob rau hauv roob moj sab qhua rau txoj kev tshaib.\n\n36 Thiab lawv tau yws yws li no rau kuv txiv, thiab rau kuv ib yam; thiab lawv tau xav rov qab mus lawm pem nroog Yeluxalees dua.\n\n37 Thiab Lamas hais rau Lemu-ees thiab kuj hais rau Ixama-ees cov tub thiab tias: Saib seb, cia peb muab peb txiv thiab peb tus kwv Nifais tua pov tseg, tus uas tau tsa nws tus kheej los ua peb tus xib hwb thiab kav peb, cov uas yog nws tij laug.\n\n38 Nim no, nws hais tias tus Tswv tau nrog nws tham, thiab nws kuj tau hais tias cov tim tswv tau qhia rau nws. Tiam sis saib seb, peb paub tias nws dag peb xwb; thiab nws qhia tej no rau peb, thiab nws tau ua ntau yam los ntawm nws kev txawj ntse, xwv kom nws yuav plooj tau peb tej qhov muag, xav ntsoov tias, tej zaum, nws yuav coj tau peb tawm mus rau tej roob moj sab qhua deb uas tsis tau muaj leej twg mus dua; thiab tom qab uas nws tau coj peb mus deb lawm, nws yuav xav tias nws yuav tsa nws tus kheej ua vaj ntxwv thiab ib tug nom kav peb, kom nws ua tau rau peb raws li nws lub siab xav thiab lub siab nyiam. Thiab kuv tus tij laugLamas thiaj txhib lawv tej siab kom npau taws.\n\n39 Thiab tau muaj tias tus Tswv tau nrog wb nyob, muaj tseeb tiag, tus Tswv lub suab twb tau los thiab tau hais ntau cov lus rau lawv, thiab tau ntuas lawv ntau heev kawg li; thiab tom qab uas tus Tswv lub suab tau ntuas lawv tas lawm lawv txawm tsis npau taws lawm, thiab tau hloov siab lees txim ntawm lawv tej kev txhaum, kawg tias tus Tswv tau rov qab foom koob hmoov rau peb kom peb muaj zaub mov noj, xwv kom peb thiaj tsis piam sij.\n\n", "1-ne 17": "[center][font_size=26]Tshooj 17[/font_size][/center]\n\n[i]Nifais raug txib kom txua ib lub nkoj—Nws ob tug tij laug ntxeev siab rau nws—Nws ntuas nkawd kom nkawd nco txog zaj dab neeg uas hais txog Vajtswv tej hauj lwm uas ua rau cov neeg Ixayees—Nws muaj Vajtswv lub hwj chim puv npo—Nws ob tug tij laug raug txwv tsis pub tuav nws, tsuas ntshai nkawd yuav qhuav li xyoob rawm qhuav. Kwv yees li 592–591 xyoo ua ntej yug Yexus.[/i]\n\n1 Thiab tau muaj tias peb tau rov qab tsiv mus hauv roob moj sab qhua; thiab peb tau mus ze rau sab hnub tuaj txij li lub sij hawm ntawd mus. Thiab peb tau mus thiab tau ntsib ntau yam kev kub ntxhov nyob rau hauv roob moj sab qhua; thiab peb tej poj niam tau tu me nyuam nyob rau hauv roob moj sab qhua.\n\n2 Thiab tus Tswv tau foom koob hmoov ntau kawg nkaus rau peb, txawm yog thaum peb nyob tom roob moj sab qhua es peb noj nqaij nyoos xwb los, peb cov poj niam tseem muaj mis txaus rau lawv cov me nyuam noj thiab, thiab muaj zog, muaj tseeb tiag, ib yam li cov txiv neej; thiab lawv tau pib uv taus lawv tej kev tsiv tsis yws lawm.\n\n3 Thiab xws li no peb pom tias Vajtswv tej lus txib yeej yuav tsum muaj tiav. Thiab yog hais tias noob neej coj Vajtswv tej lus txib, nws thiaj yuav pub lawv noj, thiab txhawb lawv lub dag lub zog, thiab txhawb lawv tej cuab yeej rau lawv kom lawv yuav ua tau tiav tej yam uas nws tau txib lawv ua lawm; yog li ntawd, nws thiaj tau muab tej cuab yeej rau peb thaum uas peb tseem nyob rau hauv roob moj sab qhua.\n\n4 Thiab peb tau nyob tau ntau xyoo, muaj tseeb tiag, nyob tau yim xyoo diam rau hauv roob moj sab qhua.\n\n5 Thiab peb tau los txog thaj av uas peb tau hu ua Huaj Vam, vim qhov ntawd muaj txiv hmab txiv ntoo ntau thiab kuj muaj zib ntab qus; thiab ib puas tsav yam no yog tus Tswv tau npaj los xwv kom peb txhob piam sij. Thiab peb tau pom dej hiav txwv, cov uas peb hu ua Ile-atus, qhov uas txhais hais tias yog cov dej ntau.\n\n6 Thiab tau muaj tias peb tau tsa peb cov tsev pheeb suab ntaub nyob ntawm ntug dej hiav txwv; thiab txawm li ntawd los peb tseem tau raug ntau yam kev kub ntxhov thiab ntau yam kev nyuaj siab, muaj tseeb tiag, twb muaj ntau yam kawg nkaus uas peb tsis muaj peev xwm sau tau tas, tiam sis peb tau zoo siab kawg nkaus thaum uas peb tau los txog ntawm ntug dej hiav txwv; thiab peb tau hu qhov chaw ua Huaj Vam, vim rau qhov muaj txiv hmab txiv ntoo ntau heev.\n\n7 Thiab tau muaj tias tom qab uas kuv, Nifais, tau los nyob rau hauv thaj av Huaj Vam tau ntau hnub lawm, tus Tswv lub suab tau los hais rau kuv hais tias: Sawv thiab koj cia li nce mus lawm pem roob. Thiab tau muaj tias kuv tau sawv thiab tau mus rau pem roob, thiab tau tsa ncauj thov tus Tswv.\n\n8 Thiab tau muaj tias tus Tswv tau hais rau kuv, hais tias: Koj yuav tsum txua ib lub nkoj, raws li txoj kev uas kuv tseem yuav qhia rau koj no, xwv kom kuv yuav thauj tau koj cov neeg hla cov dej no mus.\n\n9 Thiab kuv tau teb hais tias: Tus tswv, kuv yuav mus qhov twg es kuv thiaj yuav nrhiav tau hlau coj los nchuav, xwv kom kuv yuav ua tau twj tes los txua lub nkoj raws li txoj kev uas koj tau piav rau kuv?\n\n10 Thiab tau muaj tias tus Tswv tau qhia rau kuv qhov chaw uas kuv yuav mus nrhiav tau hlau, xwv kom kuv yuav ua tau tej twj tes.\n\n11 Thiab tau muaj tias kuv, Nifais, txawm tau ua ib lub foob xab coj los tshuab hluav taws, uas yog tawv tsiaj qus; thiab tom qab uas kuv tau ua ib lub foob xab, xwv kom kuv muaj ib yam coj los tshuab hluav taws lawm, kuv tau txhuam ob lub pob zeb ua ke xwv kom kuv ua tau hluav taws.\n\n12 Vim tus Tswv tsis tau cia peb rauv hluav taws ntau, thaum uas peb tseem tsiv nyob rau tom roob moj sab qhua; vim nws hais tias: Kuv yuav ua kom nej tej nqaij noj qab zib, xwv nej thiaj tsis tau muab nws ua noj;\n\n13 Thiab kuv kuj yuav ua nej lub teeb nyob rau tom roob moj sab qhua; thiab kuv yuav npaj txoj hau kev ua nej ntej, yog hais tias nej yuav coj raws li kuv tej lus txib; yog li ntawd, npaum tias nej yuav ua raws li kuv tej kev txib nej yuav raug coj mus rau thaj av uas tau cog lus cia lawm; thiab nej yuav paub tias kuv yog tus uas coj nej kev.\n\n14 Muaj tseeb tiag, tus Tswv kuj tau hais tias: Tom qab uas nej tau mus txog thaj av uas tau cog lus cia lawm, nej yuav paub tias kuv, tus Tswv, yog Vajtswv; thiab hais tias kuv, tus Tswv, yeej tau cawm nej dim ntawm txoj kev puas tsuaj; muaj tseeb tiag, hais tias kuv tau coj nej tawm ntawm lub nroog Yeluxalees.\n\n15 Yog li ntawd, kuv, Nifais tau ua tag zog coj raws li tus Tswv tej lus txib, thiab kuv tau ntuas kuv cov tij laug rau txoj kev ntseeg thiab kev mob siab ua zoo.\n\n16 Thiab tau muaj tias kuv tau muab cov hlau uas kuv tau nchuav tawm ntawm tej pob zeb los ua tej twj tes.\n\n17 Thiab thaum kuv ob tug tij laug tau pom tias kuv tau npaj yuav txua ib lub nkoj, nkawd tau pib yws yws kuv, hais tias: Wb tus kwv yog ib tug neeg vwm, vim nws xav tias nws yuav muaj peev xwm txua tau ib lub nkoj, muaj tseeb tiag, nws kuj xav tias nws yuav muaj peev xwm hla tau cov niag dej loj no thiab.\n\n18 Thiab kuv ob tug tij laug tau yws kuv li no, thiab xav tias nkawd yuav tsis ua hauj lwm, vim nkawd tsis tau ntseeg tias kuv yuav txua tau ib lub nkoj; nkawd kuj tsis ntseeg tias tus Tswv tau txib kuv ua thiab.\n\n19 Thiab nim no tau muaj tias kuv, Nifais, tau tu siab heev vim yog nkawd tej kev siab tawv; thiab nim no thaum nkawd tau pom tias kuv tau pib tu siab nkawd txawm tau zoo siab, npaum tias nkawd tau thuam kuv, hais tias: Wb paub tias koj txua tsis tau ib lub nkoj, vim wb paub tias koj tsis muaj tswv yim; yog li ntawd koj yuav tsis muaj peev xwm ua kom ib txog hauj lwm loj npaum ntawd tiav taus.\n\n20 Thiab koj ces zoo nkaus li peb txiv thiab ntag, tau yuam kev ua raws li nws lub siab vwm xwb; muaj tseeb tiag, nws tau coj peb tawm ntawm lub nroog Yeluxalees, thiab peb tau ua loj leeb nyob rau hauv roob moj sab qhua tau ntau xyoo li no; thiab peb cov poj niam tseem tau raug ua hauj lwm hnyav heev, thaum xeeb me nyuam loj; thiab lawv tau tu me nyuam nyob rau tom roob moj sab qhua thiab raug ib puas tsav yam mob, tsuas yog tsis tuag xwb; thiab nws yuav zoo dua yog lawv tau tuag ua ntej lawv khiav tawm ntawm Yeluxalees es los raug kev kub ntxhov zoo li no.\n\n21 Saib seb, peb tau raug txom nyem ntau npaum li no xyoo nyob rau hauv roob moj sab qhua, yog peb txhob tuaj ntshe lub sij hawm ntawd peb twb tau zoo nyob siv tej uas peb muaj thiab peb thaj av uas yog peb qub txeeg qub teg; muaj tseeb tiag, thiab ntshe peb twb tau muaj kev zoo siab lug lawm los pob.\n\n22 Thiab peb paub tias cov tib neeg uas nyob hauv lub nroog Yeluxalees yog ib cov tib neeg ncaj ncees; vim lawv tau coj tus Tswv tej lus txib thiab tej txiav txim ntawm tus Tswv, thiab tag nrho nws cov lus txib, raws li Mauxes txoj kev cai: yog li ntawd, peb thiaj paub tias lawv yog tib neeg ncaj; thiab peb txiv tau txiav txim rau lawv, thiab tau coj peb tawm khiav vim tias peb pheej mloog nws tej lus; muaj tseeb tiag, thiab peb tus kwv los zoo ib yam li nws thiab. Thiab kuv ob tug tij laugtau siv cov lus zoo li no yws yws thiab nkaug tawm tsam wb.\n\n23 Thiab tau muaj tias kuv, Nifais, tau hais rau nkawd, hais tias: Neb puas ntseeg tias peb cov yawg koob cov uas yog Ixayees tej me nyuam, puas yuav raug coj tawm ntawm cov neeg Iyiv tes yog lawv tsis tau mloog tus Tswv tej lus?\n\n24 Muaj tseeb tiag, neb puas xav tias lawv yuav raug coj tawm tau ntawm txoj kev ua luag tauj luag qhev, yog hais tias tus Tswv tsis tau txib Mauxes kom nws yuav tsum coj lawv dim tawm ntawm txoj kev ua luag tauj luag qhev?\n\n25 Nim no neb paub tias cov neeg Ixayees tau raug ua luag tauj luag qhev; thiab neb paub tias lawv tau raug ris nra, cov nra uas hnyav heev; yog li ntawd, neb paub tias nws yog ib yam zoo rau lawv, uas lawv tau raug coj tawm ntawm txoj kev ua luag tauj luag qhev mus.\n\n26 Nim no neb paub tias tus Tswv tau txib Mauxes ua txoj hauj lwm tseem ceeb ntawd; thiab neb paub tias los ntawm nws cov lus cov dej ntawm tus Dej Hiav Txwv Liab tau raug faib rau sab ped sab nrad, thiab lawv tau hla dhau mus saum av qhuav.\n\n27 Tiam sis neb twb paub tias cov neeg Iyiv tau poob tuag rau hauv Dej Hiav Txwv Liab, cov uas yog Falaus cov tub rog.\n\n28 Thiab neb twb paub tias tus Tswv tau muab manas rau lawv noj nyob rau hauv roob moj sab qhua thiab.\n\n29 Muaj tseeb tiag, thiab neb twb paub tias Mauxes, los ntawm nws cov lus raws Vajtswv lub hwj chim uas muaj nyob hauv nws, thiaj tau ntaus lub pob zeb, ces dej txawm txhawv tawm los, xwv kom cov neeg Ixayees tau haus daws lawv txoj kev nqhis dej.\n\n30 Thiab txawm tias lawv tau raug coj, tus Tswv lawv tus Vajtswv, lawv tus Txhiv Dim, tseem mus ua lawv ntej thiab, tseem coj lawv mus nruab hnub, thiab ua lub teeb ci rau lawv thaum hmo ntuj, thiab ua ib puas tsav yam uas tsim nyog ib tug neeg yuav tsum tau txais rau lawv, tiam sis lawv tseem tau ua lawv tej siab tawv qhwb qhawv thiab tau npog lawv tej cim xeeb, thiab lawv tseem tau cem Mauxes thiab cem rau Vajtswv tus uas tseeb thiab tus uas tseem muaj txoj sia nyob.\n\n31 Thiab tau muaj tias raws nraim li nws txoj lus nws tau ua kom lawv puas tsuaj; thiab raws nraim li nws txoj lus nws tseem tau coj lawv; thiab raws nraim li nws txoj lus nws tau ua ib puas tsav yam pab lawv; thiab yeej tsis muaj ib yam dab tsi yuav ua tau li tsuas yog los ntawm nws txoj lus xwb.\n\n32 Thiab tom qab uas lawv tau hla tus dej Yauladees nws tau ua kom lawv muaj zog xwv lawv thiaj raws tau cov neeg ntawm lub teb chaws ntawd tawm mus, muaj tseeb tiag, kom muab lawv caum ua ri niab rau txoj kev puas tsuaj.\n\n33 Thiab nim no, neb puas xav tias cov neeg uas nyob lub teb chaws ntawd, cov uas tau nyob hauv thaj av uas tau cog lus cia lawm, cov uas raug peb cov poj koob yawm txwv ntiab caum khiav, neb puas xav tias lawv yog neeg ncaj ncees? Saib seb, kuv hais rau neb tias, lawv tsis yog.\n\n34 Neb puas xav tias peb cov poj koob yawm txwv puas yuav tseem ceeb dua li lawv yog hais tias lawv tau ua neeg ncaj ncees? Kuv hais rau neb tias, tsis yog.\n\n35 Saib seb, tus Tswv saib txhua leej txhua tus muaj nqis ib yam nkaus; tus uas ho yog neeg ncaj ncees tus ntawd yog tus uas Vajtswv nyiam. Tiam sis saib seb, cov neeg no tau tsis kam txais yuav Vajtswv txhua txhia lo lus, thiab lawv tau siav nyob hauv txoj kev tsis ncaj ncees; thiab Vajtswv txoj kev npau taws tag nrho huv si tau nyob rau saum lawv; thiab tus Tswv tau foom tsis zoo rau thaj av ntawd rau lawv, thiab foom koob hmoov rau nws pub rau peb cov poj koob yawm txwv; muaj tseeb tiag, nws tau foom tsis zoo rau lub teb chaws rau lawv kom lawv puas tsuaj, thiab nws tau foom koob hmoov rau lub teb chaws pub rau peb cov poj koob yawm txwv kom lawv muaj hwj chim kov yeej lub teb chaws ntawd.\n\n36 Saib seb, tus Tswv tau tsim lub ntiaj teb xwv kom tib neeg tau nyob; thiab nws tau tsim nws cov me nyuam xwv kom lawv tau lub ntiaj teb no.\n\n37 Thiab nws yuav txhawb tsa ib haiv neeg ncaj ncees, thiab ua kom cov neeg phem puas tsuaj mus.\n\n38 Thiab nws coj cov neeg ncaj ncees mus rau hauv tej thaj av uas muaj nqis, thiab nws tau ua kom cov neeg phem puas tsuaj, thiab foom tsis zoo rau tej thaj av rau lawv vim lawv txoj kev phem.\n\n39 Nws kav nyob siab puag saum ntuj ceeb tsheej, vim qhov ntawd yog nws lub rooj zaum, thiab lub ntiaj teb no yog nws lub rooj tiag taw.\n\n40 Thiab nws hlub cov uas xav tau nws los ua lawv tus Vajtswv. Saib seb, nws tau hlub peb cov poj koob yawm txwv, thiab nws tau khi lus rau lawv, muaj tseeb tiag, twb tau khi rau Anplaham, Ixaj, thiab Yakhauj; thiab nws tseem nco txog cov lus uas nws tau khi tseg lawm; yog li ntawd, nws thiaj tau coj lawv tawm dim ntawm lub teb chaws Iyiv los.\n\n41 Thiab nws tau muab nws rab nplawm qhuab lawv nyob rau tom roob moj sab qhua; vim lawv tej siab tau tawv qhwb qhawv, tib yam li neb; thiab tus Tswv tau qhuab lawv vim lawv txoj kev tsis ncaj ncees. Nws tau tso cov nab tsiv tsaim uas ya tau tuaj rau lawv; thiab tom qab uas lawv tau raug tom lawm nws twb npaj ib txog kev los kho kom lawv zoo; thiab qhov uas lawv yuav tsum ua yog muab lub qhov muag los ntsia xwb; thiab vim txoj kev ntawd yooj yim heev, los sis tias nws tsis nyuaj, thiaj tau muaj coob leej tau piam sij.\n\n42 Thiab lawv tau ua lawv tej siab tawv ib ntus dhau ib ntus, thiab lawv tau cem Mauxes, thiab kuj tau cem Vajtswv thiab; tiam sis, neb paub tias lawv twb tau raug coj tawm los ntawm nws lub hwj chim uas piv tsis tau mus rau thaj av uas tau cog lus cia lawm.\n\n43 Thiab nim no, tom qab ib puas yam tsav no, lub sij hawm tau los es lawv tau rais los ua ib cov neeg phem, muaj tseeb tiag, ze rau qhov yuav siav lawm; thiab kuv tsis paub tiam sis niaj hnub nim no lawv twb yuav raug puas tsuaj mus; vim kuv paub tias hnub ntawd yeej yuav los tiag kom lawv yuav tsum raug puas tsuaj, es tsuas tshuav ob peb leeg xwb, cov uas yuav raug coj mus ua qhev.\n\n44 Yog li ntawd, tus Tswv thiaj tau kom kuv txiv khiav tawm mus rau hauv roob moj sab qhua; thiab cov Neeg Yudais kuj tau nrhiav yuav muab nws txoj sia txo pov tseg, muaj tseeb tiag, thiab neb los kuj tau nrhiav yuav muab nws txoj sia txo pov tseg thiab; yog li ntawd, neb yog neeg tua neeg nyob hauv neb tej siab thiab neb zoo li lawv.\n\n45 Neb mas nrawm kawg mus ua qhov uas tsis ncaj ncees tiam sis mas nco qeeb kawg txog tus Tswv neb tus Vajtswv. Neb twb tau pom ib tug tim tswv, thiab nws twb tau hais lus rau neb lawm; muaj tseeb tiag, neb twb tau hnov nws lub suab ib lub sij hawm txog ib lub sij hawm thiab nws twb tau maj mam ua suab yau yau hais lus rau neb, tiam sis neb tej siab tsis xeev li, es neb thiaj hnov tsis tau nws cov lus; yog li ntawd, nws thiaj tau hais lus rau neb zoo li suab xob quaj, qhov uas tau ua rau tej av qeeg nkaus li uas yuav faib hlo ua ob sab.\n\n46 Thiab neb kuj paub hais tias los ntawm nws lo lus uas muaj hwj chim loj nws yeej ua tau kom lub ntiaj teb no ploj mus; muaj tseeb tiag, thiab neb twb paub tias los ntawm nws lo lus nws ua tau kom tej chaw siab qis tiaj taus, thiab tej chaw tiaj tus tawg ntsoog ntxaws tau. Au, ces, yog vim li cas tiag, neb tej siab thiaj yuav tawv ua luaj?\n\n47 Saib seb, kuv lub siab twb tawg tag nrog kev nyuaj siab los vim yog neb, thiab mob mob kuv lub siab; kuv ntshai nyob tsam neb yuav raug muab tso pov tseg mus ib txhis li. Saib seb, kuv muaj Vajtswv tus Ntsuj Plig puv npo, kawg tias kuv lub cev tsis muaj zog lawm.\n\n48 Thiab nim no tau muaj tias thaum kuv tau hais cov lus no lawm, nkawd tau npau taws rau kuv, thiab tau xav muab kuv pov rau hauv qab thu dej hiav txwv tob; thiab thaum nkawd tau yuav los tsa tes rau kuv, kuv tau hais rau nkawd, hais tias: Los ntawm Vajtswv tus uas muaj Hwj Chim Loj kawg nkaus lub npe, kuv hais kom neb tsis txhob chwv kuv, vim kuv muaj Vajtswv lub hwj chim puv npo, twb ua rau kuv nqaij tawv kub lug; thiab yog leej twg tsa nws txhais tes rau kuv nws yuav qhuav ib yam li ib tug xyoob rawm qhuav; thiab tus ntawd yuav zoo li tsis muaj dab tsi rau Vajtswv lub hwj chim, vim Vajtswv yuav ua kom nws puas tsuaj.\n\n49 Thiab tau muaj tias kuv, Nifais, tau hais rau nkawd tias nkawd yuav tsum tseg tsis txhob yws yws nkawd txiv lawm; thiab yuav tsum tsis txhob tsis pab kuv ua hauj lwm, vim Vajtswv tau txib kom kuv yuav tsum txua ib lub nkoj.\n\n50 Thiab kuv tau hais rau nkawd tias: Yog Vajtswv tau txib kom kuv ua ib puas tsav yam kuv yeej ua tau xwb. Yog tias nws txib kuv kom kuv hais rau cov dej no tias, cia li ua av, ces cov dej no yeej yuav ua av; thiab yog tias kuv yuav hais li ntawd, ces nws yeej yuav ua li ntawd tiag.\n\n51 Thiab nim no, yog hais tias tus Tswv muaj hwj chim loj npaum li ntawd, thiab tau ua ntau yam txuj ci tseem ceeb rau noob neej, ua li cas nws thiaj yuav tsis muaj peev xwm qhia tau kuv, kom kuv txua tau ib lub nkoj?\n\n52 Thiab tau muaj tias kuv, Nifais, tau hais ntau yam rau kuv ob tug tij laug, kawg tias nkawd tsis paub hais li cas lawm thiab tsis muaj peev xwm cem tau kuv; thiab nkawd kuj tsis kam muab nkawd tej tes tsa rau kuv los sis muab nkawd tej ntiv tes chwv kuv, twb mus txog tau ntau hnub. Nim no nkawd tsis kam ua li no ntshai nyob tsam nkawd yuav qhuav ntawm kuv lub xub ntiag, vim Vajtswv tus Ntsuj Plig muaj hwj chim loj heev li; thiab xws li no nws thiaj tau ua qhia rau nkawd.\n\n53 Thiab tau muaj tias tus Tswv tau hais rau kuv tias: Rov qab xyab koj txhais tes dua rau koj ob tug tij laug, thiab nkawd yuav tsis qhuav ntawm koj lub xub ntiag, tiam sis kuv yuav ua kom nkawd ceeb nkaus, tus Tswv tau hais li ntawd, thiab kuv yuav ua li no, xwv kom nkawd yuav paub tias kuv yog tus Tswv nkawd tus Vajtswv.\n\n54 Thiab tau muaj tias kuv tau xyab kuv txhais tes mus rau kuv ob tug tij laug, thiab nkawd tsis qhuav ntawm kuv lub xub ntiag; tiam sis tus Tswv tau ua rau nkawd tshee hnyo, raws nraim li lo lus uas nws tau hais lawm.\n\n55 Thiab nim no, nkawd tau hais tias: Wb paub tseeb tseeb lawm hais tias tus Tswv nrog koj nyob, vim wb paub tias nws yog tus Tswv lub hwj chim uas tau ua rau wb tshee hnyo. Thiab nkawd tau qhau caug ntua ntawm kuv lub xub ntiag, thiab twb yuav luag pe kuv, tiam sis kuv tsis kheev nkawd ua li, hais tias: Kuv yog neb tus kwv, muaj tseeb tiag, twb yog neb tus kwv yau; yog li ntawd, cia li teev tiam tus Tswv neb tus Vajtswv, thiab hwm neb txiv thiab neb niam, es neb thiaj yuav muaj sia nrog luag ua neej nyob ntev hauv lub teb chaws uas tus Tswv neb tus Vajtswv yuav muab pub rau neb.\n\n", "1-ne 18": "[center][font_size=26]Tshooj 18[/font_size][/center]\n\n[i]Lub nkoj txua tiav lawm—Tau hais txog kev yug Yakhauj thiab Yauxej—Cov kwv luag nce nkoj mus rau thaj av uas tau cog lus cia lawm—Ixama-ees cov tub thiab lawv cov poj niam koom siab ua txoj kev lom zem thiab kev ntxeev siab—Nifais raug khi, thiab lub nkoj tau raug cua daj cua dub ntsawj rov qab—Nifais raug tso dim, thiab vim nws txoj kev thov Vajtswv nag xob nag cua thiaj tu—Lawv tuaj txog hauv thaj av uas tau cog lus cia lawm. Kwv yees li 591–589 xyoo ua ntej yug Yexus.[/i]\n\n1 Thiab tau muaj tias nkawd txawm tau teev tus Tswv thiab tau tawm nrog kuv mus; thiab peb tau muab ntoo txua ua ntau yam. Thiab tus Tswv tau qhia rau kuv ib ntus dhau ib ntus saib kuv yuav tsum txua cov ntoo ua lub nkoj li cas.\n\n2 Nim no kuv, Nifais, tsis tau txua cov ntoo raws li tej uas tib neeg tau kawm los thiab kuv tsis tau txua lub nkoj mus raws li tej tib neeg txua; tiam sis kuv txawm txua nws raws li zaj uas tus Tswv tau qhia rau kuv; yog li ntawd, nws thiaj tsis zoo li tib neeg ua.\n\n3 Thiab kuv Nifais, tau nce mus saum roob ntau zaus, thiab kuv tau nquag nquag thov tus Tswv; yog li ntawd tus Tswv thiaj tau qhia rau kuv tej yam uas zoo.\n\n4 Thiab tau muaj tias tom qab uas kuv tau txua lub nkoj tiav lawm, raws nraim li tus Tswv lus, kuv ob tug tij laugtau pom tias nws yog ib lub uas zoo, thiab hais tias tus qauv tes uas txua lub nkoj ntawd zoo heev li; yog li ntawd, nkawd thiaj tau rov qab txo nkawd tej hwj chim rau tus Tswv ib zaug dua.\n\n5 Thiab tau muaj tias tus Tswv lub suab tau los hais rau kuv txiv, tias kom peb yuav tsum sawv thiab nqis mus lawm nram lub nkoj.\n\n6 Thiab tau muaj tias kaj ntug tag kis, tom qab uas peb tau npaj ib puas tsav yam, ntau yam txiv hmab txiv ntoo thiab nqaij uas nrhiav tau tom roob moj sab qhua los, thiab nqa zib ntab ntau heev, thiab nqa tej khoom siv raws nraim li tej uas tus Tswv tau txib kom peb nqa, peb txawm tau nqis mus rau hauv lub nkoj, nrog tag nrho peb cov khoom thiab peb tej noob qoob noob loo, thiab tej uas peb tau nqa nrog peb los, txhua txhia leej raws li nws hnub nyoog; yog li ntawd, peb sawv daws thiaj tau nqis mus rau hauv lub nkoj, nrog peb cov poj niam thiab peb cov me nyuam.\n\n7 Thiab nim no, kuv txiv tau muaj ob tug tub nyob rau tom roob moj sab qhua, tus hlob hu ua Yakhauj thiab tus yau hu ua Yauxej.\n\n8 Thiab tau muaj tias tom qab uas peb tau nqis tas huv tib si rau hauv lub nkoj lawm, thiab tau nqa peb tej khoom siv thiab tej yam uas tus Tswv tau txib peb nqa, peb tau coj lawm tom dej hiav txwv thiab raug tsav mus ua ntej ntawm tej cua uas tshuab ncaj qha mus rau tim thaj av uas tau cog lus cia lawm.\n\n9 Thiab tom qab uas peb raug tsav mus ntawm tej cua tau ntau hnub lawm, saib seb, kuv ob tug tij laugthiab Ixama-ees cov tub thiab lawv cov poj niam txawm tau pib ua kev lom zem, kawg tias lawv tau pib dhia muas caum, thiab hu nkauj, thiab hais lus lwj liam ntau yam, muaj tseeb tiag, twb ua rau lawv tsis nco qab txog lub hwj chim uas tau coj lawv los txog qhov ntawd; muaj tseeb tiag, lawv tau khav theeb ua lwj ua liam heev kawg li.\n\n10 Thiab kuv, Nifais, tau pib ntshai heev tias tsam tus Tswv yuav npau taws rau peb, thiab qhuab peb vim peb txoj kev tsis ncaj ncees, xwv kom peb raug dej hiav txwv tob muab peb nqos mus; yog li ntawd, kuv, Nifais, tau pib ua tib zoo hais lus rau lawv; tiam sis saib seb lawv tau npau taws rau kuv, hais tias: Peb tsis xav kom peb tus kwv yau los ua ib tug nom kav peb.\n\n11 Thiab tau muaj tias Lamas thiab Lemu-ees txawm tau ntes kuv thiab muab hlua los khi kuv, thiab nkawd tau ua kub ua ceev heev rau kuv; txawm li ntawd los, tus Tswv tseem nyiaj taus tej ntawd thiab es kom nws thiaj yuav qhia tau nws lub hwj chim, rau txoj kev uas yuav ua kom tiav los raws li nws cov lus uas nws tau hais txog cov neeg phem.\n\n12 Thiab tau muaj tias tom qab uas nkawd tau khi kuv ruaj kawg tias kuv nti tsis tau, lub koob qhia kev, uas tus Tswv tau npaj los, txawm tau nres tsis ua hauj lwm lawm.\n\n13 Yog li ntawd, lawv thiaj tsis paub saib yuav tig lub nkoj rau sab twg, kawg tias muaj cua daj cua dub loj sawv tuaj, muaj tseeb tiag, ib npluav nag xob thiab nag cua uas phem heev, thiab peb tau raug ntsawj rov qab nyob saum cov nplaim dej mus tau peb hnub; thiab lawv tau pib txhawj heev ntshai nyob tsam lawv yuav poob rau hauv dej hiav txwv; txawm li ntawd los lawv tseem tsis tso kuv thiab.\n\n14 Thiab hnub plaub, uas peb tau raug ntsawj rov qab, kob nag xob nag cua ntawd tau pib ua phem heev.\n\n15 Thiab tau muaj tias peb twb yuav luag mag dej hiav txwv tob muab peb nqos mus. Thiab tom qab uas peb tau raug ntsawj nyob saum cov nplaim dej rov qab mus tau plaub hnub lawm, kuv cov tij laugtau pib pom tias Vajtswv tej kev txiav txim twb muaj rau saum lawv lawm, thiab hais tias lawv yuav tsum raug piam sij tsuas ntshai lawv yuav hloov siab lees txim ntawm lawv tej kev tsis ncaj ncees xwb; yog li ntawd, lawv thiaj tau los cuag kuv, thiab hle cov hlua uas khi kuv dab teg, thiab saib seb kuv ob txhais tes tau o heev kawg li; thiab kuv ob lub dab taw los kuj o kawg li thiab, thiab qhov mob mas mob kawg li.\n\n16 Txawm li ntawd los, kuv tseem tau vam khom rau kuv tus Vajtswv, thiab kuv tau qhuas nws tag nrho ib hnub li; thiab kuv tsis tau yws tawm tsam tus Tswv vim kuv tej kev kub ntxhov.\n\n17 Nim no kuv txiv, Lihais, tau hais ntau yam rau lawv, thiab kuj tau hais rau Ixama-ees cov tub thiab; tiam sis, saib seb, lawv tau ua pa tawm lus phem heev rau txhua tus uas yuav hais lus pab kuv; thiab kuv niam kuv txiv los tau mob laug heev lawm, thiab tau raug kev nyuaj siab heev vim nkawd tej me nyuam, nkawd thiaj tau ntshaus ntshov, muaj tseeb tiag, nkawd twb qaug txaj lawm.\n\n18 Vim nkawd txoj kev tu siab thiab kev nyuaj siab ntau, thiab kuv ob tug tij laug txoj kev tsis ncaj ncees, nkawd twb raug coj los nyob ze qhov uas yuav raug nqa tawm ntawm lub sij hawm no mus cuag nkawd tus Vajtswv; muaj tseeb tiag, nkawd tej plaub hau txheeb twb yuav raug muab tso cia qis nyob hauv tej plua tshauv av; muaj tseeb tiag, nkawd twb nyob ze qhov uas yuav raug pov nrog kev nyuaj siab rau hauv ib lub qhov ntxa uas muaj muaj dej.\n\n19 Thiab Yakhauj thiab Yauxej los, tseem yau, es tseem xav tau txoj kev pab ntau, kuj tau nyuaj siab vim nkawd niam tej kev kub ntxhov; thiab kuv tus poj niam nrog nws tej kua muag thiab tej kev thov Vajtswv thiab kuv cov me nyuam thiab, los yeej nplij tsis tau kuv ob tug tij laug tej siab tej ntsws kom muag es kom nkawd yuav daws kuv li.\n\n20 Thiab tsis muaj tus dab tsi li lawm tsuas tshuav Vajtswv lub hwj chim lawm xwb, uas tau ua rau nkawd ntshai nrog txoj kev puas tsuaj, es thiaj nplij tau nkawd tej siab tej ntsws kom muag; yog li ntawd, thaum nkawd tau pom tias nkawd twb yuav raug nqos mus rau hauv qab thu dej hiav txwv tob nkawd thiaj tau hloov siab lees txim rau tej yam uas nkawd tau ua lawm, kawg tias nkawd tau muab kuv daws.\n\n21 Thiab tau muaj tias tom qab uas nkawd tau daws kuv lawm, saib seb, kuv tau muab lub koob qhia kev, thiab nws tau ua hauj lwm raws li kuv lub siab xav. Thiab tau muaj tias kuv tau thov rau tus Tswv; thiab tom qab uas kuv tau thov tas lawm cov cua tau tu lawm, thiab tej cua daj cua dub los tau tu lawm thiab, thiab txawm zoo ntsiag to mus lawm.\n\n22 Thiab tau muaj tias kuv, Nifais, thiaj tau tsav lub nkoj, xwv kom peb yuav rov mus tau dua ncaj lawm tim thaj av uas tau cog lus cia lawm.\n\n23 Thiab tau muaj tias tom qab uas peb tau caij nkoj mus tau ntau hnub lawm peb tau tuaj txog thaj av uas tau cog lus cia lawm; thiab peb txawm tau mus rau saum thaj av, thiab tau tsa peb cov tsev pheeb suab ntaub; thiab peb tau hu nws ua thaj av uas tau cog lus cia lawm.\n\n24 Thiab tau muaj tias peb tau pib ua teb, thiab peb tau pib cog tej noob qoob noob loo; muaj tseeb tiag, peb tau cog tag nrho peb tej noob qoob noob loo rau hauv av, tej uas peb tau nqa hauv Yeluxalees teb chaws tuaj. Thiab tau muaj tias lawv tau hlob zoo heev li; yog li ntawd, peb thiaj raug foom koob hmoov nplua mias.\n\n25 Thiab tau muaj tias peb kuj nrhiav pom nyob rau saum thaj av uas tau cog lus cia lawm, thaum peb tau mus tom hav zoov, kuj muaj txhua txhia yam tsiaj qus nyob rau hauv hav zoov, muaj maum nyuj thiab heev nyuj, thiab zag thiab nees, thiab tshis thiab sai, thiab ib puas tsav yam tsiaj qus, uas yog cia rau tib neeg siv. Thiab peb kuj nrhiav tau ib puas tsav yam quav tooj quav hlau, nrhiav tau kub thiab nyiaj, thiab tooj liab huv tib si.\n\n", "1-ne 19": "[center][font_size=26]Tshooj 19[/font_size][/center]\n\n[i]Nifais muab cov quav tooj quav hlau ua cov phiaj thiab sau nws cov neeg zaj keeb kwm—Cov neeg Ixayees tus Vajtswv yuav los rau pua xyoo tom qab lub sij hawm uas Lihais tau ncaim Yeluxalees—Nifais qhia txog Nws tej kev txom nyem thiab txoj kev raug ntsia rau saum ntoo khaub lig—Cov Neeg Yudais yuav raug luag ntxub thiab yuav raug tawg khiav ri niab mus txog thaum hnub nyoog kawg, thaum uas lawv yuav tig rov qab mus cuag tus Tswv. Kwv yees li 588–570 xyoo ua ntej yug Yexus.[/i]\n\n1 Thiab tau muaj tias tus Tswv tau txib kuv, yog li ntawd kuv tau muab tej quav tooj quav hlau los ua ib cov phiaj xwv kom kuv yuav muab tau kuv cov neeg tej ceev xwm txheej sau rau saum cov phiaj ntawd. Thiab nyob rau saum cov phiaj uas kuv tau ua kuv tau muab kuv txiv tej ceev xwm txheej sau rau saud, thiab kuj tau sau txog peb tej kev tsiv nyob hauv hav zoov, thiab kuv txiv tej lus qhia uas yuav muaj los yav tom ntej; thiab kuv kuj tau muab ntau yam ntawm kuv tus kheej tej kev qhia uas yuav muaj los yav tom ntej sau rau saum cov phiaj no thiab.\n\n2 Thiab thaum lub sij hawm uas kuv tau ua cov no kuv tsis tau paub tias kuv yuav raug tus Tswv txib kom ua cov phiaj no; yog li ntawd, kuv txiv cov ceev xwm txheej, thiab nws tej yawg koob tej keeb kwm, thiab feem ntau ntawm tej yam uas tau tshwm sim rau peb nyob rau hauv hav zoov tau muab sau rau saum thawj cov phiaj ntawd cov uas kuv tau hais txog; yog li ntawd, tej teeb meem uas tau tshwm sim ua ntej kuv tau ua cov phiaj no, ib qho uas tseeb, yeej yog cov uas tau muab hais ntxaws rau saum thawj cov phiaj.\n\n3 Thiab tom qab uas kuv tau ua cov phiaj no raws li txoj lus txib lawm, kuv, Nifais, tau txais ib lo lus qhia tias txoj kev qhuab qhia thiab tej kev qhia yam uas yuav muaj los yav tom ntej, yam uas yooj yim to taub thiab muaj nuj nqis heev ntawm cov ntawd, yuav tsum raug muab sau rau saum cov phiaj no; thiab tias tej yam uas tau muab sau lawm yuav tsum muab ceev tseg cia qhia rau kuv cov neeg, cov uas yuav tau nyob hauv thaj av, thiab rau lwm yam tseem ceeb thiab, tej yam tseem ceeb uas tus Tswv paub.\n\n4 Yog li ntawd, kuv, Nifais, tau sau ib phau ceev xwm txheej rau saum lwm cov phiaj, cov uas tau qhia ib zag, los yog cov uas qhia ib zag uas ntau dua txog tej kev tsov kev rog thiab tej kev sib cav sib ceg thiab tej kev puas tsuaj ntawm kuv cov neeg. Thiab kuv tau ua li no, thiab tau txib kuv cov neeg tias lawv yuav tsum ua li cas tom qab uas kuv tau ncaim lawm; thiab tias cov phiaj no yuav tsum muab cev mus kom dhau ib tiam mus rau ib tiam, los sis dhau ntawm ib tug yaj saub mus rau ib tug yaj saub, mus txog thaum uas tus Tswv muab dua lwm cov lus txib ntxiv.\n\n5 Thiab tom qab no kuv mam li qhia ib zag saib kuv ua cov phiaj no li cas; thiab tom qab ntawd ces, saib seb, kuv rov pib raws li uas kuv tau hais lawm; thiab kuv ua li no es kom yuav ceev tau tej yam dawb ceev dua rau kuv cov neeg tau paub.\n\n6 Txawm li ntawd los, kuv tsis tau sau txhua yam rau saum cov phiaj tsuas yog yam uas kuv xav tias dawb ceev xwb. Thiab nim no, yog tias kuv ho ua tej yam yuam kev, ib yam li tej uas twb txawj ua yuam kev puag thaud; tsis yog tias kuv yuav zam rau kuv tus kheej vim yog lwm cov neeg txawj ua thiab, tiam sis yog vim txoj kev qaug dag qaug zog uas nyob hauv kuv, raws li sab nqaij tawv, kuv thiaj thov zam rau kuv tus kheej.\n\n7 Vim tej yam uas ib txhia neeg suav hais tias muaj nuj nqis heev, tsis hais rau sab cev nqaij daim tawv los sis rau sab ntsuj plig, lwm cov ho muab saib yam tsis muaj nqis dab tsi thiab muab tsuj rau hauv lawv ko taw. Muaj tseeb tiag, twb yog kiag cov neeg Ixayees tus Vajtswv ntag los neeg tseem muab tsuj ntiag rau hauv lawv ko taw thiab; kuv hais tias, muab tsuj rau hauv lawv ko taw tiam sis kuv yuav ua lwm yam lus hais—lawv tau muab nws saib tsis muaj nqis dab tsi li, thiab tsis mloog nws lub suab qhuab ntuas.\n\n8 Thiab saib seb nws yuav los, raws nraim li tus tim tswv cov lus, ntawm rau pua xyoo tom qab uas kuv txiv tau ncaim Yeluxalees.\n\n9 Thiab tej neeg ntiaj teb, vim yog lawv txoj kev tsis ncaj, yuav txiav txim rau nws zoo li ib yam uas tsis muaj nuj nqis dab tsi; yog li ntawd lawv thiaj muab nws nplawm thiab nws ua siab ntev nyiaj; thiab lawv muab nws ntaus, thiab nws ua siab ntev nyiaj. Muaj tseeb tiag, lawv nto qaub ncaug rau nws, thiab nws ua siab ntev nyiaj vim yog nws txoj kev hlub thiab nws txoj kev ua siab ntev rau noob neej.\n\n10 Thiab tus Vajtswv ntawm peb cov poj koob yawm txwv, cov uas tau raug coj tawm ntawm teb chaws Iyiv, tawm ntawm txoj kev ua luag tauj luag qhev, thiab kuj tau raug nws tsom kwm nyob rau hauv hav zoov, muaj tseeb tiag, Anplaham thiab Ixaj tus Vajtswv, thiab Yakhauj tus Vajtswv, yuav cia nws tus kheej, raws li tus tim tswv cov lus, zoo li ib tug neeg, mus rau hauv cov neeg phem tes, yuav raug coj mus tsa, raws li Xinoj cov lus, thiab yuav raug ntsia rau saum ntoo khaub lig, raws li Niyos cov lus, thiab yuav raug coj mus faus cia rau hauv ib lub qhov ntxa, raws li Xinos cov lus, cov uas nws tau hais txog peb hnub ntawm txoj kev tsaus ntuj, uas yuav yog ib lub cim ntawm nws txoj kev tuag rau cov neeg uas nyob hauv tej koog pov txwv hauv dej hiav txwv, qhov tseem ceeb dua mas yuav yog ib lub cim rau cov uas yog tsev neeg Ixayees.\n\n11 Vim tus yaj saub tau hais li no: Tus Tswv Vajtswv yeej yuav los xyuas tag nrho tsev neeg Ixayees hnub ntawd, xyuas ib txhia nrog nws lub suab, vim yog lawv txoj kev ncaj ncees, ces lawv yuav xyiv fab heev thiab yuav tau txais txoj kev cawm seeg, thiab rau lwm cov lawv yuav hnov suab xob quaj thiab pom xob laim ntawm nws lub hwj chim, los ntawm kev cua daj cua dub, los ntawm hluav taws, thiab ntawm tej pa hluav taws, thiab txoj kev tsaus ntuj uas muaj huab zig niab, thiab los ntawm txoj kev uas tej av yuav tawg qhib, thiab ntawm uas tej roob yuav cia li sawv.\n\n12 Thiab tus yaj saub Xinos tau hais tias, tag nrho tej no yeej yuav tsum muaj los tiag. Thiab lub ntiaj teb tej pob zeb yuav tsum tawg; thiab vim lub ntiaj teb tej suab nroo, muaj coob tus vaj ntxwv ntawm tej koog pov txwv hauv dej hiav txwv yuav raug Vajtswv tus Ntsuj Plig ua kom quaj qw hais tias: Ntiaj teb tus Vajtswv nyiaj tej kev txom nyem.\n\n13 Thiab tus yaj saub tau hais tias, rau cov neeg uas nyob hauv Yeluxalees, lawv yuav tau raug txhua leej txhua tus tsim txom, vim lawv muab cov neeg Ixayees tus Vajtswv ntsia rau saum ntoo khaub lig, thiab tau muab lawv tej siab tej ntsws tig mus rau lwm sab, tsis kam ntseeg tej cim thiab tej txuj ci tseem ceeb, thiab tsis ntseeg cov neeg Ixayees tus Vajtswv lub hwj chim thiab tej yeeb koob.\n\n14 Thiab tus yaj saub tau hais tias, vim lawv tau muab lawv tej siab tej ntsws tig mus rau lwm sab, thiab lawv tau ntxub ntxaug Ixayees Tus Dawb Huv, lawv yuav tsis pom qab mus qhov twg thaum lawv ua neej nyob, thiab lawv yuav piam sij, thiab lawv yuav rais los ua ib lub suab xuav thiab ib zag paj lug, thiab yuav raug ntxub ntxaug los ntawm txhua txhia haiv neeg.\n\n15 Txawm li ntawd los, tus yaj saub tau hais tias, thaum hnub ntawd los txog, es lawv tsis tig lawv tej siab tej ntsws ntawm Ixayees Tus Dawb Huv mus ntxiv lawm, thaum ntawd nws yuav nco txog tej kev khi lus uas nws tau khi rau lawv tej poj koob yawm txwv.\n\n16 Muaj tseeb tiag, ces thaum ntawd nws yuav nco txog tej koog pov txwv uas nyob hauv dej hiav txwv; muaj tseeb tiag, thiab tus Tswv hais tias, kuv yuav nco txog tag nrho cov uas yog tsev neeg Ixayees, kuv yuav sau lawv cov uas nyob plaub ceg kaum ntuj los ua ke, raws li tus yaj saub Xinos cov lus.\n\n17 Muaj tseeb tiag, thiab tus yaj saub tau hais tias, tag nrho ntiaj teb yuav pom tus Tswv txoj kev cawm seeg; txhua haiv neeg, txhua xeem neeg, txhua yam lus thiab tej neeg sawv daws yuav tau txais koob hmoov.\n\n18 Thiab kuv, Nifais, tau sau tej yam no rau kuv cov neeg, tias tej zaum nyaj kuv yuav yaum tau lawv kom lawv yuav nco txog tus Tswv lawv tus Txhiv Dim.\n\n19 Yog li ntawd, kuv hais rau tag nrho tsev neeg Ixayees, yog tias lawv yuav khaws tej yam no.\n\n20 Vim saib seb, kuv tau txhawj kawg nkaus nyob rau sab ntsuj plig, txog cov neeg uas nyob hauv Yeluxalees, kawg nkaus tias ua rau kuv tau qaug zog kawg kuv tej pob qij txha tsis muaj zog tas huv tib si li; yog tias tus Tswv tseem tau tsis muaj lub siab hlub, es nws tsis qhia tej yam ntsig txog lawv rau kuv, ib yam li nws tau qhia rau tej yaj saub txheej puag thaum ub, ces kuv yeej yuav tau piam sij lawm thiab.\n\n21 Thiab nws yeej tau qhia rau tej yaj saub txheej puag thaum ub txog txhua txhia yam uas ntsig txog lawv; thiab nws kuj tau qhia rau ntau tus yaj saub ntsig txog peb; yog li ntawd, thiaj yog ib qhov uas tsim nyog tias peb yuav tsum paub ntsig txog lawv vim txhua txhia yam ntawd twb raug muab sau rau saum cov phiaj toog lawm.\n\n22 Nim no tau muaj tias kuv, Nifais, tau qhia tej yam no rau kuv cov kwv tij; thiab tau muaj tias kuv tau nyeem ntau yam rau lawv, cov uas luag tau muab sau rau saum cov phiaj toog, es kom lawv yuav paub txog tus Tswv tej hauj lwm uas nws tau ua nyob rau hauv lwm thaj av, uas nrog cov neeg txheej puag thaum ub.\n\n23 Thiab kuv tau nyeem cov uas luag tau muab sau rau hauv Mauxes cov ntawv ntau yam rau lawv; es saib kuv puas yuav yaum tau lawv los ntseeg tus Tswv lawv tus Txhiv Dim, kuv tau nyeem rau lawv tej uas tus yaj saub Yaxayas tau sau; vim kuv tau muab tag nrho tej vajlugkub coj los piv rau peb, es kom nws thiaj muaj nqis rau peb thiab peb thiaj kawm tau.\n\n24 Yog li ntawd kuv tau hais rau lawv, hais tias: Nej cia li mloog tus yaj saub tej lus, nej cov uas yog cov neeg seem ntawm tsev neeg Ixayees, uas yog ib ceg uas tau tawg lawm; nej cia li mloog tus yaj saub cov lus, uas tau sau rau tsev neeg Ixayees tag nrho huv tib si, thiab muab lawv coj los piv rau nej, es kom nej thiaj yuav muaj chaw cia siab ib yam li nej cov kwv tij uas nej tau tawg ncaim lawm; tus yaj saub tau sau zoo li no.\n\n", "1-ne 20": "[center][font_size=26]Tshooj 20[/font_size][/center]\n\n[i]Tus Tswv qhia tawm nws tej ntsiab hauj lwm rau cov neeg Ixayees—Lawv tau raug xaiv los hauv tej cub tawg ntawm txoj kev kub ntxhov thiab kom khiav tawm hauv Npanpiloos mus—Muab piv rau Yaxayas 48. Kwv yees li 588–570 xyoo ua ntej yug Yexus.[/i]\n\n1 Cia li cuab pob ntseg thiab mloog qhov no, Au tsev neeg Yakhauj, cov uas raug hu los ntawm lub npe Ixayees, thiab cov uas tau tawm hauv cov dej Yudas los, los sis tawm hauv cov dej ntawm txoj kev cai raus dej los, cov uas cog lus los ntawm tus Tswv lub npe, thiab tau cav txog cov neeg Ixayees tus Vajtswv, tiam sis lawv tsis tau cog lus tseeb los sis tsis tau cog lus ncaj ncees.\n\n2 Txawm li ntawd los, lawv tseem hu lawv tus kheej tias lawv yog cov neeg hauv lub nroog dawb huv, tiam sis lawv ho tsis vam khom rau cov neeg Ixayees tus Vajtswv, tus uas yog Ib Tsoom Tub Rog tus Tswv; muaj tseeb tiag, Ib Tsoom Tub Rog tus Tswv yog nws lub npe.\n\n3 Saib seb, kuv twb tau tshaj tawm tej yam uas muaj txij li puag thaum chiv keeb los lawm; thiab lawv tawm ntawm kuv lub qhov ncauj mus, thiab kuv tau ua lawv tshwm sim tuaj. Kuv tau ua kom lawv tshwm sim tuaj sai heev li.\n\n4 Thiab kuv tau ua li no vim kuv tau paub tias nej tej siab tej ntsws yeej nplaum ntxwb ntxias, thiab nej tej caj dab mas tawv cuag hlau, thiab nej tej hauv pliaj mas tawv cuag tooj;\n\n5 Thiab kuv twb tau tshaj tawm zaj no rau nej txij thaum chiv keeb los lawm; ua ntej tej yam no tau muaj kuv twb tau qhia tej yam no rau nej lawm; thiab kuv tau qhia tej no ntshai nyob tsam nej yuav hais tias—Kuv tej mlom tau ua tej ntawd, thiab tej mlom kuv puab, thiab tej mlom kuv txua tau ua kom tej ntawd muaj.\n\n6 Nej twb tau pom thiab tau hnov tag nrho yam no huv tib si lawm; thiab nej puas yuav tsis tshaj lawv tawm? Thiab lub caij no, uas kuv twb tau qhia rau nej tej yam tshiab, tej yam uas tau muab zais cia lawm tiag, thiab nej tseem tsis tau paub tej ntawd.\n\n7 Tej ntawd raug tsim nim no, thiab tsis yog muaj puag thaum chiv keeb los lawm, ua ntej lub sij hawm uas nej tsis tau hnov txog tej yam no lawv twb tau raug muab tshaj tawm rau nej lawm, ntshai nyob tsam nej yuav hais tias—Saib seb kuv twb paub lawv lawm.\n\n8 Muaj tseeb tiag, thiab nej yeej tsis tau hnov; muaj tseeb tiag, nej yeej tsis tau paub; muaj tseeb tiag, txij thaum ntawd nej lub pob ntseg tseem tsis tau qhib; vim kuv paub lawm tias nej yeej yuav ua tib cov niag hle ris zuav li, thiab tau raug hu ua tus niag neeg ua txhaum txij puag thaum nyob hauv plab los.\n\n9 Txawm li ntawd los, vim rau qhov zoo ntawm kuv lub npe kuv yuav tau tseg kuv txoj kev chim, thiab vim kuv txoj kev qhuas kuv yuav tig ntawm nej mus kom kuv thiaj tsis txiav ncua nej tawm.\n\n10 Vim, saib seb, kuv tau lim nej kom huv, kuv tau xaiv nej hauv lub cub tawg ntawm kev kub ntxhov los.\n\n11 Vim rau kuv qhov zoo, muaj tseeb tiag, vim rau kuv qhov zoo kuv yuav ua qhov no, vim kuv yuav tsis pub kuv lub npe ceb, thiab kuv yuav tsis muab kuv lub yeeb koob rau lwm tus li.\n\n12 Cia li cuab pob ntseg mloog kuv, Au Yakhauj, thiab Ixayees qhov kuv hu, vim kuv yog nws; kuv yog tus thawj, thiab kuv kuj yog tus tw thiab.\n\n13 Kuv txhais tes tau tsim lub ntiaj teb no, thiab kuv txhais tes xis tau tsim ntuj ceeb tsheej. Kuv hu rau lawv thiab lawv cia li sawv tuaj ua ke.\n\n14 Tag nrho nej sawv daws, cia li sau los nyob ua ke, thiab mloog; leej twg uas nyob hauv lawv tau tshaj tej no tawm rau lawv? Tus Tswv tau hlub nws; muaj tseeb tiag, thiab nws yeej yuav ua kom cov lus uas nws tau tshaj tawm los ntawm lawv lawm kom tiav zog; thiab nws yeej yuav ua raws li nws lub siab nyiam rau Npanpiloos, thiab nws txhais caj npab yeej yuav los rau saum cov neeg Tshadees.\n\n15 Tus Tswv kuj tau hais thiab, tias; Kuv tus uas yog tus Tswv, muaj tseeb tiag, kuv twb hais lawm; muaj tseeb tiag, kuv tau hu nws los tshaj tawm, kuv tau coj nws los, thiab nws yuav ua kom nws txoj kev tawg paj txi txiv.\n\n16 Nej cia li txav los kom ze kuv; kuv yeej tsis tau hais lus zais li; txij puag thaum chiv keeb los, kuv twb tau hais txij puag thaum lub sij hawm uas nws raug tshaj tawm los; thiab tus Tswv uas yog Vajtswv, thiab nws tus Ntsuj Plig, tau xa kuv los.\n\n17 Thiab tus Tswv tau hais li no tias, nej tus Txhiv Dim, cov neeg Ixayees Tus Dawb Huv; kuv tau xa nws los, tus Tswv nej tus Vajtswv tus uas qhia yam zoo rau nej, tus uas coj nej txoj hau kev uas nej yuav tsum mus, tau ua li no.\n\n18 Au kheev lam nej tau ceev kuv tej lus txib—ces nej tej kev tau zoo nyob kaj siab lug twb yuav ntws los rau nej zoo li tus dej, thiab nej tej kev ncaj ncees twb yuav zoo li tej nplaim dej ntas ntawm tus dej.\n\n19 Nej tej xeeb leej xeeb ntxwv twb yuav muaj coob npaum li tej xuab zeb; tej me nyuam hauv nej tej plab yuav npaum li tej noob zaub; nws lub npe twb tsis tsim nyog tau muab rho tawm los sis raug puas tsuaj ntawm kuv lub qhov muag.\n\n20 Nej cia li khiav tawm hauv Npanpiloos mus, nej cia li tsiv tawm ntawm cov neeg Tshadees mus, nej cia li tshaj tawm nrog lub suab hu nkauj, qhia qhov no, tshaj tawm mus kom kawg lub ntiaj teb; nej cia li hais tias: Tus Tswv tau txhiv nws tus tub qhe Yakhauj dim lawm.\n\n21 Thiab lawv yuav tsis nqhis dej; nws tau coj lawv hla dhau tej roob moj sab qhua; nws tau ua kom tej dej txhawv hauv tej pob zeb los rau lawv haus; nws kuj muab tej pob zeb nrug es kom tej dej ntws tawm tau.\n\n22 Thiab txawm li ntawd los nws tseem tau ua txhua yam no, thiab tej txuj ci tseem ceeb loj dua no thiab, tus Tswv tau hais tias, yuav tsis muaj kev tau zoo nyob kaj siab lug rau cov tib neeg phem.\n\n", "1-ne 21": "[center][font_size=26]Tshooj 21[/font_size][/center]\n\n[i]Tus Mexiyas yuav ua ib lub teeb rau Lwm Haiv Neeg thiab yuav tso cov neeg raug kaw kom dim—Cov neeg Ixayees yuav raug sib sau los ua ke nrog hwj chim nyob rau hauv hnub nyoog kawg—Tej vaj ntxwv yuav ua lawv tej txiv qhuav—Muab piv rau Yaxayas 49. Kwv yees li 588–570 xyoo ua ntej yug Yexus.[/i]\n\n1 Thiab hais ntxiv tias: Cia li cuab pob tseg mloog, Au nej cov uas yog tsev neeg Ixayees, tag nrho nej cov uas tau ntshua tawm thiab raug ntiab tawm vim yog tej kev phem ntawm cov xib hwb uas yog kuv cov neeg; muaj tseeb tiag, tag nrho nej cov uas tau ntshua tawm, uas tau tawg ri niab mus nyob qhov txhia qhov chaw, cov uas yog ib co ntawm kuv tsev neeg, Au cov neeg Ixayees. Au cov neeg uas nyob rau tej koog pov txwv, cia li mloog kuv hais, thiab nej sawv daws cov uas nyob deb cia li mloog thiab; tus Tswv tau xaiv kuv puag thaum tseem nyob hauv plab lawm; txij thaum kuv tseem nyob hauv kuv niam lub plab los nws twb tau muab kuv lub npe hais lawm.\n\n2 Thiab nws tau ua rau kuv lub qhov ncauj ntse npaum li ib rab ntaj ntse ntse; nws tau muab kuv zais rau hauv nws txhais tes tus duab ntxoov ntxoo, thiab nws tau muab kuv ua ib xib xub uas ci nplas; nws tau muab kuv zais rau hauv nws lub hnab ntim xub;\n\n3 Thiab tau hais rau kuv tias: Nej yog kuv cov tub qhe, Au cov neeg Ixayees, cov uas yuav muab yeeb koob rau kuv.\n\n4 Ces kuv tau teb tias, kuv tau ua hauj lwm tsis muaj nuj nqis, kuv tau siv kuv lub dag lub zog rau tej yam uas tsis tseem ceeb thiab tsis muaj nuj nqis; kuv txoj kev txiav txim yeej yuav nrog tus Tswv, thiab kuv txoj hauj lwm yuav nrog kuv tus Vajtswv.\n\n5 Thiab nim no, tus Tswv tau hais tias—tus uas tsim kuv nyob hauv plab los es kom kuv yuav los ua nws ib tug tub qhe, los coj cov Neeg Yakhauj rov qab mus cuag nws—txawm hais tias cov neeg Ixayees tsis tau sib sau los, kuv yeej yuav muaj hwj chim ci ntsa iab rau ntawm tus Tswv lub qhov muag, thiab kuv tus Vajtswv yuav yog kuv lub dag lub zog.\n\n6 Thiab nws tau hais tias: Nws yog ib yam yooj yim uas koj yuav los ua kuv tus tub qhe los cawm kom haiv Neeg Yakhauj muaj ntxiv, thiab yuav rov qab muab tej uas tseg cia rau cov neeg Ixayees lawm txum tim rov rau lawv. Kuv kuj yuav siv koj ua ib lub teeb rau Lwm Haiv Neeg, es kom koj yuav ua tau kuv txoj kev cawm seeg rau sawv daws thoob plaws hauv lub qab ntuj.\n\n7 Tus Tswv tau hais li no, cov neeg Ixayees tus Txhiv Dim, nws Tus Dawb Huv, rau nws tus uas neeg thuam, rau nws tus uas tej haiv neeg ntxub, rau cov kav teb kav chaw tus tub qhe: Tej vaj ntxwv yuav pom thiab yuav sawv ntsug, tej tub huab tais los yuav teev tiam, vim yog tus Tswv uas tseem muaj kev ntseeg heev.\n\n8 Tus Tswv tau hais li no: Thaum lub sij hawm zoo kuv twb tau hnov nej lawm, Au cov neeg nyob hauv tej koog pov txwv ntawm cov dej hiav txwv es, thiab thaum txog hnub cawm seeg kuv twb tau pab nej lawm; thiab kuv yuav hwm nej sawv daws tseg, thiab kuv yuav xa kuv tus tub qhe los rau txoj kev khi lus tseg ntawm cov neeg, los tsim kho lub ntiaj teb, los ua kom muaj neeg mus nyob tej teb chaws uas tsis muaj neeg nyob;\n\n9 Es kom koj yuav hais rau tej neeg raug kaw tias: Cia li mus dawb mus huv; hais rau cov uas tseem zaum hauv txoj kev tsaus ntuj tias: Nej cia li tawm los. Lawv yuav pub noj pub haus rau tom tej kev, thiab lawv tej nras zaub yuav nyob puag saum tej chaw uas siab.\n\n10 Lawv yuav tsis tshaib tsis nqhis, thiab tej hluav taws los sis lub hnub yuav tsis kub lawv; vim nws tus uas muaj txoj kev hlub rau lawv yuav coj lawv txoj hau kev, nws twb yuav coj lawv los ntawm tej qhov dej txhawv.\n\n11 Thiab kuv yuav ua kom muaj ib txog kev mus saum kuv tej roob, thiab kuv tej kev loj yuav raug rhawv kom siab.\n\n12 Thiab tom qab ntawd ces, Au tsev neeg Ixayees, saib seb, tej no yuav tuaj deb deb tuaj; thiab saib seb, tej no tuaj sab pem tuaj thiab sab hnub poob tuaj; thiab tej no tuaj tim lub teb chaws Axavas tuaj.\n\n13 Au ntuj ceeb tsheej cia li hu nkauj, thiab cia li zoo siab, Au lub ntiaj teb; vim cov neeg uas nyob rau sab hnub tuaj tej ko taw yuav tsis txom nyem nyuaj siab ib zaug lawm; thiab cia li tawm plaws los mus rau txoj kev hu nkauj, Au tej roob; vim lawv yuav tsis raug kev nyuaj siab ib zaug ntxiv lawm; vim tus Tswv tau nplij nws cov neeg tej siab tej ntsws, thiab yuav muaj txoj kev hlub rau saum nws cov neeg uas raug kev txom nyem.\n\n14 Tiam sis, saib seb, Xi-oos tau hais tias: Tus Tswv tau tso kuv pov tseg, thiab kuv tus Tswv tau hnov qab kuv lawm—tiam sis nws yuav ua qhia hais tias nws tsis tau ua li ntawd.\n\n15 Vim ib tug poj niam puas yuav muaj cuab kav hnov qab tau nws tus me nyuam uas tseem noj nws mis, es nws yuav tsis muaj txoj kev hlub rau nws tus tub uas nws yug los? Muaj tseeb tiag, tej zaum lawv yuav hnov qab tau, tiam sis kuv yeej yuav tsis hnov qab nej li, Au tsev neeg Ixayees.\n\n16 Saib seb, kuv tau muab nej txaug rau saum kuv tej xib teg; kuv yeej saib ntsoov nej tej ntsa loog.\n\n17 Nej tej me nyuam yuav kov yeej nej tej yeeb ncuab; thiab lawv cov uas saib tsis taus nej yeej yuav raug tawm ntawm nej mus.\n\n18 Cia li tsa nej tej qhov muag ntsia ib puag ncig thiab saib seb; txhua txhia leej no sib sau los ua ke, thiab lawv yuav los nrog nej. Thiab thaum uas kuv tseem muaj txoj sia nyob, tus Tswv hais tias, lawv sawv daws yuav los koom nyob ua pab ua pawg ib yam li tus nkauj nyab hnav tej tsuj tej npuag ua npaim ua npus.\n\n19 Vim nej tej chaw uas raug puas tsuaj thiab tej chaw uas tsuag tag lawm, thiab nej tej liaj tej teb uas raug puas tsuaj, nim no yuav nqaim heev li lawm vim yuav muaj neeg coob heev los nyob; thiab lawv cov uas tau muab nej nqos yuav nyob deb deb.\n\n20 Tej me nyuam uas nej yuav muaj, tom qab uas nej tau ua thawj tug poob lawm, yuav hais dua rau nej tej pob ntseg tias: Qhov chaw no nqaim heev rau kuv; muab chaw rau kuv es kom kuv thiaj tau nyob.\n\n21 Ces koj yuav hais nyob hauv koj lub siab hais tias: Leej twg yug cov me nyuam no rau kuv, tau pom tias kuv twb tau ua kuv cov me nyuam poob tas lawm, thiab yuav tsis yug ib co ntxiv lawm, thiab kuv tseem yog ib tug neeg raug txim thiab yog ib tug neeg loj leeb? Thiab leej twg tau coj tej no los? Saib seb, kuv nyob tib leeg xwb; tej no, lawv mus qhov twg los?\n\n22 Tus Tswv tus uas yog Vajtswv tau hais li no hais tias: Saib seb, kuv yuav tsa kuv txhais tes mus rau Lwm Haiv Neeg, thiab tsa kuv tus chij rau tej neeg; thiab lawv yuav coj koj tej tub hauv lawv tej caj npab los, thiab lawv yuav ev koj tej ntxhais saum lawv tej xub pwg los.\n\n23 Thiab tej vaj ntxwv yuav ua koj txiv qhuav tu yug koj, thiab lawv tej niam vaj ntxwv yuav ua koj niam qhuav tu yug koj; lawv yuav nyo taub hau mus rau hauv av pe koj, thiab yaim tej plua tshauv ntawm koj tej ko taw; thiab koj yuav paub tias kuv yog tus Tswv; vim lawv cov uas tos ntsoov kuv yeej yuav tsis txaj muag li.\n\n24 Vim tus tsiaj puas yuav raug muab txeeb tawm ntawm tus uas muaj zog mus, los sis puas yuav muab tej neeg raug txim raws kev cai tso kom dim?\n\n25 Tiam sis tus Tswv hais li no tias, cov neeg raug txim ntawm tej neeg muaj hwj chim los kuj yuav raug coj mus thiab, thiab tus tsiaj uas raug tus phem heev txhom los yeej yuav raug muab tso kom dim; vim kuv yuav tawm tsam tus uas tawm tsam nej, thiab kuv yuav cawm nej tej me nyuam.\n\n26 Thiab kuv yuav muab lawv cov uas ua nruj ua tsiv rau nej tej nqaij rov qab yug lawv; lawv yuav rov qab qaug rau lawv tej ntshav li qaug cawv txiv hmab qab zib; thiab neeg txhua leej txhua tus yuav paub tias kuv, tus uas yog tus Tswv, yog nej tus Cawm Seeg thiab nej tus Txhiv Dim, Tus uas Muaj Hwj Chim loj kawg nkaus ntawm Yakhauj.\n\n", "1-ne 22": "[center][font_size=26]Tshooj 22[/font_size][/center]\n\n[i]Cov neeg Ixayees yuav raug tawg ri niab mus thoob plaws hauv lub qab ntuj khwb no—Lwm Haiv Neeg yuav muab txoj moo zoo los yug thiab pab kom cov neeg Ixayees loj hlob nyob rau hauv hnub nyoog kawg—Cov neeg Ixayees yuav raug sib sau los ua ke thiab lawv yuav raug cawm dim, thiab cov neeg phem yuav raug kub hnyiab ib yam li tej quav nyab npleg—Tus dab txoj kev kav yuav raug puas tsuaj puas ntsoog, thiab Ntxwg Nyoog yuav raug muab khi. Kwv yees li 588–570 xyoo ua ntej yug Yexus.[/i]\n\n1 Thiab nim no tau muaj tias tom qab uas kuv, Nifais, tau nyeem tej yam xwm uas tau muab sau rau saum cov phiaj toog no tas lawm, kuv cov tij laug tau los cuag kuv thiab tau hais rau kuv tias: Tej yam xwm uas koj tau nyeem tas los no txhais li cas? Saib seb, puas yog peb yuav tsum to taub raws li tej yam uas yog sab ntsuj plig, uas yuav muaj los raws li tus ntsuj plig thiab tsis yog sab cev nqaij daim tawv los?\n\n2 Thiab kuv, Nifais, tau hais rau lawv hais tias: Saib seb tej yam xwm no tau qhia tawm rau tus yaj saub los ntawm tus Ntsuj Plig lub suab; vim tus Ntsuj Plig yog tus uas qhia txhua txhia yam rau tej yaj saub paub, tej yam uas yuav muaj los rau noob neej raws li sab nqaij tawv.\n\n3 Yog li ntawd, tej yam xwm uas kuv tau nyeem yog tej uas tau sau hais txog tag nrho sab cev nqaij daim tawv thiab sab ntsuj plig; vim zoo nkaus li tias tsev neeg Ixayees, ziag no los sis lwm hnub, yeej yuav raug khiav ri niab mus thoob plaws hauv lub qab ntuj no, thiab kuj yuav mus nyob txuam nrog txhua txhia haiv neeg.\n\n4 Thiab saib seb, tau muaj coob leej uas twb tau tsis paub txog cov neeg uas tseem nyob hauv Yeluxalees lawm. Muaj tseeb tiag, feem coob ntawm txhua txhia xeem neeg tau raug coj tawm mus lawm; thiab lawv raug tawg khiav rau ub rau no nyob rau saum tej koog pov txwv hauv dej hiav txwv; thiab peb tsis muaj leej twg paub tias lawv mus nyob qhov twg lawm, tiam sis peb tsuas paub tias lawv tau raug ploj mus lawm xwb.\n\n5 Thiab vim lawv twb raug coj mus lawm, tej yaj saub twb tau qhia tej yam ntsig txog lawv lawm, thiab kuj tau qhia ntsig txog tag nrho cov uas tseem yuav tawg khiav ri niab tom qab no mus thiab raug xyaw nrog luag lwm pab lwm pawg, vim yog cov neeg Ixayees Tus Dawb Huv; vim lawv yuav ua lawv tej siab tej ntsws tawv qhwb qhawv rau nws; yog li ntawd, lawv thiaj yuav raug khiav tawg ri niab mus nyob nrog txhua txhia haiv neeg thiab yuav raug txhua leej txhua tus ntxub.\n\n6 Txawm li ntawd los, tom qab uas lawv tau raug Lwm Haiv Neeg tu yug lawv lawm, thiab tus Tswv tau tsa nws txhais tes rau saum Lwm Haiv Neeg thiab muab lawv tsa zoo li tus chij, thiab lawv tej me nyuam raug muab nqa hauv lawv tej caj npab, thiab lawv tej ntxhais tau raug muab ev rau saum lawv tej xub pwg, saib seb tej yam xwm no cov uas tau hais txog yog tej yam uas yuav muaj tiag; vim li no yog tus Tswv tej kev khi lus nrog rau peb tej yawg koob; thiab nws kuj muaj lub ntsiab hais txog peb nyob rau lub caij nyoog uas yuav los yav tom ntej, thiab kuj hais txog peb cov kwv tij tag nrho cov uas yog tsev neeg Ixayees.\n\n7 Thiab nws muaj lub ntsiab tias lub sij hawm yuav los es tom qab uas tsev neeg Ixayees tag nrho tau raug khiav ri niab thiab mus nyob txuam nrog lwm haiv neeg lawm, tus Tswv uas yog Vajtswv yuav tsa ib haiv neeg uas muaj zog heev los ntawm Lwm Haiv Neeg, muaj tseeb tiag, twb yuav yog nyob rau saum thaj av no; thiab peb tej xeeb leej xeeb ntxwv yuav raug tawg khiav ri niab los ntawm lawv.\n\n8 Thiab tom qab uas peb tej xeeb leej xeeb ntxwv raug tawg khiav ri niab tag lawm tus Tswv uas yog Vajtswv yuav pib ua ib txoj hauj lwm tseem ceeb heev rau Lwm Haiv Neeg, uas yuav yog ib txoj uas muaj nqis heev rau peb tej xeeb leej xeeb ntxwv; yog li ntawd, txoj hauj lwm no muab piv ib yam li txoj kev uas Lwm Haiv Neeg tu lawv thiab muab lawv nqa hauv lawv tej caj npab thiab muab lawv ev saum lawv tej xub pwg.\n\n9 Thiab txoj hauj lwm no kuj yuav muaj nqis heev rau Lwm Haiv Neeg thiab; thiab tsis yog tsuas muaj nqis rau Lwm Haiv Neeg xwb tiam sis kuj muaj nqis rau tag nrho tsev neeg Ixayees thiab, rau txoj kev qhia paub tej kev khi lus ntawm Leej Txiv tus nyob saum ntuj rau Anplaham, hais tias: Los ntawm koj tej xeeb leej xeeb ntxwv, txhua haiv neeg uas nyob hauv qab ntuj no yuav tau koob hmoov.\n\n10 Thiab kuv cov kwv tij, kuv xav kom nej paub tias txhua haiv neeg uas nyob hauv qab ntuj no yuav txais tsis tau koob hmoov tsuas yog nws yuav tsum ua kom txhua haiv neeg pom nws lub hwj chim ntawm qhov muag tso.\n\n11 Yog li ntawd, tus Tswv uas yog Vajtswv yuav pib ua kom txhua haiv neeg pom nws lub hwj chim ntawm qhov muag tso, nws thiaj li coj tau nws tej kev khi lus thiab nws txoj moo zoo mus rau cov uas yog tsev neeg Ixayees.\n\n12 Yog li ntawd, nws yuav rov qab coj lawv tawm hauv txoj kev ua luag tauj luag qhev, thiab lawv yuav sib sau mus nyob ua ke rau hauv thaj av uas yog lawv qub txeeg qub teg dua; thiab lawv yuav dim plaws txoj kev uas pom tsis tseeb thiab dim plaws txoj kev tsaus ntuj; thiab lawv yuav paub tias tus Tswv yog lawv tus Cawm Seeg thiab lawv tus Txhiv Dim, cov neeg Ixayees Tus uas Muaj Hwj Chim Loj kawg nkaus.\n\n13 Thiab lub koom txoos uas muaj zog thiab txaus ntxub, lub uas yog tag nrho ntiaj teb tus niam ntiav, nws cov ntshav yuav rov qab nchuav los ywg lawv taub hau; vim lawv yuav rov qab ua tsov ua rog rau lawv cov neeg, thiab rab ntaj ntawm lawv tej tes yuav rov qab ya los hlais lawv caj dab, thiab lawv yuav qaug rau lawv cov ntshav.\n\n14 Thiab txhua haiv neeg uas yuav ua tsov ua rog tawm tsam nej, Au tsev neeg Ixayees es, lawv yeej yuav tig rov qab tawm tsam lawv, thiab lawv yuav poob mus rau hauv tus kwj uas lawv tau khawb cuab tus Tswv cov neeg. Thiab txhua leej txhua tus uas ntaus tawm tsam Xi-oos puav leej yuav raug puas tsuaj mus, thiab tus niam ntiav loj ntawd, tus uas tau coj tus Tswv tej kev ncaj mus rau qhov tsis zoo, muaj tseeb tiag, lub koom txoos muaj zog thiab txaus ntxub ntawd, yuav raug nphau mus rau hauv tej plua tshauv thiab qhov uas puas tsuaj ntawd yuav yog ib qhov uas zoo kawg nkaus.\n\n15 Vim saib seb, tus yaj saub tau hais tias, lub caij nyoog yuav los nrawm kawg thaum ntawd Ntxwg Nyoog yuav tsis muaj hwj chim ntxias tau noob neej tej siab tej ntsws li lawm; vim lub sij hawm yuav los txog sai uas txhua txhia leej uas tsis txo hwj chim thiab lawv cov uas ua phem yuav raug kub hnyiab yam li tej quav nyab npleg; thiab thaum hnub ntawd los txog lawv yuav tsum raug kub hnyiab mus.\n\n16 Vim lub caij nyoog yuav los sai heev Vajtswv yuav npau taws heev kawg nkaus rau noob neej txhua leej txhua tus; vim nws yuav tsis cia cov neeg phem ua kom cov neeg zoo puas tsuaj.\n\n17 Yog li ntawd, txawm tias nws txoj kev npau taws yuav los, nws tseem yuav tsom kwm cov neeg ncaj ncees los ntawm nws lub hwj chim, thiab txawm nws yuav muab hluav taws hlawv kom lawv tej yeeb ncuab puas tsuaj mus los, nws tseem yuav tsom kwm cov neeg ncaj ncees. Yog li ntawd, cov neeg uas ncaj ncees tsis txhob ntshai; vim tus yaj saub tau hais li no, txawm tias yuav muaj hluav taws kub los lawv yeej yuav dim.\n\n18 Saib seb, kuv cov kwv tij es, kuv hais rau nej tias, tej yam xwm no yeej yuav tsum muaj los tsis ntev tom ntej no; muaj tseeb tiag, twb yuav yog ntshav thiab hluav taws, thiab pa hluav taws yuav tsum muaj los; thiab tej no yeej yuav tshwm sim rau saum lub ntiaj teb no ntag; thiab nws yeej yuav muaj los rau noob neej thaum lawv tseem ua neej nyob no yog hais tias lawv tseem yuav ua lawv tej siab tej ntsws tawv qhwb qhawv rau cov neeg Ixayees Tus Dawb Huv.\n\n19 Vim saib seb, cov neeg ncaj ncees yuav tsis raug piam sij; vim lub caij nyoog yeej yuav tsum los tias txhua leej txhua tus cov uas ntaus tawm tsam Xi-oos yeej yuav raug muab txiav tawm mus.\n\n20 Thiab tus Tswv yeej yuav npaj ib txoj hau kev rau nws cov neeg tiag tiag, kom muaj raws li Mauxes cov lus, cov uas nws tau hais, hais tias: Tus Tswv nej tus Vajtswv yuav tsa ib tug yaj saub los rau nej, zoo ib yam li kuv; nws yog tus uas nej yuav hnov tag nrho txhua txhia yam tej uas nws yuav hais rau nej. Thiab yuav tau muaj tias txhua txhia leej uas yuav tsis mloog tus yaj saub ntawd yuav raug muab txiav tawm ntawm cov neeg mus.\n\n21 Thiab nim no kuv, Nifais, tshaj tawm rau nej tias tus yaj saub uas Mauxes tau hais txog no twb yog cov neeg Ixayees Tus Dawb Huv; yog li ntawd, nws yeej yuav txiav txim kom ncaj ncees.\n\n22 Thiab cov neeg ncaj ncees tsis txhob ntshai, vim lawv yog cov uas yuav tsis raug puas tsuaj. Tiam sis twb yog tus dab lub nceeg vaj, uas nws yuav txhim tsa nyob nrog noob neej, yog lub nceeg vaj uas tau raug tsa nyob nrog noob neej uas nyob hauv lub ntiaj teb no—\n\n23 Vim lub sij hawm yuav los sai kawg tias txhua lub koom txoos uas tau txhim tsa kom nplua nuj, thiab txhua txhia leej uas tau txhim tsa kom lawv muaj hwj chim los kav lwm tus, thiab cov uas tau txhim tsa kom lawv rais los mus ua ib cov neeg muaj suab muaj npe rau tej qhov muag hauv lub ntiaj teb no, thiab cov neeg uas nrhiav tej uas lub cev ntshaw thiab nrhiav khoom ntawm kev ntiaj teb, thiab cov uas ua txhua txhia yam kev phem kev qias; muaj tseeb tiag, qhov tiag mas, txhua tus cov uas nyob hauv tus dab txoj kev kav yog cov uas yuav tsum ntshai, thiab ceeb, thiab tshee; lawv yog cov uas yuav tsum txo lawv tej hwj chim kom qis rau hauv av; lawv yog cov uas yuav tsum muab hlawv zoo li tej quav nyab npleg; thiab qhov no yog raws li tus yaj saub tej lus.\n\n24 Thiab lub caij nyoog yuav los sai kawg nkaus thaum uas cov neeg ncaj ncees yuav raug saib xyuas zoo npaum li tej me nyuam nyuj uas kaw hauv tej nkuaj nyug, thiab cov neeg Ixayees Tus Dawb Huv yuav los kav teb kav chaw, muaj dag muaj zog, thiab muaj hwj chim zis, thiab muaj yeeb koob loj kawg li.\n\n25 Thiab nws yuav sau nws co me nyuam uas nyob thoob plaws hauv plaub ceg kaum ntuj los ua ke; thiab nws suav nws cov yaj, thiab lawv paub nws; thiab thaum ntawd yuav ua ib pab yaj koom ib tug tswv yug yaj lawm xwb; thiab nws yuav pub nws pab yaj, thiab lawv yuav nrhiav tau zaub noj nyob hauv nws.\n\n26 Thiab vim yog tej kev ncaj ncees ntawm nws haiv neeg, Ntxwg Nyoog yuav tsis muaj hwj chim; yog li ntawd, nws yuav raug khi tsis tso li mus ntau niaj ntev xyoo; vim nws yuav tsis muaj hwj chim uas yuav ntxias tau neeg tej siab tej ntsws, vim lawv ua neej nyob hauv txoj kev ncaj ncees, thiab cov neeg Ixayees Tus Dawb Huv yog tus los tswj hwm kav lawv.\n\n27 Thiab nim no saib seb, kuv, Nifais, hais rau nej tias txhua txhia yam no yeej yuav muaj los raws li sab cev nqaij daim tawv.\n\n28 Tiam sis, saib seb, txhua haiv neeg, txhua xeem neeg, txhua yam lus, thiab tej tib neeg sawv daws yuav nyob kaj siab lug hauv cov neeg Ixayees Tus Dawb Huv yog hais tias lawv yuav hloov siab lees txim.\n\n29 Thiab nim no kuv, Nifais, tseg tsis sau lawm; vim ntshai kuv yuav tsis hais ntsig txog tej yam no mus ntxiv lawm.\n\n30 Yog li ntawd, kuv cov kwv tij es, kuv xav kom nej paub tias tej yam xwm uas tau muab sau rau saum cov phiaj toog yeej muaj tseeb tiag; thiab lawv ua tim khawv tias ib tug neeg yuav tsum ua raws li Vajtswv tej lus txib.\n\n31 Yog li ntawd, nej tsis txhob xav hais tias tsuas yog kuv thiab kuv txiv wb thiaj yog ob tug uas tau ua tim khawv lawm xwb, thiab yog ob tug uas tau qhia cov no lawm xwb. Yog li ntawd, yog hais tias nej yuav ua raws li tej lus txib, thiab nyiaj kom mus txog thaum kawg, ces hnub kawg nej yeej yuav dim xwb. Thiab txhua yam yeej muaj li ntawd tiag. Amees.\n\n", "2-ne 1": "[center][font_size=26]Nifais Phau Ntawv Ob[/font_size][/center]\n\nIb zag uas hais txog Lihais txoj kev tuag. Nifais cov tij laug ntxeev siab tawm tsam nws. Tus Tswv ceeb toom Nifais kom nws tawm mus lawm tom hav zoov. Nws txoj kev tsiv nyob hauv hav zoov, thiab lwm yam.\n\n[center][font_size=26]Tshooj 1[/font_size][/center]\n\n[i]Lihais qhia tej uas yuav muaj los yav tom ntej ntsig txog ib lub teb chaws uas muaj kev nyob ywj siab—Nws tej noob yuav raug tawg khiav ri niab thiab yuav raug puas tsuaj yog hais tias lawv tsis kam lees cov neeg Ixayees Tus Dawb Huv—Nws ntuas cov tub kom lawv muab txoj kev ncaj ncees los ua daim hlau npog hauv siab. Kwv yees li 588–570 xyoo ua ntej yug Yexus.[/i]\n\n1 Thiab nim no tau muaj tias tom qab uas kuv, Nifais, tau tsum tsis qhia kuv cov tij lauglawm, peb txiv, Lihais, kuj tau hais ntau yam rau lawv thiab, thiab tau rov qhia dua rau lawv tias, tus Tswv tau ua ntau yam tseem ceeb rau lawv ntawm uas tau coj lawv khiav tawm ntawm lub nroog Yeluxalees.\n\n2 Thiab nws tau hais rau lawv ntsig txog lawv tej kev tawm tsam nyob saum dej hiav txwv, thiab ntsig txog Vajtswv txoj kev hlub uas tau cawm lawv txoj sia, es kom lawv thiaj li tsis raug nqos mus rau hauv dej hiav txwv.\n\n3 Thiab nws kuj tau hais rau lawv ntsig txog thaj av uas tau cog lus cia lawm, thaj uas lawv twb tau txais lawm—tus Tswv hlub peb zoo npaum li cas uas nws tau ceeb toom kom peb yuav tsum khiav tawm hauv lub nroog Yeluxalees mus.\n\n4 Vim, saib seb, nws tau hais tias, kuv tau ua yog toog pom, vim yam uas kuv pom kuv paub hais tias Yeluxalees tau raug puas tsuaj lawm; thiab yog hais tias peb tseem nyob hauv Yeluxalees ces peb yeej yuav raug piam sij lawm thiab.\n\n5 Tiam sis, nws tau hais tias, txawm tias peb tau raug tej kev kub ntxhov los, peb twb tau txais ib thaj av uas tau khi lus tseg cia lawm, uas yog ib thaj av uas zoo tshaj plaws dua li lwm thaj; uas yog ib thaj av uas tus Tswv Vajtswv tau cog lus tseg rau kuv lawm tias yuav yog ib thaj av cia rau kuv tej xeeb leej xeeb ntxwv ua qub txeeg qub teg. Muaj tseeb tiag, tus Tswv twb tau muab thaj av no cog lus tseg rau kuv thiab rau kuv tej me nyuam mus ib txhis li lawm, thiab kuj muab rau txhua leej txhua tus uas yog tus Tswv txhais tes coj tawm ntawm lwm lub teb chaws tuaj.\n\n6 Yog li ntawd, kuv, Lihais, qhia tej uas yuav muaj los yav tom ntej no raws li tus Ntsuj Plig uas nyob hauv kuv kom kuv qhia, tias yuav tsis muaj ib tug neeg twg uas yuav tuaj tau rau thaj av no hlo li tsuas yog tus Tswv txhais tes rub mas lawv thiaj yuav tuaj tau xwb.\n\n7 Yog li ntawd, thaj av no thiaj raug muab tshwj tseg cia rau tus uas nws yuav coj tuaj. Thiab yog hais tias lawv yuav hawm nws raws nraim li tej lus txib uas nws tau muab rau lawv, nws yuav yog ib thaj av uas muaj kev nyob ywj siab pub rau lawv; yog li ntawd, lawv yeej yuav tsis raug txhom coj mus yuam ua qhev ib zaug hlo li; tiam sis yog hais tias lawv ho raug, los nws yuav yog vim lawv tej kev tsis ncaj ncees xwb; vim yog hais tias txoj kev tsis ncaj ncees muaj nrog lawv nyob ces thaj av yuav raug foom tsis zoo pub rau lawv, tiam sis nws yuav yog ib thaj uas tau txais koob hmoov mus ib txhis li pub rau cov neeg ncaj ncees.\n\n8 Thiab saib seb, yog tswv yim zoo tias cia tsis txhob maj pub lwm haiv neeg paub txog thaj av no; vim saib seb, ntau haiv neeg yuav tuaj nyob puv nkaus rau hauv thaj av no, ces yuav tsis tshuav ib qho chaw cia tau ua qub txeeg qub teg.\n\n9 Yog li ntawd, kuv, Lihais, tau txais ib lo lus cog tseg, tias npaum li cov uas tus Tswv Vajtswv yuav coj tawm ntawm lub nroog Yeluxalees txawm thaum twg los xij yog lawv yuav ceev nws tej lus txib, lawv yuav huaj vam nyob rau saum thaj av no; thiab lwm haiv neeg yuav tsis pom tsis paub txog lawv, ces lawv yuav muaj thaj av no los ua lawv tug. Thiab yog hais tias lawv yuav ceev nws tej kev cai ces lawv yuav tau txais koob hmoov nyob rau saum thaj av no, thiab yuav tsis muaj leej twg hlo li uas yuav tuaj thab lawv, los sis tuaj txeeb thaj av uas yog lawv qub txeeg qub teg; thiab lawv yuav nyob tsis txhawj tsis ntshai mus ib txhis li.\n\n10 Tiam sis saib seb, thaum lub sij hawm los txog lawm es lawv ho yuav tso txoj kev ntseeg tseg zuj zus, tom qab uas lawv twb tau txais koob hmoov ntau npaum li ntawd los ntawm tus Tswv txhais tes lawm—es twb paub txog txoj kev tsim lub ntiaj teb, thiab txoj kev tsim neeg txhua tus, es twb paub txog tej hauj lwm zoo kawg nkaus uas xav tsis thoob ntawm tus Tswv txij puag thaum tsim lub ntiaj teb los; es tau muab lub hwj chim rau lawv ua tau txhua yam txhua tsav los ntawm lawv txoj kev ntseeg; es tau muab tej lus txib rau lawv txij puag thaum chiv keeb los, thiab tau coj tuaj los ntawm nws txoj kev zoo tag nrho li los tseem tau coj lawv tuaj rau hauv thaj av muaj nuj nqis uas tau cog lus cia lawm—saib seb, kuv hais tias, yog muaj ib hnub es lawv ho yuav tsis lees yuav cov neeg Ixayees Tus Dawb Huv, tus Mexiyas uas tseeb, lawv tus Txhiv Dim thiab lawv tus Vajtswv, ces saib seb, nws tej kev txiav txim uas ncaj ncees yuav poob tuaj rau saum lawv.\n\n11 Muaj tseeb tiag, nws yuav coj lwm haiv neeg tuaj rau lawv, thiab nws yuav muab lub hwj chim rau lawv cov uas nws coj tuaj no, thiab nws yuav muab tej av uas yog lawv ntiag tug tshem tawm ntawm lawv mus, thiab nws yuav ua kom lawv khiav tawg ri niab thiab raug ploj raug tuag.\n\n12 Muaj tseeb tiag, yuav muaj nqaij ntuag ntshav nrog nyob hauv ib tiam dhau ib tiam, thiab yuav muaj kev rau txim hnyav nyob nrog lawv; yog li ntawd, kuv cov me tub es, kuv xav kom nej nco qab ntsoov; muaj tseeb tiag, kuv xav kom nej cia li cuab pob ntseg mloog kuv tej lus.\n\n13 Au kuv xav kom nej cia li tsim; tsim los ntawm txoj kev tsaug zog heev, muaj tseeb tiag, twb yog tsim los ntawm ntuj txiag teb tsaus txoj kev tsaug zog, thiab cia li daws tej saw hlau uas phem heev uas khi nej pov tseg, cov saw hlau no yog cov uas khi tib neeg, es kom lawv yuav raug cab coj mus ua qhev nyob rau hauv tej kwj tob tob uas nyob mus ib txhis li ntawm txoj kev nyuaj siab thiab txoj kev txom nyem.\n\n14 Cia li tsim dheev los mas! thiab cia li sawv tsees hauv tej plua av los, thiab cia li mloog tus niam thiab txiv uas tsis muaj dag muaj zog, tus uas tsis ntev no nej yuav coj nws lub cev coj mus tso cia rau hauv lub qhov ntxa uas txias zias thiab ntsiag to, uas yog qhov chaw uas tsis muaj neeg rov qab los tau; ob peb hnub ntxiv xwb ces kuv twb yuav mus rau txoj kev uas neeg ntiaj teb txhua leej txhua tus mus.\n\n15 Tiam sis saib seb, tus Tswv twb tau txhiv kuv tus ntsuj plig tawm ntawm ntuj txiag teb tsaus lawm; kuv tau pom nws lub yeeb koob, thiab nws txhais caj npab ntawm nws txoj kev hlub tab tom ua voj voog ncig kuv mus ib txhis li.\n\n16 Thiab kuv xav kom nej yuav tsum nco qab ntsoov ua raws li tus Tswv tej kev cai thiab tej kev txiav txim; saib seb, tej no yog tej uas tau ua rau kuv ntxhov siab txij puag thaum pib los.\n\n17 Kuv lub siab lub ntsws tau poob nrog txoj kev nyuaj siab ib lub caij dhau ib lub caij, vim kuv tau ntshai, vim tias txoj kev tawv ntawm nej tej siab tej ntsws tus Tswv uas yog nej tus Vajtswv yuav npau taws heev rau nej tiag li, ces nej yuav raug muab ntiab khiav tawm mus thiab yuav raug puas tsuaj mus ib sim li;\n\n18 Los sis kuv ntshai tias, tsam ib qho kev foom tsis zoo yuav poob los rau nej rau ntau tiam neeg; thiab nej yuav ntsib hniav ntaj hniav riam, thiab ntsib kev tshaib kev nqhis, thiab yuav raug luag ntxub ntxaug, thiab yuav raug coj mus raws li tus dab lub siab nyiam thiab mus raug poob cev qhev.\n\n19 Au kuv cov me tub es, kuv xav hais tias kheev lam tej xwm no yuav tsis txhob los raug nej, es nej yuav ua tus Tswv cov neeg uas nws nyiam thiab cov uas nws tau xaiv tseg lawm xwb. Tiam sis saib seb, nws txoj hauj lwm yeej yuav tiav; vim tej uas nws ua yeej yog cov uas ncaj ncees mus ib txhis li.\n\n20 Thiab nws tau hais tias: Npaum li uas nej yuav ceev kuv tej lus txib nej yuav loj hlob tawg paj txi txiv nyob rau hauv thaj av; tiam sis yog nej yuav tsis ceev kuv tej lus txib nej yuav raug ntiab khiav tawm ntawm kuv xub ntiag mus.\n\n21 Thiab nim no cia kom kuv tus ntsuj plig ho tau nyob kev xyiv fab rau hauv nej, thiab cia kom kuv lub siab lub ntsws ho tau ncaim lub ntiaj teb no mus nrog txoj kev zoo siab vim yog nej, es kom kuv ho tsis txhob tuag nrog txoj kev nyuaj siab thiab chim siab nyob rau hauv lub qhov ntxa, cia li sawv tsees hauv tej plua av los, kuv cov me tub es, thiab ua li txiv neej yawg, thiab cia li ua tib lub siab thiab tib lub ntsws, sib sau ua ib lub siab rau txhua yam, es kom nej thiaj yuav tsis los mus rau hauv txoj kev poob cev qhev;\n\n22 Es kom nej thiaj yuav tsis raug foom qhov uas yog ib qho kev foom uas tsis zoo kiag li; thiab nej yuav tsum tsis txhob ua rau kom Vajtswv tus uas ncaj ncees npau taws rau nej, es kom nej raug kev puas tsuaj puas ntsoog, muaj tseeb tiag, txoj kev puas tsuaj puas ntsoog ntawm sab ntsuj plig thiab sab cev nqaij daim tawv uas nyob mus ib txhis li.\n\n23 Cia li tsim dheev, kuv cov me tub es; cia li muab txoj kev ncaj ncees los coj. Cia li hle tej saw hlau uas khi nej, thiab cia li tawm khiav ntawm txoj kev tsaus ntuj, thiab sawv tsees hauv tej plua av los.\n\n24 Cia li tsis txhob ntxeev siab tawm tsam nej tus kwv ntxiv lawm, tus uas tau lub neej muaj yeeb koob, thiab tus uas tau ceev tej lus txib txij li thaum uas peb tau ncaim Yeluxalees; thiab tus uas tau yog ib yam cuab yeej nyob rau hauv Vajtswv txhais tes, uas tau coj peb tuaj rau hauv thaj av uas tau cog lus cia lawm; vim yog tsis muaj nws, ces peb yeej yuav tau piam sij nrog txoj kev tshaib plab nyob rau hauv hav zoov; tsis tas li ntawd xwb, nej tseem tau nrhiav muab nws txoj sia txo pov tseg thiab; muaj tseeb tiag, thiab nws tau nyiaj ntau yam kev nyuaj siab vim yog nej.\n\n25 Thiab kuv ntshai thiab tshee heev kawg nkaus li, vim ntshai tsam nws yuav rov qab tau nyiaj tej kev txom nyem dua vim yog nej; vim saib seb, nej tau ntxo nws hais tias nws tau nrhiav hwj chim thiab nrhiav cai kom tau kav nej; tiam sis kuv paub hais tias nws tsis tau nrhiav hwj chim los sis nrhiav cai es kom nws tau los kav nej, tiam sis nws tau nrhiav Vajtswv lub yeeb koob, thiab nrhiav kom nej tau txoj kev nyob kaj siab lug nyob mus ib txhis li.\n\n26 Thiab nej tau yws yws vim nws tau hais tej lus tseeb rau nej. Nej hais tias nws tau ua nruj ua tsiv rau nej; nej hais tias nws tau npau taws rau nej; tiam sis saib seb, nws txoj kev nruj kev tsiv tsuas yog txoj kev nruj kev tsiv ntawm Vajtswv txoj lus lub hwj chim uas muaj nyob hauv nws xwb; thiab qhov uas nej hu ua kev npau taws ces twb yog qhov tseeb xwb, raws li tej kev tseeb uas muaj nyob hauv Vajtswv, uas nws cheem tsis tau, es tab meeg qhia txog nej txoj kev tsis ncaj ncees.\n\n27 Thiab nws yuav tsum yog tias Vajtswv lub hwj chim yeej yuav tsum nrog nws nyob, kawg tias yog nws txib nej nej yuav tsum mloog nws lus. Tiam sis saib seb, twb tsis yog nws, tiam sis yog tus Tswv tus Ntsuj Plig uas nyob hauv nws, uas tau qhib nws lub qhov ncauj kom nws hais ces nws yuav tsis muaj peev xwm kaw tau nws lub qhov ncauj li.\n\n28 Thiab nim no kuv tus me tub, Lamas, thiab Lemu-ees thiab Xam, thiab kuv cov me tub cov uas yog Ixama-ees cov tub, saib seb, yog hais tias nej yuav cuab pob ntseg mloog rau Nifais lub suab ces nej yuav tsis piam sij. Thiab yog hais tias nej yuav cuab pob ntseg mloog nws kuv yuav tseg ib txog koob hmoov rau nej, muaj tseeb tiag, twb yog kuv thawj thawj txog koob hmoov.\n\n29 Tiam sis yog nej ho tsis cuab pob ntseg mloog nws kuv yuav muab kuv thawj thawj txog koob hmoov tshem tawm mus, muaj tseeb tiag, twb yog kuv txoj koob hmoov, thiab kuv yuav muab rau nws.\n\n30 Thiab nim no, Xaulas, kuv hais rau koj hais tias: Saib seb, koj yog Lanpas tus tub qhe; tiam sis, koj tau raug coj khiav tawm ntawm lub nroog Yeluxalees, thiab kuv paub tias koj yog kuv tus tub, Nifais, ib tug phooj ywg tseeb mus ib txhis li.\n\n31 Yog li ntawd, vim yog koj tau ua ib tug neeg ncaj ncees koj tej xeeb leej xeeb ntxwv yuav tau txais koob hmoov nrog nws tej xeeb leej xeeb ntxwv, tias lawv yuav nyob hauv lub neej vammeej ntev nyob rau saum thaj av no; thiab yuav tsis muaj dab tsi hlo li, uas yuav ua mob los sis ua phem rau lawv tej kev vammeej nyob rau saum thaj av no mus ib txhis li, ntshai tsuas yog ho muaj kev tsis ncaj ncees nyob nrog lawv xwb.\n\n32 Yog li ntawd, yog hais tias koj yuav ceev tus Tswv tej lus txib, tus Tswv tau tshwj thiab ceev thaj av no tseg cia rau txoj kev thaj yeeb nyab xeeb pub rau koj tej noob nrog rau kuv tus tub tej noob nyob.\n\n", "2-ne 2": "[center][font_size=26]Tshooj 2[/font_size][/center]\n\n[i]Txoj kev txhiv dim los dhau ntawm tus Mexiyas Dawb Huv—Txoj kev ywj siab xaiv yog ib qho tseem ceeb rau txoj kev muaj sia ua neej nyob thiab txoj kev vam meej—Adas tau poob xwv kom thiaj yuav muaj taus tib neeg—Neeg muaj kev ywj siab xaiv txoj kev ywj siab thiab txoj sia nyob mus ib txhis. Kwv yees li 588–570 xyoo ua ntej yug Yexus.[/i]\n\n1 Thiab nim no, Yakhauj, kuv hais rau koj: Koj yog kuv thawj tug tub uas yug nyob rau hauv lub caij uas kuv muaj kev txom nyem nyob rau hauv hav zoov. Thiab saib seb, thaum koj tseem yau koj tau ntsib kev kub ntxhov thiab ntau yam kev nyuaj siab, vim txoj kev ua nruj ua tsiv ntawm koj cov tij laug.\n\n2 Tiam sis, Yakhauj, kuv thawj tug me tub uas yug nyob hauv hav zoov, koj twb paub Vajtswv tej kev tseem ceeb; thiab nws yuav muab koj tej kev kub ntxhov pub ua kev zoo siab rau koj.\n\n3 Yog li ntawd, koj tus ntsuj plig yuav tau txais koob hmoov, thiab koj yuav ua neej nyob tso siab plhuav nrog koj tus tij laugNifais; thiab koj lub caij ua neej nyob yuav tsum cia siv ua hauj lwm pub rau koj tus Vajtswv. Yog li ntawd, kuv paub tias koj twb raug txhiv dim lawm, vim koj tus Txhiv Dim txoj kev ncaj ncees; vim koj tau pom lawm tias thaum txog lub caij uas muaj txhij txhua lawm nws yuav coj txoj kev cawm seeg los rau tib neeg.\n\n4 Thiab koj tau pom nws lub yeeb koob thaum uas koj tseem hluas; yog li ntawd, koj yuav tau txais koob hmoov tib yam li cov uas nws yuav los qhuab qhia rau nyob hauv sab cev nqaij daim tawv thiab; vim tus Ntsuj Plig yeej zoo tib yam li qub, nag hmo, hnub no, thiab mus ib txhis li. Thiab yeej tau npaj txoj kev txij li puag thaum tib neeg tau ua txhaum los, thiab txoj kev cawm seej yog ib txog uas tau dawb.\n\n5 Thiab neeg tau raug qhuab qhia txaus nkaus es kom lawv paub qhov zoo tawm ntawm qhov phem. Thiab tau muab txoj kev cai rau neeg. Thiab los ntawm txoj kev cai tsis muaj ib tug twg uas yuav tsis muaj txim; los sis los ntawm txoj kev cai neeg raug ntiab khiav mus. Muaj tseeb tiag, los ntawm txoj kev cai ntawm sab nqaij tawv lawv tau raug ntiab khiav mus; thiab los ntawm txoj kev cai sab ntsuj plig lawv kuj yuav piam sij los ntawm qhov uas zoo, thiab yuav los mus ua ib cov neeg txom nyem qias ntsuav mus ib txhis li.\n\n6 Yog li ntawd, txoj kev txhiv dim tsuas muaj los hauv thiab dhau los ntawm Mexiyas tus uas Dawb Huv los xwb; vim nws yog tus uas muaj kev zoo thiab kev tseeb nplua mias.\n\n7 Saib seb, nws cia nws tus kheej los ua ib qho kev theej txhoj rau txoj kev txhaum, los teb tej uas txoj kev cai yuav tsum muaj pub rau cov uas muaj lub siab mob thiab muaj lub siab xav ua zoo; thiab yuav tsis muaj leej twg hlo li uas yuav muaj cuab kav teb tau txoj kev cai tej lus.\n\n8 Yog li ntawd, yog ib qho uas tseem ceeb kawg nkaus uas muab tej xwm txheej no ua kom tej neeg uas nyob hauv ntiaj teb no paub, es kom lawv yuav paub tau tias tsis muaj ib tug twg uas yuav muaj cuab kav mus nyob tau hauv Vajtswv qhov chaw, tsuas yog los ntawm txoj hauj lwm zoo, txoj kev hlub, thiab txoj kev zoo ntawm tus Mexiyas Dawb Huv xwb thiaj li yuav tau, tus uas tau tso nws txoj sia raws li thaum nws nyob hauv ntiaj teb, thiab tau rov qab txais txoj sia dua los ntawm tus Ntsuj Plig lub hwj chim, xwv kom nws yuav coj tau cov neeg tuag sawv hauv txoj kev tuag rov qab los, nws yuav yog thawj thawj tug uas sawv hauv qhov tuag rov qab los.\n\n9 Yog li ntawd, nws yog thawj cov txiv rau Vajtswv, npaum li uas nws yuav thov pab rau noob neej sawv daws. Thiab lawv cov uas ntseeg nws yuav dim lawv lub txim.\n\n10 Thiab vim txoj kev thov pab rau sawv daws, neeg txhua tus kom los mus cuag tau Vajtswv; yog li ntawd, lawv yuav los sawv ntawm nws xub ntiag, yuav raug nws txiav txim mus raws li txoj kev tseeb thiab txoj kev dawb huv uas nws muaj. Yog li ntawd, tej uas txoj kev cai yuav tsum muaj ua raws li Tus Dawb Huv tau muab lawm, yuav tsum kom nws muab txoj kev rau txim coj los txuas rau txoj kev cai, txoj kev rau txim uas muab txuas rau txoj kev cai yog txoj kev fab ntxeev rau txoj kev zoo siab uas tau npaj lawm rau txoj kev cai, los teb tej uas yuav tsum muaj ntawm txoj kev theej txhoj—\n\n11 Vim nws yuav tsum muaj, tias txhua txhia yam nyias yeej muaj nyias qhov fab ntxeev. Yog tsis muaj li ntawd, kuv thawj tug me tub uas yug nyob hauv hav zoov ces, yeej yuav muaj tsis tau txoj kev ncaj ncees, thiab txoj kev phem, thiab txoj kev dawb huv los sis txoj kev nyuaj siab, thiab qhov phem los sis qhov zoo. Yog li ntawd, txhua txhia yam yuav tsum sau los ua ib qho; yog li ntawd, yog hais tias nws yuav tsum yog ib yam xwb ces nws yeej nyob zoo li uas tuag lawm, uas nyob tsis muaj txoj sia thiab tsis txawj ploj tuag, los sis txawj lwj los tsis txawj lwj, zoo siab los sis nyuaj siab, thiab tsis muaj qhov hnov los sis qhov tsis hnov.\n\n12 Yog li ntawd, nws ho yuav tsim nyog tsim rau ib yam uas tsis muaj nqis dab tsi li; yog li ntawd thaum kawg yuav tsis muaj lub hom phiaj rau txoj kev uas tsim nws. Yog li ntawd, qhov no yeej yuav rhuav Vajtswv lub tswv yim thiab nws tej hom phiaj uas nyob mus ib txhis, thiab kuj yuav rhuav lub hwj chim, thiab txoj kev hlub, thiab txoj kev txim lij ntawm Vajtswv.\n\n13 Thiab yog nej yuav hais tias twb tsis muaj kev cai, nej kuj yuav hais tias twb tsis muaj kev txog kev txhaum. Yog nej yuav hais tias twb tsis muaj kev txog kev txhaum, nej kuj yuav hais tias tsis muaj txoj kev ncaj ncees. Thiab yog hais tias tsis muaj txoj kev ncaj ncees ces yeej tsis muaj txoj kev zoo siab. Thiab yog hais tias tsis muaj txoj kev ncaj ncees los sis txoj kev zoo siab ces yeej yuav tsis muaj txoj kev rau txim los sis txoj kev txom nyem. Thiab yog hais tias tsis muaj tej no ces yeej tsis muaj Vajtswv. Thiab yog hais tias tsis muaj Vajtswv ces yeej tsis muaj peb, thiab lub ntiaj teb; vim yog yuav tsis tau muaj txoj kev tsim tej yam no ces yuav tsis muaj dab tsi uas ua tau hauj lwm los sis raug tej hauj lwm uas lwm yam ua; yog li ntawd, txhua txhia yam yuav tsum ploj mus kom tas.\n\n14 Thiab nim no, kuv cov me tub es, kuv hais tej yam xwm no rau nej xwv kom tau kawm thiab tau zoo; vim yeej muaj ib tug Vajtswv, thiab nws tau tsim ib puas yam tsav, tsis hais tej ntuj ceeb tsheej los sis lub ntiaj teb no, thiab tsim txhua txhia yam uas nyob hauv huv tib si, tsis hais yam uas ua tau hauj lwm thiab yam uas ho raug tej hauj lwm uas lwm yam ua.\n\n15 Thiab kom coj tau nws tej hom phiaj uas nyob mus ib txhis li los rau neeg thaum kawg, tom qab uas nws tau tsim peb thawj nkawg niam txiv, thiab tej tsiaj nruab nrag thiab tej noog uas ya saum nruab ntug, thiab qhov kawg, txhua txhia yam tsav uas tau raug tsim, nyias yeej yuav tsum muaj nyias qhov fab ntxeev; twb ib yam li tsob txiv ntoo uas raug txwv tsis pub noj yog tsob ntoo uas cawm neeg txoj sia tus yeeb ncuab; ib tsob qab zib hos ib tsob ho iab.\n\n16 Yog li ntawd, tus Tswv uas yog Vajtswv thiaj tau pub rau tib neeg kom nws yuav muaj kev ywj siab xaiv ua ub ua no rau nws tus kheej. Yog li ntawd, tib neeg yuav ua tsis tau dab tsi rau nws tus kheej tsuas yog nws yuav tsum raug ib tug los sis lwm tus ntxias xwb thiaj li yuav tau.\n\n17 Thiab kuv, Lihais, raws li tej uas kuv tau nyeem los lawm, yuav tsum muaj hais tias Vajtswv ib tug tim tswv, raws li tej uas tau sau cia lawm, tau poob puag saum ntuj ceeb tsheej los; yog li ntawd, nws tau rais los mus ua ib tug dab, uas tau nrhiav ua tej uas phem rau Vajtswv.\n\n18 Thiab vim tias nws tau poob saum ntuj ceeb tsheej los, thiab tau rais los mus ua ib tug uas nyuaj siab mus ib txhis li, nws kuj tau nrhiav ua kom tib neeg sawv daws nyuaj siab tib yam li nws thiab. Yog li ntawd, nws thiaj tau hais rau Evas, muaj tseeb tiag twb yog tus nab txwj nab laug, uas yog tus dab, tus uas yog, leej txiv ntawm txhua txoj kev dag, yog li ntawd nws thiaj hais tias: Cia li noj cov txiv ntoo uas tau txwv lawm, thiab neb yeej yuav tsis tuag, tiam sis neb yuav zoo tib yam li Vajtswv, yuav paub qhov phem thiab qhov zoo.\n\n19 Thiab tom qab uas Adas thiab Evas tau noj cov txiv uas tau txwv lawm nkawd thiaj tau raug ntiab khiav tawm ntawm lub Vaj Edees, mus ua liaj ua teb.\n\n20 Thiab nkawd thiaj tau muaj tub muaj ki; muaj tseeb tiag, neeg txhua leej txhua tus uas nyob hauv ntiaj teb no twb yog nkawd tsev neeg.\n\n21 Thiab tib neeg tej hnub nyoog uas ua neej nyob thiaj raug muab ua kom ntev, raws li Vajtswv pom zoo, es kom lawv yuav hloov siab lees txim thaum uas lawv tseem ua neej nyob no; yog li ntawd, lawv txoj kev ua neej thiaj tau rais los mus ua ib txog kev sim siab, thiab lawv lub caij lub nyoog thiaj raug muab ua kom ntev, raws nraim li tej lus txib uas tus Tswv uas yog Vajtswv tau muab rau noob neej. Vim nws tau muab txoj lus txib es kom neeg txhua leej txhua tus yuav tsum hloov siab lees txim; vim nws tau qhia rau neeg sawv daws tias lawv tau yuam kev lawm, vim yog lawv tej niam tej txiv txoj kev txhaum.\n\n22 Thiab nim no, saib seb, yog hais tias Adas tsis tau ua txhaum nws yeej yuav tsis tau poob, tiam sis nws kuj tseem yuav nyob rau hauv lub Vaj Edees. Thiab txhua txhia yam uas tau raug tsim los yeej yuav tsum tseem nyob li qub li thaum uas tsim lawv; thiab lawv yuav tsum nyob li ntawd mus ib txhis li, thiab yuav tsis muaj qhov kawg li.\n\n23 Thiab nkawd yeej yuav muaj tsis taus tub ki; ces nkawd yeej tseem yuav nyob hauv qhov chaw uas tsis muaj txog muaj txhaum, yuav tsis muaj kev xyiv fab, vim lawv tsis tau paub kev nyuaj siab; tsis paub ua yam uas zoo, vim lawv tsis tau paub kev txhaum.\n\n24 Tiam sis saib seb, txhua txhia yam tsav tau ua tiav mus raws li nws tus uas paub ib puas yam tsav lub tswv yim.\n\n25 Adas tau poob xwv kom thiaj yuav muaj taus tib neeg; thiab muaj tib neeg xwv kom lawv yuav muaj kev xyiv fab.\n\n26 Thiab thaum txog lub caij uas tau teem tseg cia lawm tus Mexiyas yuav los, xwv kom nws thiaj yuav txhiv tau noob neej dim ntawm txoj kev poob. Thiab vim tias lawv tau raug txhiv dim ntawm txoj kev poob lawv rais tau los mus ua ib cov neeg uas nyob ywj siab mus ib txhis li, paub qhov zoo los ntawm qhov phem; muaj cuab kav ua raws li lawv lub siab nyiam thiab yuav tsis raug yuam kom ua ub ua no, tsuas yog los ntawm txoj kev cai rau txim nyob rau hauv hnub kawg uas yog ib hnub loj xwb thiaj li yuav yuam lawv ua, raws nraim li tej lus txib uas Vajtswv twb tau muab lawm.\n\n27 Yog li ntawd, neeg yeej nyob ywj siab thaum uas lawv tseem ua neej nyob; thiab txhua txhia yam tsav uas neeg yuav tsum muaj yeej tau raug muab rau lawv. Thiab lawv muaj kev ywj siab xaiv txoj kev nyob ywj siab thiab txoj sia nyob mus ib txhis, los dhau ntawm tus Neeg Nruab Nrab uas tseem ceeb ntawm neeg sawv daws txhua leej txhua tus, los sis xaiv txoj kev poob cev qhev thiab txoj kev ploj kev tuag, mus raws nraim li txoj kev poob cev qhev thiab lub hwj chim ntawm tus dab; vim nws nrhiav ua kom neeg sawv daws txhua leej txhua tus ua neeg nyuaj siab zoo ib yam li nws tus kheej.\n\n28 Thiab nim no, kuv cov me tub es, kuv xav kom nej yuav cia siab rau tus Neeg Nruab Nrab uas tseem ceeb, thiab cuab pob ntseg mloog nws tej lus txib uas tseem ceeb; thiab cia siab rau nws tej lus, thiab xaiv yuav txoj sia nyob mus ib txhis, uas mus raws li nws tus Ntsuj Plig Dawb Huv lub siab nyiam.\n\n29 Thiab tsis txhob xaiv yuav txoj kev tuag ua nyob mus ib txhis, uas raws li cev nqaij daim tawv lub siab nyiam thiab qhov kev phem uas nyob hauv lub cev, qhov uas muab lub hwj chim rau tus dab phem kom tshum tau neeg mus ua nws qhev, kom coj tau nej mus rau hauv ntuj txiag teb tsaus, es nws thiaj yuav muaj hwj chim kav tau nej nyob hauv nws lub nceeg vaj.\n\n30 Kuv tau hais tej lus no qho me ntsis rau nej sawv daws, nyob rau hauv kuv lub neej sim siab thaum kawg no, kuv cov me tub; thiab kuv tau xaiv yam uas zoo, raws li tus yaj saub tej lus. Thiab kuv tsis muaj lwm yam dab tsi tsuas yog xav kom nej sawv daws tsuas muaj kev tau zoo kav ib txhis li xwb. Amees.\n\n", "2-ne 3": "[center][font_size=26]Tshooj 3[/font_size][/center]\n\n[i]Yauxej nyob hauv teb chaws Iyiv tau ua yog toog pom cov Neeg Nifais—Nws tau qhia tej uas yuav muaj los yav tom ntej txog Yauxej Xamiv, hnub nyoog kawg tus yaj saub; txog Mauxes, tus uas yuav tso cov neeg Ixayees dim; thiab txog qhov uas yuav muaj Phau Ntawv Maumoos. Kwv yees li 588–570 xyoo ua ntej yug Yexus.[/i]\n\n1 Thiab nim no kuv hais rau koj, Yauxej, kuv tus me tub ntxawg. Koj tau yug nyob rau hauv hav zoov nyob rau thaum kuv muaj kev kub ntxhov; muaj tseeb tiag, koj niam tau yug koj rau thaum uas kuv muaj kev nyuaj siab tshaj plaws.\n\n2 Thiab yuav thov tus Tswv tshwj thaj av no tseg rau koj, uas yog ib thaj av uas muaj nqis heev, pub rau koj ua qub txeeg qub teg thiab ua koj tej noob qub txeeg qub teg nrog rau koj tej tij laug, pub rau nej nyob tsis txob tsis ntxawj mus ib txhis li, yog hais tias nej yuav ceev cov neeg Ixayees Tus Dawb Huv tej kev cai.\n\n3 Thiab nim no, Yauxej, kuv tus me tub ntxawg, tus uas kuv tau coj tawm hauv roob moj sab qhua tawm ntawm kuv txoj kev kub ntxhov, thov tus Tswv foom koob hmoov rau koj mus ib txhis mog, vim koj tej noob yeej yuav tsis raug puas tsuaj huv tib si li.\n\n4 Vim saib seb, koj yog kuv tus tub; thiab kuv yog Yauxej tus uas tau raug cab coj mus ua qhev nyob tim Iyiv teb chaws ib tug xeeb ntxwv. Thiab tus Tswv tej kev khi lus uas nws tau khi rau Yauxej yog ib co uas tseem ceeb heev.\n\n5 Yog li ntawd, Yauxej yeej tau pom lub caij uas peb nyob no tiag. Thiab nws tau txais ib lo lus khi tseg los ntawm tus Tswv, tias tus Tswv uas yog Vajtswv yuav tsa ib ceg neeg uas ncaj ncees sawv los rau cov neeg Ixayees los ntawm nws tej tub ki los; tsis yog tus Mexiyas, tiam sis yog ib ceg uas tau raug ntshua lawm, tsis tas li ntawd, yuav tau nco txog tus Tswv tej kev khi lus hais tias tus Mexiyas yuav los ua rau lawv paub, nyob rau hauv hnub nyoog kawg, nyob rau hauv lub hwj chim ntawm tus ntsuj plig, los coj lawv tawm ntawm qhov tsaus ntuj mus rau qhov kaj—muaj tseeb tiag, tawm ntawm txoj kev tsaus ntuj uas npog nrees thiab tawm ntawm txoj kev uas poob cev qhev mus rau txoj kev ywj pheej.\n\n6 Vim Yauxej tau ua tim khawv tseeb, hais tias: Tus Tswv uas yog kuv tus Vajtswv yuav tsa ib tug uas pom yav tom ntej, yuav yog tus uas pom yav tom ntej tseem ceeb heev los rau koj tej tub tej ki.\n\n7 Muaj tseeb tiag, Yauxej tau hais tseeb hais tias: Tus Tswv hais li no rau kuv hais tias: Ib tug uas pom yav tom ntej uas tseem ceeb heev yuav sawv tawm hauv koj tej tub ki los; thiab nws yuav yog ib tug uas koj tej tub ki yuav hwm heev. Thiab kuv yuav muab ib txoj lus txib rau nws xwv kom nws yuav ua tau ib txoj hauj lwm pub rau koj tej tub tej ki, pub rau nws cov kwv tij, qhov uas yuav yog ib qho tsim txiaj heev rau lawv, thiab txoj hauj lwm ntawd twb yuav coj lawv kom los paub txog tej kev khi lus uas kuv twb tau khi nrog koj tej yawg koob lawm.\n\n8 Thiab kuv yuav muab ib txoj lus txib rau nws xwv kom nws tsis txhob ua lwm yam hauj lwm, tsuas yog ua txoj hauj lwm uas kuv txib kom nws ua xwb. Thiab kuv yuav ua kom nws yog ib tug neeg tsim txiaj nyob ntawm kuv lub qhov muag; vim nws yuav ua kuv txoj hauj lwm.\n\n9 Thiab nws yuav yog ib tug uas tseem ceeb zoo ib yam li Mauxes, tus uas kuv tau hais tias kuv yuav tsa sawv los rau nej, los tso kuv haiv neeg, Au tsev neeg Ixayees.\n\n10 Thiab kuv yuav tsa Mauxes sawv, los tso koj cov neeg tawm hauv teb chaws Iyiv.\n\n11 Tiam sis kuv yuav tsa ib tug uas pom yav tom ntej sawv tawm hauv koj tej tub tej ki los; thiab kuv yuav muab hwj chim rau nws los qhuab qhia kuv tej lus rau koj tej xeeb leej xeeb ntxwv—thiab tus Tswv hais tias, tsis yog yuav los qhuab qhia kuv tej lus xwb, tiam sis yuav los yaum kom lawv ntseeg kuv tej lus, tej uas twb xub tau muab rau lawv lawm.\n\n12 Yog li ntawd, koj tej tub tej ki yuav tau sau; thiab Yudas tej tub tej ki los yuav tau sau; thiab zaj uas koj tej tub tej ki yuav sau, thiab zaj uas Yudas tej tub tej ki yuav sau, yuav tsum loj hlob ua ib ke, los rhuav tej lus qhia uas tsis tseeb thiab los txo tej kev sib cav sib ceg tseg, thiab los tsim kev nyob kaj siab lug pub rau koj tej tub tej ki, thiab los coj lawv kom los paub txog lawv tej yawg koob nyob hauv hnub nyoog kawg, thiab kom los paub txog kuv tej kev khi lus thiab, tus Tswv hais li ntawd.\n\n13 Thiab tawm hauv txoj kev qaug dag qaug zog nws yuav raug ua kom muaj dag muaj zog, hnub ntawd thaum kuv txoj hauj lwm yuav pib mus thoob plaws rau kuv haiv neeg, rau txoj kev txum tim koj dua, Au tsev neeg Ixayees es, tus Tswv hais li ntawd.\n\n14 Thiab Yauxej tau qhia tej uas yuav muaj los yav tom ntej li no, hais tias: Saib seb, tus Tswv yuav foom koob hmoov rau tus uas pom yav tom ntej ntawd; thiab lawv cov uas nrhiav ua kom nws puas tsuaj yuav raug swb huv tib si; vim cov lus cog tseg no, cov uas kuv tau txais los ntawm tus Tswv, los rau kuv tej tub tej ki, yeej yuav tiav. Saib seb, kuv yeej paub tseeb hais tias yuav muaj txhij txhua li cov lus cog tseg no;\n\n15 Thiab nws lub npe yuav hu li kuv lub; thiab yuav hu nws raws nws txiv lub npe. Thiab nws yuav zoo tib yam li kuv; vim tej yam xwm, uas tus Tswv yuav ua tawm ntawm nws txhais tes los, los ntawm tus Tswv lub hwj chim yuav coj tau kuv haiv neeg los mus rau txoj kev cawm seeg.\n\n16 Muaj tseeb tiag, Yauxej tau qhia yam uas yuav muaj los yav tom ntej li no: Kuv paub tseeb txog tej yam xwm no, twb ib yam li kuv paub tseeb txog Mauxes cov lus cog tseg lawm; vim tus Tswv tau hais rau kuv tias, kuv yuav tsom kwm koj tej xeeb leej xeeb ntxwv mus ib txhis li.\n\n17 Thiab tus Tswv tau hais tias: Kuv yuav tsa ib tug Mauxes sawv; thiab kuv yuav muab lub hwj chim rau nws nyob hauv ib tug pas nrig; thiab kuv yuav muab lub tswv yim zoo rau nws sau tej kev cai. Tiam sis kuv yuav tsis cia nws tus nplaig xoob, kom nws hais lus ntau, vim kuv yuav tsis ua kom nws hais tau lus npliag. Tiam sis kuv yuav xuas kuv tus ntiv tes ntawm kuv txhais tes kiag sau kuv tej kev cai rau nws; thiab kuv yuav muab ib tug neeg hais tau lus npliag rau nws.\n\n18 Thiab tus Tswv kuj tau hais rau kuv ntxiv tias: Kuv yuav tsa ib tug rau koj tej tub tej ki; thiab kuv yuav muab ib tug neeg hais tau lus npliag rau nws. Thiab kuv, saib seb, kuv yuav pub kom nws yuav sau koj tej tub tej ki tej ntaub tej ntawv, pub rau koj tej tub tej ki; thiab tus neeg uas hais tau lus npliag ntawm koj tej tub tej ki yuav tshaj zaj no.\n\n19 Thiab tej lus uas nws yuav sau yuav yog tej uas tseem ceeb nyob rau hauv kuv lub tswv yim uas yuav tsum mus thoob plaws rau koj tej tub tej ki. Thiab nws yuav zoo tau li tias koj tej tub tej ki tau hu lawv tawm hauv av los; vim kuv paub lawv tej kev ntseeg.\n\n20 Thiab lawv yuav hu nrov nrov tawm hauv av los; muaj tseeb tiag, twb yog txoj kev hloov siab lees txim rau lawv tej kwv tij, twb yuav yog tom qab uas ntau tiam neeg tau dhau ntawm lawv mus. Thiab yuav muaj tias lawv lub suab hu yuav mus, raws nraim li lawv tej lus uas yooj yim to taub.\n\n21 Vim lawv tej kev ntseeg lawv tej lus yuav tawm ntawm kuv lub qhov ncauj mus rau lawv cov kwv tij uas yog koj tej tub tej ki; thiab lawv tej lus uas qaug dag qaug zog kuv yuav ua kom tej lus ntawd muaj zog vim lawv tej kev ntseeg, kom nco txog kuv tej kev khi lus uas kuv tau khi rau lawv tej yawg koob lawm.\n\n22 Thiab nim no, saib seb, kuv tus me tub Yauxej, kuv tus yawg koob tau qhia tej uas yuav muaj los yav tom ntej zoo li no.\n\n23 Yog li ntawd, vim yog txoj kev khi lus no koj thiaj li tau txais koob hmoov; koj tej noob los yuav tsis raug puas tsuaj, vim lawv yuav mloog rau tej lus uas nyob hauv phau ntawv.\n\n24 Thiab yuav sawv ib tug uas muaj hwj chim nyob hauv lawv, tus uas yuav ua tau ntau yam zoo, tsis hais kev hais lus los yog kev ua dej ua num, nws yuav yog Vajtswv ib rab cuab yeej uas nyob hauv nws txhais tes, uas muaj txoj kev ntseeg heev, los ua tau tej hauj lwm tseem ceeb, thiab ua tej yam xwm uas loj nyob ntawm Vajtswv lub qhov muag, rau txoj kev coj kev txum tim ntau yam rov qab rau tsev neeg Ixayees, thiab rau koj tej kwv tij tej noob.\n\n25 Thiab nim no, koj tau koob hmoov, Yauxej. Saib seb, koj tseem yau; yog li ntawd cia li mloog koj tus tij laug, Nifais, tej lus, thiab koj yuav tau txais raws nraim li tej lus uas kuv tau hais lawm. Nco ntsoov koj txiv tus uas tab tom yuav tuag tej lus mog. Amees.\n\n", "2-ne 4": "[center][font_size=26]Tshooj 4[/font_size][/center]\n\n[i]Lihais ntuas thiab foom koob hmoov rau nws tej tub tej ki—Nws tuag thiab raug muab faus—Nifais zoo siab rau Vajtswv txoj kev zoo rau nws—Nifais tso siab plhuav rau tus Tswv mus ib txhis li. Kwv yees li 588–570 xyoo ua ntej yug Yexus.[/i]\n\n1 Thiab nim no, kuv, Nifais, hais txog cov lus qhia yam uas yuav muaj los yav tom ntej uas kuv txiv tau hais lawm, hais txog Yauxej, tus uas tau cab mus rau tim Iyiv teb chaws.\n\n2 Vim saib seb, nws tau qhia tseeb txog tej uas yuav muaj los yav tom ntej uas hais txog nws tej noob txhua tus huv tib si. Thiab tej kev qhia yam uas yuav muaj los yav tom ntej uas nws tau sau, yeej tsis muaj ntau yam uas tseem ceeb dua tej no. Thiab nws tau qhia tej uas yuav muaj los yav tom ntej txog peb, thiab peb cov tiam neeg uas yuav muaj los yav tom ntej; thiab lawv raug muab sau rau saum cov phiaj toog.\n\n3 Yog li ntawd, tom qab uas kuv txiv tau hais txog txoj kev qhia yam uas yuav muaj los yav tom ntej ntawm Yauxej tas lawm, nws tau hu Lamas cov me nyuam, nws tej tub, thiab tej ntxhais, thiab tau hais rau lawv hais tias: Saib seb, kuv tej me tub, thiab me ntxhais, nej cov uas yog kuv thawj tug tub tej tub thiab tej ntxhais, kuv xav kom nej cia li cuab pob ntseg rau kuv tej lus.\n\n4 Vim tus Tswv uas yog Vajtswv tau hais tias: Npaum tias yuav ceev kuv tej lus txib ces nej yuav huaj vam nyob rau hauv thaj av no; thiab npaum tias nej yuav tsis ceev kuv tej lus txib ces nej yuav raug ntiab khiav ncaim ntawm kuv qhov chaw mus.\n\n5 Tiam sis saib seb, kuv tej me tub thiab kuv tej me ntxhais es, kuv yuav tsis kam nqes mus rau hauv kuv lub qhov ntxa yog tias kuv tsis tau foom koob hmoov rau nej; vim saib seb, kuv paub tias yog nej raug qhia los mus rau txoj kev uas nej yeej yuav tsum mus nej yuav tsis ncaim nws mus li.\n\n6 Yog li ntawd, yog hais tias nej raug foom phem, saib seb, kuv yuav foom kuv tej koob hmoov rau nej, xwv kom txoj kev foom tsis zoo yuav raug tshem tawm ntawm nej mus thiab kom poob mus rau saum nej niam nej txiv tej taub hau.\n\n7 Yog li ntawd, vim kuv txoj kev foom koob hmoov tus Tswv uas yog Vajtswv yuav tsis cia kom nej piam sij; yog li ntawd, nws yuav muaj lub siab hlub rau nej thiab rau nej tej noob mus ib txhis li.\n\n8 Thiab tau muaj tias tom qab uas kuv txiv tau tsum tsis hais rau Lamas tej tub thiab tej ntxhais lawm, nws tau kom coj Lemu-ees tej tub thiab tej ntxhais los cuag nws.\n\n9 Thiab nws tau hais rau lawv, hais tias: Saib seb, kuv tej me tub thiab me ntxhais, nej cov uas yog kuv tus tub thib ob tej me tub thiab me ntxhais; saib seb kuv yuav foom koob hmoov rau nej tib yam li cov uas kuv tau foom rau Lamas tej tub thiab tej ntxhais lawm; yog li ntawd, nej yuav tsis raug puas tsuaj huv tib si; tiam sis thaum kawg nej tej noob yuav tau txais koob hmoov.\n\n10 Thiab tau muaj tias thaum uas kuv txiv tau tsum tsis hais rau lawv lawm, saib seb, nws tau hais rau Ixama-ees tej tub, muaj tseeb tiag, thiab twb hais rau nws tsev neeg tag nrho.\n\n11 Thiab tom qab uas nws tau tsum tsis hais rau lawv lawm, nws tau hais rau Xam, hais tias: Koj yuav tau koob hmoov, thiab koj tej noob los yuav tau koob hmoov; vim nej yuav tau txais thaj av no ua nej qub txeeg qub teg tib yam li koj tus kwv Nifais. Thiab koj tej noob yuav huaj vam coob nrog nws tej noob; thiab koj yuav zoo tib yam li koj tus kwv, thiab koj tej noob yuav zoo li nws tej noob; thiab koj yuav tau txais koob hmoov nyob tag nrho hauv koj lub neej.\n\n12 Thiab tau muaj tias tom qab uas kuv txiv, Lihais, tau hais rau nws tsev neeg txhua leej txhua tus, raws li nws lub siab xav thiab raws li tus Tswv tus Ntsuj Plig uas nyob hauv nws lawm, nws tau laus laus lawm. Thiab tau muaj tias nws tau tuag lawm, thiab tau coj nws mus faus.\n\n13 Thiab tau muaj tias tsis ntev tom qab uas nws tuag lawm, Lamas thiab Lemu-ees thiab Ixama-ees cov tub tau npau taws rau kuv vim tus Tswv tej lus qhuab ntuas.\n\n14 Vim kuv, Nifais, tau raug txib kom hais rau lawv, raws li nws lo lus; kuv tau hais ntau yam tsav rau lawv, thiab kuv txiv los kuj tau hais ntau yam tsav rau lawv, ua ntej nws tuag thiab; muaj ntau yam cov uas tau hais no tau muab sau rau saum kuv lwm cov phiaj; vim feem ntau uas hais txog keeb kwm tau muab sau rau saum kuv lwm cov phiaj lawm.\n\n15 Thiab nyob rau saum cov no kuv sau ntau yam xwm ntawm kuv tus ntsuj plig, thiab sau ntau cov vajlugkub cov uas muab sau rau saum cov phiaj toog. Vim kuv nyiam cov vajlugkub heev, thiab kuv lub siab xav ntsoov txog lawv, thiab sau cov no cia rau kuv tej me nyuam tau kawm thiab cia tau pab lawv.\n\n16 Saib seb, kuv nyiam tej yam uas yog tus Tswv li heev; thiab kuv lub siab yeej xav ntsoov tsis tseg rau tej yam uas kuv tau pom thiab tau hnov lawm.\n\n17 Tiam sis, txawm li ntawd los tus Tswv txoj kev zoo uas tseem ceeb, tseem tau qhia rau kuv txog nws tes dej num uas loj thiab zoo kawg nkaus uas xav tsis thoob, kuv lub siab thiaj tau qw hais tias: Au tus neeg phem uas yog kuv es! Muaj tseeb tiag, kuv lub siab muaj kev nyuaj siab yeej vim yog kuv cev nqaij daim tawv; kuv tus ntsuj plig muaj kev nyuaj siab yeej vim kuv tej kev tsis ncaj ncees.\n\n18 Kuv raug vij vog ib puag ncig, yeej vim yog tej kev haub kev ntxias thiab tej kev txog kev txhaum uas yooj yim ua rau kuv poob siab.\n\n19 Thiab thaum kuv xav zoo siab, kuv lub siab muaj kev txom nyem vim yog kuv tej kev txog kev txhaum; tiam sis, kuv paub tus uas kuv tau cia siab rau.\n\n20 Kuv tus Vajtswv tau yog kuv qhov chaw txhawb zog; nws tau coj kuv dim dhau kuv tej kev kub ntxhov nyob rau hauv hav zoov; thiab nws tau tsom kwm kuv thaum kuv tseem nyob rau saum tej dej uas tob heev.\n\n21 Nws tau pub rau kuv nws txoj kev hlub, twb ua rau kuv lub cev kub lug.\n\n22 Nws tau kov yeej kuv tej yeeb ncuab, kawg ua rau lawv tshee hnyo rau ntawm kuv xub ntiag.\n\n23 Saib seb, nruab hnub nws tau hnov kuv lub suab hu, thiab hmo ntuj nws tau muab txoj kev paub rau kuv los ntawm txoj kev ua yog toog pom.\n\n24 Thiab thaum nruab hnub kuv tau thov nws kawg kuv siab kuv ntsws; muaj tseeb tiag, kuv tau xa kuv lub suab mus siab; thiab cov tim tswv tau nqis los thiab tau los pab txhawb kuv.\n\n25 Thiab tus ntsuj plig tau thauj kuv rau saum nws phab tis coj kuv mus rau puag saum tej roob uas siab heev. Thiab kuv lub qhov muag tau pom tej yam xwm tseem ceeb, muaj tseeb tiag, twb yog tej uas tseem ceeb dhau rau tib neeg; yog li ntawd kuv tau raug txwv tias kuv yuav tsum tsis txhob muab tej no sau cia.\n\n26 Au ces, yog kuv twb tau pom tej yam xwm tseem ceeb heev li no, yog tias tus Tswv, nyob hauv txoj kev uas nws nqis los nrog noob neej nyob, tau los ua kom neeg muaj kev tau zoo nyob npaum li ntawd, ua li cas kuv lub siab tseem yuav quaj thiab kuv tus ntsuj plig tseem yuav nyob hauv lub hav nyuaj siab, thiab kuv cev nqaij daim tawv tseem yuav piam mus, thiab kuv lub zog tseem yuav qaug zuj zus mus, vim kuv tej kev kub ntxhov?\n\n27 Thiab vim li cas kuv thiaj xij mus rau tej kev txhaum, vim kuv cev nqaij daim tawv? Muaj tseeb tiag, yog vim li cas kuv thiaj mloog tej lus haub ntxias, xwv kom tus uas phem muaj tau ib qho chaw nyob rau hauv kuv lub siab es los rhuav kuv txoj kev thaj yeeb nyab xeeb thiab los ua kom kuv tus ntsuj plig muaj kev kub ntxhov ua tus dab tsi? Yog vim li cas kuv thiaj li npau taws vim kuv tus yeeb ncuab?\n\n28 Kuv tus ntsuj plig es, cia li tsim los mas! Tsis txhob tsau nyob hauv txoj kev txhaum ntev ntxiv lawm. Cia li zoo siab, Au kuv lub siab es, thiab tsis txhob cia ib qho chaw rau kuv tus ntsuj plig tus yeeb ncuab ntxiv li lawm.\n\n29 Tsis txhob npau taws ntxiv lawm vim yog kuv tej yeeb ncuab. Tsis txhob cia kuv qaug dag qaug zog vim yog kuv tej kev kub ntxhov.\n\n30 Cia li zoo siab, Au kuv lub siab es, thiab cia li thov rau tus Tswv, thiab hais tias: Au tus Tswv es, kuv yuav qhuas koj mus ib txhis li; muaj tseeb tiag, kuv tus ntsuj plig yuav nyob kaj siab lug hauv koj, kuv tus Vajtswv, uas yog kuv txoj kev cawm seeg qhov chaw vam khom.\n\n31 Au tus Tswv es, koj puas yuav txhiv kuv tus ntsuj plig thiab lauj? Koj puas yuav pab kom kuv dim ntawm kuv tej yeeb ncuab tes thiab lauj? Koj puas yuav ua kom kuv paub ntshai thaum uas kuv yuav ua kev txhaum thiab?\n\n32 Thov kom ntuj txiag teb tsaus lub qhov rooj cia li kaw tas mus li rau kuv, vim tias kuv lub siab twb tawg tag thiab kuv tus ntsuj plig tau xav ua qhov zoo! Au tus Tswv es, thov koj txhob kaw tej qhov rooj ntawm koj txoj kev ncaj ncees rau kuv lauj, xwv kom kuv thiaj yuav tau taug txoj kev uas mus hauv tej hav qis, xwv kom kuv tsuas yuav nyob hauv txoj kev tiaj xwb!\n\n33 Au tus Tswv es, thov koj muab lub tsho tshaj sab ntawm koj txoj kev ncaj ncees los qhwv nkaus kuv! Au tus Tswv, thov koj tho ib txog kev rau kuv kom kuv tau kev khiav dim ntawm kuv tej yeeb ncuab! Thov koj kho kom kuv txoj kev ncaj yuav pub rau kuv! Thov koj txhob tso kom muaj pob zeb dawm ko taw rau tom kuv hauv ntej—tiam sis thov koj cheb kom kuv txoj kev du pub rau kuv, thiab thov koj txhob ua laj kab thaiv kuv txoj kev, tiam sis thov koj ua laj kab thaiv kuv tus yeeb ncuab tej hau kev.\n\n34 Au tus Tswv es, kuv tau tso siab plhuav rau koj, thiab kuv yuav cia siab rau koj mus ib txhis li. Kuv yuav tsis muab kuv txoj kev cia siab tso rau ib tug neeg twg lub hwj chim li; vim kuv paub hais tias tus uas muab nws txoj kev cia siab tso rau noob neej lub hwj chim tus ntawd yuav raug foom tsis zoo. Muaj tseeb tiag, tus uas muab nws txoj kev cia siab tso rau noob neej los sis tso rau neeg lub hwj chim tus ntawd yuav raug foom tsis zoo.\n\n35 Muaj tseeb tiag, kuv paub tias Vajtswv yuav ua siab dawb paug pub rau tus uas thov. Muaj tseeb tiag, kuv tus Vajtswv yuav muab pub rau kuv, yog hais tias kuv tsis thov yam uas phem; yog li ntawd kuv yuav tsa kuv lub suab rau koj; muaj tseeb tiag, kuv yuav thov koj, kuv tus Vajtswv, uas yog qhov chaw cuab zog ntawm kuv txoj kev ncaj ncees. Saib seb, kuv lub suab yeej yuav nce mus rau koj mus ib txhis li, kuv qhov chaw vam khom thiab kuv tus Vajtswv uas kav ib txhis. Amees.\n\n", "2-ne 5": "[center][font_size=26]Tshooj 5[/font_size][/center]\n\n[i]Cov Neeg Nifais ncaim tawm ntawm cov Neeg Lamas mus, ceev Mauxes txoj kev cai, thiab tsa ib lub tuam tsev—Vim lawv txoj kev tsis ntseeg, cov Neeg Lamas thiaj raug txiav tawm ntawm tus Tswv lus xub ntiag mus, raug foom phem, thiab tau peem tsheej los mus ua ib pab tsim txom rau cov Neeg Nifais. Kwv yees li 588–559 xyoo ua ntej yug Yexus.[/i]\n\n1 Saib seb, tau muaj tias kuv, Nifais, tau thov rau tus Tswv uas yog kuv tus Vajtswv ntau kawg li, vim kuv cov tij laugtej kev npau taws.\n\n2 Tiam sis saib seb, lawv tej kev npau taws tawm tsam kuv tau muaj ntau ntxiv, kawg tias lawv tau nrhiav muab kuv txoj sia txo pov tseg.\n\n3 Muaj tseeb tiag, lawv tau yws yws nkaug kuv, hais tias: Peb tus me kwv xav kav peb; thiab peb tau muaj teeb meem ntau los yog vim nws xwb; yog li ntawd, nim no cia peb muab nws tua pov tseg, xwv kom peb thiaj yuav tsis raug kev kub ntxhov ntxiv lawm vim yog nws tej lus. Vim saib seb, peb yuav tsis cia nws los ua tus uas kav peb; vim txoj cai ntawd yog peb cov uas ua nws tij li, uas yuav los kav cov neeg no.\n\n4 Nim no kuv tsis tau sau tag nrho tej lus uas lawv yws yws nkaug kuv rau saum cov phiaj no. Tiam sis nws txaus rau kuv hais tias, lawv tau nrhiav txo kuv txoj sia pov tseg.\n\n5 Thiab tau muaj tias tus Tswv tau ceeb toom rau kuv, tias kuv, Nifais, yuav tsum ncaim ntawm lawv mus thiab khiav mus lawm hauv hav zoov, thiab tag nrho cov uas yuav nrog kuv mus.\n\n6 Yog li ntawd, tau muaj tias kuv, Nifais, tau coj kuv tsev neeg, thiab kuj tau coj Xaulas thiab nws tsev neeg, thiab Xam, uas yog kuv tus tij laugthiab nws tsev neeg, thiab Yakhauj thiab Yauxej, uas yog kuv ob tug kwv, thiab kuj coj kuv cov muam thiab, thiab tag nrho cov uas yuav nrog kuv mus. Thiab tag nrho cov uas yuav nrog kuv mus yog cov uas tau ntseeg tej lus ceeb toom thiab tej kev tshwm sim ntawm Vajtswv; yog li ntawd, lawv tau mloog kuv tej lus.\n\n7 Thiab peb tau coj peb tej tsev pheeb suab ntaub thiab nqa txhua txhia yam uas peb yuav tsum nqa, thiab tau tsiv nyob hauv hav zoov tau sij hawm ntau hnub. Thiab tom qab uas peb tau tsiv tau sij hawm ntau hnub lawm peb tau tsa peb tej tsev pheeb suab ntaub.\n\n8 Thiab kuv cov neeg tau xav kom peb hu qhov chaw ntawd npe hu ua Nifais; yog li ntawd, peb tau hu qhov chaw ntawd ua Nifais.\n\n9 Thiab tag nrho cov uas tau los nrog kuv txawm tau hu lawv ua Nifais cov neeg.\n\n10 Thiab peb tau mob siab coj tus Tswv tej kev txiav txim, thiab tej kev cai, thiab tej lus txib txhua txhia yam huv tib si, raws li Mauxes txoj kev cai.\n\n11 Thiab tus Tswv tau nrog peb nyob; thiab peb tau huaj vam heev kawg li; peb kuj tau cog qoob loos, thiab peb tau sau tej qoob loos ntawd tau ntau kawg nkaus li. Thiab peb tau pib yug tsiaj yug txhuv, yug nyuj yug twm, thiab txhua txhia yam tsiaj.\n\n12 Thiab kuv, Nifais kuj tau coj cov ceev xwm txheej uas tau muab sau rau saum cov phiaj toog; thiab kuj nqa lub pob, los sis lub koob qhia kev, uas tus Tswv txhais tes tau npaj rau kuv txiv, raws li uas tau sau los lawm.\n\n13 Thiab tau muaj tias peb tau pib vam meej heev kawg li, thiab huaj vam coob nyob rau saum thaj av.\n\n14 Thiab kuv, Nifais, tau muab Lanpas rab ntaj, thiab tau ntaus ntau rab ntaj zoo li rab ntawd, ntshai nyob tsam cov neeg uas nim no hu ua Neeg Lamas yuav tuaj tawm tsam peb thiab tua peb; vim kuv tau paub tias lawv ntxub kuv thiab kuv tej me nyuam thiab cov uas tau hu ua kuv cov neeg.\n\n15 Thiab kuv tau qhia kuv cov neeg ua vaj ua tsev, thiab muab ntoo, thiab hlau, thiab tooj liab, thiab tooj dag, thiab kab, nyiaj thiab kub, thiab tej pob zeb qhua uas muaj nuj nqis, uas muaj siv tsis tag coj los ua txhua yam txhua tsav.\n\n16 Thiab kuv, Nifais, tau tsa ib lub tuam tsev; thiab kuv tau ua lub tsev no mus raws li Xalaumoos lub tuam tsev tsuas yog tsis tau muab ntau yam khoom muaj nuj nqis coj los ua xwb; vim tsis muaj tej no nyob rau hauv thaj av no, yog li ntawd, thiaj ua tsis tau zoo li Xalaumoos lub tuam tsev. Tiam sis qhov ua lub tsev zoo mas yeej zoo tib yam li Xalaumoos lub tuam tsev; thiab tus qauv tes ua lub tsev ntawd ua tau zoo nkauj kawg nkaus li.\n\n17 Thiab tau muaj tias kuv, Nifais, tau kom kuv cov neeg ua neeg nquag, thiab siv lawv txhais tes ua hauj lwm.\n\n18 Thiab tau muaj tias lawv tau xav kom kuv los ua lawv tus vaj ntxwv. Tiam sis kuv, Nifais, tsis xav kom lawv muaj tus vaj ntxwv; txawm li ntawd los, kuv tseem ua rau lawv raws li tej uas nyob hauv kuv lub hwj chim.\n\n19 Thiab saib seb, tus Tswv tej lus tau muaj tiav los rau kuv cov tij laug, tej lus uas hais txog lawv, tias kuv yuav los ua tus kav lawv thiab ua lawv tus xib hwb. Yog li ntawd, kuv tau ua tus kav lawv thiab ua lawv tus xib hwb, raws li tus Tswv tej lus txib, mus txog rau lub caij uas lawv tau nrhiav txo kuv txoj sia pov tseg.\n\n20 Yog li ntawd, tus Tswv tej lus tau tiav li uas nws tau hais rau kuv, hais tias: Yog lawv tsis mloog koj tej lus lawv yuav raug ntiab khiav tawm ntawm tus Tswv xub ntiag mus. Thiab saib seb, lawv tau raug ntiab khiav tawm ntawm nws xub ntiag lawm tiag.\n\n21 Thiab nws tau tso tej kev foom tsis zoo los rau lawv, muaj tseeb tiag, twb yog ib qho kev foom mob heev, vim lawv txoj kev tsis ncaj ncees. Vim saib seb, lawv tau ua lawv tej siab tawv qhwb qhawv rau nws, ces thaum kawg lawv thiaj tau rais los mus zoo li ib lub pob zeb uas tawv heev; yog li ntawd, thaum uas lawv tseem ua neeg tawv dawb, thiab zoo nkauj heev thiab txaus nyiam, tus Tswv uas yog Vajtswv tau ua kom lawv daim tawv nqaij dub xwv kom lawv yuav ua ib cov neeg tsis txaus nyiam pub rau kuv cov neeg.\n\n22 Thiab tus Tswv uas yog Vajtswv thiaj tau hais tias: Kuv yuav ua kom lawv yog cov neeg ntxim ntxub rau koj cov neeg, tsuas yog ntshai lawv yuav hloov siab lees txim lawv tej kev tsis ncaj ncees xwb.\n\n23 Thiab tus twg tej noob uas mus xyaw lawv tej noob yuav raug foom tsis zoo; vim lawv cov no yuav raug foom tsis zoo tib yam li lawv. Thiab tus Tswv tau hais, thiab tau ua tiav lawm.\n\n24 Thiab vim lawv txoj kev foom uas tau nyob saum lawv, lawv tau rais los mus ua ib cov niag neeg tub nkeeg, neeg thab plaub thab ntug thiab neeg dag ntxias, thiab tau nrhiav tej tsiaj qus uas nyob rau hauv hav zoov txhom tua.\n\n25 Thiab tus Tswv uas yog Vajtswv tau hais rau kuv hais tias: Lawv yuav ua ib pab tsim txom rau koj tej noob, yuav txhib kom lawv nco txog kuv; thiab yog hais tias lawv yuav tsis nco txog kuv, thiab tsis mloog kuv tej lus, lawv yuav tsim txom lawv kom mus txog qhov puas tsuaj.\n\n26 Thiab tau muaj tias kuv, Nifais, tau tsa Yakhauj thiab Yauxej nkawd, xwv kom nkawd yuav yog pov thawj thiab xib hwb rau kuv cov neeg nyob rau hauv thaj av.\n\n27 Thiab tau muaj tias peb tau ua neej nyob zoo siab kaj siab lug.\n\n28 Thiab peb caug xyoo tau dhau lawm txij li thaum peb ncaim hauv Yeluxalees.\n\n29 Thiab kuv, Nifais, tau khaws cov ceev xwm txheej rau hauv kuv cov phiaj, uas kuv tau ua, uas hais txog kuv cov neeg txij li ntawd los.\n\n30 Thiab tau muaj tias tus Tswv uas yog Vajtswv tau hais rau kuv tias: Ua dua lwm cov phiaj; thiab koj yuav tsum sau ntau yam xwm uas zoo rau ntawm kuv rau saum cov no, cia rau koj cov neeg tau siv.\n\n31 Yog li ntawd, kuv, Nifais, yuav ua kom tau li tus Tswv tej lus txib, thiaj tau mus thiab tau ua cov phiaj uas kuv muab sau tej yam xwm no.\n\n32 Thiab kuv tau sau tej yam uas zoo rau Vajtswv. Thiab yog hais tias kuv cov neeg zoo siab rau tej uas yog Vajtswv li lawv yuav zoo siab rau tej uas kuv muab sau rau saum cov phiaj no.\n\n33 Thiab yog kuv cov neeg xav paub ntau txog kuv cov neeg zaj keeb kwm lawv yuav tsum nrhiav kawm kuv lwm cov phiaj.\n\n34 Thiab nws txaus rau kuv hais tias plaub caug xyoo tau dhau lawm, thiab peb twb tau muaj tsov rog thiab muaj kev sib cav sib ceg nrog peb cov kwv tij lawm.\n\n", "2-ne 6": "[center][font_size=26]Tshooj 6[/font_size][/center]\n\n[i]Yakhauj rov qab tham txog cov Neeg Yudais zaj keeb kwm: Lawv txoj kev ua qhev nyob hauv Npanpiloos thiab lawv txoj kev dim rov qab los; cov neeg Ixayees Tus Dawb Huv txoj kev qhuab qhia thiab txoj kev tuag saum ntoo khaub lig; txoj kev pab uas tau txais los ntawm Lwm Haiv Neeg; thiab lawv txoj kev txum tim rov qab los nyob hauv hnub nyoog kawg thaum uas lawv ntseeg tus Mexiyas. Kwv yees li 559–545 xyoo ua ntej yug Yexus.[/i]\n\n1 Yakhauj, tus uas yog Nifais tus kwv tej lus, uas nws tau hais rau cov Neeg Nifais:\n\n2 Saib seb, kuv cov kwv tij uas kuv hlub, kuv, Yakhauj, tau raug Vajtswv hu, thiab tsa mus raws li nws tus txheej txheem dawb huv, thiab tau raug tsa los ntawm kuv tus tij laugNifais, tus uas nej sawv daws saib zoo li ib tug vaj ntxwv los sis ib tug neeg saib xyuas, thiab tus uas nej sawv daws cia siab rau txoj kev tau zoo nyob, saib seb nej paub tias kuv tau hais rau nej ntau yam kawg nkaus li.\n\n3 Txawm li ntawd los, kuv hais rau nej dua; vim kuv xav kom nej tej ntsuj plig tau nyob kaj siab lug. Muaj tseeb tiag, kuv txhawj txog nej kawg nkaus li; thiab nej yeej paub lawm hais tias kuv yeej ib txwm txhawj txog nej. Vim kuv tau mob siab qhuab ntuas nej tag kuv siab kuv ntsws; thiab kuv tau muab kuv txiv tej lus coj los qhia nej; thiab kuv tau hais rau nej ntsig txog ib puas tsav yam uas muab sau cia txij li puag thaum chiv keeb los.\n\n4 Thiab nim no, saib seb, kuv yuav hais rau nej ntsig txog tej xwm txheej uas twb muaj lawm, thiab tej uas tseem yuav muaj los; yog li ntawd, kuv yuav nyeem Yaxayas tej lus rau nej. Thiab yog cov lus uas kuv tus tij laugtau xav kom kuv yuav tsum hais rau nej. Thiab kuv hais rau nej kom xwv yuav pab tau nej kom nej kawm thiab txhawb nqa nej tus Vajtswv lub npe.\n\n5 Thiab nim no, tej lus uas kuv yuav nyeem yog tej lus uas Yaxayas tau hais txog tsev neeg Ixayees txhua leej txhua tus; yog li ntawd, cov lus no los kuj raug nej sawv daws thiab, vim nej yog ib co ntawm tsev neeg Ixayees thiab. Thiab muaj ntau yam uas Yaxayas tau hais uas raug nej sawv daws, vim nej yog ib co ntawm tsev neeg Ixayees.\n\n6 Thiab nim no, cov no yog cov lus uas nws hais: Tus Tswv uas yog Vajtswv tau hais li no hais tias: Saib seb, kuv yuav tsa kuv txhais tes mus rau Lwm Haiv Neeg, thiab tsa kuv tus chij rau tej neeg; thiab lawv yuav coj koj tej tub hauv lawv tej caj npab los, thiab yuav ev koj tej ntxhais saum lawv tej xub pwg los.\n\n7 Thiab tej vaj ntxwv yuav ua koj txiv qhuav tu yug koj, thiab lawv tej niam vaj ntxwv yuav ua koj niam qhuav yug koj; lawv yuav nyo taub hau mus rau hauv av pe koj, thiab yaim tej plua tshauv ntawm koj tej ko taw; thiab koj yuav paub tias kuv yog tus Tswv; vim lawv cov uas tos ntsoov kuv yeej yuav tsis poob ntsej muag li.\n\n8 Thiab nim no kuv, Yakhauj, yuav qhia ib txhia txog tej lus no. Vim saib seb, tus Tswv tau qhia rau kuv tias cov uas tseem nyob tim Yeluxalees, txij li puag thaum peb tau ncaim tuaj lawm, tau raug luag tua thiab raug luag cab coj mus ua qhev.\n\n9 Txawm li ntawd los, tus Tswv tseem tau qhia rau kuv tias lawv yuav rov qab los dua. Thiab nws kuj tau qhia rau kuv tias tus Tswv uas yog Vajtswv, cov neeg Ixayees Tus Dawb Huv, nws tus kheej yuav los tshwm sim ntawm sab nqaij tawv los rau lawv; thiab tom qab uas nws tus kheej los rau lawv pom lawm lawv yuav muab nws nplawm thiab muab nws ntsia rau saum ntoo khaub lig, raws li tus tim tswv tej lus uas nws tau hais rau kuv lawm.\n\n10 Thiab tom qab uas lawv tau ua lawv tej siab tej ntsws tawv qhawv thiab lawv tej caj dab tawv qhwb qhawv rau cov neeg Ixayees Tus Dawb Huv, saib seb, tej kev txiav txim ntawm cov neeg Ixayees Tus Dawb Huv yuav los rau saum lawv. Thiab yuav muaj hnub uas lawv yuav raug puas tsuaj thiab raug kev txom nyem.\n\n11 Yog li ntawd, tom qab uas lawv raug ntiab khiav ib qho mus rau ib qho lawm, vim tus tim tswv tau hais li, muaj coob leej yuav raug kev txom nyem ntawm cev nqaij daim tawv, thiab yuav tsis raug piam sij, vim tej kev thov Vajtswv ntawm cov uas muaj kev ntseeg; lawv yuav raug tawg khiav ri niab, thiab raug luag ntaus, thiab raug luag ntxub; txawm li ntawd los, tus Tswv tseem yuav ua zoo rau lawv, xwv kom thaum lawv yuav los paub txog lawv tus Txhiv Dim, lawv yuav rov sib sau los ua ke dua nyob rau hauv tej av uas yog lawv qub txeeg qub teg.\n\n12 Thiab Lwm Haiv Neeg tau koob hmoov, lawv cov uas tus yaj saub tau sau cia lawm; vim saib seb, yog hais tias lawv yuav hloov siab lees txim thiab tsis nkaug tawm tsam Xi-oos, thiab yuav tsis sib sau ua ke los mus rau hauv lub koom txoos uas loj thiab ntxim ntxub, ces lawv yuav raug cawm dim; vim tus Tswv uas yog Vajtswv yeej yuav ua kom nws tej kev khi lus uas nws tau khi rau nws tej me nyuam tiav; thiab vim yog tej no ntag tus yaj saub thiaj li tau sau tej yam xwm no.\n\n13 Yog li ntawd, lawv cov uas nkaug tawm tsam Xi-oos thiab tus Tswv cov neeg khi lus, yuav raug yaim tej hmoov av ntawm lawv tej ko taw; thiab tus Tswv cov neeg yuav tsis raug poob ntsej muag. Vim tus Tswv cov neeg yog cov uas tos ntsoov nws; vim lawv tseem tos hnub uas tus Mexiyas yuav los.\n\n14 Thiab saib seb, raws li tus yaj saub tej lus, tus Mexiyas yuav pib coj lawv rov qab los cuag nws dua zaum ob; yog li ntawd, nws tus kheej yuav los rau lawv ntawm hwj chim thiab yeeb koob loj, yuav los ua kev puas tsuaj rau lawv tej yeeb ncuab, thaum hnub ntawd los txog yog thaum lawv yuav ntseeg nws; thiab cov uas ntseeg nws yuav tsis muaj ib tug raug puas tsuaj li.\n\n15 Thiab lawv cov uas tsis ntseeg nws yuav raug puas tsuaj, los ntawm hluav taws thiab los ntawm cua daj cua dub, thiab los ntawm av qeeg, thiab los ntawm nqaij ntuag ntshav nrog, thiab los ntawm tej mob kis, thiab los ntawm kev tshaib kev nqhis. Thiab lawv yuav paub tias tus Tswv yog Vajtswv, tus uas yog cov neeg Ixayees Tus Dawb Huv.\n\n16 Vim tej khoom uas txeeb tau tom yeeb ncuab los puas yuav muab tawm tau ntawm cov neeg muaj hwj chim, los sis tus neeg uas raug luag kaw raws li kev cai puas yuav dim tau?\n\n17 Tiam sis tus Tswv hais li no tias: Cov neeg raug txim ntawm tej neeg muaj hwj chim los kuj yuav raug coj mus thiab, thiab tej neeg phem heev tej khoom txeeb tau los yeej yuav raug muab rov qab; vim Vajtswv tus uas Muaj Hwj Chim loj kawg nkaus yuav cawm kom nws cov neeg khi lus dim. Vim tus Tswv hais li no: Kuv yuav tawm tsam lawv cov uas tawm tsam nej—\n\n18 Thiab kuv yuav muab lawv cov uas ua nruj ua tsiv rau nej tej nqaij rov qab yug lawv; thiab lawv yuav rov qab qaug rau lawv tej ntshav li qaug cawv txiv hmab qab zib; thiab neeg txhua leej txhua tus yuav paub tias kuv, tus uas yog tus Tswv, yog nej tus Cawm Seeg thiab nej tus Txhiv Dim, Tus uas Muaj Hwj Chim loj kawg nkaus ntawm Yakhauj.\n\n", "2-ne 7": "[center][font_size=26]Tshooj 7[/font_size][/center]\n\n[i]Yaxayas qhia txog tus Mexiyas—Tus Mexiyas yuav muaj cov neeg txawj ntse tus nplaig—Nws yuav tig nws lub nraub qaum rau cov uas ntaus nws—Nws yeej yuav tsis swb li—Piv rau Yaxayas 50. Kwv yees li 559–545 xyoo ua ntej yug Yexus.[/i]\n\n1 Muaj tseeb tiag, tus Tswv hais li no: Kuv puas tau muab nej pov tseg, los sis kuv puas tau ntiab nej khiav tawm mus ib txhis li? Vim tus Tswv hais li no: Nej niam daim ntawv sib nrauj nyob qhov twg? Kuv tau muab nej rau leej twg, los sis kuv tau muab nej muag rau kuv tej tub uas luag tshuav nuj nqis tus twg? Muaj tseeb tiag, kuv tau muab nej muag rau leej twg? Saib seb, vim nej tej kev tsis ncaj ncees nej tau muab nej tus kheej muag xwb, thiab vim nej tej kev txog kev txhaum nej niam thiaj raug rho tawm lawm.\n\n2 Yog li ntawd, thaum uas kuv los, twb tsis muaj ib tug neeg, thaum uas kuv hu, muaj tseeb tiag, twb tsis muaj leej twg teb. Au tsev neeg Ixayees es, puas yog kuv txhais tes luv lawm es thiaj yuav txhiv tsis tau, los sis puas yog kuv tsis muaj hwj chim tso nej dim? Saib seb, thaum uas kuv npau taws kuv ua tau tej dej hiav txwv qhuav, kuv ua tau tej dej ntws qhuav tau li tej tiaj suab puam thiab tej ntses uas nyob hauv cov dej no tsw lwj iab nqhoob vim tej dej tau qhuav lawm, thiab lawv tuag los yog vim txoj kev nqhis dej.\n\n3 Kuv ua tau saum ntuj dub nciab, thiab kuv ua tej hnab ntaub npog lawv.\n\n4 Tus Tswv uas yog Vajtswv tau pub kuv muaj tej neeg txawj ntse tej nplaig, xwv kom kuv yuav paub lub caij uas yuav qhia ib lo lus rau nej, Au tsev neeg Ixayees. Thaum uas nej nkees nws tsa nej ib tag kis dhau ib tag kis. Nws ua kom kuv lub pob ntseg txawj hnov lus li tej neeg txawj ntse.\n\n5 Tus Tswv uas yog Vajtswv tau qhib kuv lub pob ntseg, es kuv thiaj tsis ntxeev siab, los sis tig khiav ntawm nws mus.\n\n6 Kuv tau tig kuv lub nraub qaum rau cov uas ntaus neeg, thiab cia kuv tej hwj txwv rau luag rho tawm ntawm kuv plhu. Kuv tsis zais kuv lub ntsej muag rau txoj kev txaj muag thiab raug nto qaub ncaug rau.\n\n7 Vim tus Tswv uas yog Vajtswv yuav pab kuv, yog li ntawd kuv yeej yuav tsis swb hlo li. Yog li ntawd kuv puas tau ua kom kuv lub ntsej muag zoo li tej pob zeb ua tawv tawv i, thiab kuv paub tias kuv yuav tsis poob ntsej muag li.\n\n8 Thiab tus Tswv yeej nyob ze, thiab nws yuav qhia hais tias kuv yog ib tug neeg dawb huv. Leej twg yuav nrog kuv sib cav? Peb sawv daws cia li sawv ntsug ua ke. Leej twg yog kuv tus yeeb ncuab? Cia li cia nws txav los ze kuv, thiab kuv yuav siv lub zog ntawm kuv lub qhov ncauj tawm tsam nws.\n\n9 Vim tus Tswv uas yog Vajtswv yeej yuav pab kuv. Thiab txhua leej txhua tus uas nkaug kuv, saib seb, lawv sawv daws yuav qub li tej ris tsho, thiab tej npauj yuav muab lawv noj.\n\n10 Leej twg nyob hauv nej cov es ho ntshai tus Tswv, es ho mloog nws tus tub qhe lub suab, es mus kev hauv qhov tsaus ntuj thiab ho tsis muaj teeb?\n\n11 Saib seb nej sawv daws cov uas rauv taws, uas txhuam kom hluav taws tawm txim ib ncig nej, cia li mus thaum nej cov hluav taws pom kev thiab cia li mus thaum tej txim hluav taws uas nej txhuam cig. Tej yam no yog tej uas nej yuav tau txais los ntawm kuv txhais tes—nej yuav tuag nyob hauv txoj kev tu siab.\n\n", "2-ne 8": "[center][font_size=26]Tshooj 8[/font_size][/center]\n\n[i]Nyob hauv hnub kawg, tus Tswv yuav nplij Xi-oos lub siab thiab sau cov neeg Ixayees los ua ke—Cov uas raug txhiv dim lawm yuav los rau hauv Xi-oos nrog txoj kev xyiv fab kawg nkaus li—Piv rau Yaxayas 51 thiab 52:1–2. Kwv yees li 559–545 xyoo ua ntej yug Yexus.[/i]\n\n1 Cia li cuab pob ntseg mloog kuv, nej cov uas taug lawv txoj kev ncaj ncees qab. Cia li ntsia ntsoov rau lub pob zeb uas nej tau tawg ntshua los, thiab cia li ntsia ntsoov rau lub qhov khawb pob zeb uas luag khawb nej tawm los.\n\n2 Cia li ntsia ntsoov rau Anplaham, uas yog nej txiv, thiab rau Xalas, tus uas tau yug nej los; vim kuv tsuas tau hu nws tib leeg xwb, thiab tau foom koob hmoov rau nws xwb.\n\n3 Vim tus Tswv yuav nplij Xi-oos lub siab, nws yuav kho txhua txhia qhov chaw uas tsuag lawm kom rov muaj nuj nqis tuaj; thiab nws yuav ua kom tej hav zoov zoo li lub vaj Edees, thiab nws tej tiaj suab puam zoo li tus Tswv lub vaj. Yuav nrhiav tau kev xyiv fab thiab kev nyob kaj siab lug hauv tej ntawd, thiab muaj lub suab hu nkauj thiab kev ua Vajtswv tsaug xwb.\n\n4 Kuv cov neeg es, nej cia li hnov kuv hais; thiab cia li cuab pob ntseg mloog kuv, Au kuv haiv neeg es; vim kuv yuav rhawv ib txoj kev cai, thiab kuv yuav rawv kuv txoj kev txiav txim kom nyob zoo li lub teeb rau cov neeg tsis tu ncua li.\n\n5 Kuv txoj kev ncaj ncees los nyob ze lawm; kuv txoj kev cawm seeg twb tawm mus lawm, thiab kuv txhais caj npab yuav txiav txim rau cov neeg. Tej koog pov txwv yuav tos ntsoov kuv, thiab lawv yuav cia siab rau kuv txhais caj npab.\n\n6 Tsa nej tej qhov muag ntsia rau saum tej nruab ntug, thiab ntsia rau saum lub ntiaj teb uas nyob hauv qab; vim tej nruab ntug yuav ploj mus yam li tej pa hluav taws, thiab lub ntiaj teb yuav qub mus yam li tej ris tsho; thiab lawv cov uas ua neej nyob hauv yuav tuag tib yam li ntawd. Tiam sis kuv txoj kev cawm seeg yuav muaj nyob tas mus li, thiab kuv txoj kev ncaj ncees yuav tsis muaj poob mus li.\n\n7 Cia li mloog kuv hais, nej cov uas paub txoj kev ncaj ncees, cov neeg uas kuv tau sau kuv tej kev cai rau hauv nej tej siab lawm, nej tsis txhob txhawj txog tej neeg uas saib tsis taus nej, los sis nej tsis txhob ntshai txog lawv tej kev uas lawv thuam nej.\n\n8 Vim tej npauj yuav noj lawv yam li ib ce ris tsho, thiab tej cua nab yuav noj lawv yam li tej rwb pag. Tiam sis kuv txoj kev ncaj ncees yuav nyob tas mus li, thiab kuv txoj kev cawm seeg yuav nyob ib tiam dhau mus rau ib tiam.\n\n9 Cia li tsim, cia li tsim dheev! Cia li muab lub zog los coj, Au tus Tswv txhais caj npab es; cia li tsim ib yam li txheej laus puag thaum ub. Koj tsis yog tus uas tau hlais Lahaj, thiab tau ua rau tus zaj raug mob los?\n\n10 Koj tsis yog tus uas tau ua dej hiav txwv qhuav, cov dej uas tob heev; es tau rhawv ib txog kev puag hauv qab thu dej hiav txwv pub rau cov neeg uas koj tau cawm hla dhau mus los?\n\n11 Yog li ntawd, cov neeg uas tus Tswv tau txhiv lawm yuav rov qab los, thiab los hu nkauj cuag tsi rau Xi-oos; thiab txoj kev xyiv fab thiab txoj kev dawb huv uas kav ib txhis yuav los rau saum lawv tej taub hau; thiab lawv yuav tau txais txoj kev xyiv fab thiab txoj kev kaj siab; txoj kev txom nyem thiab txoj kev quaj ntsuag yuav khiav tawm mus.\n\n12 Kuv yog nws; muaj tseeb tiag, kuv yog tus uas nplij nej tej siab tej ntsws. Saib seb, nej yog leej twg, es nej ho yuav ntshai neeg, cov uas txawj ploj txawj tuag, thiab yog neeg tej me nyuam, cov uas yuav raug muab ua kom zoo ib yam li tej nyom?\n\n13 Thiab ho hnov qab tus Tswv uas yog tus tsim nej, es tau tsim lub ntuj, thiab tau tsim lub ntiaj teb no, thiab tau niaj hnub ntshai, vim tus neeg tsim txom txoj kev ua kub ua tsiv, es zoo li nws twb npaj tau yuav ua kev puas tsuaj? Thiab tus neeg tsim txom txoj kev ua kub ua tsiv ho nyob qhov twg?\n\n14 Tus neeg raug txhom uas luag coj lawm yuav khiav ceev ceev kom nws yuav dim, thiab nws yeej yuav tsis tuag nyob hauv lub qhov nkuaj, los sis nws tej zaub mov noj yeej yuav tsis tas li.\n\n15 Tiam sis kuv yog tus Tswv uas yog nej tus Vajtswv, tus uas ua rau tej nplaim dej hiav txwv nrov; Ib Tsoom Tub Rog tus Tswv yog kuv lub npe.\n\n16 Thiab kuv tau muab kuv tej lus tso rau hauv nej lub qhov ncauj, thiab tau muab nej npog rau hauv kuv txhais tes tus duab ntxoov ntxoo, xwv kom kuv thiaj tau tsim tej ntuj thiab tsim tej chaw tuav lub ntiaj teb, thiab hais rau Xi-oos tias: Saib seb, nej yog kuv cov neeg.\n\n17 Cia li tsim, cia li tsim dheev, cia li sawv tsees sawv ntsug, Au Yeluxalees, cov uas tau haus tus Tswv lub khob uas npau taws ntawm nws txhais tes—nej tau haus tej uas tog rau hauv qab khob ntawm lub khob mob khob ntsaj—\n\n18 Thiab tag nrho nws tej tub uas nws yug los tsis muaj leej twg yuav coj nws kev thiab kuj tsis muaj ib tug twg uas yuav los cab nws tes thiab, tag nrho cov tub uas nws yug hlob ntawd.\n\n19 Ob tug tub no tau los rau koj, nkawd yuav tu siab rau koj—koj txoj kev puas tsuaj thiab puas ntsoog, thiab kev tshaib kev nqhis thiab rab ntaj—thiab los ntawm leej twg es kuv thiaj yuav nplij koj lub siab?\n\n20 Koj tej tub tau mob tsis nco qab lawm, tsuas yog tshuav ob tug no xwb; lawv pw rau tom txhua txoj hau kev; zoo li ib tug heev nyuj qus uas nyob hauv nkuaj, lawv tau tag nrho tus Tswv txoj kev npau taws, uas yog koj tus Vajtswv txoj kev cem ntuas.\n\n21 Yog li ntawd nim no cia li cuab pob ntseg mloog qhov no, nej cov uas raug kev kub ntxhov, thiab haus qaug, thiab tsis yog qaug cawv:\n\n22 Koj tus Tswv hais li no, tus Tswv thiab koj tus Vajtswv twb thov rau nws cov neeg; saib seb, kuv tau muab lub khob mob khob ntsaj, uas ntim cov txo tog rau hauv qab khob ntawm kuv lub khob uas npau taws tshem tawm ntawm koj txhais tes mus lawm; koj yuav tsis tau haus nws ntxiv lawm.\n\n23 Tiam sis kuv yuav muab nws tso rau hauv cov uas tsim kev kub ntxhov rau koj txhais tes; cov uas tau hais rau koj hais tias: Cia li pe, es cia peb hla mus—thiab koj tau pw ntog zoo li tej av thiab zoo li txoj kev cia lawv hla mus.\n\n24 Cia li tsim, cia li tsim dheev, cia li muab nej lub zog los coj, Au Xi-oos es; cia li muab koj tej ris tsho uas zoo zoo nkauj coj los hnav, Au Yeluxalees, lub nroog dawb huv es; vim txij li no mus yuav tsis muaj leej twg uas tsis tau ua kev cai txiav thiab tsis huv los tau rau hauv koj ntxiv lawm.\n\n25 Cia li nchos koj tus kheej ntawm tej hmoov av; cia li sawv, thiab zaum, Au Yeluxalees; tso koj tus kheej tawm ntawm tej hlua ntawm koj caj dab, Au tus ntxhais uas raug txhom ntawm Xi-oos es.\n\n", "2-ne 9": "[center][font_size=26]Tshooj 9[/font_size][/center]\n\n[i]Cov Neeg Yudais yuav sib sau rov qab los nyob rau hauv lawv tej thaj av uas tau cog lus tseg cia lawm—Txoj kev theej txhoj yog qhov nqi uas them noob neej txoj kev poob—Tej neeg uas tuag lawm tej cev yuav sawv hauv qhov ntxa rov qab los, thiab lawv tej ntsuj plig yuav sawv hauv ntuj txiag teb tsaus los thiab sawv hauv yeeb tsheej—Lawv yuav raug txiav txim—Txoj kev theej txhoj cawm tau neeg dim ntawm txoj kev tuag, ntawm ntuj txiag teb tsaus, ntawm tus dab, thiab ntawm txoj kev tsim txom uas tsis muaj qhov kawg ib zaug li—Cov neeg ncaj ncees yuav raug cawm mus nyob rau saum Vajtswv lub nceeg vaj—Tej kev txhaum tej txim—Cov neeg Ixayees Tus Dawb Huv yog tus uas zov lub rooj vag. Kwv yees li 559–545 xyoo ua ntej yug Yexus.[/i]\n\n1 Thiab nim no, kuv cov kwv tij uas kuv hlub es, kuv tau nyeem tej no xwv kom nej yuav paub txog tus Tswv tej kev khi lus uas nws tau khi nrog tsev neeg Ixayees txhua leej txhua tus huv tib si lawm—\n\n2 Tias nws twb tau hais rau cov Neeg Yudais lawm, los ntawm nws tej yaj saub dawb huv tej ncauj, txij li puag thaum chiv keeb los, dhau ib tiam neeg mus rau ib tiam neeg, kom mus txog thaum lub sij hawm uas lawv yuav raug txum tim rov qab rau lub koom txoos uas tseeb tiag thiab mus cuag Vajtswv pab neeg; thaum uas lawv yuav raug sib sau los nyob ua ke rau hauv thaj av uas yog lawv qub txeeg qub teg, thiab yuav los ua noj ua haus thoob plaws rau hauv lawv tej av uas tau cog lus cia lawm.\n\n3 Saib seb, kuv cov kwv tij uas kuv hlub, kuv hais tej no rau nej xwv kom nej yuav zoo siab, thiab tsa nej tej taub hau mus ib txhis li, vim tej koob hmoov uas tus Tswv uas yog Vajtswv yuav muab rau nej tej me nyuam.\n\n4 Vim kuv paub hais tias nej coob leej, tau nrhiav los lawm ntau, kom paub tej xwm uas yuav muaj los yav tom ntej; yog li ntawd kuv paub tias nej yeej paub tias peb cev nqaij daim tawv yeej yuav tsum laus thiab tuag mus; txawm li ntawd los, ntawm peb cev nqaij daim tawv peb yeej yuav pom Vajtswv.\n\n5 Muaj tseeb tiag, kuv paub tias nej yeej paub lawm hais tias ntawm cev nqaij daim tawv nws yuav ua nws tus kheej rau cov uas nyob hauv Yeluxalees pom, tim qhov chaw uas peb tau khiav tuaj lawm; vim tsim nyog tias nws yuav tsum tshwm sim nyob hauv lawv; vim yog ib qho uas tus Tsim Ntuj Tsim Teb uas muaj hwj chim yuav ywj nws tus kheej rau neeg, thiab tuag rau tej neeg sawv daws, xwv kom tib neeg txhua leej txhua rais los ywj rau ntawm nws.\n\n6 Vim txoj kev tuag tau los rau neeg sawv daws txhua leej txhua tus, los ua kom tus Tsim Ntuj Tsim Teb uas muaj hwj chim lub tswv yim zoo uas tau npaj tiav lawm, yuav tsum muaj lub hwj chim ntawm kev sawv hauv qhov tuag rov qab los, thiab txoj kev sawv hauv qhov tuag rov qab los yuav tsum los rau noob neej vim yog txoj kev poob; thiab txoj kev poob tau los vim yog txoj kev txog kev txhaum; thiab vim noob neej tau rais los poob lawv tau raug ntiab khiav tawm ntawm tus Tswv lub xub ntiag.\n\n7 Yog li ntawd, nws yuav tsum muaj ib txog kev theej txhoj uas theej tag nrho li—yog tsis yog txoj kev theej txhoj uas theej tag nrho ces peb lub cev uas txawj ploj txawj tuag yuav peem tsheej tsis tau los mus ua lub cev uas tsis txawj ploj tsis txawj kawg li. Yog li ntawd, txoj kev txiav txim thawj zaug uas tau los rau noob neej yuav tsum muaj nyob mus tsis txawj kawg li. Thiab yog muaj li no, ces cev nqaij daim tawv no yeej yuav tsum tau pw lwj tsus thiab yuav ntsoog mus ua av, ces yuav sawv tsis tau li lawm.\n\n8 Au Vajtswv txoj kev txawj ntse, nws txoj kev hlub tshua thiab txoj kev zoo! Vim saib seb, yog tias lub cev sawv tsis tau rov qab los lawm ces peb tej ntsuj plig yuav tsum rais los mus ywj rau ntawm tus tim tswv uas tau poob tawm ntawm Vajtswv tus uas nyob mus ib txhis lub xub ntiag, thiab rais los mus ua tus dab, uas yuav sawv tsis tau li lawm.\n\n9 Thiab peb tej ntsuj plig yuav tsum tau rais los mus zoo li nws, thiab peb rais los mus ua tej dab, ua tej tim tswv rau tus dab, kom raug kaw nyob deb ntawm peb tus Vajtswv lub xub ntiag, thiab nrog leej txiv ntawm kev dag ntxias nyob, hauv txoj kev txom nyem, xws li nws tus kheej; muaj tseeb tiag, rau tus uas tau ntxias peb thawj nkawg niam txiv, tus uas tau hloov nws tus kheej tshwm los zoo ze li ib tug tim tswv ntawm kev kaj, thiab txhib kom noob neej tuav hauv tua neeg thiab ua txhua yam hauj lwm ntsiag twb to hauv kev tsaus ntuj.\n\n10 Au peb tus Vajtswv txoj kev siab zoo zoo npaum li cas, nws tau npaj ib txoj kev rau peb khiav kom dim ntawm tus tsiaj dab qias neeg no tej rau tes; muaj tseeb tiag, tus tsiaj dab, txoj kev tuag thiab ntuj txiag teb tsaus, uas kuv hu ua txoj kev tuag ntawm cev nqaij daim tawv, thiab kuj yog txoj kev tuag ntawm sab ntsuj plig.\n\n11 Thiab vim txoj kev cawm ntawm peb tus Vajtswv, cov neeg Ixayees Tus Dawb Huv, txoj kev tuag no, uas kuv tau hais txog lawm, uas yog ntiaj teb li, yuav tso kom cov neeg tuag dim tau sawv los; txoj kev tuag ntawd yog lub qhov ntxa.\n\n12 Thiab txoj kev tuag uas kuv tau hais no, uas yog txoj kev tuag sab ntsuj plig, yuav xa nws cov tuag los; txoj kev tuag ntawm sab ntsuj plig yog ntuj txiag teb tsaus; yog li ntawd, txoj kev tuag thiab ntuj txiag teb tsaus yuav tsum xa lawv cov tuag los, thiab ntuj txiag teb tsaus yuav tsum tau xa nws tej ntsuj plig uas raug kaw lawm los, thiab tej qhov ntxa yuav tsum xa lawv tej cev uas raug kaw lawm los, thiab tib neeg tej cev thiab tej ntsuj plig yuav raug txum tim rov los ua ke dua; thiab nws twb yog los ntawm Ixayees Tus Dawb Huv lub hwj chim ntawm txoj kev sawv hauv qhov tuag rov qab los.\n\n13 Au peb tus Vajtswv lub tswv yim zoo npaum li cas! Vim tsis yog li ntawd mas, Vajtswv lub yeeb tsheej yuav tsum tau xa cov neeg ncaj ncees tej ntsuj plig los, thiab tej qhov ntxa yuav tau xa cov neeg ncaj ncees tej ntsuj plig los; thiab tej ntsuj plig thiab tej cev raug txum tim rov yuav los nyob ua ke li qub dua, thiab neeg txhua leej txhua tus yuav rais los mus ua tau neeg tsis liam sij, thiab tsis txawj ploj tsis txawj tuag, thiab lawv yog cov neeg uas muaj sia nyob, es paub txhij txhua ib yam li thaum peb tseem muaj cev nqaij daim tawv, tsuas yog tias peb txoj kev paub yuav yog ib txog uas txhij tag nrho.\n\n14 Yog li ntawd, peb yuav paub txhij tag nrho txog txhua txhia yam uas peb tau ua txhaum lawm, thiab peb tej kev tsis dawb huv, thiab peb tej kev txaj muag; thiab cov neeg ncaj ncees yuav paub txhij tag nrho txog lawv tej kev zoo siab, thiab lawv tej kev ncaj ncees, uas tau hnav qhov dawb huv, muaj tseeb tiag, twb yog muab txoj kev ncaj ncees lub tsho tshaj sab hnav.\n\n15 Thiab nws yuav muaj tias thaum uas tib neeg txhua tus tau hla dhau txoj kev tuag thawj zaug no mus rau txoj sia lawm, kawg tias lawv tau rais los mus ua tau neeg tsis txawj ploj tsis txawj tuag lawm, lawv yuav tsum tau los rau ntawm Ixayees Tus Dawb Huv lub rooj txiav txim; thiab tom qab ntawd txoj kev txiav txim yuav los, ces lawv yuav raug txiav txim mus raws li Vajtswv txoj kev txiav txim dawb huv.\n\n16 Thiab tseeb tiag, li tus Tswv tseem muaj sia nyob, vim tus Tswv uas yog Vajtswv tau hais li, thiab yog nws tej lus uas nyob mus ib txhis, uas tsis txawj ploj mus li, hais tias lawv cov uas ua neeg ncaj ncees yeej tseem yuav ua neeg ncaj ncees li qub; thiab lawv cov uas vuab tsuab yeej tseem yuav vuab tsuab li qub; yog li ntawd, lawv cov uas vuab tsuab yog tus dab thiab nws cov tim tswv; thiab lawv yuav raug ntiab mus rau hauv lub qhov cub uas cig kav ib txhis li, uas tau npaj rau lawv; thiab lawv txoj kev tsim txom yuav yog ib lub pas dej hluav taws thiab nplaim leej faj cig nroo ntws mus ib txhis thiab ib txhis thiab tsis muaj hnub kawg li.\n\n17 Au peb tus Vajtswv lub hwj chim thiab txoj kev txim lij! Vim nws ua txhua txhia yam uas nws tau hais, thiab lawv tau tawm hauv nws lub qhov ncauj mus, thiab nws txoj kev cai yeej yuav tsum ua kom tiav li ntawd.\n\n18 Tiam sis, saib seb, cov neeg ncaj ncees, Ixayees Tus Dawb Huv haiv neeg ntseeg, lawv cov uas tau ntseeg Ixayees Tus Dawb Huv, lawv cov uas tau tiv lub ntiaj teb tej ntoo khaub lig, thiab tsis quav ntsej nws txoj kev txaj muag, lawv yuav tau txais Vajtswv lub nceeg vaj los ua lawv qub txeeg qub teg, qhov uas yeej tau npaj cia rau lawv txij li puag thaum ntuj tsim teb raug los, thiab lawv txoj kev xyiv fab yuav muaj puv npo mus ib txhis li.\n\n19 Au peb tus Vajtswv, uas yog Ixayees Tus Dawb Huv txoj kev hlub uas tsim txiaj heev es! Vim nws tau cawm nws haiv neeg ntseeg dim ntawm tus tsiaj dab qias neeg uas yog tus dab, thiab txoj kev tuag, thiab ntuj txiag teb tsaus, thiab lub pas dej hluav taws leej faj, uas yog txoj kev tsim txom tsis txawj kawg li.\n\n20 Au peb tus Vajtswv txoj kev dawb huv zoo npaum li cas! Vim nws paub ib puas tsav yam huv tib si, thiab tsis muaj ib yam dab tsi uas nws yuav tsis paub li.\n\n21 Thiab nws los rau hauv lub ntiaj teb xwv kom nws yuav cawm tau noob neej txhua leej txhua tus yog tias lawv yuav mloog nws lub suab; vim saib seb, nws yuav nyiaj tej mob uas neeg sawv daws tsim txom nws, muaj tseeb tiag, yuav nyiaj tej mob tej nkeeg ntawm txhua tus neeg, tsis hais poj niam, txiv neej, los sis me nyuam yaus, cov uas yog Adas tsev neeg.\n\n22 Thiab nws tau nyiaj tej no xwv kom neeg txhua leej txhua tus yuav tau txais txoj kev sawv hauv qhov tuag rov qab los, xwv kom sawv daws yuav tau los sawv ntsug ntawm nws lub xub ntiag nyob rau hauv hnub uas txiav txim loj.\n\n23 Thiab nws kom neeg txhua leej txhua tus huv tib si yuav tsum hloov siab lees txim, thiab ua kev cai raus dej los ntawm nws lub npe, muaj kev ntseeg tag nrho rau hauv Ixayees Tus Dawb Huv, los sis yog tsis li ces lawv yuav tsis raug cawm dim nyob hauv Vajtswv lub nceeg vaj.\n\n24 Thiab yog hais tias lawv tsis hloov siab lees txim thiab ntseeg nws lub npe, thiab ua kev cai raus dej los ntawm nws lub npe, thiab nyiaj kom mus txog thaum kawg, ces lawv yuav tsum raug txim; vim tus Tswv uas yog Vajtswv, Ixayees Tus Dawb Huv, tau hais li ntawd.\n\n25 Yog li ntawd, nws tau muab ib txoj kev cai; thiab yog qhov uas tsis tau muab kev cai qhov ntawd kuj tsis muaj kev rau txim; thiab yog tsis muaj kev rau txim ces yeej tsis muaj kev nyob txim; thiab qhov uas tsis muaj kev nyob txim Ixayees Tus Dawb Huv txoj kev hlub twb zam txim rau lawv, vim yog txoj kev theej txhoj; vim lawv tau raug dim los ntawm nws lub hwj chim.\n\n26 Vim txoj kev theej txhoj yuav them rau nws txoj kev txim lij tej kev txiav txim rau txhua tus uas tsis tau muab txoj kev cai rau lawv, xwv kom lawv yuav raug cawm dim ntawm tus tsiaj dab ntawd, txoj kev tuag thiab ntuj txiag teb tsaus, thiab ntawm tus dab phem, thiab ntawm lub pas dej hluav taws leej faj, uas muaj kev tsim txom tsis txawj kawg; thiab lawv yuav raug txum tim rov rau tus Vajtswv tus uas tau muab pa rau lawv, uas yog Ixayees Tus Dawb Huv.\n\n27 Tiam sis kev txom nyem yuav raug rau tus uas tau muaj txoj kev cai, muaj tseeb tiag, cov uas muaj Vajtswv tej lus txib tag nrho, uas zoo ib yam li peb, thiab muaj los tsis ceev tej kev cai ntawd, thiab nkim nws tej hnub nyoog sim siab ua lwj ua liam, nws yuav raug txim phem heev!\n\n28 Au tus uas phem lub tswv yim ntse ntawd! Au tib neeg txoj kev muaj plhus, txoj kev qaug zog, thiab txoj kev ruam es! Thaum uas lawv tau kawm paub lawv xav hais tias lawv txawj lawv ntse lawm, thiab lawv txawm tsis quav ntsej Vajtswv tej lus qhuab qhia li lawm, vim lawv muab tshuaj tseg cia ib sab, xav hais tias lawv paub lawv lawm, yog li ntawd, lawv tej kev txawj ntse yog kev ruam xwb thiab tej ntawd yuav pab tsis tau lawv li. Thiab lawv yeej yuav piam sij mus.\n\n29 Tiam sis kev kawm txawj kawm ntse yog ib qho zoo yog lawv mloog Vajtswv tej lus qhuab qhia.\n\n30 Tiam sis kev txom nyem yuav raug rau cov neeg nplua nuj, cov uas nplua nuj rau tej khoom ntiaj teb. Vim thaum lawv nplua nuj lawv saib tsis taus cov neeg pluag, thiab lawv tsim txom cov neeg uas txo hwj chim, thiab lawv tej siab tej ntsws tsuas nyob nraim ntawm lawv tej nyiaj txiag; yog li ntawd, lawv tej nyiaj txiag yog lawv tus vajtswv. Thiab saib seb, lawv tej nyiaj txiag kuj yuav nrog lawv piam sij mus tib yam nkaus.\n\n31 Thiab kev txom nyem yuav raug rau tej neeg lag ntseg uas tsis kam mloog; vim lawv yuav piam sij mus.\n\n32 Kev txom nyem yuav raug rau tej neeg dig muag uas tsis kam pom; vim lawv kuj yuav piam sij tib yam nkaus.\n\n33 Kev txom nyem yuav raug rau tej neeg uas tsis muaj lub siab ntseeg, vim txoj kev paub ntawm lawv tej kev tsis ncaj ncees yuav ua rau lawv mob heev nyob hauv hnub kawg.\n\n34 Kev txom nyem yuav raug rau tej neeg dag, vim nws yuav raug pov mus rau hauv ntuj txiag teb tsaus.\n\n35 Kev txom nyem yuav raug rau tej neeg tua neeg uas txhob txwm tua, vim nws yeej yuav tuag.\n\n36 Kev txom nyem yuav raug rau tej neeg uas ua txhaum kev nkauj kev nraug, vim lawv yuav raug muab pov rau hauv ntuj txiag teb tsaus.\n\n37 Muaj tseeb tiag, kev txom nyem yuav raug rau cov uas teev dab teev mlom, vim tus dab ntawm cov dab tag nrho yuav zoo siab kawg nkaus rau lawv.\n\n38 Thiab, lo kawg no, kev txom nyem yuav raug rau txhua leej txhua tus uas tuag nyob hauv lawv tej kev txog kev txhaum; vim lawv yuav rov qab mus cuag Vajtswv, thiab yuav pom nws lub ntsej muag, thiab lawv tseem yuav nyob hauv lawv tej kev txog kev txhaum.\n\n39 Au, kuv cov kwv tij uas kuv hlub es, nco ntsoov txoj kev phem heev uas yog tawm tsam tus Vajtswv Dawb Huv ntawd, thiab txoj kev phem heev uas yog mloog tej lus ntxias ntawm tus uas txawj txawj ntxias. Nco ntsoov tias, kev xav txog khoom ntiaj teb yog txoj kev tuag, thiab kev xav txog tej uas yog sab ntsuj plig yog txoj sia nyob mus ib txhis.\n\n40 Au, kuv cov kwv tij uas kuv hlub es, cia li cuab pob ntseg mloog kuv tej lus. Nco ntsoov Ixayees Tus Dawb Huv tej kev tshav ntuj. Tsis txhob hais tias kuv tau qhia tej yam uas nyuaj heev rau nej; vim yog nej hais, ces yog nej yuav hais saib tsis taus qhov tseeb; vim kuv tsuas qhia tus uas Tsim nej tej lus xwb. Kuv paub hais tias tej lus tseeb mas yeej nyuaj kawg nkaus rau cov neeg tsis dawb huv txhua leej txhua tus; tiam sis cov neeg ncaj ncees yeej tsis ntshai tej ntawd li, vim lawv hlub txoj kev tseeb thiab yeej tsis tshee.\n\n41 Au ces, kuv cov kwv tij uas kuv hlub es, cia li los cuag tus Tswv, uas yog Tus Dawb Huv. Nco ntsoov tias nws tej kev mas yog tej uas ncaj ncees. Saib seb, txoj kev uas rau neeg taug mas nqaim kawg, tiam sis nws mus ncaj nraim rau tus Tswv, thiab tus uas zov lub rooj vag yog Ixayees Tus Dawb Huv; thiab nws tsis ntiav ib tug tub qhe zov li; thiab tsis muaj lwm txoj kev li tsuas yog mus ntawm lub rooj vag xwb; vim yuav dag ntxias tsis tau nws, vim tus Tswv uas yog Vajtswv yog nws lub npe.\n\n42 Thiab cov uas khob qhov rooj, nws yuav qhib qhov rooj rau tus ntawd; tej neeg txawj ntse, thiab tej neeg kawm paub, thiab lawv cov uas nplua nuj, uas khav txiv vim lawv tej kev kawm, thiab lawv tej tswv yim, thiab lawv tej kev nplua nuj—muaj tseeb tiag, lawv yog cov uas nws yuav tsis quav ntsej; thiab tsuas yog lawv yuav muab tej no pov tseg mus xwb, thiab yuav tsum xav hais tias lawv yog neeg ruam rau ntawm Vajtswv xub ntiag, thiab txo lawv tej hwj chim tiag tiag los, tsis yog li ntawd mas nws yuav tsis qhib qhov rooj rau lawv.\n\n43 Tiam sis tej neeg txawj ntse thiab tej neeg xyuam xim tej xwm yuav raug muab coj mus zais kom lawv tsis pom mus ib sim neej—muaj tseeb tiag, txoj kev zoo siab ntawd uas tau npaj rau cov ntseeg.\n\n44 Au, kuv cov kwv tij uas kuv hlub es; nco ntsoov kuv tej lus. Saib seb, kuv hle kuv tej ris tsho, thiab kuv muab nchos rau nej pom; kuv thov Vajtswv uas yog kuv txoj kev cawm seeg kom nws muab nws lub qhov muag uas pom tas ib puas yam tsav saib kuv; yog li ntawd, thaum txog hnub kawg nej yeej yuav paub, thaum uas neeg txhua leej txhua tus yuav raug txiav txim rau lawv tej hauj lwm, hais tias Ixayees tus Vajtswv tau ua tim khawv tias kuv tau nchos nej tej kev tsis ncaj ncees tawm ntawm kuv mus lawm, thiab tias kuv yuav sawv ntsug ci ntsa iab ntawm nws xub ntiag, thiab kuv yuav tsis raug nej tej txim.\n\n45 Au, kuv cov kwv tij uas kuv hlub es, tig txav kom deb ntawm nej tej kev txog kev txhaum; hle nws tej saw hlau uas khi nej khov khov kom plam; cia li los cuag tus Vajtswv uas yog nej qhov chaw cuab zog ntawm nej txoj kev cawm seeg.\n\n46 Npaj nej tej ntsuj plig rau hnub ci ntsa iab uas thaum cov neeg ncaj ncees yuav tau txais txoj kev txim lij, twb yog hnub txiav txim, xwv kom nej yuav tsis nkaum nrog txoj kev ntshai; xwv kom nej yuav tsis nco txog nej tej kev txhaum huv tib si li, thiab yuav kom nej tau los qw nrov nrov hais tias: Au tus Tswv Vajtswv tus uas Muaj Hwj Chim loj kawg nkaus, koj txoj kev txiav txim mas ncaj ncees, ncaj ncees kawg—tiam sis kuv paub kuv txoj kev txhaum; kuv tau ua txhaum koj txoj kev cai, thiab kuv tej kev txhaum puav leej yog kuv li; thiab tus dab tau kuv lawm, xwv kom kuv yuav ua nws txoj kev txom nyem uas phem heev ib tug qhev.\n\n47 Tiam sis saib seb, kuv cov kwv tij, puas tsim nyog kuv yuav tsa kom nej tsim rau ntawm tej yam xwm tiag tiag no los rau saum yaj no? Kuv puas yuav tsim txom nej tej ntsuj nplig yog hais tias nej tej siab yeej huv huv lawm? Kuv puas yuav qhia meej rau nej raws li txoj kev meej ntawm qhov tseeb yog nej yeej tsis muaj kev txhaum?\n\n48 Saib seb, yog nej yeej dawb huv lawm ces kuv yeej yuav hais rau nej txog tej kev dawb huv thiab xwb; tiam sis xws li nej tsis dawb huv, es nej ho ntsia kuv zoo li ib tug xib hwb, ces nws yuav tsum tsim nyog tias kuv qhia nej txog lub nra ntawm txoj kev txog txhaum.\n\n49 Saib seb, kuv tus ntsuj plig ntxub tej kev txog kev txhaum, thiab kuv lub siab nyiam txoj kev ncaj ncees; thiab kuv yuav qhuas kuv tus Vajtswv lub npe uas dawb huv.\n\n50 Cia li los, kuv cov kwv tij, txhua tus uas nqhis, nej cia li los rau ntawm cov dej; thiab tus uas tsis muaj nyiaj, cia li los muas thiab los noj; muaj tseeb tiag, cia li los muas kua txiv hmab thiab kua mis tsis yuav nyiaj thiab tsis yuav nqi li.\n\n51 Yog li ntawd, tsis txhob siv nyiaj rau tej uas tsis tsim nqi, los sis txhob siv nej tej zog rau tej uas yuav tsis txaus nej siab. Cia li mob siab mloog kuv, thiab nco ntsoov tej lus uas kuv tau qhia lawm; thiab cia li los cuag Ixayees Tus Dawb Huv, thiab cia siab rau tej uas yuav piam sij tsis tau, los sis tsis txawj lwj mus, thiab cia nej tej ntsuj plig nyob kaj siab rau tej khoom noj nplua mias.\n\n52 Saib seb, cov kwv tij uas kuv hlub es, nco ntsoov nej tus Vajtswv tej lus; thaum nruab hnub cia li thov nws kom tsis tu ncua, thiab thaum hmo ntuj cia li ua tsaug rau nws lub npe uas dawb huv. Cia nej tej siab tej ntsws zoo siab.\n\n53 Thiab saib seb tus Tswv tej kev khi lus zoo npaum li cas, thiab nws txoj kev uas tau nqis los nrog noob neej nyob zoo kawg nkaus li; thiab vim nws txoj kev tshav ntuj, txoj kev zoo, thiab txoj kev hlub tshua, nws tau cog lus tseg rau peb tias peb tej noob yuav tsis raug puas tsuaj mus huv tib si, raws li sab cev nqaij daim tawv, tiam sis nws yuav tseg lawv; thiab nyob rau hauv ntau tiam neeg yav tom ntej lawv yuav rais los mus ua ib ceg neeg ncaj ncees rau tsev neeg Ixayees.\n\n54 Thiab nim no, kuv cov kwv tij, kuv yuav qhia rau nej ntxiv; tiam sis cia tag kis tso kuv mam li hais cov lus uas kuv tshuav rau nej. Amees.\n\n", "2-ne 10": "[center][font_size=26]Tshooj 10[/font_size][/center]\n\n[i]Cov Neeg Yudais yuav muab lawv tus Vajtswv ntsia rau saum ntoo khaub lig—Lawv yuav tawg khiav ri niab mus txog thaum uas lawv rov pib ntseeg nws—Teb chaws Amelikas yuav yog ib thaj av ywj pheej uas nyob tsis muaj huab tais kav—Yuav tsum sib raug zoo rau Vajtswv thiab txais tau txoj kev cawm seeg los ntawm nws txoj kev zoo. Kwv yees li 559–545 xyoo ua ntej yug Yexus.[/i]\n\n1 Thiab nim no kuv, Yakhauj, rov qhia rau nej dua, kuv cov kwv tij uas kuv hlub, uas hais txog ceg neeg ncaj ncees uas kuv tau hais lawm.\n\n2 Vim saib seb, tej lus cog tseg uas peb tau txais lawm yog tej lus cog tseg rau peb raws li sab cev nqaij daim tawv; yog li ntawd, li uas nws tau qhia rau kuv tias muaj coob leej ntawm peb tej me nyuam yuav piam sij rau sab cev nqaij daim tawv vim txoj kev tsis ntseeg, txawm li ntawd los, Vajtswv tseem yuav hlub tshua coob leej thiab; thiab peb tej me nyuam yuav raug txum tim rov los, xwv kom lawv yuav los rau qhov uas yuav muab kev paub txog qhov tseeb ntawm lawv tus Txhiv Dim rau lawv.\n\n3 Yog li ntawd, ib yam li kuv tau hais rau nej lawm, nws tsim nyog tias tus Khetos—vim nag hmo tus tim tswv tau hais rau kuv tias nws lub npe yuav tsum hu li no—yuav los rau hauv cov Neeg Yudais, los rau hauv cov uas ua phem heev dua li luag lwm tus nyob hauv ntiaj teb no; thiab lawv yuav muab nws ntsia rau saum ntoo khaub lig—vim Vajtswv yeej pom zoo li no, thiab yeej tsis muaj ib haiv neeg twg uas nyob hauv ntiaj teb no es yuav muab lawv tus Vajtswv ntsia rau saum ntoo khaub lig.\n\n4 Vim yog hais tias tej txuj ci tseem ceeb loj no tau ua rau hauv lwm haiv neeg ces lawv yeej yuav hloov siab lees txim, thiab paub hais tias nws yog lawv tus Vajtswv.\n\n5 Tiam sis vim tej xib hwb cuav tej hauj lwm thiab tej kev tsis ncaj ncees, lawv cov uas nyob hauv Yeluxalees yuav ua lawv tej caj dab tawv qhwb qhawv tsis kam lees yuav nws, es kom muab nws ntsia rau saum ntoo khaub lig.\n\n6 Yog li ntawd, vim lawv tej kev tsis ncaj ncees, tej kev puas tsuaj, tej kev tshaib kev nqhis, tej kab mob kev nkeeg, thiab tej kev nqaij ntuag ntshav nrog yuav los raug rau lawv; thiab lawv cov uas tsis raug puas tsuaj los yuav raug khiav ri niab mus rau txhua txhia haiv neeg huv tib si.\n\n7 Tiam sis saib seb, tus Tswv uas yog Vajtswv hais li no: Thaum txog hnub uas lawv yuav los ntseeg kuv, tias kuv yog tus Khetos, ces kuv yuav rov qab ceev tej lus uas kuv tau khi tseg rau lawv tej yawg koob tias lawv yuav raug txum tim rov los ntawm cev nqaij daim tawv, nyob rau hauv lub ntiaj teb no, rov mus rau tej av uas yog lawv qub txeeg qub teg.\n\n8 Thiab yuav tau muaj tias tom qab uas lawv tau nyob ri niab ntev heev lawm lawv yuav raug muab sau los ua ke dua, yuav los hauv tej koog pov txwv ntawm tej dej hiav txwv, thiab los hauv plaub ceg kaum ntuj los; thiab Lwm Haiv Neeg yuav tsim txiaj heev nyob ntawm kuv lub qhov muag, Vajtswv hais li ntawd, ntawm qhov uas yuav coj lawv los mus rau tej av uas yog lawv qub txeeg qub teg.\n\n9 Muaj tseeb tiag, Lwm Haiv Neeg tej vaj ntxwv yuav ua txiv qhuav tu yug rau lawv, thiab lawv tej niam vaj ntxwv yuav rais los ua lawv niam qhuav tu yug; yog li ntawd, tus Tswv tej lus cog tseg yog cov uas zoo kawg nkaus rau Lwm Haiv Neeg, vim nws tau hais li, thiab leej twg yuav muaj peev xwm cam tau?\n\n10 Tiam sis saib seb, thaj av no, Vajtswv tau hais tias, yuav yog ib thaj av uas cia ua nej qub txeeg qub teg, thiab Lwm Haiv Neeg yuav tau txais koob hmoov nyob rau saum thaj av no.\n\n11 Thiab thaj av no yuav yog ib thaj av uas nyob ywj siab pub rau Lwm Haiv Neeg, thiab yuav tsis muaj vaj ntxwv nyob saum thaj av no, tsa rau Lwm Haiv Neeg.\n\n12 Thiab kuv yuav txhawb thaj av no lub dag lub zog tawm tsam lwm haiv neeg huv tib si.\n\n13 Thiab Vajtswv hais tias, tus uas tuaj tawm tsam Xi-oos tus ntawd yuav raug piam sij.\n\n14 Vim tus uas tsa ib tug vaj ntxwv sawv tawm tsam kuv yuav raug piam sij, vim kuv, tus Tswv, uas yog tus vaj ntxwv saum ntuj ceeb tsheej, yuav los ua lawv tus vaj ntxwv, thiab kuv yuav ua lub teeb rau lawv cov uas mloog kuv tej lus mus ib txhis li.\n\n15 Yog li ntawd, vim tej yam xwm no, kom kuv tej kev khi lus uas kuv tau khi rau noob neej yuav raug ua kom tiav, tias kuv yuav pab lawv thaum lawv tseem ua neej nyob, kuv yuav tsum ua kom tej hauj lwm ntsiag to ntawm txoj kev tsaus ntuj, tej neeg tua neeg, thiab tej kev phem kev qias puas tsuaj mus.\n\n16 Yog li ntawd, tus uas tawm tsam Xi-oos, tag nrho cov Neeg Yudais thiab tag nrho Lwm Haiv Neeg, tag nrho cov neeg ua qhev thiab cov neeg dim txim, tag nrho poj niam thiab txiv neej, yuav piam sij; vim lawv yog cov tib neeg ntiaj teb uas ua phem ua qias; vim tus uas tsis tuaj kuv tog tus ntawd yeej tawm tsam kuv, peb tus Vajtswv hais li.\n\n17 Vim kuv yuav ua kom kuv tej lus uas kuv tau cog tseg rau noob neej, tias kuv yuav pab lawv thaum lawv tseem ua neej nyob no, tiav—\n\n18 Yog li ntawd, kuv cov kwv tij uas kuv hlub, peb tus Vajtswv hais li no: Kuv yuav kom Lwm Haiv Neeg ua kom nej tej xeeb leej xeeb ntxwv muaj kev kub ntxhov; txawm li ntawd los, kuv yuav ua kom Lwm Haiv Neeg muaj siab mos siab muag, xwv kom lawv yuav zoo li leej txiv rau nej tej noob; yog li ntawd, Lwm Haiv Neeg yuav tau txais koob hmoov thiab yuav raug suav nrog tsev neeg Ixayees.\n\n19 Yog li ntawd, kuv yuav tshwj thaj av no tseg cia rau nej tej noob, thiab rau lawv cov uas yuav los nrog nej tej xeeb leej xeeb ntxwv nyob, mus tas mus li, ua thaj av uas yog lawv qub txeeg qub teg; vim Vajtswv tau hais rau kuv tias nws yog thaj av uas zoo tshaj li lwm thaj av huv tib si, yog li ntawd, kuv xav kom txhua tus neeg uas nyob rau saum thaj av no teev tiam kuv, Vajtswv hais li.\n\n20 Thiab nim no, kuv cov kwv tij uas kuv hlub es, peb pom tau tias peb tus Vajtswv uas muaj kev hlub tau qhia rau peb paub ntau yam txog tej xwm no kawg li, cia peb nco ntsoov txog nws, thiab muab peb tej kev txhaum tso pov tseg, thiab tsis txhob nyo peb tej taub hau, vim peb twb tsis raug ntiab tawm; txawm li ntawd los, peb tau raug tav tawm ntawm thaj av uas yog peb qub txeeg qub teg; tiam sis peb tau raug coj tuaj rau ib thaj av uas zoo dua lawm, vim tus Tswv tau muab tus dej hiav txwv ua peb txoj kev, thiab peb tau nyob rau saum ib lub koog pov txwv hauv dej hiav txwv.\n\n21 Tiam sis tus Tswv tej lus cog tseg uas nws tau cog rau lawv cov uas nyob rau sau tej koog pov txwv mas tseem ceeb kawg nkaus li; yog li ntawd ib yam li nws hais tias tej koog pov txwv, mas nws yeej yuav tsum muaj ntau lub koog pov txwv dua li no, thiab peb cov kwv tij kuj tau txais nyob hauv cov koog pov txwv ntawd.\n\n22 Vim saib seb, tus Tswv uas yog Vajtswv tau coj cov neeg hauv tsev neeg Ixayees khiav ib lub sij hawm dhau ib lub sij hawm, raws nraim li nws lub siab nyiam thiab nws pom zoo. Thiab nim no saib seb, tus Tswv yeej nco ntsoov txhua leej txhua tus uas tau ntshua lawm huv tib si, yog li ntawd nws kuj nco ntsoov txog peb thiab.\n\n23 Yog li ntawd, nej cia li zoo siab hlo, thiab nco ntsoov tias nej muaj kev ywj pheej ua dab tsi rau nej los tau—yuav xaiv txoj kev tuag uas kav mus ib txhis los sis xaiv txoj sia nyob mus ib txhis.\n\n24 Yog li ntawd, kuv cov kwv tij uas kuv hlub es, cia li ua nej lub neej mus raws li Vajtswv nyiam, thiab tsis txhob ua mus raws li tus dab lub siab nyiam thiab mus raws li cev nqaij daim tawv; thiab nco ntsoov tias, tom qab uas nej ua li Vajtswv nyiam lawm, qhov uas nej raug cawm dim twb yog nyob hauv thiab dhau los ntawm Vajtswv txoj kev zoo xwb.\n\n25 Yog li ntawd, los ntawm lub hwj chim ntawm txoj kev sawv hauv qhov tuag rov qab los thov Vajtswv tsa nej sawv hauv txoj kev tuag, thiab los ntawm lub hwj chim ntawm txoj kev theej txhoj thov Vajtswv tsa nej sawv hauv txoj kev tuag uas kav ib txhis, xwv kom nej yuav tau raug txais mus nyob rau hauv Vajtswv lub nceeg vaj uas nyob mus ib txhis, xwv kom nej yuav qhuas nws los ntawm Vajtswv txoj kev zoo. Amees.\n\n", "2-ne 11": "[center][font_size=26]Tshooj 11[/font_size][/center]\n\n[i]Yakhauj tau pom nws tus Txhiv Dim—Mauxes txoj kev cai yog lub cim txog tus Khetos thiab ua tim khawv qhia tseeb tias nws yuav los. Kwv yees li 559–545 xyoo ua ntej yug Yexus.[/i]\n\n1 Thiab nim no, Yakhauj tau hais ntau yam xwm ntxiv rau kuv cov neeg nyob rau lub sij hawm ntawd; txawm li ntawd los tsuas yog tej yam no xwb uas kuv tau muab sau tseg, vim tej uas kuv tau muab sau cia lawm kuv xav hais tias txaus lawm.\n\n2 Thiab nim no kuv, Nifais, sau ntxiv txog Yaxayas tej lus, vim kuv zoo siab heev rau nws tej lus. Vim kuv yuav muab nws tej lus los piv rau kuv cov neeg, thiab kuv yuav xa tej lus no mus thoob plaws rau kuv tej me nyuam huv tib si, vim nws tau pom kuv tus Txhiv Dim lawm tiag, twb ib yam li kuv tau pom nws.\n\n3 Thiab kuv tus kwv, Yakhauj, kuj tau pom nws ib yam li uas kuv tau pom nws; yog li ntawd, kuv yuav xa lawv tej lus mus rau kuv cov me nyuam mus xyaum kom lawv paub tseeb tias kuv tej lus muaj tseeb tiag. Yog li ntawd, los ntawm peb tug cov lus, Vajtswv tau hais tias, kuv yuav tsa qhov tseeb ntawm kuv lo lus. Txawm li ntawd los, Vajtswv tau xa ntau tus tim khawv ntxiv, thiab nws tau xyam qhia nws tej lus huv tib si.\n\n4 Saib seb, kuv lub siab nyiam xyam qhov tseeb rau kuv cov neeg txog qhov uas tus Khetos yuav los tiag; rau qhov, vim yog lub ntsiab no thiaj li muaj Mauxes txoj kev cai; thiab txhua txhia yam huv tib si uas Vajtswv muab los rau noob neej txij li puag thaum chiv keeb los, yog tej cim uas qhia txog yam nws yuav ua.\n\n5 Thiab kuv kuj txaus siab heev rau tus Tswv tej kev khi lus uas nws tau khi tseg rau peb tej yawg koob; muaj tseeb tiag, kuv txaus siab heev rau nws txoj kev zoo, thiab nws txoj kev txim lij, thiab nws lub hwj chim, thiab nws txoj kev hlub uas muaj nyob hauv lub tswv yim tseem ceeb thiab nyob mus ib txhis ntawm txoj kev cawm dim los ntawm txoj kev tuag.\n\n6 Thiab kuv txaus siab heev rau qhov tseeb rau kuv cov neeg tias tsuas yog tus Khetos los pab xwb mas noob neej txhua tus thiaj li yuav tsum piam sij.\n\n7 Vim yog tsis muaj tus Khetos ces yeej tsis muaj Vajtswv; thiab yog tsis muaj Vajtswv ces yeej tsis muaj peb, vim yuav tsis muaj kev tsim lub qab ntuj no. Tiam sis nws muaj Vajtswv, thiab nws yog tus Khetos, thiab nws yeej yuav los thaum txog nws lub sij hawm lawm.\n\n8 Thiab nim no kuv sau Yaxayas ib txhia lus tseg cia, xwv kom kuv cov neeg leej twg tau pom tej lus no yuav txhawb nqa lawv tej siab tej ntsws thiab muaj kev zoo siab rau tib neeg sawv daws. Nim no cov no yog cov lus, thiab cia nej muab lawv piv rau nej thiab rau neeg txhua leej txhua tus.\n\n", "2-ne 12": "[center][font_size=26]Tshooj 12[/font_size][/center]\n\n[i]Yaxayas pom lub tuam tsev hauv hnub nyoog kawg, pom kev sib sau ntawm cov neeg Ixayees, thiab pom txoj kev txiav txim hauv milenias thiab kev pom txoj kev thaj yeeb nyab xeeb—Cov neeg khav txiv thiab neeg phem yuav raug txo kom qis hauv lub caij nqis Los Zaum Ob—Piv rau Yaxayas 2. Kwv yees li 559–545 xyoo ua ntej yug Yexus.[/i]\n\n1 Lo lus uas Amoj tus tub Yaxayas tau pom txog Yudas thiab Yeluxalees:\n\n2 Thiab yuav tau muaj tias nyob rau hauv lub caij kawg, thaum lub roob ntawm tus Tswv lub tsev nyob yuav raug tsa rau saum tej ncov roob, thiab yuav raug tsa nyob siab dua li tej roob, thiab txhua haiv neeg yuav ntws los mus rau nws.\n\n3 Thiab muaj neeg coob yuav mus thiab hais tias, nej cia li los, thiab cia peb nce mus rau saum tus Tswv lub roob, mus rau ntawm Yakhauj tus Vajtswv lub tsev; thiab nws yuav qhia rau peb txog nws tej kab tej ke, thiab peb yuav taug nws tej kev; vim txoj kev cai yeej yuav tawm hauv Xi-oos mus, thiab tus Tswv txoj lus yuav tuaj hauv Yeluxalees tuaj.\n\n4 Thiab nws yuav txiav txim rau txhua haiv neeg, thiab yuav cem neeg coob leej ntau tus hnyav heev: thiab lawv yuav muab lawv tej ntaj los ntaus ua khais, thiab muab lawv tej hmuv los ntaus ua liag—ib haiv neeg yuav tsis tsa ntaj tawm tsam ib haiv neeg, thiab lawv yuav tsis kawm ua tsov ua rog ib zaug ntxiv li lawm.\n\n5 Au Yakhauj tsev neeg, nej cia li los thiab cia peb mus kev hauv tus Tswv txoj kev kaj; muaj tseeb tiag, los los mas, vim nej txhua tus tau mus yuam kev lawm, txhua leej txhua tus nyias mus rau nyias tej kev phem.\n\n6 Yog li ntawd, Au tus Tswv es, koj tau muab koj cov neeg, uas yog Yakhauj tsev neeg tso lam theeb puam, vim lawv tau coj lawv tej dab qhuas mus raws li cov neeg uas tuaj pem sab hnub tuaj tej dab qhuas, thiab lawv mus mloog rau tej niag neeg uas txawj saib kab tes li cov neeg Filitees, thiab lawv zoo siab rau tej uas yog neeg pej kum teb tej me nyuam.\n\n7 Lawv lub teb chaws kuj muaj nyiaj muaj kub nplua mias, lawv tej nyiaj txiag yeej tsis muaj qhov uas yuav tag ib zaug li; lawv lub teb chaws los kuj muaj nees puv npo, thiab lawv tej tsheb nees luag yeej tsis paub tas li.\n\n8 Lawv lub teb chaws los kuj muaj mlom puv nkaus; lawv teev tiam tej uas lawv ob txhais tes ua, tej uas lawv tej ntiv tes tau ua.\n\n9 Thiab tus neeg phem nws yeej tsis kam nyo taub hau, thiab tus neeg khav txiv nws yeej tsis kam txo nws lub hwj chim, yog li ntawd, yuav tsis zam txim rau nws.\n\n10 Au nej cov neeg uas phem es, cia li nkag mus rau hauv lub pob zeb, thiab cia li khiav nkaum rau hauv tej qhov taub, vim tus Tswv txoj kev uas sawv daws ntshai thiab lub yeeb koob ntawm nws lub hwj chim yuav nplawm nej.\n\n11 Thiab yuav muaj tias tej neeg muaj plhus yuav raug txo hwj chim, thiab tej neeg khav txiv yuav raug kom nyo taub hau, thiab tus Tswv tib leej xwb thiaj yuav raug tsa kom siab hnub ntawd.\n\n12 Vim tsis ntev no hnub uas yog Ib Tsoom Tub Rog tus Tswv li yuav los rau txhua haiv neeg, muaj tseeb tiag, yuav los rau txhua leej txhua tus; muaj tseeb tiag, yuav los rau cov neeg khav txiv thiab cov neeg muaj plhus, thiab rau txhua tus uas khav txiv, thiab nws yuav raug txo hwj chim.\n\n13 Muaj tseeb tiag, thiab tus Tswv hnub yeej yuav los rau Lenpanoos tej ntoo ntshaub txhua tus huv tib si, vim lawv yog cov uas siab heev thiab tsis txo hwj chim hlo li; thiab yuav los rau Npasas tej ntoo ntseej txhua tus huv tib si;\n\n14 Thiab yuav los rau tej roob siab siab txhua lub huv tib si, thiab yuav los rau txhua lub toj huv tib si, thiab yuav los rau txhua haiv neeg uas tsis txo hwj chim, thiab yuav los rau txhua txhia pab neeg;\n\n15 Thiab yuav los rau txhua tus pej thuam uas siab, thiab yuav los rau txhua txhia tus ntsa laj kab;\n\n16 Thiab yuav los rau txhua lub nkoj uas nyob hauv dej hiav txwv, thiab yuav los rau txhua lub nkoj nyob hauv Thasis, thiab yuav los rau txhua qhov chaw ntxim siab.\n\n17 Thiab cov neeg muaj plhus yuav raug nyo taub hau, thiab cov neeg khav txiv yuav raug txo hwj chim; thiab tus Tswv tib leeg xwb thiaj yuav raug tsa kom siab hnub ntawd.\n\n18 Thiab nws yuav rhuav kom tej mlom puas tsuaj mus huv tib si.\n\n19 Thiab lawv yuav tau mus rau hauv tej qhov tsua, thiab mus rau hauv tej qhov av, vim txoj kev ntshai ntawm tus Tswv yuav los rau saum lawv thiab yeeb koob ntawm nws lub hwj chim yuav los nplawm lawv, thaum uas nws sawv los co lub ntiaj teb no kom tshee hnyo.\n\n20 Nyob rau hnub ntawd neeg yuav muab nws tej mlom nyiaj, thiab nws tej mlom kub, uas nws tau ua coj los teev tiam, pov tseg rau tej tshwb liag thiab tej puav;\n\n21 Yuav mus rau hauv tej pob zeb uas muaj chaw nrug, thiab mus rau saum tej ncov pob zeb uas ua pob caus, vim txoj kev uas neeg ntshai tus Tswv yuav los rau saum lawv thiab lub hwj chim ntawm nws lub yeeb koob yuav nplawm lawv, thaum uas nws sawv los co lub ntiaj teb no kom tshee hnyo.\n\n22 Cia li tsum tsis txhob cia siab rau tib neeg, cov uas ua pa tawm ntawm nws qhov ntswg; vim nws puas muaj yam dab tsi uas tseem ceeb?\n\n", "2-ne 13": "[center][font_size=26]Tshooj 13[/font_size][/center]\n\n[i]Yudas thiab Yeluxalees yuav raug rau txim rau lawv txoj kev tsis mloog lus—Tus Tswv zam txim rau thiab txiav txim rau nws cov neeg—Xi-oos tej ntxhais yuav raug foom thiab tsim txom vim lawv tej kev ntiaj teb—Piv rau Yaxayas 3. Kwv yees li 559–545 xyoo ua ntej yug Yexus.[/i]\n\n1 Vim saib seb, tus Tswv, uas yog Ib Tsoom Tub Rog tus Tswv, yuav muab tej khoom noj thiab khoom haus, zaub mov noj tag nrho, thiab tej dej haus huv tib si tshem tawm hauv Yeluxalees, thiab hauv Yudas—\n\n2 Tus neeg muaj hwj chim, thiab tus neeg ua tsov ua rog, tus neeg txiav txim, thiab tus yaj saub, thiab tus neeg txawj ntse, thiab tus txwj laus neeg;\n\n3 Tus thawj tub rog pawg tsib caug, thiab tus neeg ua nom ua tswv, thiab tus neeg pab cuam, thiab tus neeg uas txawj ua yees siv, thiab tus neeg uas txawj hais lus rau laj mej pej xeem.\n\n4 Thiab kuv yuav muab me nyuam rau lawv los ua lawv tej huab tais, thiab tej me nyuam mos yuav los kav lawv.\n\n5 Thiab tej neeg yuav raug ib tug ua kom ib tug nyuaj siab, thiab txhua txhia leej yuav ua kom nws tej neeg zej zog muaj kev nyuaj siab; tus me nyuam yuav tsis ntshai tej laus, thiab tej laj mej pej xeem sawv tawm tsam tej nom tej tswv.\n\n6 Thaum muaj ib tug neeg yuav tuav nkaus nws tus kwv tij ntawm nws txiv tsev neeg, thiab yuav hais tias: Koj muaj ris tsho hnav, koj cia li los ua peb tus nom, thiab tsis txhob cia tej kev puas ntsoog no los rau hauv koj qab teg—\n\n7 Nyob rau hnub ntawd nws yuav tawv, hais tias: Kuv yuav tsis kam ua tus kho tib neeg; vim nyob hauv kuv lub tsev tsis muaj mov noj los sis tsis muaj ris tsho hnav; tsis txhob muab kuv ua tus nom kav cov neeg.\n\n8 Vim Yeluxalees twb raug puas tsuaj lawm, thiab Yudas twb poob lawm, vim lawv tej nplaig thiab tej hauj lwm lawv ua, tau tawm tsam tus Tswv, kom twb qaug lub qhov muag ntawm nws lub yeeb koob.\n\n9 Lawv tej ntsej muag twb ua tim khawv rau lawv, thiab tshaj lawv tej kev txhaum zoo ib yam li cov neeg uas nyob hauv lub nroog Xaudoos, thiab lawv yeej zais tsis tau li. Lawv tej ntsuj plig yuav raug kev txom nyem, vim lawv tau muab nqe zog phem rov rau lawv!\n\n10 Hais rau cov neeg ncaj ncees tias lawv yuav noj qab nyob zoo; vim lawv yuav tau noj tej txiv ntoo uas lawv ua.\n\n11 Kev txom nyem yuav raug rau cov neeg phem, vim lawv yuav piam sij mus; vim lub nqi zog ntawm lawv tej tes yuav los raug rau lawv!\n\n12 Thiab kuv cov neeg, tej me nyuam yog lawv tej neeg tsim kev nyuaj siab, thiab tej poj niam kav lawv. Au kuv cov neeg es, lawv cov uas coj nej ua kom nej ua txhaum thiab rhuav nej tej kev.\n\n13 Tus Tswv twb sawv ntsug hais, thiab sawv los txiav txim rau cov neeg.\n\n14 Tus Tswv yuav txiav txim rau nws tej txwj laus neeg thiab cov tub huab tais uas nyob hauv lawv; vim nej tau muab tej khoom tom tej neeg pluag tog vaj thiab tog tsev coj los noj tag nyob hauv nej tej tsev.\n\n15 Tus Tswv uas yog Ib Tsoom Tub Rog tus Vajtswv hais tias, nej xav tau dab tsi? Nej muab kuv cov neeg ntaus ntsoog txaws, thiab zom tej neeg pluag tej ntsej muag.\n\n16 Tus Tswv hais ntxiv, hais tias: Vim Xi-oos tej ntxhais mas khav txiv heev, thiab mus kev mas ncav caj dab thiab tej qhov muag mas cus ciav rau ub rau no, thaum lawv mus kev mas mus mi muaj plhus ntxiag, thiab lawv tej ko taw mas nrov nrib nreeb—\n\n17 Yog li ntawd tus Tswv yuav foom kom Xi-oos tej ntxhais khaus taub hau thiab hle tawv, thiab tus Tswv yuav pom tau lawv tej yam uas npog ntshis.\n\n18 Nyob rau hnub ntawd tus Tswv yuav muab lawv tej saw nyiaj saw kub uas nrov zoo nkauj, thiab tej kaus mom paj, thiab saw caj dab uas kheej li lub hli pov tseg;\n\n19 Tej saw hlau thiab saw tes, thiab tej phuam npog ntsej muag;\n\n20 Tej kaus mom nyiaj kaus mom kub, thiab tej saw uas coj ntawm tej kav ceg, tej saw khi taub hau, thiab tej txws rau tshuaj tsw qab, thiab tej kauj ntseg;\n\n21 Tej nplhaib, thiab tej kauj ntswg;\n\n22 Tej ce ris tsho uas muaj nuj nqis, thiab tej kaus mom huab tais, thiab tej tsho loj, thiab tej hnab rau nyiaj;\n\n23 Tej tsom qhov muag, thiab tej ntaub uas zoo zoo, thiab tej phuam vas taub hau thiab caj dab, thiab tej phuam npog qhov muag.\n\n24 Thiab yuav muaj tias, tej qhov uas tsw qab ces yuav raug tsw phem tuaj; thiab qhov uas yog txoj siv, yuav yog txoj hlua tuaj; qhov uas muaj plaub hau ntev loo, yuav do hau tuaj; qhov uas yog ib lub ntiab tsuj ntiab npuag, yuav yog ib lub niag ntiab seev tsaj; qhov uas zoo nkauj, yuav yog qhov uas kub hnyiab.\n\n25 Koj tej neeg yuav tuag rau hniav ntaj hniav riam thiab koj tej neeg uas muaj dag muaj zog yuav raug poob tsam.\n\n26 Thiab nws tej neeg yuav quaj ntsuag thiab tau kev txom nyem; thiab nws yuav nyob qhuav qhawv, thiab yuav zaum tib pob rau hauv av.\n\n", "2-ne 14": "[center][font_size=26]Tshooj 14[/font_size][/center]\n\n[i]Xi-oos thiab nws tej ntxhais yuav raug txhiv dim thiab ua kom dawb huv nyob rau hauv lub caij milenias—Piv rau Yaxayas 4. Kwv yees li 559–545 xyoo ua ntej yug Yexus.[/i]\n\n1 Thiab nyob rau hnub ntawd, xya tus poj niam yuav yuav ib tug txiv neej, es hais tias: Peb yuav noj peb zaub peb mov, thiab hnav peb tsoos peb tsho; tsuas yog cia peb hu mus raws li koj lub npe xwb xwv kom tshem tau peb txoj kev txaj muag ntawm peb mus.\n\n2 Nyob rau hnub ntawd tus Tswv ceg neeg yuav zoo nkauj heev thiab muaj yeeb koob; lub ntiaj teb tej txiv hmab txiv ntoo yuav loj hlob thiab ua zoo rau lawv cov ntawm Ixayees uas tau dim ntawm txoj kev puas tsuaj.\n\n3 Thiab yuav muaj tias, lawv cov uas tseg nyob rau hauv Xi-oos thiab tseem nyob rau hauv Yeluxalees yuav raug hu ua cov neeg dawb huv, txhua leej txhua tus uas raug sau cia lawm nrog cov tseem muaj sia nyob rau hauv Yeluxalees—\n\n4 Thaum tus Tswv tau ntxuav Xi-oos tej ntxhais qhov vuab tsuab, thiab tau ntxuav Yeluxalees tej ntshav kom dawb huv tawm ntawm sawv daws uas nyob hauv los ntawm txoj kev txiav txim tus ntsuj plig thiab los ntawm txoj kev kub hnyiab tus ntsuj plig.\n\n5 Thiab tus Tswv yuav tsim ib tau huab uas muaj pa hluav taws nyob rau thaum nruab hnub thiab tsim ib tug nplaim hluav taws uas cig ntsa iab nyob rau thaum tsaus ntuj rau saum lub roob Xi-oos txhua qhov chaw nyob; vim nyob rau saum tag nrho Xi-oos tej yeeb koob yuav tsum muaj kev thaiv.\n\n6 Thiab yuav muaj ib lub tsev ntaub kom muaj duab ntxoo los roos hnub thaum kub kub, thiab yog ib qho chaw nkaum, thiab yog ib qho chaw nyob nkaum cua daj cua dub thiab nkaum nag.\n\n", "2-ne 15": "[center][font_size=26]Tshooj 15[/font_size][/center]\n\n[i]Tus Tswv lub vaj txiv hmab Ixayees yuav ciaj los mus ua ib qho chaw tsis muaj neeg nyob thiab nws cov neeg yuav raug tawg khiav ri niab—Tej kev txom nyem yuav los rau lawv nyob hauv lawv qhov yuam kev thiab thaum lawv tawg khiav ri niab ntawd—Tus Tswv yuav tsa ib tug chij thiab sau cov neeg Ixayees—Piv rau Yaxayas 5. Kwv yees li 559–545 xyoo ua ntej yug Yexus.[/i]\n\n1 Thiab thaum ntawd kuv yuav hu ib zaj nkauj uas kuv nyiam rau tus neeg uas kuv hlub, hais chwv txog nws lub vaj txiv hmab. Tus neeg kuv hlub muaj ib lub vaj txiv hmab nyob pem ib lub roob uas txi txiv zoo heev.\n\n2 Thiab nws tau xov laj kab ncig, thiab tau sau tej pob zeb hauv tawm pov tseg, thiab tau muab cov txiv hmab uas zoo tshaj plaws coj los cog rau hauv, thiab tau tsa ib tug pej thuam rau hauv plawv, thiab kuj tau txua ib lub tshuab tso kua txiv hmab rau hauv thiab; thiab nws ntsia ntsoov tias nyaj yuav txi txiv hmab, thiab nws ho mus txi txiv hmab qus lawm.\n\n3 Thiab nim no, Au cov neeg uas nyob hauv Yeluxalees, thiab cov neeg hauv Yudas, kuv thov nej txiav txim, rau kuv thiab kuv lub vaj txiv hmab.\n\n4 Tshuav tej yam dab tsi uas kuv tsis tau ua es kuv yuav tsum ua ntxiv rau kuv lub vaj txiv hmab? Yog li ntawd, cas thaum kuv ntsia ntsoov saib puas yuav txi txiv hmab nws ho mus txi tej txiv hmab qus.\n\n5 Thiab nim no, cia li mus, kuv yuav qhia rau nej saib kuv yuav ua li cas rau kuv lub vaj txiv hmab—Kuv yuav muab tus laj kab ntawd tshem mus, thiab nws yuav raug noj kom tas; thiab kuv yuav tsoo kom cov phab ntsa ntawd vau mus, thiab nws yuav raug tsuj kom tiaj;\n\n6 Thiab kuv yuav rhuav kom nws puas tsuaj mus; nws yuav tsis raug muab yim tej ceg los sis raug nthua; tiam sis yuav muaj nroj muaj pos tuaj; kuv kuj yuav ua kom tej huab tsis txhob tso kom muaj nag los rau hauv li.\n\n7 Vim Ib Tsoom Tub Rog tus Tswv lub vaj txiv hmab yog tsev neeg Ixayees, thiab cov neeg hauv Yudas yog nws cov txiv hmab; thiab nws nrhiav kev txiav txim, tiam sis tsuas muaj kev tsim txom; nrhiav kev ncaj ncees, tiam sis saib seb tsuas muaj kev quaj ntsuag.\n\n8 Kev txom nyem yuav raug rau cov uas pheej mus koom ib tse rau ib tse, mus txog thaum tsis muaj ib qho chaw li lawm, es kom lawv yuav raug muab pov rau hauv plawv ntiaj teb lawv tus kheej!\n\n9 Ntawm kuv ob lub pob ntseg, Ib Tsoom Tub Rog tus Tswv tau hais tias, ntawm qhov tseeb ntau lub tsev yuav khoom qhuav qhawv, thiab tej nroog loj thiab zoo nkauj yuav tsis muaj neeg nyob li.\n\n10 Muaj tseeb tiag, dav li kaum lub vaj txiv hmab yuav zom tau ib thoob kua txiv hmab xwb, thiab cog kaum thoob noob yuav muab tau ib thoob nplej xwb.\n\n11 Kev txom nyem yuav los raug rau lawv cov uas sawv ntxov ntxov thaum sawv ntxov, xwv kom lawv yuav tau los haus dej haus cawv ntau, es haus kom mus txog thaum tsaus ntuj, thiab lawv qaug dej qaug caw!\n\n12 Thiab tej raj, tej ncas, tej nruas, thiab tej raj nkauj see, thiab tej dej tej caw los kuj muaj nyob hauv lawv tej kev noj kev haus; tiam sis lawv tsis xav txog tus Tswv txoj hauj lwm, thiab yeej tsis xav txog tej uas nws txhais tes ua tau.\n\n13 Yog li ntawd, kuv cov neeg tau raug mus poob cev qhev, vim lawv tsis muaj kev paub; thiab lawv tej neeg txawj ntse tau raug tshaib plab, thiab lawv tej pab coob coob tau qhuav rau kev nqhis dej.\n\n14 Yog li ntawd, ntuj txiag teb tsaus tau ua kom nws haj yam loj tuaj, thiab tau rua nws lub qhov ncauj dav dav; thiab lawv tej yeeb koob, thiab lawv tej pab coob coob, thiab lawv tej kev ci zoo nkauj, thiab nws tus uas zoo siab, yuav nqis mus rau hauv ntuj txiag teb tsaus.\n\n15 Thiab tus neeg tsiv tsaim yuav raug txo kom qis, thiab tus neeg nto moo yuav raug txo hwj chim, thiab cov neeg uas muaj qhov muag cus ciav yuav raug txo hwj chim.\n\n16 Tiam sis tus Tswv uas yog Ib Tsoom Tub Rog tus Tswv yuav raug tsa sawv siab nyob rau hauv txoj kev txiav txim, thiab Vajtswv uas dawb huv yuav raug ua kom dawb huv nyob hauv txoj kev ncaj ncees.\n\n17 Thaum ntawd tej yaj yuav noj zaub li lawv ib txwm noj, tej chaw puas tsuaj puas ntsoog ntawm tej uas rog yuav raug tej pej kum noj.\n\n18 Kev txom nyem yuav raug rau lawv cov uas tsis tso lawv tej kev txhaum tseg vim lawv txoj kev khav theeb, thiab cab lawv tej kev txhaum ib yam li cab ib lub tsheb uas twm luag;\n\n19 Uas hais tias: Cia nws nrawm nroos ua nws txoj hauj lwm, xwv kom peb yuav pom tej ntawd; thiab cia Ixayees Tus Dawb Huv txoj kev qhuab qhia los tsuag tsuag, xwv kom peb yuav paub tej ntawd.\n\n20 Kev txom nyem yuav raug rau lawv cov uas hu qhov phem ua qhov zoo, thiab qhov zoo ua qhov phem, uas hu txoj kev tsaus ntuj ua txoj kev kaj, thiab hu txoj kev kaj ua txoj kev tsaus ntuj, thiab muab qhov iab ua qhov qab zib, thiab qhov qab zib ua qhov iab!\n\n21 Kev txom nyem yuav raug rau cov uas lawv xav hais tias lawv txawj thiab cov uas lawv xav hais tias lawv ntse!\n\n22 Kev txom nyem yuav raug rau cov muaj zog uas haus dej haus cawv heev, thiab rau tej neeg uas txawj muab tej cawv muaj zog sib tov;\n\n23 Leej twg tso tej neeg phem dim vim lawv muab nqi zog rau nws, thiab nyiag tej neeg ncaj ncees txoj kev ncaj!\n\n24 Yog li ntawd, ib yam li hluav taws kub tej quav nplej, thiab nplaim taws kub tej quav nyab npleg, lawv tej cag yuav raug lwj mus, thiab lawv tej paj yuav qhuav ntsws yaj tshaws li tej hmoov av; vim lawv tau muab tus Tswv uas yog Ib Tsoom Tub Rog tus Tswv txoj kev cai pov tseg, thiab tau ntxub Ixayees Tus Dawb Huv txoj lus.\n\n25 Yog li ntawd, tus Tswv txoj kev npau taws thiaj npau rau nws cov neeg, thiab nws tau xyab hlo nws txhais tes tawm tsam lawv, thiab tau nplawm lawv; thiab tej roob tau nphau, thiab lawv tej cev uas tau tuag lawm tau raug muab dua pov rau tom tej plawv kev. Rau tag nrho tej no nws txoj kev npau taws tseem tsis tau tsum thiab, tiam sis nws txhais tes tseem xyab li qub.\n\n26 Thiab nws yuav tsa ib tug chij rau ntau haiv neeg uas nyob deb deb, thiab yuav xuav kom lawv cov uas nyob hauv qab ntuj kawg los; thiab saib seb, lawv yuav los nrawm heev kawg nkaus; yuav tsis muaj ib tug twg uas yuav nkees los sis qaug kev li.\n\n27 Yuav tsis muaj ib tug twg uas yuav pw hauv txoj kev tuag los sis tsaug zog hlo li; thiab yuav tsis muaj ib tug twg tej ris tsho ntawm nws duav poob mus li, thiab yuav tsis muaj ib tug twg tej hlua khau tu hlo li;\n\n28 Leej twg tej xub yuav ntse, thiab lawv txhua txhia rab hneev yeej nta tas lawm, thiab lawv tej taw nees yuav tawv npaum nkaus li tej zeb ntais, thiab lawv tej log yuav kiv zoo li tej kiv cua, lawv tej suab yuav nrov npaum li suab tsov ntxhuav.\n\n29 Lawv yuav nyooj zoo li tej thav tsov ntxhuav; muaj tseeb tiag, lawv yuav nyooj, thiab yuav los nthos nkaus tus tsiaj, thiab yuav nqa hlo mus, thiab yuav tsis muaj ib tug twg uas yuav cheem tau.\n\n30 Thiab nyob rau hnub ntawd lawv yuav nyooj nroo ntws rau lawv yam li tej dej hiav txwv uas nrov nroo ntws; thiab yog tias lawv tsa muag ntsia rau thaj av, saib seb, yuav pom kev tsaus ntuj thiab kev nyuaj siab, thiab tej teeb uas ci saum nruab ntug los yuav tsaus mus thiab.\n\n", "2-ne 16": "[center][font_size=26]Tshooj 16[/font_size][/center]\n\n[i]Yaxayas pom tus Tswv—Yaxayas tej kev txhaum tau raug zam txim—Nws tau raug hu los mus qhia tej uas yuav muaj los yav tom ntej—Nws qhia yam uas yuav muaj los yav tom ntej txog txoj kev uas cov Neeg Yudais tsis kam lees yuav Khetos tej lus qhuab qhia—Ib cov neeg uas seem tshuav yuav rov qab los—Piv rau Yaxayas 6. Kwv yees li 559–545 xyoo ua ntej yug Yexus.[/i]\n\n1 Nyob rau hauv xyoo uas vaj ntxwv Uxaiyas tuag, kuv kuj tau pom tus Tswv zaum saum ib lub rooj zaum uas siab thiab raug tsa sawv, thiab nws lub tsho nthuav suab yi lub tuam tsev.\n\n2 Nyob rau sab saum lub rooj zaum muaj ob tug tim tswv sawv saud; ib tug muaj rau phab tis; nws muab ob phab npog nws lub ntsej muag, thiab nws muab ob phab npog nws ko taw, thiab nws muab ob phab ua tis ya.\n\n3 Thiab ib tug thov rau ib tug, thiab hais tias: Dawb Huv, dawb huv, dawb huv, Ib Tsoom Tub Rog tus Tswv; nws lub yeeb koob muaj puv nkaus rau lub ntiaj teb tag nrho.\n\n4 Thiab tej ncej puab rooj tau txav thaum hnov nws lub suab thov, thiab lub tsev tau muaj pa taw puv nkaus.\n\n5 Ces kuv txawm tau hais tias: Kev txom nyem yuav raug rau kuv lauj! vim kuv yuav raug puas tsuaj; vim kuv yog ib tug neeg uas muaj daim di ncauj tsis huv; thiab kuv nyob nrog tej neeg uas muaj di ncauj tsis huv; vim kuv lub qhov muag tau pom tus Vaj Ntxwv, uas yog Ib Tsoom Tub Rog tus Tswv.\n\n6 Ces ib tug tim tswv ceeb tsheej txawm tau ya plaws los rau kuv, muaj ib tug tswm ciab uas tseem cig nyob hauv nws txhais tes, uas nws tau muab ciaj rho tawm saum lub thaj los;\n\n7 Thiab nws tau muab nws tso rau saum kuv qhov ncauj, thiab tau hais tias: Saib seb, qhov no tau chwv koj daim di ncauj; thiab koj tej kev tsis ncaj ncees twb raug muab pov tseg lawm, thiab koj tej kev txhaum twb raug ntxuav huv lawm.\n\n8 Kuv kuj tau hnov tus Tswv lub suab, hais tias: Kuv yuav xa leej twg mus, thiab tus twg yuav mus rau peb? Ces kuv txawm teb hais tias: Kuv nyob qhov no; cia li xa kuv mus.\n\n9 Thiab nws tau hais tias: Cia li mus thiab qhia rau cov neeg no hais tias—Nej mloog tiag tiag, tiam sis lawv tsis to taub; thiab nej pom tiag tiag, tiam sis lawv tsis paub xyov yog dab tsi.\n\n10 Cia li ua kom cov neeg no tej siab rog, thiab ua kom lawv tej pob ntseg hnyav, thiab kaw lawv tej qhov muag—tsam lawv tej qhov muag ho pom kev, thiab lawv tej pob ntseg ho hnov, thiab lawv tej siab ho to taub, thiab yuav hloov siab tig rov los thiab raug kho zoo.\n\n11 Ces kuv teb hais tias: Tus Tswv es, yuav ntev npaum li cas? Thiab nws teb hais tias: Yuav mus txog rau thaum uas tej nroog puas tsuaj tas tsis muaj neeg nyob, thiab tej tsev tsis muaj neeg, thiab tej av yuav raug tsis muaj neeg nyob huv tib si;\n\n12 Thiab tus Tswv tau tshem tib neeg mus nyob deb deb, vim nruab nrab ntawm thaj av no yuav raug muab tso tseg cia.\n\n13 Tiam sis tseem yuav seem ib feem kaum, thiab lawv yuav rov qab los, thiab yuav raug puas tsuaj dua, ib yam li ib tug ntoo loj, thiab ib yam li ib tug ntoo ntseej uas luag muab ntov es lub hauv paus ho tuaj kaus dua tuaj; xwv kom tej noob dawb huv yuav tseg tau ua noob nyob rau hauv qhov ntawd.\n\n", "2-ne 17": "[center][font_size=26]Tshooj 17[/font_size][/center]\n\n[i]Efala-is thiab Xilias ua rog tawm tsam Yudas—Khetos yuav yug los ntawm ib tug nkauj xwb—Piv rau Yaxayas 7. Kwv yees li 559–545 xyoo ua ntej yug Yexus.[/i]\n\n1 Thiab tau muaj tias nyob rau lub sij hawm Ahas uas nws txiv yog Yauthas, uas nws txiv ho yog Uxaiyas, uas yog teb chaws Yudas tus vaj ntxwv, thiab Lexees, uas yog teb chaws Xilias tus vaj ntxwv, thiab Npekhas uas nws txiv yog Lemaliyas, uas yog Ixayees tus vaj ntxwv, tau nce mus rau pem Yeluxalees mus ua rog tawm tsam nws, tiam sis maj tsis yeej nws.\n\n2 Thiab Daviv tsev neeg tau raug qhia hais tias: Xilias tau koom tes nrog Efala-is. Thiab nws lub siab tau tig lawm, thiab nws cov neeg tej siab, tib yam li tej ntoo uas cua ntsawj es tig lawm.\n\n3 Ces tus Tswv tau hais rau Yaxayas hais tias: Koj thiab koj tus tub Xe-a-yasus, cia li mus ntsib Ahas ziag no, nyob rau tim tus kwj deg uas ntws mus tshuam rau pem hau pas dej uas nyob hauv txoj kev ntawm tus neeg ntxhua ris tsho thaj teb;\n\n4 Thiab hais rau nws hais tias: Koj yuav tsum ceev faj zoo, thiab nyob ntsiag to; tsis txhob ntshai, thiab tsis txhob pub plawv nres vim yog ob teg tsau uas ncho ncho pa no, vim yog txoj kev npau taws heev ntawm Lexees nrog Xilias, thiab ntawm Lemaliyas tus tub.\n\n5 Vim yog Xilias, Efala-is, thiab Lemaliyas tus tub, tau ntaus tswv yim phem tawm tsam koj, hais tias:\n\n6 Cia peb nce mus ntaus Yudas thiab mus tsim kev kub ntxhov rau nws, thiab cia peb muab tej nroog hauv los faib rau peb, thiab tsa kom muaj ib tug vaj ntxwv nyob rau hauv, muaj tseeb tiag, yawg Thanpis tus tub.\n\n7 Ces tus Tswv uas yog Vajtswv tau hais li no: Tej no yuav tsis sawv, thiab nws yuav tsis muaj tshwm sim.\n\n8 Vim Damaxes yog Xilias lub taub hau, thiab tus thawj coj ntawm Damaxes yog Lexees; nyob rau hauv rau caum tsib xyoo mas Efala-is yuav tawg kom tsis muaj ib tug neeg li lawm.\n\n9 Thiab Efala-is lub taub hau yog Xamalis, thiab tus thawj coj ntawm Xamalis yog Lemaliyas tus tub. Yog hais tias koj tsis ntseeg ces koj yeej yuav tu noob.\n\n10 Tsis tas li ntawd xwb, tus Tswv tseem tau hais rau Ahas ntxiv, hais tias:\n\n11 Thov tus Tswv uas yog koj tus Vajtswv kom nws muab ib lub cim rau koj; thov kom nws ua tej yam dab tsi rau hauv ntiaj teb no, los sis ua tej yam dab tsi rau saum nruab ntug.\n\n12 Tiam sis Ahas hais tias: Kuv yuav tsis thov hlo li, thiab kuv yuav tsis sim tus Tswv li.\n\n13 Thiab nws hais tias: Nim no nej cia li mloog, Au tsev neeg Daviv es; puas yog ib yam me me nej ua kom neeg qaug zog, tiam sis nej tseem yuav ua kom kuv tus Vajtswv qaug zog thiab los?\n\n14 Yog li ntawd, tus Tswv kiag yuav muab ib lub cim rau nej—Saib seb, ib tug nkauj xwb yuav xeeb tub, thiab yuav yug ib tug me tub, thiab yuav hu nws lub npe hu ua Emanu-es.\n\n15 Nws yuav noj roj txiv hmab txiv ntoo nyoj thiab zib ntab, xwv kom nws yuav paub tsis lees yuav qhov phem thiab kom xaiv qhov zoo.\n\n16 Ua ntej thaum tus me nyuam yuav paub tsis lees yuav qhov phem thiab xaiv qhov zoo, lub teb chaws uas nej ntxub yuav raug lawv tej vaj ntxwv muab tso pov tseg.\n\n17 Tus Tswv yuav coj los rau koj, thiab rau koj cov neeg, thiab rau koj txiv tsev neeg, tej caij tej nyoog uas tsis tau los txog txij li lub caij uas Efala-is tau ncaim hauv Yudas, Axilias tus vaj ntxwv.\n\n18 Thiab yuav muaj tau tias nyob rau hnub ntawd uas tus Tswv yuav xuav rau tej muv uas nyob hauv txhua txhia qhov chaw hauv Iyiv teb chaws, thiab yuav xuav rau tej ntab uas nyob hauv teb chaws Axilias.\n\n19 Thiab lawv yuav los, thiab lawv txhua txhia tus yuav los so rau hauv tej dawm uas tsis muaj neeg nyob, thiab los nyob hauv tej qhov tsua, thiab los nyob rau saum tej pos tag nrho, thiab nyob rau saum tej nroj tag nrho.\n\n20 Nyob rau tib hnub ntawd tus Tswv yuav muab ib tug chais hwj txwv los chais, lawv txhua tus uas nyob rau tom tej dej tuaj, los ntawm vaj ntxwv Axilias tej neeg, taub hau, thiab tej plaub ko taw; thiab kuj yuav chais tej plaub hwj txwv thiab.\n\n21 Thiab yuav muaj tias nyob rau hnub ntawd, ib tug txiv neej yuav yug ib tug thav nyuj thiab ob tug yaj;\n\n22 Thiab nws yuav muaj tias, rau tej kua mis nyuj ntau uas lawv yuav muab nws yeej yuav noj roj txiv hmab txiv ntoo nyoj; vim roj txiv hmab txiv ntoo nyoj thiab zib ntab yog yam ua txhua txhia tus uas seem yuav noj nyob rau hauv lub teb chaws.\n\n23 Thiab nws yuav muaj tias nyob rau hnub ntawd, txhua txhia qhov chaw uas muaj txhiab tsob txiv hmab uas raug txhiab txhiab kis nyiaj laus, txhua txhia qhov ntawd tsuas yuav muaj ntoo pos thiab pos kaus ntsaj xwb.\n\n24 Tej neeg yuav nqa hneev nqa xub mus tiv xwb, vim txhua thaj av yuav rais los mus ua ntoo pos thiab pos kaus ntsaj xwb.\n\n25 Thiab yuav tsis muaj neeg tuaj rau tej toj uas tau muab hlau ncaws ib zaug lawm vim ntshai tej ntoo pos thiab tej pos kaus ntsaj; tiam sis yuav cia ua chaw tso txiv nyuj lawm xwb, thiab cia rau tsiaj rau txhuv tsuj lawm xwb.\n\n", "2-ne 18": "[center][font_size=26]Tshooj 18[/font_size][/center]\n\n[i]Khetos yuav ua zoo li lub pob zeb uas luam neeg ko taw thiab zoo li lub pob zeb uas tawm tsam—Nrhiav tus Tswv, tsis txhob mus nrhiav txiv neeb txiv yaig—Tig mus rau txoj kev cai thiab rau tej lus tim khawv ua tus coj kev—Piv rau Yaxayas 8. Kwv yees li 559–545 xyoo ua ntej yug Yexus.[/i]\n\n1 Tsis tas li ntawd xwb, tus Tswv txoj lus tau hais rau kuv tias: Koj cia li mus nrhiav ib thooj ntawv, thiab muab neeg tej cwj mem sau rau saum thooj ntawv ntawd, uas hais txog Mahawj-salas-hajsawm-npas.\n\n2 Thiab kuv tau nrhiav tej tim khawv uas muaj kev ntseeg los nrog kuv sau tej xwm txheej, tus pov thawj Ulias, thiab yawg Yenpelikhiyas tus tub Xekhalaiyas.\n\n3 Thiab kuv tau mus cuag niam yaj saub; thiab nws tau xeeb tub thiab yug tau ib tug tub. Ces tus Tswv tau hais rau kuv hais tias: Hu nws lub npe ua: Mahawj-salas-hajsawm-npas.\n\n4 Vim saib seb, tus me nyuam yuav tsis paub quaj tias, kuv niam, thiab kuv txiv, rau Damaxes tej kev nplua nuj thiab Xamalis tej khoom uas txeeb tau los yuav raug vaj ntxwv Axilias tuaj txeeb mus.\n\n5 Tus Tswv rov qab hais rau kuv dua hais tias:\n\n6 Npaum tias yog cov neeg no tsis kam lees yuav Silau-as tej dej uas ntws mus ntsiag to, thiab zoo siab rau Lexees thiab Lemaliyas tus tub;\n\n7 Nim no yog li ntawd, saib seb, tus Tswv tau coj ntau tus dej ntws uas muaj zog heev los rau lawv, twb yog Axilias tus vaj ntxwv thiab tag nrho nws tej yeeb koob huv tib si; thiab nws yuav hla nws txhua tus kwj deg tuaj, thiab hla nws txhua tus kwj ha.\n\n8 Thiab nws yuav hla hauv Yudas mus; nws yuav ntws puv nkaus thiab phwj mus, nws yuav puv mus kom txij caj dab; thiab nws tej tis uas xyab yuav puv mus rau nej tej ciam dej ciam av uas ntau, Au Emanu-es.\n\n9 Cia li los koom ua ib pab, Au nej cov neeg sawv daws, thiab nej yuav raug tawg ntsoog ntxaws; thiab nej cov uas nyob tej teb chaws uas deb es cia li cuab pob ntseg; nej cia li npaj kom txhij, thiab nej yuav raug tawg ntsoog ntxaws; nej cia li npaj kom txhij, thiab nej yuav raug tawg ntsoog ntxaws.\n\n10 Cia li tuaj sab laj ua ke, thiab nws yuav pab tsis tau dab tsi; hais lus, los nws yuav tsis muaj qab hau dab tsi; vim Vajtswv nrog peb lawm.\n\n11 Vim tus Tswv tau ceeb toom khov kho rau kuv li no, thiab tau qhia rau kuv tias kuv yuav tsum tsis txhob mus li cov neeg no mus, hais tias:\n\n12 Nej tsis txhob hais tias, ib txog kev tuav hauv, rau tag nrho cov uas neeg no yuav hais hais tias, ib txog kev tuav hauv; thiab nej tsis txhob ntshai yam uas lawv ntshai, los sis txhawj.\n\n13 Qhuas Ib Tsoom Tub Rog tus Tswv tib leeg, thiab cia nws ua tus uas nej ntshai, thiab cia nws ua tus uas nej txhawj.\n\n14 Thiab nws yuav ua qhov chaw uas tsis raug xwm txheej rau nej nyob; tiam sis nws yuav ua ib lub pob zeb uas luam neeg ko taw, thiab ib lub pob zeb tawm tsam rau tag nrho ob tsev neeg Ixayees, yuav ua ib rooj ntxiab thiab ib tug cuab rau cov neeg hauv Yeluxalees.\n\n15 Thiab coob leej ntau tus ntawm lawv cov no yuav dawm taw thiab ntog, thiab raug lov npab lov tes thiab mag ntxiab, thiab raug txhom mus.\n\n16 Khi hlo lo lus tim khawv, zwm txoj kev cai ntawm kuv cov ntseeg.\n\n17 Thiab kuv yuav tos rau tus Tswv, tus uas tau nraim nws lub ntsej muag rau Yakhauj tsev neeg, thiab kuv yuav nrhiav nws.\n\n18 Saib seb, kuv thiab cov me nyuam uas tus Tswv tau muab rau kuv yog muab ua cov cim thiab muab rau tej txuj ci tseem ceeb uas nyob hauv Ixayees uas los ntawm Ib Tsoom Tub Rog tus Tswv, tus uas nyob saum lub Roob Xi-oos.\n\n19 Thiab thaum uas lawv yuav hais rau nej hais tias: Cia li mus nrhiav lawv tej uas txawj ua dab, thiab mus nrhiav tej txiv neeb uas txawj ua neeb thiab ua yaig—tiam sis puas tsim nyog ib tug neeg nrhiav lawv tus Vajtswv rau cov uas tseem ua neej nyob kom hnov xov los ntawm tej neeg tuag?\n\n20 Rau txoj kev cai thiab rau lo lus tim khawv; thiab yog hais tias lawv tsis hais raws li lo lus no, ces yeej yog vim tsis muaj qhov kaj nyob hauv lawv li.\n\n21 Thiab lawv yuav laj ua neej nyob dhau txoj kev nyuaj siab thiab kev tshaib nqhis; thiab yuav muaj tau tias thaum uas lawv yuav tshaib plab, lawv yuav npau taws rau lawv tus kheej, thiab lawv yuav foom lawv tus vaj ntxwv thiab lawv tus Vajtswv, thiab yuav tsa muag ntsia puag saum ntuj.\n\n22 Thiab lawv yuav ntsia rau hauv lub ntiaj teb thiab yuav pom teeb meem, pom kev mob lub siab tsaus nti, thiab yuav raug ntiab mus rau txoj kev tsaus ntuj.\n\n", "2-ne 19": "[center][font_size=26]Tshooj 19[/font_size][/center]\n\n[i]Yaxayas hais ntsig txog tus Mexiyas—Cov neeg uas nyob hauv txoj kev tsaus ntuj yuav pom txoj kev kaj uas tseem ceeb—Ib tug me nyuam twb yug los rau peb—Nws yuav yog ib tug Tub Vaj Ntxwv ntawm txoj kev Thaj Yeeb Nyab Xeeb thiab yuav los kav saum Daviv lub rooj zaum—Piv rau Yaxayas 9. Kwv yees li 559–545 xyoo ua ntej yug Yexus.[/i]\n\n1 Txawm li ntawd los, txoj kev tsaus ntuj yuav tsis heev npaum li nws txoj kev txim txom, thaum uas xub thawj mas nws maj mam tsim txom thaj av Xenpulus xwb, thiab thaj av Nethalis, thiab tom qab ntawd tau tsim txom hnyav dua raws Dej Hiav Txwv Liab mus dhau tus dej Yauladees hauv Kalilais uas yog qhov chaw uas muaj ntau haiv neeg tuaj nyob.\n\n2 Cov neeg uas tau taug txoj kev tsaus ntuj tau pom ib txoj kev kaj uas tseem ceeb; lawv cov uas nyob rau hauv thaj av ntawm txoj kev tuag tus duab ntxoo, txoj kev kaj tau ci tuaj rau lawv.\n\n3 Koj tau ua kom haiv neeg huaj vam coob, thiab tau ntxiv kom muaj kev zoo siab ntau tuaj—lawv muaj kev xyiv fab ib yam li thaum uas tej neeg sau qoob sau loo, thiab ib yam li tej neeg xyiv fab thaum uas lawv sib faib tej khoom uas lawv nyiag los.\n\n4 Vim koj tau ua rau nws lub nra hnyav tawg, thiab muab tus pas saum nws xub pwg lov, uas yog nws tus yeeb ncuab tus pas.\n\n5 Txhua txhia npluav rog ntawm tus tub rog yeej muaj lub suab quaj suab nyiav, thiab lawv tej ris tsho yeej tsuas ntshav tas; tiam sis tej no yuav nrog hluav taws kub thiab roj hlawv.\n\n6 Vim ib tug me nyuam yuav yug los rau peb, yuav muab ib tug me tub rau peb; tej kev tswj hwm yuav nyob rau saum nws lub xub pwg; thiab nws lub npe yuav raug hu ua, tus Hwj Sawv Zoo, tus uas Taw kev, Vajtswv Tus uas Muaj Hwj Chim loj, Leej Txiv tus uas Kav Ib Txhis, tus Tub Vaj Ntxwv ntawm txoj kev Thaj Yeeb Nyab Xeeb.\n\n7 Nws yuav los zaum saum Daviv lub rooj, nws txoj kev tswj hwm thiab kev thaj yeeb yuav muaj ntxiv zuj zus mus tsis muaj qhov kawg li, thiab nws yuav kav nws lub nceeg vaj hauv ntiaj teb no kom muaj qib muaj quas, thiab yuav tsim kom muaj kev txiav txim thiab kev ncaj ncees txij li no lawm yav tov uas mus ib txhis li. Ib Tsoom Tub Rog tus Tswv yuav ua tej no los ntawm nws txoj kev mob siab ua tiag.\n\n8 Tus Tswv tau xa nws txoj lus los rau Yakhauj thiab nws tau kaj rau saum Ixayees.\n\n9 Thiab txhua leej txhua tus yuav paub, txawm yog cov Efala-is thiab cov neeg uas nyob hauv Xamalis, uas khav theeb thiab siab hlob los yeej yuav paub huv si:\n\n10 Tej thwv cib raug poob mus, tiam sis peb yuav muab tej pob zeb txiav coj los ua tej tsev; tau ntov tej ntoo seb, tiam sis peb yuav muab tej ntoo ntshaub coj los pauv lawv.\n\n11 Yog li ntawd tus Tswv yuav npaj Lexees tej yeeb ncuab tuaj tawm tsam nws, thiab yuav muab nws tej yeeb ncuab ua ib ke;\n\n12 Cov neeg Xilias yuav nyob ua ntej thiab cov neeg Filitees yuav nyob tom qab; thiab lawv yuav rua qhov ncauj nqos lum Ixayees. Vim tag nrho li no los nws txoj kev npau taws tseem tsis tau tig ntawm lawv mus thiab, tiam sis nws tseem ncav nws txhais tes rawv thiab.\n\n13 Vim cov neeg tseem tsis tau tig los mus cuag nws, tus uas nplawm lawv, thiab lawv tsis tau nrhiav Ib Tsoom Tub Rog tus Tswv.\n\n14 Yog li ntawd tus Tswv yuav ua ib hnub txiav Ixayees lub taub hau thiab tus ko tw, tej ceg thiab tej ntsis.\n\n15 Tus laus neeg, nws yog lub taub hau; thiab tus yaj saub uas qhia tej lus dag, nws yog tus ko tw.\n\n16 Vim tej thawj coj ntawm cov neeg no ua rau lawv ua txhaum; thiab lawv cov uas raws cov neeg no yuav raug puas tsuaj.\n\n17 Yog li ntawd tus Tswv yuav tsis xyiv fab rau lawv tej tub hluas, thiab yuav tsis muaj kev hlub tshua txog lawv tej me nyuam uas tsis muaj txiv thiab tej poj ntsuam; vim lawv txhua leej txhua tus puav leej yog neeg tsis zoo thiab neeg ua phem, thiab txhua lub qhov ncauj puav leej hais lus ruam. Vim tag nrho li no los nws txoj kev npau taws tseem tsis tau tig ntawm lawv mus thiab, tiam sis nws tseem ncav nws txhais tes rawv thiab.\n\n18 Vim txoj kev phem yuav kub hnyiab ib yam li tej hluav taws; nws yuav nqos tej pos kaus ntsaj thiab tej ntoo pos, thiab yuav kub tej hav zoov nuj xiab uas ntom nti kom du lug, thiab lawv yuav muaj pa hluav taws sawv sib ntswg zos nce toj.\n\n19 Los ntawm Ib Tsoom Tub Rog tus Tswv txoj kev chim siab heev thaj av yuav raug kub hnyiab dub nciab, thiab cov neeg yuav zoo li tej roj uas cia zes hluav taws; yuav tsis muaj ib tug neeg twg uas yuav tseg nws tus kwv tij li.\n\n20 Thiab nws sab tes xis yuav mus muab thiab yuav raug tshaib plab; thiab nws yuav noj nrog nws sab tes laug thiab lawv yuav tsis tau txaus siab; lawv txhua leej txhua tus nyias yuav noj nyias tej nqaij ntawm nyias npab—\n\n21 Manaxes, Efala-is; thiab Efala-is, Manaxes; nkawd yuav ua ke mus ntaus Yudas. Vim tag nrho li no los nws txoj kev npau taws tseem tsis tau tig ntawm lawv mus thiab, tiam sis nws tseem ncav nws txhais tes rawv thiab.\n\n", "2-ne 20": "[center][font_size=26]Tshooj 20[/font_size][/center]\n\n[i]Kev puas tsuaj ntawm Axilias yog ib lub cim ntawm txoj kev puas tsuaj rau cov neeg phem nyob rau lub caij Nqis Los Zaum Ob—Thaum tus Tswv rov qab los dua yuav tsis muaj neeg seem nyob coob—Yakhauj cov noob seem yuav rov qab los nyob rau hnub ntawd—Piv rau Yaxayas 10. Kwv yees li 559–545 xyoo ua ntej yug Yexus.[/i]\n\n1 Kev txom nyem yuav raug rau lawv cov uas tsim tej kev cai uas tsis ncaj ncees, thiab rau cov neeg uas sau tej kev cai uas tsuj yuam uas lawv tau tsim;\n\n2 Xwv kom lawv yuav muab tau tej neeg uas xav tau txoj kev txim lij seeb pov tseg, thiab txeeb kuv cov neeg pluag tej kev ywj siab, xwv kom lawv yuav nyiag tau tej poj ntsuam, thiab xwv kom lawv yuav nyiag tau tej me nyuam uas tsis muaj txiv!\n\n3 Thiab nej yuav ua li cas nyob rau hnub uas rau txim, thiab nyob rau txoj kev puas tsuaj uas tuaj deb tuaj? nej yuav mus nrhiav kev pab ntawm leej twg? thiab nej yuav muab nej tej yeeb koob coj mus tso rau qhov twg?\n\n4 Yog tsis muaj kuv ces lawv yeej yuav nyo hau nyob sab hauv tej neeg raug txim, thiab lawv yeej yuav raug tuag nyob sab hauv cov neeg uas luag tua. Vim tag nrho li no los nws txoj kev npau taws tseem tsis tau tig ntawm lawv mus, tiam sis nws tseem ncav tes rawv li qub thiab.\n\n5 Au cov neeg Axilias es, lub zog ntawm kuv txoj kev npau taws, thiab tus pas uas nyob hauv lawv txhais tes yog lawv txoj kev npau taws.\n\n6 Kuv yuav xa nws mus tawm tsam nrog haiv neeg uas phem, thiab tawm tsam nrog cov neeg uas kuv npau taws rau kuv yuav txib kom nws mus muab tej khoom uas lawv nyiag, thiab mus muab tej khoom uas lawv txeeb tau, thiab mus tsuj kom lawv zoo li tej av nkos tom tej kev.\n\n7 Tiam sis nws yuav tsis yog li ntawd, thiab nws lub siab kuj tsis xav li ntawd thiab; tiam sis nyob hauv nws lub siab yog xav ua kom puas tsuaj thiab ua kom ntau haiv neeg ncaim deb mus, tsis yog tsawg.\n\n8 Vim nws hais tias: Kuv tej tub vaj ntxwv tag nrho ua ke tsis yog tej vaj ntxwv los?\n\n9 Khanaus tsis zoo ib yam li Khachemis los? Hamas tsis zoo ib yam li Aphas los? Xamalis tsis zoo ib yam li Damaxes los?\n\n10 Ib yam li kuv txhais tes tau tsim tej teb chaws ua muaj mlom, thiab cov uas muaj mlom puab ntau tshaj li tej uas nyob hauv Yeluxalees thiab hauv Xamalis;\n\n11 Es kuv tseem yuav tsis ua, ib yam li kuv tau ua rau Xamalis thiab nws tej mlom, thiab ua rau Yeluxalees thiab nws tej mlom no los?\n\n12 Yog li ntawd yuav muaj tau tias thaum uas tus Tswv tau ua tag nrho nws txoj hauj lwm rau saum Roob Xi-oos thiab rau Yeluxalees tiav lawm, Kuv yuav rau txim rau vaj ntxwv Axilias tej txiv uas muaj lub siab khav txiv, thiab lub yeeb koob ntawm nws txoj kev muaj plhus.\n\n13 Vim nws hais tias: Los ntawm kuv txhais tes lub zog thiab los ntawm kuv lub tswv yim kuv tau ua tej yam xwm no; vim kuv yog neeg txawj ntse; thiab kuv tau txeeb tej neeg ciam dej ciam av, thiab tau nyiag lawv tej nyiaj txiag, thiab kuv tau ntaus yeej tej neeg zoo li ib tug neeg siab loj;\n\n14 Thiab kuv txhais tes tau nrhiav tau tej neeg txoj kev nplua nuj zoo ib yam li ib lub zes noog; thiab zoo li ib tug neeg uas sau tej qe uas seem kuv tau sau ntiaj teb tag nrho; thiab tsis muaj ib tug twg li uas tau xyab txhais tis los sis tau rua lub qhov ncauj, los sis quaj hlo li.\n\n15 Rab taus puas yuav khav tau rau tus neeg uas muab nws txiav ub txiav no? Rab kaw puas yuav khav tau rau tus neeg uas muab nws kaw mus kaw los? Tus pas puas yuav nplawm tau ntawm tej yog tias tsis muaj leej twg muab tus pas nplawm, los sis tus pas nrig puas yuav mus taus kev nws tus kheej yam li nws tsis yog ib tug pas ntoo!\n\n16 Yog li ntawd tus Tswv, uas yog Ib Tsoom Tub Rog tus Tswv, yuav coj tej kev huaj vam tawm ntawm lawv mus; thiab nyob hauv nws lub yeeb koob nws yuav zes kom muaj ib qho kub zoo li qhov hluav taws kub.\n\n17 Thiab Ixayees txoj kev kaj yuav ciaj los mus ua ib lub qho cub, thiab nws Tus Dawb Huv yuav ua ib tug nplaim hluav taws, thiab yuav kub thiab yuav nqos nws tej pos kaus ntsaj thiab nws tej ntoo pos ib hnub kom tag nrho;\n\n18 Thiab nws tej hav zoov uas zoo nkauj yuav kub hnyiab mus, thiab nws thaj teb uas zoo zoo, tsis hais sab ntsuj plig los sis sab cev nqaij daim tawv; thiab lawv yuav zoo li thaum uas tus neeg tuav chij yoob es tsis nco qab lawm.\n\n19 Thiab nws cov ntoo uas seem tshuav ntawm nws thaj hav zoov yuav tsis tshuav ntau lawm, tsawg kawg nkaus lawm uas me nyuam yaus twb suav txheeb lawv.\n\n20 Thiab yuav muaj tau tias nyob rau hnub ntawd, Ixayees cov noob uas seem tshuav, thiab Yakhauj tsev neeg cov uas khiav dim, yuav tsis vam khom rau tus uas ua kom lawv nyuaj siab, tiam sis yuav vam khom rau tus Tswv, uas yog Ixayees Tus Dawb Huv, ntawm qhov tseeb.\n\n21 Cov noob uas seem tshuav yuav rov qab los, muaj tseeb tiag, twb yog Yakhauj cov noob, yuav los mus cuag Vajtswv tus uas muaj hwj chim loj.\n\n22 Vim txawm tias nej cov neeg Ixayees yuav muaj coob npaum li tej xuab zeb tom ntug dej los, yeej yuav muaj lawv cov noob uas seem tshuav rov qab los; txoj kev puas tsuaj uas tau tsim los yuav raug txoj kev ncaj ncees phwj rau.\n\n23 Vim Ib Tsoom Tub Rog tus Tswv tau txiav txim siab tias yuav ua kom txhua txhia thaj av puas tsuaj mus.\n\n24 Yog li ntawd, Ib Tsoom Tub Rog tus Tswv uas yog Vajtswv tau hais li no: Au kuv cov neeg uas nyob rau hauv Xi-oos es, tsis txhob ntshai cov neeg Axilias; nws yuav muab ib tug pas los nplawm nej, thiab yuav tsa nws tus pas nrig rau nej, ib yam li Iyiv tau ua.\n\n25 Vim tias tsuas yog ib nyuag ntu xwb, thiab txoj kev chim siab yuav tu, thiab kuv txoj kev npau taws yuav nyob rau hauv lawv txoj kev puas tsuaj.\n\n26 Thiab Ib Tsoom Tub Rog tus Tswv yuav txhib muab ib tug pas nplawm rau nws zoo li txoj kev raug tua tuag ntawm Midias uas nyob ntawm lub pob zeb Aulej; thiab ib yam li nws tau tsa nws tus pas rau saum tej dej hiav txwv ces nws yeej yuav tsa nws tus pas ib yam li ntawd rau cov neeg Iyiv.\n\n27 Thiab yuav muaj tau tias nyob rau hnub ntawd nws lub nra hnyav uas nyob saum nej caj dab yuav raug tshem mus, thiab yuav tshem nws tus quab uas nyob ntawm nej caj dab mus, thiab tus quab ntawd yuav raug rhuav kom puas tsuaj mus vim txoj kev uas nej tau raug xaiv lawm.\n\n28 Nws tuaj rau hauv E-ais, nws yuav hla tuaj mus rau Mikoos; nws tau muab nws tej khoom nws nqa cia rau tim Mikhamas.\n\n29 Lawv twb mus dhau txoj kev uas neeg hla hla lawm; lawv tau tsa lawv qhov chaw nyob rau tim Kinpas; Lames tau ntshai; cov neeg nyob hauv Xa-us lub nroog Kinpias tau khiav tas.\n\n30 Tsa lub suab kom nrov, Au Kalees tus ntxhais es; ua kom nrov ncha mus txog La-isas, Au Anathos uas txom nyem es.\n\n31 Cov neeg nyob hauv Mamenas tau khiav tas lawm; cov neeg uas nyob hauv Kenpees lawv tau sib sau npaj yuav khiav.\n\n32 Tiam sis nws yuav nyob rau tim lub zos Nob hnub ntawd; nws yuav co tes tsis yeem rau lub roob ntawm Xi-oos tus ntxhais, uas yog Yeluxalees lub pov roob.\n\n33 Saib seb, Ib Tsoom Tub Rog tus Tswv tso kev txhawj kev ntshai los txiav tej ceg kom tu; thiab cov uas muaj ceg siab yuav raug txiav kom tu poob mus; thiab cov neeg khav txiv yuav raug txo hwj chim.\n\n34 Thiab nws yuav xuas hlau kab ntov tej hav zoov uas tuab ntom nti kom vau, tus uas muaj hwj chim loj yuav ua kom Lenpanoos vau mus.\n\n", "2-ne 21": "[center][font_size=26]Tshooj 21[/font_size][/center]\n\n[i]Tsexis tus kav (Khetos) yuav txiav txim ncaj ncees—Kev paub txog Vajtswv yuav nrov ncha mus puv nkaus lub ntiaj teb no nyob rau lub caij milenias—Tus Tswv yuav tsa ib tug chij thiab sau Ixayees los ua ke—Piv rau Yaxayas 11. Kwv yees li 559–545 xyoo ua ntej yug Yexus.[/i]\n\n1 Thiab yuav muaj ib tug ceg hlav tawm ntawm Tsexis tus kav los, thiab yuav muaj ib ceg hlav tawm ntawd nws tej cag tuaj.\n\n2 Thiab tus Tswv tus Ntsuj Plig yuav los nyob saum nws, tus ntsuj plig uas muaj txoj kev txawj ntse thiab muaj txoj kev to taub, tus ntsuj plig uas ntuas lwm tus thiab muaj hwj chim, tus ntsuj plig uas muaj kev txawj ntse thiab yog tus ntsuj plig uas paub ntshai tus Tswv;\n\n3 Thiab yuav ua kom nws to taub sai txog txoj kev ntshai tus Tswv; thiab nws yuav tsis txiav txim mus raws li nws lub qhov muag pom, thiab ua raws li nws lub pob ntseg tau hnov xwb.\n\n4 Tiam sis nws yuav txiav txim rau cov neeg pluag nrog txoj kev ncaj ncees, thiab yuav txiav txim ncaj rau neeg ntiaj teb cov uas txo hwj chim; thiab nws yuav xuas tus pas ntawm nws lub qhov ncauj nplawm lub ntiaj teb no, thiab muab cov pa ntawm nws daim di ncauj tua cov neeg phem.\n\n5 Thiab kev ncaj ncees yuav yog nws daim siv sia ntawm nws duav, thiab kev mob siab rau ntseeg yuav yog nws daim siv sia ntawm nws ntsag.\n\n6 Tus hma yuav los nrog tus me nyuam yaj nyob, thiab tus tsov txaij yuav pw nrog tus me nyuam tshis, thiab tus thav nyuj thiab tej thav tsov ntxhuav thiab tej nyuj twm uas rog ua ib ke; thiab ib tug me nyuam yaus yuav coj lawv kev.\n\n7 Thiab tus nyuj thiab tus dais yuav noj zaub ua ke; lawv tej me nyuam mos yuav da pw ua ke; thiab tus tsov ntxhuav yuav noj quav nyab ib yam li tus heev nyuj.\n\n8 Thiab tus me nyuam uas tseem noj mis yuav ua si ntawm lub qhov uas nab taug nyob, thiab tus me nyuam uas tso mis lawm yuav tso lawv tej tes rau saum nab raj kub sai lub qhov.\n\n9 Lawv yuav tsis tom mob los sis tsis ua kom puas tsuaj, nyob tag nrho saum kuv lub roob dawb huv, vim kev paub tus Tswv yuav nrov mus thoob plaws hauv lub ntiaj teb no, ib yam li cov dej npog puv nkaus hiav txwv.\n\n10 Thiab nyob rau hnub ntawd Tsexis yuav muaj ib tug cag, uas yuav ua ib tug chij sawv cev ntawm cov neeg; Lwm Haiv Neeg yuav nrhiav nws; thiab nws qhov chaw nyob yuav ci ntsa iab.\n\n11 Thiab yuav muaj tau tias nyob rau hnub ntawd tus Tswv yuav rov qab cev nws txhais tes dua zaum ob los pab nws cov neeg tej noob uas seem tshuav kom zoo li qub, txij li puag tim Axilias, thiab tim Iyiv, thiab tim Patalaus, thiab tim Khuj, thiab tim Elaj, thiab tim Sinas, thiab tim Hamas, thiab los ntawm tej koog pov txwv hauv dej hiav txwv.\n\n12 Thiab nws yuav tsa ib tug chij rau tej haiv neeg, thiab yuav sau Ixayees tej neeg uas raug ncaws tawm los ua ke, thiab sau cov neeg Yudas uas raug faib mus nyob thoob plaws plaub ceg kaum ntuj lawm los ua ke.\n\n13 Efala-is tej kev sib khib kuj yuav ncaim mus, thiab Yudas tej yeeb ncuab yuav raug puas tsuaj mus; Efala-is yuav tsis khib Yudas, thiab Yudas yuav tsis thab Efala-is.\n\n14 Tiam sis nkawd yuav ya mus rau saum Filitees tej xub pwg mus rau sab hnub poob; nkawd yuav nyiag cov neeg uas nyob sab hnub tuaj los ua ke; lawv yuav tso lawv tej tes rau saum Edoos thiab Mau-as; thiab Amoos tej me nyuam yuav mloog lawv lus.\n\n15 Thiab tus Tswv yuav rhuav tus nplaig ntawm cov neeg Iyiv tej dej hiav txwv kom puas tsuaj huv tib si; thiab los ntawm nws tej cua muaj zog nws yuav nchos nws txais tes rau saum tus dej, thiab yuav muab nws ntaus rau hauv xya tus dej, thiab yuav cia neeg mus ko taw qhuav rau saud.\n\n16 Thiab yuav muaj ib txoj kev loj rau nws cov neeg tej noob uas seem tshuav, los ntawm Axilias, zoo ib yam li tau muaj rau Ixayees nyob rau hauv hnub uas nws tau tawm ntawm thaj av tim Iyiv los.\n\n", "2-ne 22": "[center][font_size=26]Tshooj 22[/font_size][/center]\n\n[i]Nyob rau hauv lub caij milenias neeg txhua leej txhua tus yuav qhuas tus Tswv—Nws yuav nrog lawv nyob—Piv rau Yaxayas 12. Kwv yees li 559–545 xyoo ua ntej yug Yexus.[/i]\n\n1 Thiab nyob rau hnub ntawd nej yuav hais tias: Au tus Tswv, kuv yuav qhuas koj; txawm tias koj tau npau taws rau kuv lawm los koj txoj kev npau taws twb ncaim mus lawm, thiab koj twb nplij kuv.\n\n2 Saib seb, Vajtswv yog kuv txoj kev cawm seeg; kuv yuav cia siab, thiab yuav tsis ntshai; vim tus Tswv Yehauvas yog kuv lub zog thiab kuv zaj nkauj; nws kuj tau rais los mus ua kuv txoj kev cawm seeg.\n\n3 Yog li ntawd, nej yuav daus cov dej tawm ntawm tej qhov dej cawm seeg nrog txoj kev xyiv fab hlo.\n\n4 Thiab nyob rau hnub ntawd nej yuav hais tias: Qhuas tus Tswv, hu rau nws lub npe, tshaj tej uas nws ua rau cov neeg sawv daws, qhia hais tias nws lub npe yog lub uas raug tsa siab lawm.\n\n5 Cia li hu nkauj rau tus Tswv; vim nws tau ua tej xwm txheej uas zoo kawg nkaus li; zaj no yeej paub thoob plaws nyob hauv lub ntiaj teb no.\n\n6 Cia li quaj thiab qw nrov nrov, nej cov neeg ntawm Xi-oos; vim qhov tseem ceeb yog Ixayees Tus Dawb Huv twb nyob hauv nej nruab nrab.\n\n", "2-ne 23": "[center][font_size=26]Tshooj 23[/font_size][/center]\n\n[i]Txoj kev puas tsuaj ntawm Npanpiloos yog ib qho piv txwv ntawm kev puas tsuaj ntawm txoj kev Nqis Los Zaum Ob—Yuav yog ib hnub rau txoj kev npau taws thiab kev pauj txiaj ntsig—Npanpiloos (lub ntiaj teb) yuav vau mus ib txhis li—Piv rau Yaxayas 13. Kwv yees li 559–545 xyoo ua ntej yug Yexus.[/i]\n\n1 Npanpiloos lub nra hnyav, uas yawg Amoj tus Yaxayas tau pom.\n\n2 Cia li tsa ib tug chij rau saum lub roob siab, tsa suab qw rau lawv, co tes, es kom lawv yuav mus rau hauv tej neeg ua nom ua tswv tej rooj vag.\n\n3 Kuv tau txib kuv tej neeg dawb huv, kuv kuj tau hu kuv tej neeg uas muaj hwj chim, vim kuv txoj kev npau taws yuav tsis nyob rau saum lawv cov uas zoo siab nyob hauv kuv txoj kev nyob siab.\n\n4 Lub suab ntawm cov neeg uas nyob hauv tej roob zoo li ib pab neeg uas zoo heev, ib lub suab uas nrov heev es paub tsis meej ntawm tej haiv neeg cov teb chaws uas tau sib sau los ua ib ke, Ib Tsoom Tub Rog tus Tswv yuav sau tej tub rog ntawm tej tshav rog los ua ke.\n\n5 Lawv tuaj ntawm ib lub teb chaws uas deb heev tuaj, tuaj puag tim ntuj kawg tuaj, muaj tseeb tiag, tus Tswv, thiab tej cuab yeej ua rog ntawm nws txoj kev npau taws, yuav rhuav kom tag nrho thaj av puas tsuaj huv tib si.\n\n6 Nej cia li quaj ntsuag, vim tus Tswv hnub twb los txog lawm; nws yuav los zoo li ib txoj kev puas tsuaj uas yog los ntawm tus uas muaj hwj chim loj kawg nkaus los.\n\n7 Yog li ntawd txhua txhais tes yuav yoob tsis nco qab, txhua tus neeg lub siab yuav yaj ua kua;\n\n8 Thiab lawv yuav ntshai; kev mob nkeeg thiab kev nyuaj siab yuav los tuav lawv; lawv ib leeg yuav xav tsis thoob rau ib leeg; lawv tej ntsej muag yuav zoo li tej nplaim hluav taws.\n\n9 Saib seb, tus Tswv hnub los, ua nruj ua tsiv nrog txoj kev chim thiab npau taws heev, los ua kom thaj av tsis muaj neeg nyob; thiab nws yuav ua kom cov neeg uas muaj kev txhaum uas nyob hauv puas tsuaj tawm mus.\n\n10 Vim tej hnub qub saum ntuj thiab txhiaj txiv mim uas nyob saud yuav tsis ci; lub hnub yuav tsaus zuj zus thaum nws tuaj, thiab lub hli yuav tsis ua kom nws ci.\n\n11 Thiab kuv yuav rau txim rau lub ntiaj teb vim nws txoj kev phem, thiab rau cov neeg phem vim lawv txoj kev tsis ncaj ncees; kuv yuav ua kom txoj kev muab hlob ntawm cov neeg khav txiv tu mus, thiab yuav txo cov neeg phem txoj kev khav txiv.\n\n12 Kuv yuav ua kom ib tug neeg muaj nqi dua li tej tseem kub; twb yuav yog ib tug neeg ua muaj nqi dua li tej kub ntawm Aufis.\n\n13 Yog li ntawd, kuv yuav co saum nruab ntug, thiab lub ntiaj teb yuav txav tawm ntawm nws qhov chaw mus, nyob hauv Ib Tsoom Tub Rog tus Tswv txoj kev npau taws, thiab nyob hauv hnub ntawm nws txoj kev npau taws heev.\n\n14 Thiab nws yuav raug zoo li tus mos lwj uas raug luag raws, thiab zoo li tus yaj uas tsis muaj neeg quav ntsej; thiab lawv sawv daws yuav tig rov qab mus rau lawv cov neeg, thiab txhua txhia tus yuav khiav mus rau nws thaj av.\n\n15 Txhua tus uas khav txiv yuav raug hno kom tshab; muaj tseeb tiag, thiab txhua tus uas koom nrog cov neeg phem yuav vau los ntawm hniav ntaj.\n\n16 Lawv tej me nyuam kuj yuav raug lov ua tej dwb daim ntawm lawv tej qhov muag; lawv tej vaj tse yuav raug tub sab nyiag thiab lawv tej poj niam yuav raug luag txhom.\n\n17 Saib seb, kuv yuav txhib kom cov neeg Medias tuaj tawm tsam lawv, cov uas yuav tsis ntshaw nyiaj thiab kub, thiab lawv yuav tsis zoo siab rau tej ntawd.\n\n18 Lawv tej hneev yuav raug tej tub hluas kom to ua tej dwb daim; thiab lawv yuav tsis muaj lub siab hlub rau tej me nyuam mos hauv plab; lawv tej qhov muag yuav tsis tseg tej me nyuam yaus.\n\n19 Thiab Npanpiloos, lub yeeb koob ntawm tej teb chaws, tej hauj lwm zoo nkauj uas Tshaudis ua tau, yuav zoo li thaum Vajtswv ua rau lub nroog Xaudoos thiab Kaumaulas puas tsuaj.\n\n20 Nws yuav tsis muaj neeg los nyob lawm, thiab nws yuav tsis muaj neeg nyob hauv ib tiam mus dhau ib tiam: thiab tej neeg Alanpias yuav tsis tuaj tsa tsev pheeb suab ntaub rau ntawd; thiab tej neeg yug yaj yuav tsis cia lawv tej tsiaj so ntawd.\n\n21 Tiam sis tej tsiaj qus tom tiaj suab puam yuav los da ntawd; thiab lawv tej vaj tse yuav muaj tej tsiaj phem nyob puv nkaus; thiab tej plas yuav los nyob ntawd, thiab tej sai yuav los dhia ntawd.\n\n22 Thiab tej tsiaj qus ntawm tej koog pov txwv yuav los quaj nyob rau hauv lawv tej vaj tse uas khoob lug, thiab tej zaj yuav los nyob hauv lawv tej tsev vaj ntxwv uas zoo nkauj; thiab nws lub caij los twb ze lawm, thiab nws hnub yeej yuav tsis raug muab theem li. Vim kuv yuav ua kom nws puas tsuaj nrawm kawg nkaus; muaj tseeb tiag, vim kuv yuav muaj lub siab hlub rau kuv cov neeg, tiam sis cov neeg phem yuav piam sij.\n\n", "2-ne 24": "[center][font_size=26]Tshooj 24[/font_size][/center]\n\n[i]Ixayees yuav raug sib sau thiab yuav zoo siab rau txoj kev tau zoo so nyob hauv lub caij milenias—Luxifaws raug ntiab tawm saum ntuj ceeb tsheej vim txoj kev tawm tsam—Ixayees yuav kov yeej Npanpiloos (lub ntiaj teb)—Piv rau Yaxayas 14. Kwv yees li 559–545 xyoo ua ntej yug Yexus.[/i]\n\n1 Vim tus Tswv yuav muaj lub siab hlub rau Yakhauj, thiab thiaj tseem yuav xaiv Ixayees, thiab muab lawv mus nyob rau hauv lawv thaj av; thiab cov uas yog qhua yuav raug los koom nrog lawv, thiab lawv yuav npuab rau Yakhauj tsev neeg.\n\n2 Thiab cov neeg yuav coj lawv thiab coj lawv los rau lawv tej chaw; muaj tseeb tiag, yuav tuaj deb puag tim ntuj kawg tuaj; thiab lawv yuav rov qab los rau lawv tej av uas tau cog lus cia lawm. Thiab tsev neeg Ixayees yuav tau tej av ntawd, thiab tus Tswv thaj av yuav raug cia rau tej tub qhe thiab ntxhais qhev; thiab lawv yuav coj cov uas lawv tau txhom lawm mus rau qho uas lawv raug txhom los; thiab lawv yuav kav cov neeg uas tsim txom lawv.\n\n3 Thiab yuav muaj tau tias nyob rau hnub ntawd tus Tswv yuav pub koj so, ntawm koj txoj kev nyuaj siab, thiab ntawm koj txoj kev ntshai, thiab ntawm txoj kev ua qhev hnyav uas koj tau raug yuam ua.\n\n4 Thiab yuav tau muaj tias nyob rau hnub ntawd, tias koj yuav muab zaj paj lug no nkaug Npanpiloos tus vaj ntxwv, thiab hais tias: Cov neeg tsim txom ua li cas ho tsum lawm, lub nroog kub ho tsum lawm!\n\n5 Tus Tswv tau muab cov neeg phem tus pas nrig lov lawm, thiab muab cov neeg kav teb kav chaw tej cwj dam lawm.\n\n6 Nws tus uas tau ua kom cov neeg raug mob tsis tu ncua nyob hauv txoj kev npau taws, nws tus uas tau kav tej haiv neeg nyob hauv txoj kev npau taws, twb raug tsim txom, thiab yuav tsis muaj leej twg cheem tau li.\n\n7 Tag nrho lub ntiaj teb yuav nyob tiaj tus, thiab nyob ntsiag to; lawv yuav zoo siab pib hu nkauj.\n\n8 Muaj tseeb tiag, tej ntoo yuj zoo siab rau koj, thiab tej ntoo ntshaub ntawm Lenpanoos thiab, hais tias: Txij thaum koj tau poob hwj chim lawm tsis muaj tus neeg uas qaug lawm tuaj tawm tsam peb.\n\n9 Ntuj txiag teb tsaus uas nyob puag sab hauv npaj siab tos ntsoov yuav ntsib koj thaum koj mus; nws tau txhib kom cov tuag sawv los rau koj, txhua tus nom tswv hauv ntiaj teb no; nws tau sawv ntawm lawv cov rooj zaum tag nrho cov vaj ntxwv ntawm cov teb chaws.\n\n10 Lawv tag nrho yuav tsa suab thiab hais rau koj hais tias: Puas yog koj tau qaug zog ib yam li peb thiab? Puas yog koj rais los zoo li peb lawm xwb?\n\n11 Koj lub me hwj chim twb raug muab txo nqis mus rau hauv qhov ntxa; tsis hnov koj tej suab raj nrov lawm; tej kas twb nkag rau koj sab hauv, thiab tej kas twb npog koj tas.\n\n12 Koj tau poob saum ntuj ceeb tsheej los li cas, Au Luxifaws, tus tub ntawm caij sawv ntxov! Puas yog koj tau raug tua poob los rau hauv av, uas tau ua rau tej haiv neeg qaug dag qaug zog!\n\n13 Vim koj tau hais nyob hauv koj lub siab tias: Kuv yuav nce mus lawm saum ntuj ceeb tsheej, kuv yuav ua kom kuv lub rooj zaum siab dua li Vajtswv tej hnub qub; kuv kuj yuav zaum rau saum lub roob ntawm txoj kev sib sau los ua ke, uas nyob rau sab ped;\n\n14 Kuv yuav sawv mus rau tej huab sab saum; kuv yuav zoo li tus uas Siab Tshaj Plaws.\n\n15 Tiam sis koj yuav raug txo nqis los mus rau hauv ntuj txiag teb tsaus, mus rau tej sab ntawm lub qhov.\n\n16 Lawv cov uas pom koj yuav ntsia qhov muag nruj nreem rau koj, thiab yuav xav rau koj, thiab yuav hais tias: No puas yog tus txiv neej uas tau ua rau lub ntiaj teb no co ntxhov quav niab, uas tau nchos tej teb chaws?\n\n17 Thiab tau ua rau lub qab ntuj no zoo li ib lub hav zoov, thiab tau rhuav tej nroog nyob hauv, thiab tsis tau kam qhib qhov rooj rau nws tej neeg raug txim?\n\n18 Txhua txhia tus vaj ntxwv ntawm tej haiv neeg, muaj tseeb tiag, lawv txhua leej txhua tus, pw hauv txoj kev tau zoo, lawv txhua leej txhua tus puav leej nyob hauv nws lub tsev.\n\n19 Tiam sis koj tau raug muab txawb tawm ntawm koj lub ntxa zoo li ib ceg ntoo uas lwj ntsuav, thiab nrog rau cov noob uas tau raug muab tua, muab ntaj nkaug tshab, cov uas tau mus rau hauv lub qhov pob zeb; uas zoo ib yam li lub cev neeg tuag uas luag muab tsuj rau hauv qab xib taws.\n\n20 Koj yuav tsis raug faus koom nrog lawv ua ke, vim koj tau rhuav koj thaj av thiab tau muab koj tej neeg tua pov tseg; cov neeg ua phem tej noob yuav tsis raug muaj lub meej yim ib zaug li.\n\n21 Npaj txoj kev tua neeg rau nws tej me nyuam vim lawv cov yawg koob tej kev tsis ncaj ncees, xwv kom lawv yuav sawv tsis taus, thiab tsis tau thaj av ua lawv tug, thiab tsis muaj tej nroog nyob thoob plaws hauv lub qab ntuj no.\n\n22 Vim kuv yuav sawv los tawm tsam lawv, Ib Tsoom Tub Rog tus Tswv hais li, thiab txiav lub npe tawm ntawm Npanpiloos, thiab tej noob, thiab tub, thiab tub xeeb ntxwv, tus Tswv hais li.\n\n23 Kuv kuj yuav muab nws ua ib qhov chaw nyob chaw txoos rau tej os dej nyob thiab tej pas dej; thiab kuv yuav muab rab khaub rhuab ntawm txoj kev puas tsuaj los cheb nws, Ib Tsoom Tub Rog tus Tswv hais li.\n\n24 Ib Tsoom Tub Rog tus Tswv tau cog lus ruaj, hais tias: Tseeb raws li kuv tau xav lawm ces nws yeej yuav muaj los; thiab raws li kuv tau npaj rau, ces nws yeej yuav muaj tseeb—\n\n25 Tias kuv yuav coj cov neeg Axilias los rau hauv kuv thaj av, thiab nyob saum kuv tej roob yuav muab nws tsuj rau hauv qab xib taws; ces nws tus quab yuav ncaim ntawm lawv mus, thiab nws lub nra hnyav yuav ncaim ntawm lawv xub pwg mus.\n\n26 Qhov no yog lub ntsiab uas tau npaj yuav ua rau lub ntiaj teb huv si; thiab qhov no yog txhais tes uas tau ncav tawm mus rau saum txhua haiv neeg.\n\n27 Vim Ib Tsoom Tub Rog tus Tswv tau npaj lawm, thiab leej twg yuav muaj cuab kav hloov tau? Thiab nws txhais tes twb xyab tawm lawm, thiab leej twg yuav tig tau nws rov qab?\n\n28 Nyob rau hauv xyoo ua vaj ntxwv Ahas tuag yog lub nra hnyav no ntag.\n\n29 Koj tsis txhob maj zoo siab, tag nrho nej cov neeg Filixatias, vim nws tus pas uas tau muab nplawm nej twb lov lawm; vim yuav tawm ib tug nab raj kub sai ntawm tus nab tej cag los, thiab nws tej me nyuam yuav yog ib tug nab ya uas tsiv kawg li.\n\n30 Thiab thawj tug me nyuam yug ntawm cov neeg pluag yuav muaj noj, thiab tej neeg txom nyem yuav pw hauv txoj kev tsis muaj xwm txheej; thiab kuv yuav muab txoj kev tshaib plab los tua nej tej cag, thiab nws yuav tua nej tej noob uas seem tshuav.\n\n31 Cia li cuab suab nyiav, Au rooj vag; cia li quaj, Au lub nroog; nej, tag nrho cov neeg Filixatias, uas tau ntshai tag; vim yuav muaj ib nthw pa hluav taws los pem hauv ntuj los, thiab yuav tsis muaj ib tug nyob hauv nws tej caij uas tau teem tseg.\n\n32 Es thaum ntawd ho yuav teb dab tsi rau cov tub xa xov ntawm tej haiv neeg? Tias tus Tswv nrhiav tau Xi-oos lawm, thiab cov neeg pluag ntawm nws cov neeg yuav cia siab rau hauv nws.\n\n", "2-ne 25": "[center][font_size=26]Tshooj 25[/font_size][/center]\n\n[i]Nifais zoo siab nyob hauv txoj kev qhia meej—Yaxayas txoj kev qhia tej uas yuav muaj los yav tom ntej yuav raug to taub nyob rau hauv hnub nyoog kawg—Cov Neeg Yudais yuav rov qab ncaim Npanpiloos los, ntsia tus Mexiyas rau saum ntoo khaub lig, thiab raug tawg khiav ri niab thiab raug txim—Lawv yuav raug coj rov qab los thaum lawv ntseeg hauv tus Mexiyas—Nws yuav xub los rau pua xyoo tom qab uas Lihais tau ncaim Yeluxalees—Cov Neeg Nifais coj Mauxes txoj kev cai thiab ntseeg Khetos, tus uas yog Ixayees Tus Dawb Huv. Kwv yees li 559–545 xyoo ua ntej yug Yexus.[/i]\n\n1 Nim no kuv, Nifais, hais tej yam txog tej lus uas kuv tau sau, uas tau raug hais los ntawm Yaxayas lub qhov ncauj. Vim saib seb, Yaxayas tau hais ntau yam uas nyuaj rau kuv cov neeg ntau tus to taub; vim lawv tsis paub txog cov Neeg Yudais tej kev qhia txog tej uas yuav muaj los yav tom ntej.\n\n2 Vim kuv, Nifais, tsis tau qhia lawv ntau yam txog cov Neeg Yudais tej kev cai dab qhuas; vim lawv tej hauj lwm yog tej hauj lwm ntawm kev tsaus ntuj, thiab lawv tej kev ua ub ua no yog kev ua ub ua no ntawm txoj kev qias.\n\n3 Yog li ntawd, kuv sau rau kuv cov neeg, rau tag nrho txhua tus uas yuav txais tej no tom qab uas kuv sau, xwv kom lawv yuav paub Vajtswv tej kev txiav txim, uas yuav los rau saum txhua txhia haiv neeg, raws li txoj lus uas nws tau hais lawm.\n\n4 Yog li ntawd, cia li mloog, Au kuv cov neeg, uas yog tsev neeg Ixayees, thiab cia li cuab pob ntseg rau kuv tej lus; vim txawm tias Yaxayas tej lus tsis tshua meej rau nej los, txawm li ntawd los lawv yeej meej rau txhua txhia tus uas muaj tus ntsuj plig puv npo ntawm txoj kev tshwm sim. Tiam sis kuv qhia ib yam uas yuav muaj los yav tom ntej rau nej, raws li tus ntsuj plig uas nyob hauv kuv; yog li ntawd kuv yuav qhia tej uas yuav muaj los yav tom ntej raws li txoj kev qhia meej uas tau nrog kuv nyob txij li lub caij uas kuv tau tawm hauv Yeluxalees nrog kuv txiv tuaj lawm; vim saib seb, kuv tus ntsuj plig tau zoo siab nyob hauv txoj kev qhia meej rau kuv cov neeg, xwv kom lawv yuav kawm.\n\n5 Muaj tseeb tiag, thiab kuv tus ntsuj plig zoo siab rau hauv Yaxayas tej lus, vim kuv tau tawm hauv Yeluxalees tuaj, thiab kuv lub qhov muag tau pom tej uas yog cov Neeg Yudais li, thiab kuv paub tias cov Neeg Yudais yeej to taub tej uas yog cov yaj saub li, thiab yeej tsis muaj dua lwm cov neeg uas to taub tej uas tau raug hais rau cov Neeg Yudais li lawv li, tsuas yuav yog tias lawv tau raug qhia mus raws li tej uas tau qhia rau cov Neeg Yudais lawm xwb.\n\n6 Tiam sis saib seb, kuv, Nifais, tsis tau qhia kuv tej me nyuam mus raws li tej uas tau qhia cov Neeg Yudais; tiam sis saib seb, kuv, tus kheej, tau nyob tim Yeluxalees, yog li ntawd kuv paub txog tej cheeb tsam ib puag ncig; thiab kuv tau piav rau kuv tej me nyuam txog Vajtswv txoj kev txiav txim, uas tau muaj rau cov Neeg Yudais, rau kuv tej me nyuam, raws li txhua yam huv tib si uas Yaxayas tau hais, thiab kuv tsis sau lawv cia.\n\n7 Tiam sis saib seb, kuv yuav pib ntxiv txog kuv tus kheej txoj kev qhia tej uas yuav muaj los yav tom ntej, raws li kuv txoj kev qhia meej; uas kuv paub tias tsis muaj neeg yuav muaj cuab kav ua kom tsis raug; txawm li ntawd los, nyob rau lub caij uas yuav muaj tshwm sim rau Yaxayas tej kev qhia tej uas yuav muaj los yav tom ntej neeg yeej yuav paub tseeb, nyob rau lub caij thaum uas lawv yuav muaj dhau los mus.\n\n8 Yog li ntawd, cov no muaj nuj nqis rau tib neeg, thiab tus uas xav tias cov no tsis muaj nqis, kuv yuav hais rau lawv cov no nkaus xwb, thiab tsuas yuav hais tej lus no rau kuv cov neeg xwb; vim kuv paub tias lawv yuav muaj nuj nqis heev rau lawv nyob rau hauv hnub nyoog kawg; vim nyob rau hnub ntawd lawv yuav to taub lawv; yog li ntawd, rau qhov zoo rau lawv kuv thiaj tau sau lawv.\n\n9 Thiab ib yam li ib tiam neeg tau raug puas tsuaj nyob hauv cov Neeg Yudais vim txoj kev tsis ncaj, ces lawv thiaj tau raug puas tsuaj ib tiam dhau ib tiam raws li lawv tej kev tsis ncaj ncees; thiab lawv yeej tsis tau muaj ib tug uas raug puas tsuaj tsuas yog tej uas tus Tswv tej yaj saub tau qhia rau lawv lawm xwb.\n\n10 Yog li ntawd, lawv twb tau raug qhia hais txog txoj kev puas tsuaj uas yuav los rau lawv, sai sai tom qab uas kuv txiv tau ncaim Yeluxalees lawm; txawm li ntawd los, lawv tseem ua lawv tej siab tawv qhwb qhawv; thiab raws li kuv txoj kev qhia tej uas yuav muaj los yav tom ntej lawv tau raug puas tsuaj lawm, tsuas yog tshuav cov uas tau raug txhom coj mus ua qhev rau hauv Npanpiloos lawm xwb.\n\n11 Thiab nim no kuv tau hais li no vim ntawm tus ntsuj plig uas nyob hauv kuv. Thiab txawm li ntawd los lawv tau raug cab coj mus lawm lawv yuav rov qab los dua, thiab tau thaj av ntawm Yeluxalees ua lawv tug; yog li ntawd, lawv yuav raug txum tim rov qab los rau ntawm thaj av uas yog lawv qub txeeg qub teg dua.\n\n12 Tiam sis, saib seb, lawv yuav muaj tsov muaj rog, thiab lus paj lus cua txog tsov rog; thiab txog thaum lub sij hawm tias Leej Txiv Tib Leeg Tub los, muaj tseeb tiag, lub ntuj thiab lub ntiaj teb Leej Txiv, yuav los qhia nws tus kheej rau lawv nyob hauv cev nqaij daim tawv, saib seb, lawv yuav tsis lees yuav nws, vim lawv tej kev tsis ncaj ncees, thiab lawv txoj kev ua siab tawv qhwb qhawv, thiab lawv txoj kev uas ua caj dab tawv qhawv.\n\n13 Saib seb, lawv yuav muab nws ntsia rau saum ntoo khaub lig; thiab tom qab uas nws tau raug muab tso rau hauv ib lub qhov ntxa pob zeb tau sij hawm puv peb hnub lawm nws yuav sawv tawm hauv qhov tuag los, nrog txoj kev kho tau tej neeg muaj mob nyob hauv nws tej tis; thiab txhua tus cov uas yuav ntseeg nws lub npe yuav raug dim nyob rau hauv Vajtswv lub nceeg vaj. Yog li ntawd, kuv tus ntsuj plig zoo siab yuav qhia tej uas yuav muaj los yav tom ntej txog nws, vim kuv tau pom nws lub neej, thiab kuv lub siab yeej qhuas nws lub npe uas dawb huv.\n\n14 Thiab saib seb yuav tau muaj tias tom qab uas tus Mexiyas tau sawv hauv qhov tuag los lawm, thiab tau qhia nws tus kheej rau nws cov neeg paub lawm, rau cov txawm yuav coob npaum cas uas yuav ntseeg nws lub npe paub lawm, saib seb, Yeluxalees yuav raug puas tsuaj dua; vim txoj kev txom nyem yuav raug rau lawv cov uas tawm tsam Vajtswv thiab cov neeg ntawm nws lub koom txoos.\n\n15 Yog li ntawd, cov Neeg Yudais yuav raug tawg khiav ri niab mus txuam rau txhua haiv neeg; muaj tseeb tiag, thiab Npanpiloos los kuj yuav raug puas tsuaj thiab; yog li ntawd, cov Neeg Yudais yuav raug ua kom tawg ri niab los ntawm lwm cov neeg.\n\n16 Thiab tom qab uas lawv tau raug tawg ri niab lawm, thiab tus Tswv uas yog Vajtswv tau rau txim rau lawv los ntawm lwm haiv neeg tau sij hawm ntau tiam neeg lawm, muaj tseeb tiag, twb yuav nqis dhau ib tiam neeg mus rau ib tiam neeg mus txog thaum lawv yuav raug yaum los ntseeg Khetos, Vajtswv tus Tub, thiab txoj kev theej txhoj uas theej tag nrho rau sawv daws—thiab thaum uas hnub ntawd yuav los tias lawv yuav ntseeg Khetos, thiab teev tiam Leej Txiv los ntawm nws lub npe, nrog tej siab huv huv thiab tej tes huv si, thiab tsis txhob tos ntsoov ib zaug ntxiv rau lwm tus Mexiyas lawm, ces, nyob rau lub caij ntawd, hnub ntawd yuav los tias tsim nyog heev uas lawv yuav tsum ntseeg tej no.\n\n17 Thiab tus Tswv yuav ncav nws txhais tes dua zaum ob los txum tim nws cov neeg ntawm lawv txoj kev poob zoo thiab txoj kev qaug kom zoo li qub. Yog li ntawd, nws yuav pib ua ib txog hauj lwm zoo kawg nkaus uas xav tsis thoob thiab ib txog uas xav tsis tag rau ntawm tib neeg.\n\n18 Yog li ntawd, nws yuav coj nws tej lus los rau lawv, yog tej lus uas yuav txiav txim rau lawv nyob rau thaum hnub kawg, vim tej lus no yuav raug muab rau lawv ua txoj hau kev ntawm txoj kev yaum lawv ntawm tus Mexiyas tseeb, tus uas lawv tau tsis kam lees yuav; thiab rau txoj kev yaum ntawm lawv tias kom txhob tos ntxiv tias ib tug Mexiyas tseem yuav los, vim yuav tsis muaj ib tug los, tsuas yog yuav muaj tus Mexiyas cuav uas yuav dag ntxias cov neeg xwb; vim tsuas muaj tib tug Mexiyas uas tej yaj saub tau hais xwb, thiab tus Mexiyas ntawd yog tus uas yuav raug cov Neeg Yudais tsis kam lees yuav.\n\n19 Vim raws li cov yaj saub tej lus, tus Mexiyas yuav los hauv rau pua xyoo txij li lub caij uas kuv txiv tau ncaim Yeluxalees; thiab raws li cov yaj saub tej lus, thiab raws li Vajtswv tim tswv lo lus thiab, nws lub npe yuav yog Yexus Khetos, Vajtswv tus Tub.\n\n20 Thiab nim no, kuv cov kwv tij es, kuv tau qhia meej meej xwv kom nej thiaj tsis to taub yuam kev. Thiab ib yam li tus Tswv Vajtswv uas tseem muaj txoj sia nyob uas tau coj cov neeg Ixayees tawm tim lub teb chaws Iyiv los, thiab tau muab lub hwj chim rau Mauxes kom nws yuav tsum kho cov neeg tom qab uas lawv tau raug tej nab muaj taug tom, yog hais tias lawv yuav tsa qhov muag ntsia tus nab uas nws tau tsa sawv ntawm lawv xub ntiag, thiab kuj tau muab lub hwj chim rau nws xwv kom nws yuav ntaus tau lub pob zeb thiab dej yuav tawm hauv los; muaj tseeb tiag, saib seb kuv hais rau nej, tias xws li tej yam no twb muaj tseeb, thiab ib yam li tus Tswv Vajtswv uas tseem muaj txoj sia nyob, tsis muaj lwm lub npe nyob hauv qab ntuj no tsuas yog tus Yexus Khetos no xwb, tus uas kuv tau hais txog, uas neeg thiaj li yuav dim taus.\n\n21 Yog li ntawd, vim yam xwm no tus Tswv uas yog Vajtswv thiaj tau cog lus rau kuv tias tej yam no uas kuv sau yuav tsum raug ceev thiab hwm tseg, thiab cev los rau kuv tej noob, ib tiam dhau ib tiam, xwv kom cov lus cog tseg yuav muaj tau puv npo rau Yauxej, xwv kom nws tej noob yuav tsis piam sij yog hais tias lub ntiaj teb no tseem yuav nyob.\n\n22 Yog li ntawd, tej yam no yuav dhau ib tiam mus rau ib tiam ntev tau npaum li lub ntiaj teb yuav nyob; thiab lawv yuav mus raws li Vajtswv lub siab xav thiab lub siab nyiam; thiab cov haiv neeg uas yuav tau lawv yuav raug txiav txim raws li tej lus uas tau raug muab sau cia.\n\n23 Vim peb rau siab ntso ua zoo sau, los yaum peb tej me nyuam, thiab peb cov kwv tij thiab, kom los ntseeg hauv Khetos, thiab rov los nrog Vajtswv sib raug zoo; vim peb paub hais tias twb yog los ntawm txoj kev zoo uas peb raug cawm dim, tom qab uas peb tau ua txhua txhia yam uas peb ua tau.\n\n24 Thiab, txawm li ntawd los peb ntseeg hauv Khetos, peb coj Mauxes txoj kev cai, thiab cia siab ntsoov nrog txoj kev nyob khov kho rau Khetos, kom txog thaum uas txoj kev cai muaj tiav lawm.\n\n25 Vim tias, yog rau qhov kawg no txoj kev cai thiaj raug muab; yog li ntawd txoj kev cai tau rais los tuag rau peb lawm, thiab peb tau raug ua kom muaj sia hauv Khetos vim peb txoj kev ntseeg; tsis tas li xwb peb coj txoj kev cai vim yog tej lus txib.\n\n26 Thiab peb hais txog Khetos, peb zoo siab rau Khetos, peb qhia txog Khetos, peb qhia tej uas yuav muaj los yav tom ntej txog Khetos, thiab peb sau raws li peb tej kev tshaj tawm kev tshwm sim, xwv kom peb tej me nyuam yuav paub txog yam uas lawv yuav nrhiav los ntxuav lawv tej kev txhaum mus.\n\n27 Yog li ntawd, peb hais txog txoj kev cai xwv kom peb tej me nyuam yuav paub txog txoj kev tuag ntawm txoj kev cai; thiab los ntawm txoj kev paub txog txoj kev tuag ntawm txoj kev cai, lawv yuav nrhiav mus rau txoj sia uas yog nyob hauv Khetos, thiab paub tias qhov uas muaj txoj kev cai yog rau qhov dab tsi. Thiab tom qab uas txoj kev cai muaj tiav los ntawm Khetos lawm, kom lawv yuav tsum tsis txhob ua lawv tej siab tawv qhwb qhawv tawm tsam nws thaum uas txoj kev cai twb tsis muaj nuj nqis lawm.\n\n28 Thiab nim no saib seb, kuv cov neeg, nej yog cov neeg tawv ncauj; yog li ntawd, kuv tau qhia meej meej rau nej, xwv kom nej thiaj yuav tsis to taub yuam kev. Thiab tej lus uas kuv tau hais yuav sawv ua ib qho tim khawv rau nej; vim lawv yeej txaus qhia tau txoj kev yog txawm rau tus tib neeg twg; vim txoj kev tseeb yog ntseeg hauv Khetos thiab tsis txhob tsis kam lees nws; vim yog nej tsis kam lees nws ces kuj yog nej tsis kam lees yuav tej yaj saub thiab txoj kev cai.\n\n29 Thiab nim no saib seb, kuv hais rau nej tias txoj kev tseeb yog ntseeg hauv Khetos, thiab tsis txhob tsis kam lees nws; thiab Khetos yog Ixayees Tus Dawb Huv; yog li ntawd nej yuav tsum khoov teev nws, thiab teev nws kom tag nej lub dag lub zog, lub siab lub ntsws, thiab lub plab lub plawv, thiab tag nrho nej tus ntsuj plig; thiab yog hais tias nej ua li no nej yeej yuav tsis raug ntiab tawm.\n\n30 Thiab, npaum li cas los yog hais tias nws yuav txaus ces, nej yuav tsum coj tej kev ua ub ua no thiab tej kab ke ntawm Vajtswv mus txog thaum txoj kev cai uas tau muab rau Mauxes lawm tiav tso.\n\n", "2-ne 26": "[center][font_size=26]Tshooj 26[/font_size][/center]\n\n[i]Khetos yuav los qhuab qhia rau cov Neeg Nifais—Nifais twb xub pom txoj kev puas tsuaj ntawm nws cov neeg—Lawv yuav hais lus tawm hauv av los—Lwm haiv neeg yuav tsa tej koom txoos cuav thiab txoj kev tuav hauv—Tus Tswv txwv tsis pub neeg xyaum ua tej xib hwb cuav. Kwv yees li 559–545 xyoo ua ntej yug Yexus.[/i]\n\n1 Thiab tom qab uas Khetos sawv hauv qhov tuag los nws yuav ua kom nej pom nws tus kheej, kuv cov me nyuam, thiab kuv cov kwv tij uas kuv hlub es; thiab tej lus uas nws yuav hais rau nej yuav yog txoj kev cai uas nej yuav tsum coj.\n\n2 Vim saib seb, kuv hais rau nej tias kuv tau pom tias ntau tiam neeg yuav dhau mus, thiab yuav muaj tsov rog loj thiab tej kev sib cav sib ceg nyob hauv kuv cov neeg.\n\n3 Thiab tom qab uas tus Mexiyas los lawm yuav muaj tej cim muab rau kuv cov neeg ntawm nws txoj kev yug, thiab ntawm nws txoj kev tuag thiab txoj kev sawv hauv qhov tuag rov qab los; thiab hnub ntawd yuav phem thiab ntshai heev rau cov neeg phem, vim lawv yuav piam sij; thiab lawv piam sij vim lawv ntiab tej yaj saub tawm, thiab cov ntseeg, thiab muab pob zeb ntaus lawv, thiab muab lawv tua; yog li ntawd txoj kev quaj ntawm cov ntseeg tej ntshav yuav sawv nce tawm hauv av mus rau Vajtswv tawm tsam lawv.\n\n4 Yog li ntawd, txhua tus uas khav txiv, thiab cov uas ua phem, hnub uas yuav los ntawd yuav kub lawv, Ib Tsoom Tub Rog tus Tswv hais li, vim lawv yuav zoo li tej quav nyab npleg.\n\n5 Thiab lawv cov uas tua cov yaj saub, thiab cov ntseeg, tej qhov ntuj tob yuav muab lawv nqos mus, Ib Tsoom Tub Rog tus Tswv hais li; thiab tej roob yuav los npog lawv, thiab tej khaub zeeg cua yuav nqa lawv mus, thiab tej vaj tse yuav vau los tsuam lawv thiab tsoo kom lawv tawg ua tej dwb daim thiab zom kom lawv ntsoog ua hmoov.\n\n6 Thiab lawv yuav raug xob quaj xyuas, thiab xob tua, thiab av qeeg, thiab txhua txhia yam kev puas tsuaj, vim tej hluav taws ntawm txoj kev npau taws ntawm tus Tswv yuav hlawv tawm tsam lawv, thiab lawv yuav zoo li tej quav nyab npleg, thiab hnub uas yuav los ntawd yuav hlawv lawv, Ib Tsoom Tub Rog tus Tswv hais li.\n\n7 Au txoj kev mob, thiab txoj kev tu siab ntawm kuv lub siab vim txoj kev poob ntawm txoj kev uas kuv cov neeg tuag! Vim kuv, Nifais, tau pom nws lawm, thiab qhov ntawd twb yuav luag ua rau kuv puas tsuaj nyob ntawm tus Tswv lub xub ntiag; tiam sis kuv yuav tsum quaj rau kuv tus Vajtswv: Koj tej kev mas yeej ncaj ncees.\n\n8 Tiam sis saib seb, tej neeg ncaj ncees uas mloog cov yaj saub tej lus, thiab tsis ua kom lawv puas tsuaj, tiam sis nrhiav ntsoov rau Khetos nrog txoj kev nyob ruaj khov kho rau tej cim uas tau muab, txawm li txhua yam kev tsim txom huv tib si los—saib seb, lawv yog cov uas yuav tsis piam sij.\n\n9 Tiam sis tus Tub ntawm txoj kev ncaj ncees yuav tshwm sim rau lawv; thiab nws yuav kho lawv kom zoo, thiab lawv yuav muaj kev thaj yeeb nrog nws, mus txog thaum uas muaj peb tiam neeg yuav dhau mus, thiab muaj coob tus ntawm tiam neeg thib plaub yuav tuag mus nyob hauv txoj kev ncaj ncees.\n\n10 Thiab thaum tej xwm txheej no tau dhau mus tas lawm yuav muaj ib txoj kev puas tsuaj los rau kuv cov neeg sai heev; vim, txawm hais tias kuv tus ntsuj plig mob los, kuv twb pom tej ntawd lawm; yog li ntawd, kuv paub tias nws yeej yuav muaj los; thiab lawv yuav muab lawv tus kheej muag tsis rau nqi; vim, vim qhov nqi zog ntawm lawv txoj kev khav txiv thiab lawv txoj kev ruam lawv yuav tau sau txoj kev puas tsuaj; vim hais tias lawv zeem rau tus dab thiab xaiv tej hauj lwm tsaus ntuj dua li tej hauj lwm kaj, yog li ntawd lawv yuav tsum nqis mus rau hauv ntuj txiag teb tsaus.\n\n11 Vim tus Tswv tus Ntsuj Plig yuav tsis nrog neeg nyob nraim. Thiab thaum tus Ntsuj Plig tsum tsis nrog neeg nyob lawm ces yuav muaj kev puas tsuaj los sai sai, thiab tej no ua rau kuv tus ntsuj plig tu siab heev.\n\n12 Thiab yam li uas kuv tau hais txog txoj kev yaum cov Neeg Yudais, tias Yexus twb yog tus Khetos tiag, nws yeej tsim nyog tias Lwm Haiv Neeg kuj yuav tsum raug yaum tias Yexus yog tus Khetos thiab, Vajtswv tus nyob mus ib txhis;\n\n13 Thiab tias nws yuav qhia nws tus kheej rau txhua leej txhua tus huv tib si uas ntseeg nws, los ntawm tus Vaj Ntsuj Plig Dawb Huv lub hwj chim; muaj tseeb tiag, rau txhua haiv neeg, txhua xeem neeg, txhua yam lus, thiab txhua pab neeg, ua tej txuj ci tseem ceeb loj, tej cim, thiab tej uas xav tsis tag, rau tib neeg raws li lawv txoj kev ntseeg.\n\n14 Tiam sis saib seb, kuv qhia tej uas yuav muaj los yav tom ntej rau nej txog hnub kawg; txog lub caij thaum tus Tswv uas yog Vajtswv yuav cog tej xwm txheej no tawm los rau tib neeg.\n\n15 Tom qab uas kuv tej noob thiab kuv cov kwv tij tej noob yuav tau tso kev ntseeg tseg, thiab yuav tau raug nplawm los ntawm Lwm Haiv Neeg; muaj tseeb tiag, tom qab uas tus Tswv uas yog Vajtswv yuav tau tsuam yeej tawm tsam lawv, thiab tau tsa laj kab tawm tsam lawv, thiab tau tsa ntsa loog tawm tsam lawv; thiab tom qab uas lawv yuav raug txo qes los rau hauv av, twb yuav mus txog thaum uas tsis muaj lawv lawm, tiam sis cov neeg ncaj ncees tej lus yuav raug sau cia, thiab neeg uas mob siab rau ntseeg tej lus thov Vajtswv yeej yuav raug hnov, thiab txhua txhia tus cov uas tso txoj kev ntseeg tseg yuav tsis hnov qab li.\n\n16 Vim lawv cov uas yuav raug puas tsuaj yuav hais lus tawm hauv av los rau lawv cov no, thiab lawv tej lus hais yuav raug tawm qis ntawm tej plua tshauv los, thiab lawv tej suab yuav zoo li tus uas tau muaj tus ntsuj plig sib thooj; vim tus Tswv uas yog Vajtswv yuav muab lub hwj chim rau nws; xwv kom nws yuav ntxhi txog lawv, twb zoo ib yam li nws tawm hauv av los; thiab lawv tej lus yuav ntxhi tawm hauv tej plua av tuaj.\n\n17 Vim tus Tswv uas yog Vajtswv hais li no tias: Lawv yuav tau sau tej xwm txheej uas tau raug ua nyob hauv lawv cia, thiab tej xwm txheej no yuav raug muab sau thiab foob cia rau hauv ib phau ntawv, thiab cov uas tau tso txoj kev ntseeg tseg yuav tsis muaj lawv, vim lawv nrhiav muab tej uas yog Vajtswv li rhuav pov tseg.\n\n18 Yog li ntawd, ib yam li cov uas tau raug puas tsuaj twb raug puas tsuaj ceev ceev lawm; thiab tej neeg uas yog lawv cov neeg phem yuav raug zoo li tej npluag nplej uas raug cua ntsawj ya mus—muaj tseeb tiag, tus Tswv uas yog Vajtswv tau hais li no tias: Nws yeej yuav muaj sai, tib pliag—\n\n19 Thiab yuav tau muaj tias, lawv cov uas tau tso txoj kev ntseeg tseg yuav raug tsim txom los ntawm Lwm Haiv Neeg txhais tes.\n\n20 Thiab Lwm Haiv Neeg yuav khav theeb rau lawv tej qhov muag tej kev muab hlob, thiab tau dawm ko taw, vim txoj kev muaj cav dawm lawv ko taw ntau, lawv thiaj tau tsa ntau lub koom txoos; txawm li ntawd los lawv tau muab Vajtswv lub hwj chim thiab tej txuj ci tseem ceeb pov tseg, thiab lawv tau qhia lawv tus kheej txog lawv tej kev txawj ntse thiab lawv tej kev kawm, xwv kom lawv yuav tau nyiaj thiab zom tej neeg pluag tej ntsej muag.\n\n21 Thiab tau muaj ntau lub koom txoos tau tsa los kom muaj kev ntshaw, thiab kev sib cav sib ceg, thiab kev ntxub ntxaug.\n\n22 Thiab kuj muaj kev tuav hauv ua phem, zoo ib yam li txheej thaum ub, raws li txoj kev tuav hauv ntawm tus dab, vim nws yeej yog tus tswv uas pib tej no huv tib si; muaj tseeb tiag, yog tus uas pib txoj kev tua neeg, thiab tej kev ua hauj lwm tsaus ntuj; muaj tseeb tiag, thiab nws muab ib txoj hlua zooj los khi lawv caj dab cab lawv, mus txog thaum uas nws muab nws txoj hlua ruaj ruaj uas nyob tas mus li los khi lawv.\n\n23 Vim saib seb, kuv cov mi kwv tij uas kuv hlub es, kuv hais rau nej hais tias tus Tswv uas yog Vajtswv tsis ua hauj lwm tsaus ntuj.\n\n24 Nws yeej tsis ua ib yam xwm txheej dab tsi tsuas yog yuav ua tej uas zoo rau lub ntiaj teb thiab txhua yam uas nyob hauv xwb; vim nws yeej hlub lub ntiaj teb, kawg nkaus tias nws tso nws tus kheej txoj sia xwv kom nws yuav coj tau neeg txhua tus mus cuag nws. Yog li ntawd, nws tsis tau hais ib tug li kom tsis txhob los mus txais yuav nws txoj kev cawm seeg.\n\n25 Saib seb, nws puas tau hais rau leej twg, hais tias: Cia li khiav ntawm kuv mus? Saib seb, kuv hais rau nej tias, Nws tsis tau hais li ntawd; tiam sis nws hais tais: Nej txhua tus uas nyob thoob plaws hauv qab ntuj khwb no cia li los cuag kuv, los yuav mis thiab zib ntab, uas yog cov tsis yuav nyiaj thiab tsis muaj nqi.\n\n26 Saib seb, nws puas tau hais kom ib tug twg tias kom lawv yuav tsum khiav tawm hauv tej tsev sab laj mus, los sis khiav tawm hauv tej tsev teev tiam Vajtswv? Saib seb, kuv hais rau nej tias, nws yeej tsis tau hais li ntawd.\n\n27 Nws puas tau hais kom ib tug twg tias kom lawv yuav tsum tsis txhob txais nws txoj kev cawm seeg? Saib seb kuv hais rau nej tias, Nws tsis tau hais li ntawd; tiam sis nws tau muab txoj kev cawm seeg ntawd pub dawb dawb rau neeg txhua leej txhua tus; thiab nws tau txib nws cov neeg tias lawv yuav tsum yaum neeg txhua txhia tus kom hloov siab lees txim.\n\n28 Saib seb, tus Tswv puas tau hais kom ib tug twg tias kom lawv yuav tsum tsis txhob txais yuav nws txoj kev zoo? Saib seb kuv hais rau nej tias, Nws tsis tau hais li ntawd; tiam sis txhua txhia tus neeg yeej muaj cai sib txig zos, thiab tsis muaj leej twg raug txwv.\n\n29 Nws tau txib tias yuav tsum tsis txhob muaj tej xib hwb cuav; vim, saib seb tej xib hwb cuav txhais tias yog neeg qhuab qhia thiab tau npaj lawv tus kheej ua ib qho kaj rau lub ntiaj teb, xwv kom lawv yuav nplua nuj thiab tau ntiaj teb ntsej muag; tiam sis lawv tsis nrhiav txoj kev zoo ntawm Xi-oos.\n\n30 Saib seb, tus Tswv tau txwv yam no; yog li ntawd, tus Tswv uas yog Vajtswv tau muab ib txoj lus txib tias neeg txhua tus yuav tsum muaj txoj kev siab hlub uas yog txoj kev hlub. Thiab yog lawv tsis muaj txoj kev siab hlub ces lawv yeej tsis muaj nuj nqis dab tsi li. Yog li ntawd, yog hais tias lawv muaj txoj kev siab hlub lawv yeej yuav tsis pub kom Xi-oos tej tub ua hauj lwm piam sij.\n\n31 Tiam sis cov tub ua hauj lwm uas nyob hauv Xi-oos yuav tsum ua hauj lwm rau Xi-oos; vim yog hais tias lawv ua hauj lwm yuav nyiaj lawv yuav tsum piam sij.\n\n32 Thiab ntxiv dua, tus Tswv uas yog Vajtswv tau txib tias neeg yuav tsum tsis txhob tua neeg; tias lawv yuav tsum tsis txhob dag; tias lawv yuav tsum tsis txhob ua tub sab; tias lawv yuav tsum tsis txhob muab tus Tswv uas yog lawv tus Vajtswv lub npe coj mus xyav ua si khuav; tias lawv yuav tsum tsis txhob ntshaw luag tug; tias lawv yuav tsum tsis txhob muaj kev ntxub; tias lawv yuav tsum tsis nrog lwm tus sib cav sib ceg; tias lawv yuav tsum tsis txhob ua txhaum kev nkauj kev nraug; thiab tias lawv yuav tsum tsis txhob ua tej no ib yam li; vim yog leej twg ua tej no yeej yuav raug piam sij.\n\n33 Vim yeej tsis muaj ib yam kev tsis ncaj ncees no los ntawm tus Tswv los li; vim nws tsuas ua tej uas zoo rau tib neeg xwb; thiab nws tsuas ua tej uas yooj yim to taub rau tib neeg xwb; thiab nws caw lawv txhua leej txhua tus kom los cuag nws thiab los txais yuav nws txoj kev tshav ntuj; thiab nws yeej tsis tau txwv ib tug twg uas los cuag nws, tsis hais neeg tawv dub thiab tawv dawb, tsis hais tus raug txim los tus tsis raug, tsis hais poj niam los txiv neej; thiab nws nco ntsoov txog cov tsis tau hnov nws; thiab txhua txhia tus zoo tib yam nkaus rau Vajtswv, tsis hais cov Neeg Yudais los yog Lwm Haiv Neeg.\n\n", "2-ne 27": "[center][font_size=26]Tshooj 27[/font_size][/center]\n\n[i]Kev tsaus ntuj thiab txoj kev tso qhov tseeb tseg yuav los duav lub ntiaj teb nyob hauv hnub kawg—Phau Ntawv Maumoos yuav tawm los—Peb tug tim khawv yuav ua tim khawv txog phau ntawv—Tus neeg txawj ntse yuav tsis muaj cuab kav nyeem tau phau ntawv uas tau muab zwm tseg—Tus Tswv yuav ua ib txog hauj lwm zoo kawg nkaus uas xav tsis thoob thiab xav tsis tag—Piv rau Yaxayas 29. Kwv yees li 559–545 xyoo ua ntej yug Yexus.[/i]\n\n1 Tiam sis, saib seb, nyob rau hauv hnub kawg, los sis nyob rau hauv Lwm Haiv Neeg lub caij—muaj tseeb tiag, saib seb txhua txhia haiv neeg ntawm Lwm Haiv Neeg thiab kuj yog cov Neeg Yudais thiab, tsis hais cov uas yuav tuaj rau saum thaj av no thiab cov uas yuav nyob rau saum lwm thaj av, muaj tseeb tiag, nyob saum txhua thaj av hauv ntiaj teb no huv tib si, saib seb, lawv yuav raug qaug rau txoj kev tsis ncaj ncees thiab txhua txhia yam kev qias—\n\n2 Thiab thaum hnub ntawd los lawv yuav raug Ib Tsoom Tub Rog tus Tswv los xyuas, nrog xob quaj thiab nrog av qeeg, thiab nrog ib lub suab nrov heev, thiab nrog cua daj cua dub, thiab nrog khaub zeeg cua, thiab nrog nplaim hluav taws leej faj.\n\n3 Thiab txhua txhia haiv neeg uas tawm tsam Xi-oos, thiab cov uas ua kom nws muaj kev nyuaj siab, yuav raug zoo li ib zag npau suav uas pom thaum tsaus ntuj; muaj tseeb tiag, nws yeej yuav muaj li ntawd rau lawv, twb yuav zoo li rau ib tug neeg tshaib plab uas npau suav, thiab saib seb zoo li nws tau noj tiam sis nws tsim los no nws plab tseem qhuav qhawv; los sis yuav zoo li ib tug neeg nqhis dej uas tau npau suav, thiab saib seb zoo li nws tau haus dej tiam sis thaum nws tsim los no saib seb nws tsis nco qab lawm, thiab nws tus ntsuj plig tseem nqhis; muaj tseeb tiag, twb yuav muaj li ntawd rau tej neeg ntawm txhua txhia haiv neeg uas tseem pheej yuav tawm tsam nkaug Roob Xi-oos.\n\n4 Vim saib seb, nej txhua tus uas ua kev tsis ncaj ncees, cia li nyob twj ywm thiab cia li ua zoo xav, vim nej yuav qw, thiab quaj; muaj tseeb tiag, nej yuav raug vwm tiam sis tsis yog qaug cawv, nej yuav vau koj vau kus tiam sis tsis yog haus cawv ntau.\n\n5 Vim saib seb, tus Tswv tau hliv tus ntsuj plig uas tsaug zog heev rau nej. Vim saib seb, nej tau kaw nej tej qhov muag, thiab nej tau tsis lees yuav tej yaj saub; thiab nej tej nom tej tsw, thiab tej tub pom yav tom ntej nws tau muab zais vim yog nej tej kev tsis ncaj ncees.\n\n6 Thiab yuav tau muaj tias tus Tswv uas yog Vajtswv yuav coj tej lus ntawm ib phau ntawv los rau nej, thiab lawv yuav yog tej lus ntawm lawv cov uas tau pw so hauv kev tuag lawm.\n\n7 Thiab saib seb phau ntawv yuav raug muab zwm; thiab nyob hauv phau ntawv yuav muaj ib qho kev tshwm sim los ntawm Vajtswv, txij li puag thaum ntuj tsim teb raug los mus rau thaum ntuj tag teb kawg.\n\n8 Yog li ntawd, vim tej uas tau raug muab zwm cia lawm, tej uas tau raug muab zwm cia lawm yuav tsis raug muab coj los rau cov neeg thaum uas lawv tseem muaj kev phem thiab kev qias. Yog li ntawd phau ntawv yuav raug tsis pub rau lawv.\n\n9 Tiam sis phau ntawv yuav raug muab rau ib tug txiv neej, thiab nws yuav muab tej lus ntawm phau ntawv, uas yog cov neeg uas tau pw so hauv av lawm tej lus, thiab nws yuav coj tej lus no mus rau lwm tus;\n\n10 Tiam sis tej lus uas raug muab zwm lawm nws yuav tsum tsis txhob muab, thiab nws yuav tsum tsis txhob muab phau ntawv. Vim phau ntawv yuav raug muab zwm los ntawm Vajtswv lub hwj chim, thiab tej kev tshwm sim uas raug muab zwm cia rau hauv lawm yuav tsum raug muab ceev rau hauv phau ntawv mus txog thaum tus Tswv lub sij hawm, uas lawv yuav tawm los; vim saib seb, lawv qhia txhua yam huv tib si txij li puag thaum ntuj tsim teb raug los mus txog rau thaum ntuj tag teb kawg.\n\n11 Thiab hnub ntawd yeej yuav los xwv kom tej lus ntawm phau ntawv uas tau raug muab zwm cia lawm yuav raug muab nyeem nyob puag saum tej ru tsev; thiab lawv yuav raug muab nyeem los ntawm Khetos lub hwj chim; thiab txhua yam tsav uas ib txwm tau tshwm sim rau tib neeg lawm yuav raug muab qhia rau tib neeg, thiab tej uas tseem yuav tshwm sim los mus txog thaum ntuj tag teb kawg.\n\n12 Yog li ntawd, nyob rau hnub ntawd thaum uas phau ntawv yuav raug muab rau tus txiv neej uas kuv tau hais, phau ntawv yuav tau raug muab zais ncaim ntawm neeg ntiaj teb lub qhov muag, xwv kom tsis muaj ib tug neeg twg lub qhov muag yuav pom nws tsuas yuav yog peb tug tim khawv thiaj li yuav pom nws xwb, los ntawm Vajtswv lub hwj chim nrog nws tus uas tau raug muab phau ntawv rau xwb; thiab lawv yuav ua tim khawv txog qhov tseeb ntawm phau ntawv thiab txog tej xwm txheej uas nyob hauv.\n\n13 Thiab yuav tsis muaj dua lwm tus uas yuav pom phau ntawv no, tsuas yog qho tug uas raws li Vajtswv pom zoo thiaj li pom thiab los ua tim khawv txog nws tej lus pub rau tib neeg xwb; vim tus Tswv uas yog Vajtswv tau hais tias cov neeg mob siab rau ntseeg tej lus yuav nrov zoo li tej uas los ntawm kev tuag lawm los.\n\n14 Yog li ntawd, tus Tswv uas yog Vajtswv yuav pib coj tej lus ntawm phau ntawv ntawd tawm los; thiab nyob rau ntawm coob tus tim khawv li uas zoo rau nws tej qhov ncauj nws yuav tsa nws txoj lus; thiab kev txom nyem yuav raug rau nws tus uas tsis kam lees yuav Vajtswv txoj lus!\n\n15 Tiam sis saib seb, yuav muaj tau tias tus Tswv uas yog Vajtswv yuav hais rau nws tus uas nws yuav muab phau ntawv rau hais tias: Coj tej lus no uas yog cov uas tsis muab zwm tseg thiab coj lawv mus rau lwm tus, xwv kom nws yuav tau coj mus qhia rau tus neeg txawj ntse hais tias; Kuv thov koj nyeem qhov no. Thiab tus neeg txawj ntse yuav teb hais tias: Coj phau ntawv los rau kuv, thiab kuv yuav nyeem lawv.\n\n16 Thiab nim no, vim txoj kev xav tau yeeb koob ntawm lub ntiaj teb thiab xav nplua nuj lawv yuav hais li no, thiab yuav tsis yog rau Vajtswv lub yeeb koob.\n\n17 Thiab tus txiv neej yuav hais tias: Kuv coj tsis tau phau ntawv los, vim nws twb raug muab zwm cia lawm.\n\n18 Ces tus neeg txawj ntse yuav teb hais tias: Kuv nyeem tsis tau nws.\n\n19 Yog li ntawd yuav muaj tau tias tus Tswv uas yog Vajtswv yuav rov qab muab phau ntawv thiab tej lus nyob hauv los rau nws tus uas tsis txawj ntse dua; thiab tus txiv neej uas tsis txawj ntse yuav hais tias: Kuv twb tsis txawj ntse.\n\n20 Ces tus Tswv uas yog Vajtswv yuav hais rau nws hais tias: Cov neeg uas txawj ntse lawv yuav tsis nyeem tej lus no, rau qhov lawv tau tsis kam lees yuav tej lus no lawm, thiab kuv yuav muaj peev xwm ua tau kuv txoj hauj lwm; yog li ntawd koj yuav tsum nyeem tej lus uas kuv yuav muab rau koj.\n\n21 Tsis txhob kov tej uas raug muab zwm cia lawm, vim kuv mam li coj lawv los thaum txog kuv lub sij hawm; vim kuv yuav ua kom tib neeg pom hais tias kuv yeej muaj cuab kav ua kuv txoj hauj lwm.\n\n22 Yog li ntawd, thaum uas koj tau nyeem tej lus uas kuv tau kom koj nyeem, thiab tau txais tej tim khawv uas kuv tau cog lus tseg rau lawm, ces koj yuav tsum rov qab muab phau ntawv mus zwm dua, thiab muab nws coj mus zais rau kuv, xwv kom kuv yuav hwm tau tej lus uas koj tsis tau nyeem tseg cia, mus txog thaum uas kuv yuav pom tias haum rau hauv kuv txoj kev txawj ntse uas yuav muab txhua yam tsav los qhia rau tib neeg.\n\n23 Vim saib seb, kuv yog Vajtswv; thiab kuv yog ib tug Vajtswv uas muaj txuj ci tseem ceeb; thiab kuv yuav qhia rau lub ntiaj teb tias nag hmo kuv zoo li cas, hnub no thiab mus ib txhis li kuv yeej yuav zoo li ntawd; thiab kuv tsuas ua hauj lwm rau tib neeg mus raws li lawv tej kev ntseeg xwb.\n\n24 Thiab yuav tau muaj dua tias tus Tswv yuav hais rau nws tus uas yuav nyeem tej lus tias yuav tsum tau nyeem tej uas muab rau nws:\n\n25 Vim npaum tias yog cov neeg no muab lawv lub qhov ncauj txav los ze kuv thiab muab lawv tej di ncauj hwm kuv, tiam sis lawv tau tshem lawv tej siab mus deb ntawm kuv, thiab lawv tej kev ntshai kuv yog raug qhia los ntawm neeg tej kev qhuab qhia—\n\n26 Yog li ntawd, kuv yuav pib ua ib txog hauj lwm zoo kawg nkaus uas xav tsis thoob nyob hauv cov neeg no, muaj tseeb tiag, ib txog hauj lwm zoo kawg nkaus uas xav tsis thoob thiab ib txog uas xav tsis tas li, vim txoj kev txawj ntse ntawm lawv cov neeg txawj ntse thiab cov neeg paub ntaub paub ntawv yuav piam sij, thiab txoj kev to taub ntawm lawv cov neeg ntse yuav raug muab zais.\n\n27 Thiab kev txom nyem yuav raug rau lawv cov uas nrhiav muab lawv tej lus uas lawv hais zais tob tsis pub tus Tswv paub! Thiab lawv tej hauj lwm yog nyob hauv qhov tsaus ntuj; thiab lawv hais tias: Leej twg yuav pom peb, thiab leej twg yuav paub? Thiab lawv kuj hais tias: muaj tseeb tiag, yog nej muab tej no ntxeev sab hauv tuaj sab nrauv ces yeej yuav pom zoo li tus neeg puab lauj kaub tej av. Tiam sis saib seb, Ib Tsoom Tub Rog tus Tswv hais tias, kuv yuav qhia rau lawv, tias kuv twb paub tag nrho lawv tej hauj lwm huv tib si. Vim tej hauj lwm puas yuav hais rau tus neeg uas ua tej hauj lwm ntawd tias, nws tsis yog tus tsim kuv? Los sis tej khoom uas raug kho puas yuav hais tau rau nws tus uas kho nws hais tias, nws tsis muaj kev to taub?\n\n28 Tiam sis saib seb, Ib Tsoom Tub Rog tus Tswv hais tias: Kuv yuav qhia rau noob neej tias nws tshuav tsis ntev pes tsawg lawm uas Lenpanoos yuav raug muab pauv mus ua ib thaj teb uas zoo heev; thiab thaj teb uas zoo ntawd yuav raug suav hais tias yog ib thaj hav zoov.\n\n29 Thiab nyob rau hnub ntawd cov neeg lag ntseg yuav hnov phau ntawv tej lus, thiab cov neeg dig muag tej qhov muag yuav pom tawm hauv qhov tsis tseeb los thiab tawm hauv qhov tsaus ntuj los.\n\n30 Thiab cov neeg uas txo hwj chim yuav tau koob hmoov ntxiv, thiab lawv tej kev xyiv fab yuav nyob hauv tus Tswv, thiab cov pluag uas ua neej nrog luag nyob yuav xyiv fab hauv Ixayees Tus Dawb Huv.\n\n31 Vim tseeb npaum li tus Tswv tseem muaj txoj sia nyob lawv yuav pom tias tus uas phem kawg nkaus yuav raug ua kom tsis muaj nuj nqis dab tsi, thiab cov neeg uas pheej thuam lwm tus yuav raug puas tsuaj, thiab txhua tus uas nrhiav ntsoov txoj kev tsis ncaj yuav raug ntiab tawm mus;\n\n32 Thiab lawv cov uas hais lus nkaug ib tug neeg tsis muaj txim tias nws muaj txim, thiab cuab ib rooj ntxiab rau nws tus uas tau qhuab ntawm lub rooj vag, thiab muab cov neeg ncaj ncees thawb rau ib sab rau qhov tsis muaj nuj nqis li.\n\n33 Yog li ntawd, tus Tswv tau hais li no, tus uas tau txhiv Anplaham, txog rau Yakhauj tsev neeg: Nim no Yakhauj yuav tsis txaj muag, thiab nim no nws lub ntsej muag yuav tsis daj li.\n\n34 Tiam sis thaum nws pom nws tej me nyuam, txoj hauj lwm ntawm kuv txhais tes, nyob hauv nws nruab nrab, lawv yuav qhuas kuv lub npe, thiab qhuas Yakhauj Tus Dawb Huv, thiab yuav ntshai Ixayees tus Vajtswv.\n\n35 Lawv cov uas tau ua txhaum nyob hauv sab ntsuj plig kuj yuav los mus to taub, thiab lawv cov uas yws yws yuav kawm lus qhuab qhia.\n\n", "2-ne 28": "[center][font_size=26]Tshooj 28[/font_size][/center]\n\n[i]Ntau lub koom txoos cuav yuav raug tsa nyob rau hauv hnub kawg—Lawv yuav qhia tej lus cuav, thiab tej tsis muaj qab hau thiab tej lus qhia uas vwm—Yuav muaj txoj kev tso qhov tseeb tseg vim yog tej xib hwb cuav—Tus dab yuav tshum neeg tej siab—Nws yuav qhia txhua txhia yam lus qhuab qhia uas cuav. Kwv yees li 559–545 xyoo ua ntej yug Yexus.[/i]\n\n1 Thiab nim no, saib seb, kuv cov kwv tij, kuv tau hais rau nej, raws li tus Ntsuj Plig tau yuam kom kuv hais; yog li ntawd, kuv paub tias tej no yeej yuav muaj los xwb xwb li.\n\n2 Thiab tej uas yuav raug muab sau tawm hauv phau ntawv los yuav raug muaj nuj nqis heev rau noob neej, thiab qhov tseem ceeb yog rau peb tej noob, uas yog ib cov noob seem los ntawm tsev neeg Ixayees.\n\n3 Vim yuav tau muaj tias nyob rau hnub ntawd cov koom txoos uas tau raug tsa, thiab tsis yog tsa rau tus Tswv, thaum uas muaj ib tug yuav hais rau lwm tus hais tias: Saib seb, kuv, kuv yog tus Tswv li; thiab lwm tus ho yuav teb tias: Kuv, kuv yog tus Tswv li; thiab txhua tus uas tau tsa tej koom txoos yuav hais li no, thiab tsis yog rau tus Tswv—\n\n4 Thiab lawv yuav ib leeg cam ib leeg; thiab lawv cov pov thawj yuav ib leeg cam ib leeg, thiab lawv yuav qhia tej uas lawv kawm lawv, thiab tsis kam txais yuav tus Vaj Ntsuj Plig Dawb Huv, uas txawj muab kev qhia.\n\n5 Thiab lawv tsis kam txais yuav Vajtswv lub hwj chim, uas yog Ixayees Tus Dawb Huv; thiab lawv hais rau cov neeg tias: Cuab pob ntseg mloog peb, thiab nej cia li mloog peb tej kev qhuab qhia; vim saib seb niaj hnub nim no yeej tsis muaj Vajtswv, vim tus Tswv thiab tus Txhiv Dim tau ua nws txoj hauj lwm tiav lawm, thiab nws tau muab nws lub hwj chim rau tib neeg lawm;\n\n6 Saib seb, nej cia li cuab pob ntseg rau kuv tej kev qhuab qhia; yog lawv leej twg yuav hais tias muaj ib qho txuj ci tseem ceeb tau ua los ntawm tus Tswv txhais tes, cia li tsis txhob ntseeg; vim niaj hnub nim no nws tsis yog tus Vajtswv uas muaj tej txuj ci tseem ceeb; nws twb tau ua nws txoj hauj lwm tiav lawm.\n\n7 Muaj tseeb tiag, thiab yuav muaj coob leej uas hais tias: Yeej meem noj, yeej meem haus, thiab cia li zoo siab, vim tag kis peb yuav tuag; thiab nws yuav zoo rau peb.\n\n8 Thiab kuj yuav muaj coob tug uas yuav hais tias: Yeej meem noj, yeej meem haus, thiab cia li zoo siab; txawm li ntawd los, yuav tsum ntshai Vajtswv—nws yuav tsis xav li cas rau tej kev txhaum me uas peb ua; muaj tseeb tiag, dag me ntsis, txhav luag lwm tus vim tej lus uas nws hais, khawb ib lub qhov rau ib tug neeg uas nyob ze nej; tej no ua yeej tsis ua cas li; thiab cia li ua ib puas tsav yam no, vim tag kis peb yuav tuag; thiab txawm tias peb txhaum los, Vajtswv yuav ntaus peb ob peb nplawg xwb, thiab thaum kawg peb yeej yuav raug dim los mus nyob rau hauv Vajtswv lub nceeg vaj.\n\n9 Muaj tseeb tiag, thiab yuav muaj ntau tus uas yuav qhia zoo li no, tej lus cuav thiab tej lus tsis muaj qab hau thiab tej lus qhia uas vwm ntsuav, thiab yuav khav txiv ntxhias hauv lawv tej siab, thiab yuav zais lawv tej kev qhuab qhia ntawm Vajtswv kom tob; thiab lawv tej hauj lwm yuav nyob hauv kev tsaus ntuj.\n\n10 Thiab cov ntseeg tej ntshav yuav quaj hu tawm hauv av los tawm tsam lawv.\n\n11 Muaj tseeb tiag, lawv txhua tus tau ncaim tawm ntawm txoj kev lawm; lawv tau rais los mus ua neeg ntxeev siab.\n\n12 Vim txoj kev khav theeb, thiab vim tej xib hwb cuav, thiab tej lus qhuab qhia cuav, lawv tej koom txoos tau rais los mus ua ib co uas tsis ncaj tsis huv, thiab lawv tej koom txoos yog tej uas muaj muaj plhus; vim txoj kev khav theeb lawv thiaj li muaj muaj plhus.\n\n13 Lawv nyiag ntawm tej neeg pluag vim tej chaw dawb huv zoo uas lawv muaj; lawv nyiag ntawm tej neeg pluag vim lawv tej tsuj tej npuag; thiab lawv tsim txom tej neeg uas txo hwj chim thiab tej neeg pluag tej siab tej ntsws, vim lawv txoj kev khav theeb lawv thiaj muaj muaj plhus.\n\n14 Lawv ua caj dab txhav txhav thiab tsa taub hau siab; muaj tseeb tiag, thiab vim txoj kev khav theeb, thiab txoj kev phem, thiab tej kev qias, thiab tej kev ua niam ntiav, lawv txhua txhia tus tau mus yuam kev lawm tsuas yog tshuav ob peb tug, cov uas lawv tus Khetos qab uas txo hwj chim xwb; txawm li ntawd los, lawv tseem raug luag coj, kom ntau ntau zaus lawv ua txhaum vim lawv tau raug qhia los ntawm neeg tej kev qhuab qhia.\n\n15 Au cov neeg txawj ntse, thiab paub ntaub paub ntawv, thiab cov neeg nplua nuj, uas muaj plhus los ntawm lawv tej siab khav theeb, thiab tag nrho cov uas qhia tej lus qhia cuav, thiab tag nrho cov uas ua txhaum kev nkauj kev nraug, thiab muab tus Tswv txoj kev yog pauv, tus Tswv uas yog Vajtswv tus uas muaj hwj chim loj kawg nkaus hais tias, kev txom nyem, kev txom nyem, kev txom nyem yuav raug rau lawv lauj, vim lawv yuav raug muab pov nqis mus rau hauv ntuj txiag teb tsaus!\n\n16 Kev txom nyem yuav raug rau lawv cov uas saib cov neeg ncaj ncees tsis rau nqi thiab cem phem rau tej uas zoo, thiab hais tias tej ntawd tsis muaj nuj nqis dab tsi! Vim muaj hnub yuav los txog uas tus Tswv uas yog Vajtswv yuav los xyuas cov neeg ntawm lub ntiaj teb sai sai; thiab nyob rau hnub ntawd thaum uas lawv siav nyob hauv txoj kev tsis ncaj lawv yuav piam sij.\n\n17 Tiam sis saib seb, yog hais tias cov nyob hauv ntiaj teb yuav hloov siab lees txim ntawm lawv tej kev phem thiab kev qias lawv yuav tsis raug puas tsuaj, Ib Tsoom Tub Rog tus Tswv hais li ntawd.\n\n18 Tiam sis saib seb, lub koom txoos loj thiab txaus ntxub ntawd, uas yog tag nrho ntiaj teb tus niam ntiav, yuav tsum raug vau mus rau hauv av, thiab qhov vau ntawd yuav phem kawg nkaus.\n\n19 Vim tus dab lub nceeg vaj yuav tsum raug tshee hnyo, thiab lawv cov uas nyob rau hauv nws tsim nyog yuav raug txhib kom los hloov siab lees txim, los sis tus dab yuav muab nws txoj saw hlau uas kav ib txhis li los txhom lawv khi, thiab lawv yuav raug txhib kom npau taws, thiab piam sij;\n\n20 Vim saib seb, nyob rau hnub ntawd, nws yuav tshum tib neeg tej siab, thiab txhib kom lawv npau taws tawm tsam tej uas zoo.\n\n21 Thiab nws yuav nplij kom lwm tus zoo siab, thiab ntxias lawv mus rau txoj kev tau zoo thiab kev muaj hauv ntiaj teb no, kom lawv yuav hais tias; Txhua yam tsav yeej zoo kawg nyob hauv Xi-oos; muaj tseeb tiag, Xi-oos yeej huaj vam, txhua yam puav leej zoo—thiab li ntawd tus dab thiaj dag ntxias tau lawv tej ntsuj plig, thiab yuav maj mam coj lawv mus rau hauv ntuj txiag teb tsaus.\n\n22 Thiab saib seb, nws ntxias lwm cov lawm, thiab qhia rau lawv hais tias yeej tsis muaj ntuj txiag teb tsaus; thiab nws hais rau lawv tias: Kuv tsis yog dab, vim ib txwm yeej tsis muaj dab—thiab nws yuav ntxhi rau lawv tej pob ntseg li no, mus txog thaum uas nws muab nws txoj saw hlau uas dab tuag heev khi tau lawv, qhov ntawd lawv yuav nti tsis dim ib zaug li.\n\n23 Muaj tseeb tiag, lawv twb raug khi nrog txoj kev tuag, thiab ntuj txiag teb tsaus; thiab txoj kev tuag, thiab ntuj txiag teb tsaus, thiab tus dab, thiab txhua txhia tus uas raug mag lub voj hlua ntawd yuav tsum raug los sawv ntawm Vajtswv lub rooj zaum, thiab raug txiav txim mus raws li lawv tes hauj lwm, ntawm qhov ntawd lawv yuav tsum tau mus rau hauv qhov chaw uas tau npaj rau lawv lawm, twb yog ib lub pas dej hluav taws thiab leej faj, uas muaj kev tsim txom tsis txawj kawg li.\n\n24 Yog li ntawd, kev txom nyem yuav raug rau nws tus uas tau zoo nyob hauv Xi-oos!\n\n25 Kev txom nyem yuav raug rau nws tus uas qw hais tias: Txhua txhia yam puav leej zoo!\n\n26 Muaj tseeb tiag, kev txom nyem yuav raug rau nws tus uas mus cuab pob ntseg mloog rau neeg tej lus qhuab qhia, thiab tsis kam txais yuav Vajtswv lub hwj chim, thiab lub txiaj ntsim Vaj Ntsuj Plig tus Dawb Huv!\n\n27 Muaj tseeb tiag, kev txom nyem yuav raug rau nws tus uas hais tias. Peb tau txais lawm, thiab peb tsis yuav ntxiv lawm!\n\n28 Thiab thaum kawg, kev txom nyem yuav raug rau txhua txhia tus cov uas npau tshee hnyo, thiab npau taws vim Vajtswv txoj kev tseeb! Vim saib seb, nws tus uas raug tsa rau saum lub pob zeb yuav txais nws nrog txoj kev zoo siab; thiab nws tus uas tsa rau saum tej xuab zeb txheem ntshai nws yuav vau tshee hnyo.\n\n29 Kev txom nyem yuav raug rau nws tus uas yuav hais tias: Peb tau txais Vajtswv txoj lus lawm, thiab peb tsis xav tau Vajtswv txoj lus ntxiv lawm, vim peb muaj txaus lawm!\n\n30 Vim saib seb, tus Tswv uas yog Vajtswv hais li no: Kuv yuav muab rau noob neej ib kab tag mam li ib kab, ib zaj tag mam li ib zaj, me ntsis qhov no thiab me ntsis qhov tod; thiab lawv cov uas mloog kuv tej lus qhia, thiab cuab pob ntseg rau kuv tej lus ntuas, yuav tau txais koob hmoov, vim lawv yuav kawm kev txawj ntse; vim rau nws tus uas tau txais kuv yuav muab ntau ntxiv; thiab rau lawv cov uas yuav hais tias, Peb muaj txaus lawm, tej uas lawv muaj yuav raug muab tawm ntawm lawv mus.\n\n31 Nws tus uas cia siab rau neeg, los sis cia siab rau nws lub hwj chim, los sis tus uas yuav mloog rau neeg tej lus qhuab qhia, yuav raug foom tsis zoo, tsuas yog tias lawv tej lus qhuab qhia yuav yog tus Vaj Ntsuj Plig Dawb Huv lub hwj chim muab xwb thiaj yuav tsis raug foom.\n\n32 Kev txom nyem yuav raug rau Lwm Haiv Neeg, Ib Tsoom Tub Rog tus Tswv uas yog Vajtswv hais li! Vim txawm li ntawd los kuv yuav xyab kuv txhais caj npab rau lawv ib hnub dhau ib hnub los, lawv yeej yuav tsis lees paub kuv; txawm li ntawd los, kuv yuav ua siab ntev hlub lawv, tus Tswv uas yog Vajtswv hais li, yog hais tias lawv yuav hloov siab lees txim thiab los mus cuag kuv; vim kuv txhais caj npab yeej xyab rawv tas hnub li, Ib Tsoom Tub Rog tus Tswv uas yog Vajtswv hais li.\n\n", "2-ne 29": "[center][font_size=26]Tshooj 29[/font_size][/center]\n\n[i]Ntau Lwm Haiv Neeg yuav tsis lees yuav Phau Ntawv Maumoos—Lawv yuav hais tias: Peb tsis xav tau Vajlugkub Npaiv Npaum ntxiv lawm—Tus Tswv hais rau ntau haiv neeg—Nws yuav txiav txim rau lub ntiaj teb tawm ntawm cov ntawv uas tau sau tej no. Kwv yees li 559–545 xyoo ua ntej yug Yexus.[/i]\n\n1 Tiam sis saib seb, yuav muaj coob leej—nyob rau hnub ntawd thaum uas kuv yuav pib ua ib txoj hauj lwm zoo kawg nkaus uas xav tsis thoob rau lawv, xwv kom kuv yuav nco txog kuv tej kev khi lus uas kuv tau khi rau noob neej, xwv kom kuv yuav tau tsa kuv txhais tes dua zaum ob los cawm kuv cov neeg, uas yog tsev neeg Ixayees;\n\n2 Thiab, xwv kom kuv nco txog tej lus cog tseg uas kuv tau cog rau koj, Nifais, thiab rau koj txiv thiab, tias kuv yuav nco txog koj tej noob; thiab xwv kom tej lus ntawm koj tej noob yuav pib tawm ntawm kuv lub qhov ncauj mus rau koj tej noob; thiab kuv tej lus yuav nrov ncha mus rau hauv lub qab ntuj no, ua ib tug chij rau kuv cov neeg, uas yog tsev neeg Ixayees;\n\n3 Thiab vim kuv tej lus yuav nrov ncha mus—muaj coob tug ntawm Lwm Haiv Neeg yuav hais tias: Ib phau Vajlugkub Npaiv Npaum! Ib phau Vajlugkub Npaiv Npaum! Peb twb muaj ib phau Vajlugkub Npaiv Npaum lawm, thiab muaj tsis taus Vajlugkub Npaiv Npaum ntxiv lawm.\n\n4 Tiam sis tus Tswv uas yog Vajtswv hais li no: Au cov neeg ruam es, lawv yuav muaj ib phau Vajlugkub Npaiv Npaum; thiab nws yuav pib tawm ntawm cov Neeg Yudais los, cov uas yog kuv haiv neeg sib khi lus txheej thaum ub. Thiab lawv tau ua tsaug dab tsi rau cov Neeg Yudais uas lawv tau txais phau Vajlugkub Npaiv Npaum los ntawm lawv? Muaj tseeb tiag, Lwm Haiv Neeg ho xav li cas? Lawv puas nco qab txog tej teeb meem, thiab tej kev iab kev khwv, thiab tej kev mob kev nkeeg ntawm cov Neeg Yudais, thiab lawv tej kev rau siab ntseeg kuv, es thiaj coj tau txoj kev cawm seeg los rau Lwm Haiv Neeg?\n\n5 Au nej cov uas yog Lwm Haiv Neeg es, nej puas nco qab txog cov Neeg Yudais, uas yog kuv cov neeg sib khi lus txheej thaum ub? Nej yeej tsis nco qab txog hlo li; tiam sis nej tseem tau foom lawv thiab, thiab tau ntxub ntxaug lawv, thiab tsis tau nrhiav coj lawv rov qab los. Tiam sis saib seb, kuv yuav rov qab muab ib puas yam tsav no los tso rau saum nej tej taub hau; rau qhov kuv tus uas yog tus Tswv tseem tsis tau hnov qab kuv haiv neeg.\n\n6 Nej cov neeg ruam, uas yuav hais tias: Ib phau Vajlugkub Npaiv Npaum, peb twb tau ib phau Vajlugkub Npaiv Npaum lawm, thiab peb tsis xav tau Vajlugkub Npaiv Npaum ntxiv lawm. Nej puas tau tau ib phau Vajlugkub Npaiv Npaum uas tsis yog los ntawm cov Neeg Yudais los?\n\n7 Nej tsis paub hais tias nws muaj ntau dua li ib haiv neeg no los? Nej tsis paub tias kuv, tus Tswv uas yog nej tus Vajtswv, tau tsim neeg txhua leej txhua tus, thiab kuv yeej nco txog lawv cov uas nyob saum tej koog pov txwv ntawm dej hiav txwv; thiab kuv kav puag saum ntuj thiab puag hauv ntiaj teb; thiab kuv coj kuv txoj lus los rau noob neej, muaj tseeb tiag, twb yog rau txhua haiv neeg thoob plaws hauv ntiaj teb no los?\n\n8 Yog li ntawd nej yws yws ua tus dab tsi, vim nej yuav tau txais kuv txoj lus ntau ntxiv? Nej puas paub hais tias cov lus tim khawv ntawm ob haiv neeg yog ib qhov lus tim khawv rau nej tias kuv yog Vajtswv, tias kuv nco txog ib haiv neeg tib yam li kuv nco txog lwm haiv neeg thiab? Yog li ntawd, kuv thiaj li hais tib co lus rau ib haiv neeg tib yam li hais rau lwm haiv neeg thiab. Thiab thaum uas ob haiv neeg yuav khiav ua ke cov lus tim khawv ntawm ob haiv neeg kuj yuav khiav ua ke tib yam nkaus li thiab.\n\n9 Thiab kuv ua li no xwv kom kuv yuav ua tim khawv qhia tau meej rau coob tug tias nag hmo kuv zoo li cas, hnub no, thiab ib txhis li kuv yeej yuav zoo li ntawd; thiab tias kuv hais kuv tej lus tawm tuaj mus raws li kuv lub siab nyiam. Thiab vim tias kuv tau hais ib lo lus lawm es nej yuav tsum tsis txhob xav hais tias kuv tsis muaj cuab kav hais lwm lo; vim kuv txoj hauj lwm tsis tau tas; thiab yuav tsis tau tas mus txog thaum tsis muaj neeg lawm, thiab txij li lub caij ntawd ntxiv mus thiab mus ib txhis li los yeej tsis txawj tas.\n\n10 Yog li ntawd, vim tias nej muaj ib phau Vajlugkub Npaiv Npaum nej tsis txhob xav hais tias nws muaj tag nrho kuv tej lus; thiab nej tsis txhob xav hais tias kuv tsis tau kom muab sau ntau ntxiv.\n\n11 Vim kuv yuav txib txhua txhia tus neeg, tsis hais nyob sab hnub tuaj thiab sab hnub poob, thiab sab pem hauv ntuj los sis sab nram qab ntug, thiab nyob rau saum tej koog pov txwv ntawm dej hiav txwv, xwv kom lawv yuav sau tej lus uas kuv hais rau lawv; vim kuv yuav txiav txim rau neeg ntiaj teb tawm ntawm cov ntawv uas yuav raug muab sau cia, txhua txhia tus neeg raws li lawv tes hauj lwm, raws li tej uas tau muab sau tseg lawm.\n\n12 Vim saib seb, kuv yuav hais rau cov Neeg Yudais thiab lawv yuav sau nws; thiab kuv kuj yuav hais rau cov Neeg Nifais thiab lawv yuav sau nws; thiab kuv kuj yuav hais rau lwm xeem neeg ntawm tsev neeg Ixayees, uas kuv tau coj khiav lawm, thiab lawv yuav sau nws; thiab kuv kuj yuav hais rau txhua txhia haiv neeg hauv ntiaj teb no thiab lawv yuav sau nws.\n\n13 Thiab yuav tau muaj tias cov Neeg Yudais yuav tau muaj cov Neeg Nifais tej lus, thiab cov Neeg Nifais yuav tau muaj cov Neeg Yudais tej lus; thiab cov Neeg Nifais thiab cov Neeg Yudais yuav tau muaj cov xeem neeg Ixayees uas tau ploj lawm tej lus; thiab Ixayees cov xeem neeg uas tau ploj lawm yuav tau muaj cov Neeg Nifais thiab cov Neeg Yudais tej lus.\n\n14 Thiab yuav tau muaj tias kuv cov neeg, cov uas yog tsev neeg Ixayees, yuav raug sau los tsev los rau tej av uas yog lawv qub txeeg qub teg; thiab kuv txoj lus kuj yuav raug sau los ua ib txog thiab. Thiab kuv yuav qhia rau lawv cov uas ntaus tawm tsam kuv txoj lus thiab tawm tsam kuv cov neeg, cov uas yog tsev neeg Ixayees, paub tias kuv yog Vajtswv, thiab tias kuv tau sib khi lus nrog Anplaham tias kuv yuav nco qab ntsoov txog nws tej noob mus ib txhis li.\n\n", "2-ne 30": "[center][font_size=26]Tshooj 30[/font_size][/center]\n\n[i]Lwm Haiv Neeg cov uas hloov siab tshiab yuav raug suav nrog cov neeg uas sib khi lus ua ke—Muaj coob tug cov Neeg Lamas thiab cov Neeg Yudais yuav ntseeg txoj lus thiab ciaj los mus ua ib cov neeg ntxim nyiam—Ixayees yuav raug txum tim rov qab muaj li qub thiab cov neeg phem yuav raug puas tsuaj. Kwv yees li 559–545 xyoo ua ntej yug Yexus.[/i]\n\n1 Thiab nim no saib seb, kuv cov mi kwv tij uas kuv hlub es, kuv yuav hais rau nej; vim kuv, Nifais, yuav tsis cia nej xav tias nej yog neeg ncaj ncees dua li Lwm Haiv Neeg. Vim saib seb, tsuas yog nej yuav ceev Vajtswv tej lus txib xwb nej txhua tus thiaj yuav tsis raug piam sij tib yam; thiab vim tej lus uas tau hais lawm nej tsis txhob xav tias Lwm Haiv Neeg yuav raug puas tsuaj huv tib si.\n\n2 Vim saib seb, kuv hais rau nej tias Lwm Haiv Neeg coob npaum li cas los yog lawv yuav hloov siab lees txim lawv yeej yog tus Tswv cov neeg sib khi lus; thiab cov Neeg Yudais coob npaum li cas los yog lawv tsis hloov siab lees txim lawv yuav raug ntiab khiav tawm mus; rau qhov tus Tswv yuav tsis sib khi lus nrog ib tug twg li tsuas yog nrog lawv cov uas hloov siab lees txim thiab ntseeg hauv nws tus Tub, tus uas yog Ixayees Tus Dawb Huv xwb.\n\n3 Thiab nim no, kuv yuav qhia tej uas yuav muaj los yav tom ntej me ntsis ntsig txog cov Neeg Yudais thiab Lwm Haiv Neeg. Vim tom qab phau ntawv uas kuv tau hais txog yuav tawm los, thiab raug muab sau rau Lwm Haiv Neeg, thiab rov qab muab zwm cia rau tus Tswv dua lawm, yuav muaj coob leej uas yuav ntseeg tej lus uas tau muab sau; thiab lawv yuav coj tej ntawd tawm mus rau peb tej xeeb leej xeeb ntxwv uas seem tshuav.\n\n4 Thiab tom qab ntawd peb tej noob uas seem tshuav yuav paub txog peb, seb peb tau tawm hauv Yeluxalees tuaj li cas, thiab tias lawv yog cov Neeg Yudais tej noob.\n\n5 Thiab Yexus Khetos txoj moo zoo yuav raug tshaj mus rau lawv; yog li ntawd, lawv yuav raug txum tim rov qab paub txog lawv tej yawg koob, thiab kuj yuav paub txog Yexus Khetos, uas yog tej kev paub uas muaj nyob nrog lawv tej yawg koob.\n\n6 Thiab tom qab ntawd lawv yuav zoo siab; vim lawv yuav paub tias nws yog ib txoj koob hmoov uas los ntawm Vajtswv txhais tes los rau lawv; thiab lawv tej kev tsaus ntuj uas plooj lawv qhov muag yuav pib poob ntawm lawv tej qhov muag mus; thiab yuav tsis muaj ntau tiam neeg uas yuav ploj tuag sai nyob rau hauv lawv, mus txog thaum uas lawv yuav ua tau neeg huv huv thiab ib cov neeg uas nyob kaj siab lug.\n\n7 Thiab yuav tau muaj tias cov Neeg Yudais uas tau tawg khiav ri niab kuj yuav pib ntseeg hauv Khetos thiab; thiab lawv yuav pib sib sau los ua ke rau saum tej npoo av; thiab coob npaum li cas los yog lawv yuav ntseeg hauv Khetos ces kuj yuav rais tau los mus ua ib cov neeg nyob kaj siab lug thiab.\n\n8 Thiab yuav tau muaj tias tus Tswv uas yog Vajtswv yuav pib ua nws txoj hauj lwm mus thoob plaws rau txhua txhia haiv neeg, txhua xeem neeg, txhua yam lus, thiab tej neeg sawv daws, kom coj tau txoj kev txum tim nws cov neeg rov qab los rau saum lub ntiaj teb.\n\n9 Thiab tus Tswv uas yog Vajtswv yuav txiav txim rau cov neeg pluag nrog txoj kev ncaj ncees, thiab yuav txiav txim ncaj rau neeg ntiaj teb cov uas txo hwj chim. Thiab nws yuav xuas tus pas ntawm nws lub qhov ncauj nplawm lub ntiaj teb no; thiab muab cov pa ntawm nws daim di ncauj tua cov neeg phem.\n\n10 Vim lub sij hawm yuav los sai kawg nkaus uas tus Tswv uas yog Vajtswv yuav ua kom muaj ib qhov kev sib faib loj heev nyob hauv lawv, thiab cov neeg phem yuav raug puas tsuaj; thiab nws yuav pab tseg nws cov neeg, muaj tseeb tiag, txawm yog yuav muaj tias, nws yuav tsum muab hluav taws los hlawv cov neeg phem kom puas tsuaj.\n\n11 Thiab kev ncaj ncees yuav yog nws txoj siv sia ntawm nws duav, thiab kev mob siab rau ntseeg yuav yog nws txoj siv sia ntawm nws ntsag.\n\n12 Thiab thaum ntawd tus hma yuav los nrog tus me nyuam yaj nyob; thiab tus tsov txaij yuav da pw nrog tus me nyuam tshis, thiab tus thav nyuj thiab tus thav tsov ntxhuav, thiab tej nyuj twm uas rog, los ua ke tag nrho, thiab ib tug me nyuam yaus yuav coj lawv kev.\n\n13 Thiab tus nyuj thiab tus dais yuav noj zaub ua ke; lawv tej me nyuam mos yuav da pw ua ke; thiab tus tsov ntxhuav yuav noj tej quav nyab ib yam li tus heev nyuj.\n\n14 Thiab tus me nyuam uas tseem noj mis yuav ua si ntawm lub qhov uas nab taug nyob, thiab tus me nyuam uas tso mis lawm yuav tso lawv tej tes rau saum nab raj kub sai lub qhov.\n\n15 Lawv yuav tsis tom mob los sis tsis ua kom puas tsuaj nyob tag nrho saum kuv lub roob dawb huv; vim kev paub tus Tswv yuav nrov mus thoob plaws hauv lub ntiaj teb no, ib yam li cov dej npog puv nkaus dej hiav txwv.\n\n16 Yog li ntawd, txhua txhia yam ntawm txhua haiv neeg huv tib si yuav raug ua kom paub; muaj tseeb tiag, txhua yam tsav yuav raug ua kom paub rau noob neej.\n\n17 Yuav tsis muaj ib yam dab tsi uas yuav zais tau nws tsuas muaj yuav raug muab qhib kom paub xwb; yuav tsis muaj ib txoj hauj lwm tsaus ntuj tsuas muaj yuav muab ua kom tawm hauv qhov pom kev xwb; thiab yuav tsis muaj ib yam dab tsi uas yuav raug muab zwm cia rau hauv ntiaj teb tsuas yog yuav muaj yuav muab qhib xwb.\n\n18 Yog li ntawd, txhua txhia yam uas tau muab qhib rau noob neej paub yuav raug muab qhib nyob rau hnub ntawd; thiab tus Ntxwg Nyoog yuav tsis muaj hwj chim ntxias tau noob neej tej siab ntxiv lawm, yuav tsis muaj hwj chim mus ntev heev li. Thiab nim no, kuv cov kwv tij uas kuv hlub es, kuv tsum kuv tej lus hais.\n\n", "2-ne 31": "[center][font_size=26]Tshooj 31[/font_size][/center]\n\n[i]Nifais qhia vim li cas Khetos thiaj ua kev cai raus dej—Tib neeg yuav tsum ua raws li Khetos, ua kev cai raus dej, txais tus Vaj Ntsuj Plig Dawb Huv, thiab ntseeg kom mus txog thaum kawg thiaj li yuav dim—Txoj kev hloov siab lees txim thiab txoj kev ua kev cai raus dej yog lub rooj vag uas mus rau txoj kev ti thiab txoj kev nqaim—Txoj sia nyob mus ib txhis yuav los rau cov uas coj tej lus txib tom qab uas ua kev cai raus dej lawm. Kwv yees li 559–545 xyoo ua ntej yug Yexus.[/i]\n\n1 Thiab nim no kuv, Nifais, tsum kuv txoj kev qhia tej uas yuav muaj los yav tom ntej rau nej, kuv cov kwv tij uas kuv hlub. Thiab kuv sau tsis tau tsuas sau tej xwm qho me ntsis cia xwb, tej uas kuv yeej paub tseeb tias yuav tsum muaj los; thiab kuv kuj tsuas sau kuv tus kwv Yakhauj tej lus qho me ntsis cia thiab xwb.\n\n2 Yog li ntawd, tej yam uas kuv tau sau cia twb txaus kuv lawm, tsuas yog tshuav tej lus uas kuv yuav tsum hais txog txoj lus qhia qho me ntsis ntawm Khetos xwb; yog li ntawd, kuv yuav qhia rau nej meej meej, raws li txoj kev tseeb meej ntawm kuv txoj kev qhia tej uas yuav muaj los yav tom ntej.\n\n3 Vim kuv tus ntsuj plig zoo siab nyob hauv txoj kev tseeb meej; vim tus Tswv uas yog Vajtswv ua hauj lwm rau noob neej zoo li no. Vim tus Tswv uas yog Vajtswv yuav muab qhov kaj rau txoj kev to taub; vim nws hais rau tib neeg raws li lawv yam lus, rau lawv txoj kev to taub.\n\n4 Yog li ntawd, kuv xav kom nej sawv daws nco qab ntsoov tias kuv tau hais rau nej lawm ntsig txog tus yaj saub ntawd uas tus Tswv tau qhia rau kuv, tus uas yuav muab Vajtswv tus Me Nyuam Yaj ua kev cai raus dej, tus uas yuav los ris neeg ntiaj teb tej kev txhaum mus.\n\n5 Thiab nim no, yog hais tias Vajtswv tus Me Nyuam Yaj, nws twb yog ib tug dawb huv, es tseem yuav tau ua kev cai raus dej, kom tiav tau txhua txhia txoj kev ncaj ncees, Au ces, peb cov uas tsis dawb huv, haj yam tsim nyog rau peb los ua kev cai rau dej los pauj, muaj tseeb tiag, twb yog los ntawm dej!\n\n6 Thiab nim no, kuv yuav nug nej, kuv cov kwv tij uas kuv hlub, Vajtswv tus Me Nyuam Yaj tau ua txhua txhia txoj kev ncaj ncees tiav tau li cas thaum uas nws ua kev cai raus dej?\n\n7 Nej puas paub tias nws yog ib tug dawb huv? Txawm tias nws yog ib tug dawb huv los, nws tseem ua qhia rau noob neej tias, raws li sab cev nqaij daim tawv nws tseem txo nws lub hwj chim rau Leej Txiv, thiab ua tim khawv rau Leej Txiv tias nws yuav mloog Leej Txiv lus los ntawm txoj kev uas coj raws li nws tej lus txib.\n\n8 Yog li ntawd, tom qab uas nws tau ua kev cai raus dej tas lawm tus Vaj Ntsuj Plig Dawb Huv tau nqis los rau saum nws zoo li ib tug nquab.\n\n9 Thiab qhov no qhia ntxiv dua rau noob neej txog qhov ncaj ntawm txoj kev, thiab txog qhov nqaim ntawm lub qhov rooj, uas lawv yuav tau nkag mus hauv, nws tau ua piv txwv rau lawv.\n\n10 Thiab nws tau hais rau noob neej hais tias: Nej cia li lawv kuv qab. Yog li ntawd, kuv cov kwv tij uas kuv hlub es, peb puas yuav lawv tau Yexus qab yog hais tias peb tsis xav coj raws li Leej Txiv tej lus txib?\n\n11 Thiab Leej Txiv tau hais tias: Nej cia li hloov siab lees txim, nej cia li hloov siab lees txim, thiab ua kev cai raus dej los ntawm kuv tus Tub uas kuv Hlub lub npe.\n\n12 Thiab tus Tub lub suab kuj tau los rau kuv, hais tias: Nws tus uas ua kev cai raus dej nyob hauv kuv lub npe, Leej Txiv yuav muab tus Vaj Ntsuj Plig Dawb Huv rau nws, ib yam li rau kuv; yog li ntawd, cia li lawv kuv qab, thiab ua tej uas nej tau pom kuv ua lawm.\n\n13 Yog li ntawd, kuv cov kwv tij uas kuv hlub es, kuv paub tias yog nej yuav lawv Leej Tub qab, nrog tag nrho nej lub siab, tsis txhob lam ua txuj ua los sis lam dag rau Vajtswv, tiam sis mob siab ntso, hloov siab tso nej tej kev txhaum tseg, ua tim khawv rau Leej Txiv tias nej yeej txaus siab txais yuav Khetos lub npe rau saum nej, los ntawm txoj kev ua kev cai raus dej—muaj tseeb tiag, ntawm lawv ntshis nej tus Tswv thiab nej tus Cawm Seeg qab mus rau hauv dej, raws li nws txoj lus, saib seb, ces nej yuav tau txais tus Vaj Ntsuj Plig Dawb Huv; muaj tseeb tiag, ces txoj kev ua kev cai raus dej ntawm hluav taws thiab ntawm tus Vaj Ntsuj Plig Dawb Huv yuav los; thiab thaum ntawd nej yuav muaj peev xwm hais tau tej tim tswv yam lus, thiab qw qhuas rau Ixayees Tus Dawb Huv.\n\n14 Tiam sis, saib seb, kuv cov kwv tij uas kuv hlub es, Leej Tub lub suab tau los rau kuv, hais tias: Tom qab uas nej tau hloov siab tso nej tej kev txog txhaum tseg lawm, thiab tau ua tim khawv rau Leej Txiv tias nej txaus siab coj raws li kuv tej lus txib, los ntawm kev ua kev cai raus dej, thiab tau txais txoj kev ua kev cai raus dej los ntawm hluav taws thiab ntawm tus Vaj Ntsuj Plig Dawb Huv, thiab muaj cuab kav hais tau ib yam lus tshiab, muaj tseeb tiag, twb yog tej tim tswv yam lus lawm, thiab tom qab uas tau txais ib puas yam tsav no lawm es nej tseem tsis lees yuav kuv, ces nws yuav zoo dua rau nej yog tias nej yeej tsis tau paub kuv li.\n\n15 Thiab kuv tau hnov ib lub suab los ntawm Leej Txiv los hais tias: Muaj tseeb tiag, tus kuv Hlub tej lus yeej muaj tseeb thiab txaus vam khom. Nws tus uas ntseeg kom mus txog thaum kawg, yuav raug cawm dim.\n\n16 Thiab nim no, kuv cov kwv tij uas kuv hlub es, kuv paub los ntawm tej no tias tsuas yog ib tug neeg yuav tsum ntseeg kom mus txog thaum kawg, ua raws li Vajtswv tus uas tseem muaj txoj sia nyob Leej Tub tus yam ntxwv xwb, nws yuav tsis raug cawm dim.\n\n17 Yog li ntawd, cia li ua tej uas kuv tau qhia rau nej uas kuv tau pom tias nej tus Tswv thiab nej tus Txhiv Dim yuav ua; yog vim li no nws thiaj raug qhia los rau kuv paub, xwv kom nej yuav paub lub qhov rooj twg uas nej yuav tsum nkag. Vim lub qhov rooj uas nej yuav tsum nkag yog txoj kev hloov siab lees txim thiab txoj kev ua kev cai raus dej; thiab tom qab ntawd yuav los ib txoj kev zam nej tej kev txog kev txhaum los ntawm hluav taws thiab los ntawm tus Vaj Ntsuj Plig Dawb Huv.\n\n18 Thiab thaum ntawd ces nej yuav nyob hauv txoj kev ti thiab nqaim no uas yuav coj mus rau txoj sia nyob mus ib txhis; muaj tseeb tiag, nej tau nkag mus rau hauv los ntawm lub qhov rooj; nej tau uas raws nraim li Leej Txiv thiab Leej Tub tej lus txib; thiab nej tau txais tus Vaj Ntsuj Plig Dawb Huv, uas ua tim khawv txog Leej Txiv thiab Leej Tub, rau qhov uas ua tau kom cov lus cog tseg, uas nws tau cog tseg lawm tiav, tias yog nej nkag ntawm txoj kev yog mus ces nej yuav tau txais.\n\n19 Thiab nim no, kuv cov kwv tij uas kuv hlub es, tom qab uas nej tau los rau hauv txoj kev ti thiab nqaim no lawm, kuv yuav nug tias seb txhua yam puas tau tiav? Saib seb, kuv hais rau nej tias, yeej tsis tau tiav; vim nej tsis tau los deb npaum li no yog tsis muaj Khetos txoj lus uas nrog txoj kev ntseeg nraim hauv nws, vam khom tag nrho rau tej hauj lwm zoo ntawm nws tus uas muaj hwj chim cawm tau.\n\n20 Yog li ntawd, nej yuav tsum thawb mus lawm tom hauv ntej nrog txoj kev ntseeg khov kho hauv Khetos, muaj ib txoj kev cia siab uas ci kawg nkaus, thiab muaj ib txoj kev hlub ntawm Vajtswv thiab ntawm tib neeg sawv daws. Yog li ntawd, yog tias nej yuav thawb lawm tom hauv ntej, mloog nkaus rau Khetos tej lus, thiab tiv kom mus txog thaum kawg, saib seb, Leej Txiv hais li no tias: Nej yuav muaj txoj sia nyob mus ib txhis.\n\n21 Thiab nim no, saib seb, kuv cov kwv tij uas kuv hlub es, qhov no yog txoj kev; thiab yeej tsis muaj dua lwm txoj kev los sis lwm lub npe uas muaj nyob hauv qab ntuj no uas tib neeg yuav raug cawm dim tau mus nyob rau saum Vajtswv lub nceeg vaj. Thiab nim no, saib seb, qhov no yog Khetos txoj lus qhia, thiab thiaj yog tib txoj lus qhia uas tseeb ntawm Leej Txiv, thiab ntawm Leej Tub thiab ntawm tus Vaj Ntsuj Plig Dawb Huv, uas yog ib tug Vajtswv, uas tsis muaj qhov kawg li. Amees.\n\n", "2-ne 32": "[center][font_size=26]Tshooj 32[/font_size][/center]\n\n[i]Cov tim tswv hais lus los ntawm tus Vaj Ntsuj Plig Dawb Huv lub hwj chim—Neeg yuav tsum thov Vajtswv thiab kawm txoj kev paub ntxiv rau lawv tus kheej los ntawm tus Vaj Ntsuj Plig Dawb Huv. Kwv yees li 559–545 xyoo ua ntej yug Yexus.[/i]\n\n1 Thiab nim no, saib seb, kuv cov kwv tij uas kuv hlub es, kuv xav tias nej yuav xav ntsoov tej yam rau hauv nej nruab siab txog tej uas nej yuav tsum ua tom qab uas nej tau nkag mus rau hauv txoj kev. Tiam sis, saib seb, yog vim li cas nej thiaj xav ntsoov tej yam no rau hauv nej tej siab?\n\n2 Nej puas tseem tsis nco qab tias kuv tau hais rau nej tias tom qab uas nej tau txais tus Vaj Ntsuj Plug Dawb Huv lawm nej yuav muaj cuab kav hais tau cov tim tswv yam lus no los? Thiab nim no, nej yuav hais cov tim tswv yam lus tau li cas tsuas yog los ntawm tus Vaj Ntsuj Plig Dawb Huv xwb?\n\n3 Tej tim tswv hais lus los ntawm tus Vaj Ntsuj Plig Dawb Huv lub hwj chim; yog li ntawd, lawv thiaj hais Khetos tej lus. Yog li ntawd, kuv tau hais rau nej tias, cia li noj Khetos tej lus; vim saib seb, Khetos tej lus yuav qhia nej txhua txhia yam tsav uas nej yuav tsum ua.\n\n4 Yog li ntawd, nim no tom qab uas kuv tau hais cov lus no tas lawm, yog hais tias nej tsis to taub tej ntawd ces yeej vim yog nej tsis nug, thiab nej tsis khob; yog li ntawd, nej tsis tau raug coj los rau hauv qhov kaj, tiam sis yuav tsum raug piam sij nyob hauv qhov tsaus ntuj mus.\n\n5 Vim saib seb, kuv hais rau nej ntxiv tias yog nej yuav nkag mus los ntawm txoj kev, thiab txais yuav tus Vaj Ntsuj Plig Dawb Huv, nws yuav qhia rau nej txhua txhia yam uas nej yuav tsum ua.\n\n6 Saib seb, qhov no yog Khetos txoj lus qhia, thiab yuav tsis muaj ib txoj lus qhia ntxiv mus txog thaum uas nws yuav pub nws tus kheej ntawm cev nqaij daim tawv rau nej pom. Thiab thaum nws yuav pub nws tus kheej ntawm cev nqaij daim tawv rau nej pom, tej yam uas nws yuav hais rau nej nej yuav tsum mob siab ntso ua.\n\n7 Thiab nim no kuv, Nifais, hais tsis tau ntxiv lawm; tus Ntsuj Plig cheem tsis pub kuv hais lawm, thiab kuv raug cia nyob quaj ntsuag vim yog txoj kev tsis ntseeg, thiab txoj kev phem, thiab txoj kev tsis lees yuav, thiab txoj kev tawv ncauj ntawm tib neeg; vim lawv yuav tsis nrhiav kev txawj ntse, thiab yeej tsis to taub txog txoj kev txawj ntse tseem ceeb, thaum uas muab rau lawv nyob hauv txoj kev tseeb meej twb meej li lo lus meej tau.\n\n8 Thiab nim no, kuv cov kwv tij uas kuv hlub es, kuv paub tias nej tseem xav ntsoov nyob hauv nej tej siab; thiab nws ua rau kuv nyuaj siab tias kuv yuav tsum hais txog tej yam no. Vim yog tias nej yuav mloog rau tus Ntsuj Plig uas qhia neeg thov Vajtswv ces nej yeej yuav paub tias nej yuav tsum thov Vajtswv; vim tus ntsuj plig phem yuav tsis qhia kom ib tug neeg thov Vajtswv li, tiam sis qhia nws tias kom nws yuav tsum tsis txhob thov Vajtswv.\n\n9 Tiam sis saib seb, kuv hais rau nej tias nej yuav tsum thov Vajtswv txhua txhua lub sij hawm, thiab tsis txhob nkees; thiab nej yuav tsum tsis txhob ua ib yam dab tsi rau tus Tswv tsuas yog ua ntej tshaj plaws nej yuav thov Leej Txiv los ntawm Khetos lub npe tso, xwv kom nws thiaj yuav tshwj saib tej uas nej ua ntawd rau nej, xwv kom tej uas nej ua ntawd yuav yog qhov zoo rau nej tej ntsuj plig.\n\n", "2-ne 33": "[center][font_size=26]Tshooj 33[/font_size][/center]\n\n[i]Nifais tej lus muaj tseeb—Lawv ua tim khawv txog Khetos—Cov uas ntseeg Khetos yuav ntseeg Nifais cov lus—Lawv yuav sawv ntsug ua tim khawv nyob ntawm lub rooj txiav txim. Kwv yees li 559–545 xyoo ua ntej yug Yexus.[/i]\n\n1 Thiab nim no kuv, Nifais, tsis muaj cuab kav sau tas txhua yam tsav uas tau raug qhia nyob hauv kuv cov neeg; thiab kuv los tsis muaj zog hauv kev sau ntawv, li uas hais lus; vim thaum ib tug neeg hais lus los ntawm tus Vaj Ntsuj Plig Dawb Huv lub hwj chim, lub hwj chim ntawm tus Vaj Ntsuj Plig Dawb Huv yuav coj nws mus rau hauv noob neej tej siab.\n\n2 Tiam sis saib seb, muaj coob leej uas tau ua lawv tej siab tawv qhwb qhawv rau tus Ntsuj Plig Dawb Huv, xwv kom nws tsis muaj chaw nyob rau hauv lawv; yog li ntawd, lawv tau muab ntau yam pov tseg cov uas tau muab sau cia thiab suav tias yog tej yam uas tsis muaj nuj nqis.\n\n3 Tiam sis kuv, Nifais, tau sau tej uas kuv tau sau, thiab kuv suav tias yog tej uas muaj nuj nqis heev, thiab qhov tseem ceeb rau kuv cov neeg. Vim kuv thov Vajtswv tsis tu ncua li rau lawv thaum nruab hnub, thiab hmo ntuj kuv tej kua muag tau ntxaum kuv lub tog hauv ncoo, vim yog lawv; thiab kuv quaj thov rau kuv tus Vajtswv nyob hauv txoj kev ntseeg, thiab kuv paub tias nws yuav hnov kuv lub suab quaj.\n\n4 Thiab kuv paub tias tus Tswv uas yog Vajtswv yuav tshwj kuv tej kev thov Vajtswv tseg cia foom koob hmoov rau kuv cov neeg. Thiab tej lus uas kuv tau sau nyob hauv txoj kev qaug zog yuav raug ua kom muaj zog rau lawv; vim nws yuav yaum kom lawv ua zoo; nws qhia rau lawv paub txog lawv tej yawg koob; thiab nws qhia txog Yexus, thiab yaum lawv los ntseeg hauv nws, thiab ntseeg kom mus txog thaum kawg, uas yog txoj sia nyob mus ib txhis.\n\n5 Thiab nws hais hnyav tawm tsam kev txhaum, raws li txoj kev tseeb meej ntawm qhov tseeb; yog li ntawd, tsis muaj neeg yuav npau taws rau tej lus uas kuv tau sau cia lawm tsuas ntshai nws yog dab tus ntsuj plig li xwb.\n\n6 Kuv qhuas hauv txoj kev tseeb meej; kuv qhuas hauv txoj kev tseeb; kuv qhuas hauv kuv tus Yexus, vim nws tau txhiv kuv tus ntsuj plig dim ntawm ntuj txiag teb tsaus.\n\n7 Kuv muaj siab hlub pub rau kuv cov neeg, thiab muaj txoj kev ntseeg heev hauv Khetos tias nyaj kuv yuav ntsib ntau tus ntsuj plig uas tsis muaj qhov ceb nyob ntawm nws lub rooj txiav txim.\n\n8 Kuv muaj kev siab hlub rau cov Neeg Yudais—kuv hais tias cov Neeg Yudais, rau qhov kuv hais txog cov neeg uas kuv tawm ntawm lawv tuaj.\n\n9 Kuv kuj muaj kev siab hlub rau Lwm Haiv Neeg. Tiam sis saib seb, tsis muaj ib yam no uas kuv cia siab rau tsuas yog lawv yuav rov sib raug zoo rau Khetos xwb, thiab nkag mus rau hauv lub rooj vag nqaim, thiab mus rau hauv txoj kev ti uas coj tau rau txoj sia, thiab rau siab ntso taug txoj kev mus kom txog thaum hnub sim siab kawg.\n\n10 Thiab nim no, kuv cov mi kwv tij uas kuv hlub es, thiab nrog rau cov Neeg Yudais, thiab tag nrho nej sawv daws uas nyob hauv qab ntuj no, cia li mloog tej lus no thiab ntseeg Khetos; thiab yog nej tsis ntseeg tej lus no los cia li ntseeg Khetos. Thiab yog nej yuav ntseeg Khetos ces nej yeej yuav ntseeg tej lus no, vim lawv yog Khetos tej lus, thiab nws tau muab lawv rau kuv; thiab lawv qhia neeg txhua tus tias kom lawv yuav tsum ua zoo.\n\n11 Thiab yog tias lawv tsis yog Khetos tej lus, nej sim txiav txim seb—vim Khetos yuav qhia rau nej, nrog lub hwj chim thiab lub yeeb koob loj, hais tias lawv yog nws tej lus, thaum ntawm hnub kawg; thiab nej thiab kuv yuav sawv tim ntsej tim muag ntawm nws lub rooj txiav txim; thiab nej yuav paub tias kuv twb tau raug nws txib kom sau tej xwm no, yog hais tias txhob suav kuv txoj kev qaug zog.\n\n12 Thiab kuv thov Leej Txiv los ntawm Khetos lub npe kom peb coob leej, yog tias tsis tag nrho, yuav raug dim mus nyob hauv nws lub nceeg vaj hnub tseem ceeb thiab hnub kawg ntawd.\n\n13 Thiab nim no, kuv cov kwv tij uas kuv hlub es, sawv daws txhua tus uas yog tsev neeg Ixayees, thiab tag nrho nej sawv daws hauv qab ntuj no, kuv hais rau nej ib yam li lub suab ntawm ib tug uas hu tawm hauv av tuaj: Mus zoo txog thaum hnub tseem ceeb ntawd yuav los.\n\n14 Thiab nej cov uas yuav tsis xav txais Vajtswv txoj kev zoo, thiab saib taus cov Neeg Yudais tej lus thiab, thiab kuv tej lus, thiab cov lus uas tseem yuav tawm ntawm Vajtswv tus Me Nyuam Yaj lub qhov ncauj los, saib seb, kuv hais ib los lus sib ncaim kav ib txhis rau nej, vim tej lus no yuav rau txim rau nej thaum txog hnub kawg.\n\n15 Vim yam uas kuv zwm nyob hauv ntiaj teb no, yuav raug coj los mus tawm tsam nej nyob rau ntawm lub rooj txiav txim; vim tus Tswv tau txib kuv li no, thiab kuv yuav tsum ua raws li. Amees.\n\n", "jacob 1": "[center][font_size=26]Yakhauj Phau Ntawv Nifais tus Kwv[/font_size][/center]\n\nNws tej lus qhuab qhia rau nws cov kwv tij. Nws cam yeej ib tug txiv neej uas nrhiav ntxeev Khetos txoj lus qhia. Ob peb lo lus txog Nifais cov neeg tej keeb kwm.\n\n[center][font_size=26]Tshooj 1[/font_size][/center]\n\n[i]Yakhauj thiab Yauxej nrhiav yaum neeg los ntseeg Khetos thiab coj nws tej lus txib—Nifais tuag—Txoj kev phem huaj vam nyob hauv cov Neeg Nifais. Kwv yees li 544–421 xyoo ua ntej yug Yexus.[/i]\n\n1 Vim saib seb, tau muaj tias tsib caug thiab tsib xyoos tau dhau los lawm txij li lub sij hawm uas Lihais tau ncaim Yeluxalees; yog li ntawd, Nifais tau muab rau kuv, Yakhauj, ib txoj lus txib uas hais txog cov phiaj nqaim uas raug muab tej yam xwm no sau rau saud.\n\n2 Thiab nws tau muab rau kuv, Yakhauj, ib txoj lus txib tias kuv yuav tsum muab ob peb yam ntawm tej xwm uas kuv tau xav hais tias muaj nuj nqis tshaj sau rau saum cov phiaj no; tias kuv yuav tsum sau me ntsis xwb, txog tej keeb kwm ntawm cov neeg no cov uas hu ua cov Neeg Nifais.\n\n3 Vim nws tau hais tias nws cov neeg tej keeb kwm yuav tsum muab sau rau saum nws lwm cov phiaj, thiab tias kuv yuav tsum tsom kwm cov phiaj no thiab muab lawv cev nqis mus rau kuv tej xeeb leej xeeb ntxwv, ib tiam dhau ib tiam.\n\n4 Thiab yog tias muaj kev qhuab qhia uas dawb ceev, los sis kev tshwm sim uas tseem ceeb, los sis kev qhia tej uas yuav muaj los yav tom ntej, kuv yuav tsum muab tej uas tseem ceeb ntawm tej no sau rau saum cov phiaj no, thiab sau txog lawv cov no ntau npaum li yuav sau tau, ua rau Khetos, thiab cia rau peb cov neeg.\n\n5 Rau qhov vim yog txoj kev ntseeg thiab kev txhawj heev, nws yeej tau raug muab qhia tseeb rau wb txog wb cov neeg, tej xwm uas yuav tshwm sim rau lawv.\n\n6 Thiab wb kuj tau muaj kev tshwm sim ntau, thiab tus ntsuj plig ntawm txoj kev qhia tej uas yuav muaj los yav tom ntej ntau heev; yog li ntawd, wb tau paub txog Khetos thiab nws lub nceeg vaj lawm, uas yuav los.\n\n7 Yog li ntawd wb thiaj tau rau siab ntso ua hauj lwm hauv wb cov neeg, xwv kom wb yuav yaum tau lawv los mus cuag Khetos, thiab los mus txais yuav Vajtswv txoj kev zoo, xwv kom lawv yuav nkag tau mus rau hauv nws qhov chaw so, tsam yuav muaj tej yam dab tsi uas nws yuav cog lus hauv nws txoj kev npau taws tias lawv yuav nkag tsis tau mus rau hauv, ib yam li lub caij sim siab thaum uas cov neeg Ixayees tseem nyob tom roob moj sab qhua es lawv tau npau taws tawm tsam tus Tswv.\n\n8 Yog li ntawd, wb cia siab rau Vajtswv tias wb yuav muaj peev xwm yaum neeg txhua leej txhua tus kom tsis txhob ntxeev siab tawm tsam Vajtswv, es ua kom nws npau taws, tiam sis kom neeg txhua leej txhua tus yuav ntseeg Khetos, thiab los ntsuas nws txoj kev tuag, thiab los kwv nws tus ntoo khaub lig thiab los nyiaj ntiaj teb txoj kev txaj muag; yog li ntawd, kuv, Yakhauj, tau txais ua kom kuv tus tij laugNifais txoj lus txib tiav.\n\n9 Nim no Nifais pib laus lawm, thiab nws tau pom tias tsis ntev nws yuav tsum tuag; yog li ntawd, nws tau pleev roj tsa ib tug txiv neej los ua ib tug vaj ntxwv thiab los ua ib tug kav nws cov neeg nim no, raws li tej vaj ntxwv kev kav teb chaws.\n\n10 Cov neeg tau hmov tshua Nifais heev kawg li, nws tau ua ib tug neeg tsom kwm zoo heev rau lawv, tau siv Lanpas rab ntaj tiv thaiv lawv, thiab tau ua hauj lwm tag nrho nws lub neej pab rau lawv txoj kev tau zoo nyob—\n\n11 Yog li ntawd, cov neeg tau xav kom muaj chaw nco txog nws lub npe. Thiab leej twg uas yuav los kav tom qab uas dua nws lawm tau raug hu los ntawm cov neeg tias, Nifais thib ob, Nifais thib peb, thiab ntxiv mus, raws li tej vaj ntxwv kev kav teb chaws; thiab tej vaj ntxwv raug hu los ntawm cov neeg, lawv xav tau lub npe li cas los cia lawv.\n\n12 Thiab tau muaj tias Nifais txawm tau tuag lawm.\n\n13 Nim no cov neeg uas tsis yog cov Neeg Lamas ces yog cov Neeg Nifais; txawm li ntawd los, lawv raug hu ua cov Neeg Nifais, cov Neeg Yakhauj, cov Neeg Yauxej, cov Neeg Xaulas, cov Neeg Lamas, cov Neeg Lemu-ees, thiab cov Neeg Ixama-ees.\n\n14 Tiam sis kuv, Yakhauj, txij no mus yuav tsis saib lawv ib leeg txawv ib leeg los ntawm cov npe no, tiam sis kuv yuav hu cov uas nrhiav muab Nifais cov neeg ua kom puas tsuaj ua cov Neeg Lamas, thiab cov uas ua zoo rau Nifais kuv yuav hu ua cov Neeg Nifais, los sis Nifais cov neeg, raws li tej vaj ntxwv kev kav teb chaws.\n\n15 Thiab nim no tau muaj tias Nifais cov neeg, nyob hauv kev kav ntawm vaj ntxwv thib ob, tau pib muaj tej kev tawv hauv lawv tej siab, thiab tau koom tes yaum ua kev phem, zoo ib yam li Daviv thaum ub uas xav tau ntau tus poj niam thiab ntau tus niam yau, thiab kuj zoo ib yam li nws tus tub Xalaumoos.\n\n16 Muaj tseeb tiag, thiab lawv kuj tau pib nrhiav nyiaj nrhiav kub ntau, thiab tau pib ua neeg muab hlob tsawv hauv txoj kev khav txiv.\n\n17 Yog li ntawd kuv, Yakhauj, tau muab cov lus no rau lawv thaum uas kuv tau qhia lawv nyob hauv lub tuam tsev, kuv tau xub xub txais hwj chim qhia los ntawm tus Tswv.\n\n18 Vim kuv, Yakhauj, thiab kuv tus kwv Yauxej tau raug tshwj tseg tsa ua cov pov thawj thiab cov xib hwb ntawm cov neeg no, los ntawm Nifais txhais tes.\n\n19 Thiab wb tau rau siab ua wb txoj hauj lwm rau tus Tswv, wb tau muab lub nra los ris, muab cov neeg tej kev txhaum tso rau saum wb taub hau yog hais tias wb tsis rau siab ntso muab Vajtswv txoj lus los qhia lawv; yog li ntawd, los ntawm txoj kev ua hauj lwm tag wb lub dag lub zog lawv cov ntshav yuav tsis los rau saum wb tej ris tsho; tsis yog li ntawd mas lawv cov ntshav yuav los rau saum wb tej ris tsho, thiab wb yuav tsis raug nrhiav pom tsis muaj qhov ceb nyob rau hauv hnub kawg.\n\n", "jacob 2": "[center][font_size=26]Tshooj 2[/font_size][/center]\n\n[i]Yakhauj cem rhuav txoj kev ntshaw kev nplua nuj, txoj kev khav txiv, thiab txoj kev tsis coj dawb huv—Tib neeg yuav tsum nrhiav tej kev nplua nuj los pab lawv tej neeg zej zog—Yakhauj cem cov neeg uas xyaum yuav ntau tus poj niam tsis raws kev cai—Tus Tswv zoo siab rau cov poj niam coj dawb huv. Kwv yees li 544–421 xyoo ua ntej yug Yexus.[/i]\n\n1 Tej lus uas Yakhauj, Nifais tus kwv, tau hais rau Nifais cov neeg tom qab uas Nifais tuag lawm:\n\n2 Nim no, kuv cov kwv tij uas kuv hlub es, kuv, Yakhauj, raws li qhov ntiag tug hauj lwm uas kuv muaj los ntawm Vajtswv, los ua kom kuv txoj hauj lwm ruaj ntseg, thiab xwv kom kuv yuav tau ntxuav kuv tej ris tsho tawm ntawm nej tej kev txhaum, hnub no kuv thiaj tau tuaj rau hauv lub tuam tsev xwv kom kuv yuav tau tshaj Vajtswv txoj lus rau nej.\n\n3 Thiab nej tus kheej yeej paub tias kuv yeej tau ib txwm rau siab ua kuv txoj hauj lwm uas kuv raug hu los ua; tiam sis hnub no kuv txhawj nyuaj siab heev nrog rau txoj kev xav tau thiab mob siab pab nej tej ntsuj plig txoj kev tau zoo nyob dua li kuv tau ib txwm muaj.\n\n4 Vim saib seb, los txog tav li no, nej tseem tau mloog tus Tswv txoj lus, uas kuv tau muab rau nej lawm.\n\n5 Tiam sis saib seb, nej cia li mloog kuv, thiab paub tias los ntawm txoj kev pab ntawm tus Tsim ntuj thiab Tsim teb uas muaj hwj chim tag nrho kuv muaj cuab kav qhia nej txog nej tej kev xav, ua li cas nej ho pib ua kev txog txhaum, txoj kev txog txhaum uas pom txaus ntxub heev rau kuv, muaj tseeb tiag, thiab txaus ntxub rau Vajtswv.\n\n6 Muaj tseeb tiag, qhov ntawd ua rau kuv tus ntsuj plig nyuaj siab thiab ua rau kuv nkaum nrog txoj kev txaj muag rau ntawm tus Tsim kuv xub ntiag, xwv kom kuv yuav tsum ua tim khawv rau nej txog txoj kev phem ntawm nej tej siab.\n\n7 Thiab qhov ntawd kuj ua rau kuv nyuaj siab tias kuv yuav tsum siv tej lus tawv qhawv ntau txog nej, rau nej tej poj niam thiab me nyuam, coob leej uas muaj tej kev xav mos muag thiab coj dawb huv heev thiab zoo txaus nyiam rau Vajtswv, uas yog yam zoo rau Vajtswv;\n\n8 Thiab kuv xav tias lawv tau txav los pem no los mloog Vajtswv txoj lus zoo, muaj tseeb tiag, txoj lus uas kho tau tej ntsuj plig raug mob kom zoo.\n\n9 Yog li ntawd, nws ua nra hnyav rau kuv tus ntsuj plig tias kuv yuav tsum raug yuam, vim txoj lus txib nruj uas kuv tau txais los ntawm Vajtswv, los ceeb toom nej raws li nej tej kev txhaum, los ua kom cov uas twb muaj mob lawm haj yam mob loj tuaj, tsis yog los nplij thiab kho lawv tej mob; thiab cov uas tsis tau raug mob, tsis yog yuav mloog Vajtswv txoj lus zoo tiam sis yuav muaj tej ntaj chob lawv tej siab thiab yuav mob lawv hlwb uas zoo.\n\n10 Tiam sis, txawm tias txoj hauj lwm ntawd hnyav heev, kuv yuav tsum tau ua raws li Vajtswv txoj lus txib nruj, thiab qhia rau nej txog nej tej kev phem thiab kev qias, nyob ntawm cov uas muaj siab huv huv xub ntiag, thiab ntawm cov uas siab tawg tag, thiab nyob ntawm Vajtswv tus uas muaj Hwj Chim loj kawg nkaus lub qhov muag uas pom tas ib puas tsav yam.\n\n11 Yog li ntawd, kuv yuav tsum qhia rau nej qhov tseeb raws li qhov tseeb meej ntawm Vajtswv txoj lus. Vim saib seb, thaum kuv thov tus Tswv, ces txoj lus tau los rau kuv li no, hais tias: Yakhauj, tag kis koj cia li nce mus rau hauv lub tuam tsev, thiab tshaj txoj lus uas kuv yuav muab rau koj rau cov neeg no.\n\n12 Thiab nim no saib seb, kuv cov mi kwv tij, qhov no yog txoj lus uas kuv qhia rau nej paub, tias nej muaj coob leej tau pib nrhiav kub, thiab nrhiav nyiaj, thiab nrhiav txhua txhia yam quav tooj quav hlau uas muaj nqis, uas nyob hauv thaj av no, uas yog thaj av uas cog lus rau nej thiab rau nej tej noob, uas muaj ntau yam siv tsis tas.\n\n13 Thiab txhais tes pab tau luag nyav rau nej heev kawg li, nej thiaj tau txais txoj kev muaj nplua mias ntau heev; thiab vim nej ib txhia tau txais ntau dua li nej tej kwv tij nej tej siab thiaj tau khav txiv ntxhwb ntxhias, thiab ua caj dab tawv qhawv thiab tsa taub hau siab vim nej tej ris tsho uas kim kim, thiab nej tsim txom nej tej kwv tij vim nej xav hais tias nej zoo dua li lawv.\n\n14 Thiab nim no, kuv cov mi kwv tij, nej puas xav hais tias Vajtswv pom zoo nej ua tej no? Saib seb, kuv hais rau nej tias, nws yeej tsis pom zoo li. Tiam sis nws yuav rau txim rau nej, thiab yog hais tias nej tseem pheej ua tej no ntxiv nws tej kev txiav txim yuav tsum los rau nej sai kawg nkaus li.\n\n15 Au kheev lam nws qhia tau rau nej paub tias nws muaj peev xwm chob tau nej, thiab los ntawm nws lub qhov muag ib ntsia nej nws muaj peev xwm nplawm nej vau mus rau hauv av!\n\n16 Au kheev lam nws ua kom nej dim ntawm txoj kev tsis ncaj thiab txoj kev phem no. Thiab, Au kheev lam nej mloog rau nws tej lus txib, thiab tsis txhob cia txoj kev khav txiv ntawm nej tej siab no ua kom nej tej ntsuj plig puas tsuaj!\n\n17 Xav txog nej tej kwv tij ib yam li nej xav txog nej tus kheej, thiab zeem kom paub txhua txhia tus thiab cia nej tej khoom pub dawb, xwv kom lawv yuav muaj ib yam li nej.\n\n18 Tiam sis ua ntej uas nej nrhiav txoj kev nplua nuj, nej yuav tsum nrhiav Vajtswv lub nceeg vaj tso.\n\n19 Thiab tom qab uas nej tau muaj ib txoj kev cia siab nyob hauv Khetos lawm nej yuav tau txais kev nplua nuj, yog nej nrhiav tej ntawd; thiab nej tsuas yuav nrhiav tej ntawd cia ua qhov zoo—muab ris tsho rau tej neeg liab qab hnav, thiab pub rau tej neeg tshaib plab noj, thiab tso tej neeg raug txhom kom dim, thiab pab tej neeg muaj mob thiab tej neeg txom nyem kom dim pa.\n\n20 Thiab nim no, kuv cov mi kwv tij, kuv tau hais rau nej ntsig txog txoj kev khav txiv; thiab nej cov uas tau ua rau nej tej neeg zej zog raug kev txom nyem, thiab tau tsim txom nws vim nej tau khav txiv nyob hauv nej tej siab, txog tej khoom uas Vajtswv tau muab rau nej, nej ho yuav hais tau li cas?\n\n21 Nej tsis xav hais tias tej yam ntawd ntxim ntxub rau tus uas tau tsim sawv daws no los? Thiab ib tug neeg twg yeej muaj nuj nqis nyob ntawm nws lub qhov muag ib yam li lwm tus. Thiab neeg sawv daws puav leej los ntawm av los; nws tau tsim lawv los rau tib txoj hau kev, xwv kom lawv yuav coj nws tej kev cai thiab ua kom nws tau yeeb koob mus ib txhis.\n\n22 Thiab nim no kuv xaus zaj lus hais rau nej txog txoj kev khav txiv no. Thiab yog tias kuv yuav tsis tau hais rau nej txog ib txoj kev txhaum uas phem dua, ces kuv lub siab yeej yuav zoo siab heev mus li vim yog nej.\n\n23 Tiam sis Vajtswv txoj lus hnyav rau kuv vim yog nej tej kev txhaum uas phem dua. Vim saib seb, tus Tswv hais li no: Cov neeg no tau pib loj zuj zus hauv txoj kev tsis ncaj ncees; lawv tsis to taub tej vajlugkub li, vim lawv nrhiav kev rov zam rau lawv tus kheej rau tej kev ua txhaum kev sib daj sib deev, vim tej xwm uas tau muab sau tseg uas hais txog Daviv, thiab nws tus tub Xalaumoos.\n\n24 Saib seb, Daviv thiab Xalaumoos yeej tau muaj ntau tus poj niam thiab ntau tus niam yau tiag, uas yog yam txaus ntxub rau kuv, tus Tswv hais li.\n\n25 Yog li ntawm, tus Tswv hais tias, kuv tau coj cov neeg no tawm ntawm thaj av ntawm Yeluxalees mus, los ntawm kuv txhais caj npab lub hwj chim, xwv kom kuv yuav tsa tau ib ceg neeg ncaj ncees rau kuv los ntawm Yauxej caj ces.\n\n26 Yog li ntawd, kuv, tus Tswv uas yog Vajtswv yuav tsis cia cov neeg no ua li lawv cov thaum ub lawm.\n\n27 Yog li ntawd, kuv cov mi kwv tij, cia li hnov kuv tej lus, thiab cia li mloog tus Tswv txoj lus: Vim yuav tsum tsis muaj ib tug txiv neej twg hauv nej uas yuav muaj ntau dua li ib tug poj niam; thiab nws yuav tsum tsis txhob muaj ib tug niam yau hlo li;\n\n28 Vim kuv, tus Tswv uas yog Vajtswv, zoo siab rau tej poj niam uas coj dawb huv. Thiab tej kev ua plees ua yi yog ib txoj kev qias rau kuv; Ib Tsoom Tub Rog tus Tswv hais li ntawd.\n\n29 Yog li ntawd, cov neeg no yuav tsum coj kuv tej lus txib, Ib Tsoom Tub Rog tus Tswv hais li, los sis kuv yuav foom tsis zoo rau thaj av rau lawv.\n\n30 Ib Tsoom Tub Rog tus Tswv hais tias, yog tias kuv xav tsa ib cov noob rau kuv, kuv mam li txib kuv cov neeg; tsis yog li ntawd mas lawv yuav tsum cuab pob ntseg rau tej yam no.\n\n31 Vim saib seb, kuv, tus Tswv, tau pom txoj kev nyuaj siab, thiab tau hnov kuv cov neeg tej ntxhais tej suab quaj ntsuag nyob hauv thaj av Yeluxalees, muaj tseeb tiag, thiab nyob hauv txhua txhia thaj av ntawm kuv cov neeg, vim yog tej kev phem thiab kev qias ntawm lawv cov txiv.\n\n32 Thiab Ib Tsoom Tub Rog tus Tswv hais tias, Kuv yuav tsis cia kom cov neeg no tej ntxhais uas zoo, uas kuv tau coj tawm ntawm thaj av Yeluxalees tuaj, muaj kev quaj tuaj rau kuv nkaug cov txiv neej ntawm kuv cov neeg, Ib Tsoom Tub Rog tus Tswv hais li.\n\n33 Vim lawv yuav tsum tsis txhob txhom coj kuv cov neeg tej ntxhais mus vim lawv tej siab mos siab muag, tsis yog li ntawd mas kuv yuav los xyuas lawv nrog ib qho kev foom uas mob heev, twb yog mus rau kev puas tsuaj; vim lawv yuav tsum tsis txhob ua txhaum kev sib daj sib deev, zoo li lawv cov thaum ub, Ib Tsoom Tub Rog tus Tswv hais li.\n\n34 Thiab nim no saib seb, kuv cov mi kwv tij, nej yeej paub tias tej lus txib no tau raug muab rau peb txiv, Lihais; yog li ntawd, nej yeej tau paub tej no ua ntej los lawm; thiab nej tau los rau hauv txoj kev rau txim loj; vim nej tau ua tej xwm no uas yog yam nej tsim nyog yuav tsum tsis txhob tau ua.\n\n35 Saib seb, nej tau ua tej kev tsis ncaj ncees phem dua li cov Neeg Lamas, peb cov kwv tij. Nej tau ua rau nej tej poj niam uas siab zoo tej siab ntsws tawg tas, thiab tau ua tej kev cia siab ntawm nej tej me nyuam ploj lawm, vim yog nej tej yam ntxwv phem uas nej ua rau lawv; thiab lawv tej kev siab quaj nrov nce mus rau Vajtswv nkaug nej. Thiab vim Vajtswv txoj lus nruj, uas tau nqis los nkaug nej, ntau lub siab tau tuag lawm, tau raug chob ua mob tob heev.\n\n", "jacob 3": "[center][font_size=26]Tshooj 3[/font_size][/center]\n\n[i]Cov neeg uas muaj siab huv huv txais yuav Vajtswv txoj lus uas zoo—Cov Neeg Lamas kev ncaj ncees tseem ncaj tshaj li cov Neeg Nifais kev ncaj ncees—Yakhauj ceeb toom txog kev ua nkauj ua nraug, kev xav tau daj tau deev, thiab lwm yam kev txog txhaum. Kwv yees li 544–421 xyoo ua ntej yug Yexus.[/i]\n\n1 Tiam sis saib seb, kuv, Yakhauj, yuav hais rau nej cov uas muaj lub siab huv huv. Ntsia ntsoov Vajtswv nrog nej tej siab ruaj khov kho, thiab thov rau nws nrog nej tej kev ntseeg heev, thiab nws yuav nplij nej thaum nej muaj kev txom nyem, thiab nws yuav ris nej tej teeb meem, thiab yuav xa txoj kev rau txim nqis los rau cov uas nrhiav nej txoj kev puas tsuaj.\n\n2 Au tag nrho nej cov uas muaj lub siab huv huv es, cia li tsa nej tej taub hau thiab txais yuav Vajtswv txoj lus uas zoo, thiab cia li niaj hnub nco ntsoov khaws nws txoj kev hlub; vim nej yuav tau zoo siab tas mus li, yog nej tej siab yuav nyob ruaj khov kho ntawm nws, mus ib txhis.\n\n3 Tiam sis, kev txom nyem, kev txom nyem yuav raug rau nej cov uas tsis muaj lub siab huv huv, cov uas hnub no muaj kev vuab tsuab rau Vajtswv; vim tsuas yog nej yuav hloov siab lees txim xwb tsis li thaj av yuav raug foom tsis zoo rau nej; thiab cov Neeg Lamas, uas tsis vuab tsuab li nej, txawm li ntawd los lawv tseem raug foom ib qho kev foom uas mob heev, yuav los tsim kev kub ntxhov rau nej mus rau kev puas tsuaj.\n\n4 Thiab lub caij nyoog yuav los sai sai, tias tsuas yog nej yuav hloov siab lees txim xwb, yog tsis li ces lawv yuav txeeb tau thaj av uas yog nej qub txeeg qub teg, thiab tus Tswv uas yog Vajtswv yuav coj cov neeg ncaj ncees hauv nej tawm khiav mus.\n\n5 Saib seb, cov Neeg Lamas uas yog nej cov kwv tij, cov uas nej ntxub vim yog lawv tej kev vuab tsuab thiab txoj kev foom uas tau los rau lawv tej tawv nqaij, tseem ncaj ncees dua li nej; vim lawv tseem tsis tau hnov qab Vajtswv txoj lus txib uas tau muab rau peb txiv lawm—tias lawv yuav tsum muaj tib tug poj niam xwb, thiab lawv yuav tsum tsis txhob muaj niam yau hlo li, thiab yuav tsum tsis txhob muaj kev ua txhaum kev plees kev yi nyob hauv lawv li.\n\n6 Thiab nim no, lawv tseem mob siab coj txoj lus txib no; yog li ntawd, vim txoj kev mloog lus no, es tau coj txoj lus txib no, tus Tswv uas yog Vajtswv yuav tsis ua kom lawv puas tsuaj, tiam sis yuav ua zoo rau lawv; thiab muaj ib hnub lawv yuav rais los mus ua tau ib cov neeg uas tau koob hmoov.\n\n7 Saib seb, lawv tej txiv hlub lawv tej poj niam, thiab lawv tej poj niam hlub lawv tej txiv; thiab lawv tej txiv thiab lawv tej poj niam hlub lawv tej me nyuam; thiab lawv tej kev tsis ntseeg thiab lawv tej kev ntxub ntxaug nej twb yog vim lawv tej poj koob yawm txwv tej kev tsis ncaj ncees xwb; yog li ntawd nej ho yuav zoo dua li lawv npaum li cas, nyob ntawm nej tus Tsim Ntuj Tsim Teb uas muaj hwj chim lub qhov muag?\n\n8 Au kuv cov mi kwv tij es, kuv ntshai tias tsuas yog nej yuav hloov siab lees txim ntawm nej tej kev txog txhaum xwb, tsis yog li ntawd ces lawv tej tawv nqaij tseem yuav dawb dua li nej tej, thaum nej raug coj nrog lawv los mus rau ntawm Vajtswv lub rooj zaum.\n\n9 Yog li ntawd, ib txoj lus txib uas kuv muab rau nej, uas yog Vajtswv txoj lus, tias nej yuav tsum tseg tsis txhob thuam lawv lawm vim lawv muaj tej tawv nqaij dub; thiab nej tsis txhob thuam lawv vim lawv tej kev vuab tsuab; tiam sis nej yuav tsum nco ntsoov nej tus kheej tej kev vuab tsuab, thiab nco ntsoov tias lawv tej kev vuab tsuab tau muaj los, yog vim lawv tej poj koob yawm txwv xwb.\n\n10 Yog li ntawd, nej yuav tsum nco txog nej tej me nyuam, nej ua cas ua tau rau lawv tej siab ntsws nyuaj vim yog tus yam ntxwv uas nej tau ua rau lawv; thiab kuj yuav tsum nco qab ntsoov tias, vim yog nej tej kev vuab tsuab, nej yuav coj tau nej tej me nyuam mus rau kev puas tsuaj, thiab nyob rau hauv hnub kawg lawv tej kev txog txhaum yuav raug poob rau saum nej tej taub hau.\n\n11 Au kuv cov mi kwv tij es, cia li mloog rau kuv tej lus; tsa nej tej ntsuj plig sawv ua zoo; nchos nej tus kheej xwv kom nej yuav tsim ntawm tus dab ntub ntawm txoj kev tuag; thiab hle nej tus kheej kom xoob ncaim ntawm tej kev mob kev nkeeg ntawm ntuj txiag teb tsaus xwv kom nej yuav tsis rais los ua tau tej tim tswv rau tus dab, es raug muab pov mus rau hauv lub pas hluav taws uas muaj nplaim leej faj uas yog txoj kev tuag zaum ob.\n\n12 Thiab nim no kuv, Yakhauj, tau hais ntau yam ntxiv rau Nifais cov neeg, tau ceeb toom lawv tawm tsam kev ua nkauj ua nraug thiab kev xav tau daj tau deev, thiab txhua txhia yam kev txog txhaum, qhia rau lawv txog tej nqi zog phem ntawm tej kev txog txhaum no.\n\n13 Thiab muaj ib feem puas ntawm tej uas tau tshwm sim rau cov neeg no, cov uas nim no tau pib muaj coob, tsis muaj peev xwm muab sau rau saum cov phiaj no; tiam sis muaj lawv ntau yam uas tau raug muab sau rau saum cov phiaj dav, thiab lawv tej kev ua tsov ua rog, thiab lawv tej kev sib cav sib ceg, thiab lawv tej vaj ntxwv tej kev kav teb kav chaw.\n\n14 Cov phiaj no hu ua Yakhauj cov phiaj, thiab cov phiaj no yog Nifais txhais tes ua. Thiab kuv tau xaus hais tej lus no.\n\n", "jacob 4": "[center][font_size=26]Tshooj 4[/font_size][/center]\n\n[i]Cov yaj saub tag nrho puav leej teev tiam Leej Txiv los ntawm Khetos lub npe—Anplaham txoj kev uas muab Ixaj txi yog ib lub cim txog txoj kev uas Vajtswv muab nws Tib Leeg Tub los theej txhoj—Tib neeg yuav los nrog Vajtswv sib raug zoo dhau los ntawm txoj kev theej txhoj—Cov Neeg Yudais tsis kam lees yuav lub pob zeb tiv thawj. Kwv yees li 544–421 xyoo ua ntej yug Yexus.[/i]\n\n1 Nim no saib seb, tau muaj tias kuv, Yakhauj, tau qhuab qhia lus ntau rau kuv cov neeg, (thiab kuv tsis muaj cuab kav sau tas tiam sis tsuas sau kuv tej lus qho me ntsis xwb, vim yog txoj kev nyuaj muab peb tej lus sau rau saum cov phiaj) thiab peb paub tias tej yam uas peb sau rau saum cov phiaj yuav tsum nyob mus ntxiv;\n\n2 Tiam sis tej yam dab tsi los xij yog peb muab sau rau saum ib yam dab tsi yeej yuav tsum piam sij thiab ploj mus tsuas yog nyob rau saum cov phiaj xwb thiaj li yuav nyob; tiam sis peb muaj cuab kav sau qho puav nyuag lo lus rau saum cov phiaj, kom yuav muab tau rau peb tej me nyuam, thiab kuj rau peb cov mi kwv tij uas peb hlub, ib qho kev paub me me txog peb, los sis txog lawv tej poj koob yawm txwv—\n\n3 Nim no peb zoo siab heev nyob rau hauv tej no; thiab peb rau siab ntso ua hauj lwm los sau tej lus no rau saum cov phiaj, cia siab ntsoov tias peb cov mi kwv tij uas peb hlub thiab peb tej me nyuam yuav tau txais cov lus no nrog tej siab ua tsaug ntxaws, thiab xyuas tej ntawd xwv kom lawv yuav kawm nrog txoj kev xyiv fab tsis yog txoj kev nyuaj siab, thiab tsis thuam txog lawv thawj nkawg niam txiv.\n\n4 Vim, vim yog lub ntsiab no peb thiaj tau sau tej yam no, xwv kom lawv yuav paub tias peb tau paub txog Khetos, thiab peb tau muaj kev cia siab rau nws lub yeeb koob ntau pua xyoo ua ntej nws yuav nqis los; thiab tsis yog peb tus kheej tau muaj kev cia siab txog nws lub yeeb koob xwb, tiam sis tag nrho cov yaj saub dawb huv uas nyob ua ntej peb thiab.\n\n5 Saib seb, lawv tau ntseeg Khetos thiab tau teev tiam Leej Txiv nyob hauv nws lub npe, thiab peb los kuj teev tiam Leej Txiv nyob hauv nws lub npe thiab. Thiab yog vim lub ntsiab no peb thiaj coj Mauxes txoj kev cai, tej no tau taw ntsoov peb tej ntsuj plig rau nws; thiab yog vim li no txoj kev cai raug ua dawb huv rau peb rau txoj kev ncaj ncees, twb zoo ib yam li Anplaham tau muaj nyob hauv hav zoov kom ua raws li Vajtswv tej kev cai ntawm kev muab nws tus tub Ixaj tua txi, uas yog ib lub cim zoo li ntawm Vajtswv thiab nws Tib Leeg Tub.\n\n6 Yog li ntawd, peb nrhiav tej yaj saub, thiab peb muaj ntau yam kev tshwm sim thiab muaj tus ntsuj plig ntawm txoj kev uas qhia tej uas yuav muaj los yav tom ntej; thiab vim tau muaj tag nrho tej lus tim khawv no peb tau txais ib txoj kev cia siab, thiab peb txoj kev ntseeg yuav rais los mus tsis tshee, kawg tias peb muaj cuab kav tuav Yexus lub npe hais thiab tej ntoo, los sis tej roob, los sis tej nplaim dej hiav txwv puav leej mloog peb lus.\n\n7 Txawm li ntawd los, tus Tswv uas yog Vajtswv qhia rau peb txog peb txoj kev qaug zog xwv kom peb yuav paub tias twb yog los ntawm nws txoj kev zoo, thiab nws txoj kev los nrog noob neej nyob, es peb thiaj muaj hwj chim ua tej yam xwm no.\n\n8 Saib seb, tus Tswv tej hauj lwm yog tej uas loj thiab zoo kawg nkaus uas xav tsis thoob. Nws tej txuj ci tib neeg yuav nrhiav tsis tau; thiab tib neeg yeej tsis muaj peev xwm nrhiav tau tag nrho nws tej kev li. Thiab tsis muaj ib tug tib neeg twg yuav paub txog nws tej kev tsuas yog yuav raug qhia rau nws xwb; yog li ntawd, cov kwv tij, txhob muab Vajtswv tej kev tshwm sim saib tsis muaj nqis.\n\n9 Vim saib seb, los ntawm nws txoj lus lub hwj chim tib neeg tau los rau hauv lub ntiaj teb, lub ntiaj teb uas yog raug tsim los ntawm nws txoj lus lub hwj chim. Yog li ntawd, yog hais tias Vajtswv muaj peev xwm hais lus es cia li muaj tau lub ntiaj teb tuaj, thiab hais lus es cia li tsim muaj tib neeg, Au ces ua li cas thiaj li yuav tsis muaj cuab kav txib lub ntiaj teb, los sis txib nws tej tes tej hauj lwm nyob saum lub ntiaj teb, raws li nws lub siab xav thiab siab nyiam?\n\n10 Yog li ntawd, cov kwv tij, tsis txhob nrhiav yuav qhuab ntuas tus Tswv, tiam sis txais lus qhuab ntuas los ntawm nws txhais tes. Vim saib seb, nej tus kheej twb paub hais tias nws qhuab ntuas ntawm txoj kev txawj ntse, thiab ntawm txoj kev txim lij, thiab ntawm txoj kev hlub tshua, rau saum nws tej hauj lwm tag nrho.\n\n11 Yog li ntawd, cov kwv tij uas hlub tshua, cia li los nrog nws sib raug zoo los ntawm Khetos, uas yog nws Tib Leeg Tub txoj kev theej txhoj, thiab nej yuav tau txais ib txoj kev sawv hauv qhov tuag rov qab los raws li lub hwj chim ntawm txoj kev sawv hauv qhov tuag rov qab los uas nyob hauv Khetos, thiab cia muab rau Vajtswv yam li Khetos thawj thawj cov txiv ntoo, uas muaj kev ntseeg, thiab tau txais ib txoj kev cia siab zoo ntawm lub yeeb koob uas nyob hauv nws ua ntej nws los yug ua neeg.\n\n12 Thiab nim no, cov uas hlub tshua, txhob xav tsis thoob tias cas kuv qhia tej xwm no rau nej; yog vim li cas thiaj yuav tsis qhia txog Khetos txoj kev theej txhoj, thiab txais yuav txoj kev paub meej tag nrho ntawm nws, zoo ib yam li txais yuav txoj kev paub ntawm txoj kev sawv hauv qhov tuag rov qab los thiab lub ntiaj teb uas tseem yuav los?\n\n13 Saib seb, kuv cov kwv tij, nws tus uas yuav qhia tej uas yuav muaj los yav tom ntej, cia nws yeej meem qhia tej uas yuav muaj los yav tom ntej raws li tib neeg txoj kev to taub; vim tus Ntsuj Plig hais qhov tseeb thiab tsis dag. Yog li ntawd, nws hais txog tej uas lawv yeej muaj tiag, thiab txog tej uas lawv yeej yuav muaj tiag; yog li ntawd, tej yam no tau raug ua rau peb paub tseeb, rau peb tej ntsuj plig txoj kev cawm seej. Tiam sis saib seb, peb tsis yog cov uas ua tim khawv txog tej xwm no xwb; vim Vajtswv kuj tau hais tej xwm no rau cov yaj saub txheej thaum ub lawm thiab.\n\n14 Tiam sis saib seb, cov Neeg Yudais tau yog ib cov neeg tawv ncauj; thiab lawv tau thuam tej lus ntawm qhov tseeb meej, thiab tau tua tej yaj saub, thiab tau nrhiav tej yam uas lawv tsis to taub. Yog li ntawd, vim yog lawv txoj kev dig muag, uas yog txoj kev dig muag uas tau los ntawm txoj kev uas pheej nrhiav tej uas dhau kev cai, lawv yuav tsum raug poob; vim Vajtswv tau muab nws txoj kev tseeb meej rho tawm ntawm lawv mus lawm, thiab tau coj ntau yam uas tsis yooj yim to taub los rau lawv, vim yog lawv xav tau tej ntawd. Thiab vim yog lawv pheej xav tau tej ntawd Vajtswv thiaj tau ua tej ntawd, xwv kom lawv yuav dawm ko taw.\n\n15 Thiab nim no kuv, Yakhauj, tau raug tus Ntsuj Plig coj ntxiv mus rau txoj kev qhia tej uas yuav muaj los yav tom ntej; vim kuv paub los ntawm tej kev ua hauj lwm ntawm tus Ntsuj Plig uas nyob hauv kuv, tias los ntawm cov Neeg Yudais txoj kev poob rau kev txhaum lawv yuav tsis kam lees yuav lub pob zeb uas lawv yuav tsa tau thiab kom muaj qhov chaw tiv thawj ruaj khov uas tsis txob tsis txhawj.\n\n16 Tiam sis saib seb, raws li hauv vajlugkub, lub pob zeb no yuav rais los mus ua lub tseem ceeb, thiab lub kawg, thiab yog tib qhov chaw tiv thawj uas ruaj tiag xwb, uas yog qhov chaw uas cov Neeg Yudais tsa tau rau saud.\n\n17 Thiab nim no, cov uas kuv hlub tshua, lawv cov no yuav ua tau li cas, tom qab uas tau tsis lees yuav qhov chaw tiv thawj ruaj, muaj peev xwm tsa lawv rau saum nws, xwv kom nws yuav rais los mus ua lub taub hau ntawm lawv tej ces kaum?\n\n18 Saib seb, kuv cov kwv tij uas kuv hlub es, kuv yeej yuav tsis zais txoj txuj ci uas neeg paub tsis txog no rau nej li; ntshe ho yog muaj tej yam dab tsi ua rau kuv txoj kev ruaj kho uas nyob hauv tus Ntsuj Plig tshee hnyo, thiab dawm kuv ko taw vim yog kuv txoj kev txhawj nej xwb.\n\n", "jacob 5": "[center][font_size=26]Tshooj 5[/font_size][/center]\n\n[i]Yakhauj hais ntxiv txog Xinos zaj dab neeg piv txwv ntawm tsob ntoo ntseej nyeg thiab tsob ntoo ntseej qus—Ob tsob ntoo ntawd zoo ib yam li cov neeg Ixayees thiab Lwm Haiv Neeg—Txoj kev tawg ri niab thiab txoj kev sib sau los ua ke ntawm cov neeg Ixayees raug xub muab los xam pom txog—Tau muaj kev hais txog cov Neeg Nifais thiab cov Neeg Lamas thiab tag nrho rau tsev neeg Ixayees—Lwm Haiv Neeg yuav raug coj los txuas rau Ixayees—Thaum kawg lub vaj txiv hmab yuav raug kub hnyiab mus. Kwv yees li 544–421 xyoo ua ntej yug Yexus.[/i]\n\n1 Saib seb, kuv cov kwv tij, nej tsis nco qab tias nej tau nyeem tus yaj saub Xinos tej lus lawm los, uas nws tau hais rau tsev neeg Ixayees, hais li no:\n\n2 Cia li mloog, Au nej cov uas yog tsev neeg Ixayees es, thiab cia li mloog kuv, tus uas yog tus Tswv ib tug yaj saub, tej lus.\n\n3 Vim saib seb, tus Tswv hais li no tias, Au tsev neeg Ixayees es, kuv yuav muab nej piv rau li ib tsob ntoo ntseej nyeg, uas ib tug txiv neej tau muab thiab coj mus tu nyob hauv nws lub vaj txiv hmab; thiab nws tau loj tuaj, thiab ciaj los mus ua tsob ntoo txwj ntoo laus, thiab tau pib lwj mus.\n\n4 Thiab tau muaj tias tus tswv vaj txiv hmab tau tawm mus xyuas, thiab nws tau pom tias nws tsob ntoo ntseej tau pib lwj lawm; thiab nws tau hais tias: Kuv yuav muab nws yim, thiab khawb av ncig nws, thiab ywg dej rau nws, xwv kom nws yuav hlav tau tej ceg mos thiab zooj tuaj, thiab nws yuav tsis tuag.\n\n5 Thiab tau muaj tias nws tau mus yim tsob ntoo, thiab tau khawb av ncig nws, thiab tau mus ywg dej rau nws raws li nws tej lus.\n\n6 Thiab tau muaj tias tom qab uas tau ntau hnub lawm tsob ntoo ntseej tau pib hlav ob peb tug ceg mos thiab zooj tuaj; tiam sis saib seb, lub ntsis ntawm tsob ntoo ho tau pib yuav tuag mus.\n\n7 Thiab tau muaj tias tus tswv ntawm lub vaj txiv hmab tau pom tsob ntoo, thiab nws tau hais rau nws tus tub qhe tias: Nws ua rau kuv nyuaj siab heev uas kuv yuav xiam tsob ntoo no mus; yog li ntawd, cia li mus thiab mus rho ib tsob ntoo ntseej qus tej ceg, thiab coj lawv los rau kuv ntawm no; thiab peb yuav rho tej ceg nyeg uas tab tom yuav qhuav mus no pov tseg, thiab peb yuav muab lawv pov rau hauv qhov cub xwv kom lawv yuav raug kub hnyiab mus.\n\n8 Thiab saib seb, tus Tswv vaj txiv hmab hais tias, kuv muab ntau tus ntawm cov ceg uas mos thiab zooj no coj mus, thiab kuv yuav coj lawv mus txuas rau qhov twg los xij uas kuv xav coj mus txuas; thiab nws tsis ua li cas txawm tias tsob ntoo no tej cag yuav piam sij mus, nyaj kuv yuav tshwj tau tej txiv ntawm tsob ntoo no rau kuv tus kheej; yog li ntawd, kuv yuav coj tej ceg uas mos thiab zooj no, thiab kuv yuav muab lawv coj mus txuas rau qhov twg los xij uas kuv xav coj mus txuas.\n\n9 Koj cia li coj tej ceg ntawm tsob ntoo ntseej qus, thiab coj lawv los txuas rau hauv, los pauv cov ceg nyeg tej qub chaw; thiab cov no uas yog cov uas kuv tau muab txiav pov tseg lawm kuv yuav muab pov rau hauv qhov cub thiab muab lawv hlawv, xwv kom lawv thiaj li yuav tsis sw tej av ntawm kuv lub vaj txiv hmab.\n\n10 Thiab tau muaj tias tus Tswv vaj txiv hmab ntawd tus tub qhe tau ua raws nkaus li tus Tswv vaj txiv hmab tej lus, thiab tau muab tej ceg ntawm tsob ntoo ntseej qus coj los txuas rau.\n\n11 Thiab tus Tswv vaj txiv hmab tau hais tias cov ntoo yuav tsum raug khawb av los npoog, thiab raug yim, thiab raug ywg dej rau, hais rau nws tus tub qhe hais tias: Nws ua rau kuv nyuaj siab heev uas yuav xiam tsob ntoo no mus; yog li ntawd kom tej zaum kuv yuav tshwj tau tsob ntoo no tej cag kom lawv txhob piam sij, xwv kom kuv yuav tshwj tau lawv tseg cia rau kuv tus kheej, kuv tau ua tej yam no.\n\n12 Yog li ntawd, koj cia li mus; saib xyuas tsob ntoo, thiab tu nws, raws li kuv tej lus.\n\n13 Thiab cov ceg no kuv yuav muab coj mus tso rau qhov chaw uas qis tshaj plaws ntawm kuv lub vaj txiv hmab, qhov twg los nyob ntawm kuv, nws tsis ua li cas rau koj; thiab kuv ua li no xwv kom kuv yuav tseg tau tej ceg nyeg ntawm tsob ntoo rau kuv tus kheej; thiab xwv kom kuv thiaj yuav tseg tau tsob ntoo tej txiv cia rau kuv tus kheej cia rau lub caij yuav los; vim nws ua rau kuv nyuaj siab heev uas kuv yuav xiam tsob ntoo thiab tej txiv ntawm tsob ntoo no mus.\n\n14 Thiab tau muaj tias tus Tswv vaj txiv hmab ntawd tau ncaim mus lawm, thiab tau coj tej ceg qub ntawm tsob ntoo ntseej nyeg mus zais rau hauv tej chaw uas qis tshaj plaws ntawm lub vaj txiv hmab, muab ib txhia coj mus tso rau ib qho thiab muab ib txhia coj mus tso rau lwm qhov, raws li nws lub siab xav thiab siab nyiam.\n\n15 Thiab tau muaj tias ib lub sij hawm ntev tau dhau mus lawm, thiab tus Tswv vaj txiv hmab tau hais rau nws tus tub qhe hais tias: Los, cia wb nqis mus rau hauv lub vaj txiv hmab, xwv kom wb thiaj tau ua hauj lwm nyob rau hauv lub vaj txiv hmab.\n\n16 Thiab tau muaj tias tus Tswv vaj txiv hmab, thiab nws tus tub qhe thiab, tau nqis mus rau hauv lub vaj txiv hmab mus ua hauj lwm. Thiab tau muaj tias tus tub qhe tau hais rau nws tus tswv hais tias: Saib seb, ntsia ntawm no; saib tsob ntoo seb.\n\n17 Thiab tau muaj tias tus Tswv vaj txiv hmab tau ntsia thiab tau pom tsob ntoo uas tau muab cov ceg ntseej qus coj los txuas rau; thiab nws tau pib loj hlob tuaj thiab tau pib txi txiv. Thiab nws tau pom tias tsob ntoo loj zoo nkauj; thiab cov txiv ntawm tsob ntoo los kuj zoo ib yam li cov txiv ib txwm txi.\n\n18 Thiab nws tau hais rau tus tub qhe tias: Saib seb, tej ceg ntawm tsob ntoo qus tau muaj peev xwm nqus tau dej los ntawm tsob ntoo no tej cag, uas tej cag ntawd tau coj dag zog ntau los; thiab vim yog lub dag zog ntau ntawm tsob ntoo no tej cag, cov ceg qus thiaj tau txi txiv ntoo nyeg. Nim no, yog hais tias wb tsis tau muab cov ceg no los txuas rau, ces ntshe tsob ntoo ntawd twb raug piam sij lawm. Thiab nim no, saib seb, kuv yuav khaws tau txiv ntoo ntau cia, uas yog tsob ntoo no tau txi; thiab cov txiv ntawd kuv yuav tseg cia rau kuv tus kheej rau lub caij yuav los.\n\n19 Thiab tau muaj tias tus Tswv vaj txiv hmab tau hais rau tus tub qhe tias: Los, cia wb mus rau hauv tej qhov chaw uas qis tshaj plaws ntawm lub vaj txiv hmab, thiab saib seb tej ceg nyeg ntawm tsob ntoo puas yuav tsis tau txi txiv ntau ib yam thiab, xwv kom kuv yuav khaws tau tsob ntoo ntawd tej txiv cia rau kuv tus kheej rau lub caij yuav los.\n\n20 Thiab tau muaj tias nkawd tau mus rau ntawm qhov uas tus tswv tau muab tej ceg nyeg ntawm tsob ntoo zais lawm, thiab nws tau hais rau tus tub qhe tias: Ntsia cov no seb; thiab tus tub qhe tau pom thawj thawj ceg tias nws tau txi txiv ntau; thiab nws kuj tau pom tias yog ib qho uas zoo. Thiab nws hais rau tus tub qhe tias: De cov txiv ntawm thawj ceg ko, thiab khaws nws cia rau lub caij yuav los, xwv kom kuv yuav tseg tau nws cia rau kuv tus kheej; vim saib seb, nws hais tias, kuv tau tu nws los ntev npaum li no lawm, thiab nws tau txi tau txiv ntau.\n\n21 Thiab tau muaj tias tus tub qhe hais rau nws tus tswv tias: Yog vim li cas koj thiaj tuaj cog tsob ntoo no rau ntawm no los sis tus ceg ntawm tsob ntoo? Vim saib seb, nws yog qhov chaw uas phem tshaj plaws nyob rau hauv koj lub vaj txiv hmab tag nrho huv tib si li.\n\n22 Thiab tus Tswv vaj txiv hmab hais rau nws tias: Tsis txhob ntuas kuv; kuv yeej paub lawm tias nws yog ib thaj av uas tsis zoo; yog li ntawd, kuv hais rau koj tias, kuv tau tu nws ntev npaum li no, thiab koj pom tias nws tau txi txiv ntau.\n\n23 Thiab tau muaj tias tus Tswv vaj txiv hmab tau hais rau nws tus tub qhe tias: Ntsia ntawm no seb; saib seb kuv kuj tau cog dua lwm tus ceg ntawm tsob ntoo thiab; thiab koj paub tias thaj av no haj yam tsis zoo npaum li thawj thaj. Tiam sis, saib tsob ntoo seb kuv tau tu nws ntev npaum li no, thiab nws tau txi txiv ntau heev; yog li ntawd, cia li sau tej txiv no, thiab khaws nws cia rau lub caij yuav los, xwv kom kuv yuav tseg tau tej txiv ntawd rau kuv tus kheej.\n\n24 Thiab tau muaj tias tus Tswv vaj txiv hmab rov qab hais rau nws tus tub qhe dua tias: Ntsia ntawm no seb, thiab saib dua lwm tus ceg thiab, uas kuv tau cog; saib seb kuv kuj tau tu nws tib yam thiab, thiab nws tau txi txiv.\n\n25 Thiab nws tau hais rau tus tub qhe tias: Ntsia ntawm no thiab saib tus ceg uas yog tus kawg. Saib seb, tus ceg no kuv tau muab cog rau hauv qhov av zoo; thiab kuv tau tu nws ntev npaum li no; thiab tsuas yog ib ceg ntawm tsob ntoo thiaj tau txi txiv nyeg xwb, thiab lwm ces tau txi txiv qus; saib seb, kuv tau tu tsob ntoo no ib yam nkaus li lwm tsob.\n\n26 Thiab tau muaj tias tus Tswv vaj txiv hmab tau hais rau tus tub qhe tias: Cia li muab tej ceg uas tsis txi tej txiv zoo txiav, thiab muab lawv pov rau hauv qhov cub.\n\n27 Tiam sis saib seb, tus tub qhe tau hais rau nws tias: Cia wb muab nws yim, thiab khawb av los npoog nws, thiab tu nws kom ib nyuag ntev ntxiv, xwv tej zaum nws yuav txi tau tej txiv zoo rau koj, xwv kom koj yuav khaws tau nws cia rau lub caij yuav los.\n\n28 Thiab tau muaj tias tus Tswv vaj txiv hmab thiab tus tub qhe ntawm tus Tswv vaj txiv hmab txawm tau tu tag nrho tej txiv ntawm lub vaj txiv hmab huv tib si.\n\n29 Thiab tau muaj tias ib lub sij hawm ntev tau dhau mus lawm, thiab tus Tswv vaj txiv hmab tau hais rau nws tus tub qhe hais tias: Los, cia wb nqis mus rau hauv lub vaj txiv hmab, xwv kom wb thiaj tau ua hauj lwm hauv lub vaj txiv hmab dua. Vim saib seb, lub caij lub nyoog los txog ze lawm, thiab qhov kawg yuav los sai sai; yog li ntawd, kuv yuav tsum tau khaws tej txiv ntoo, cia rau lub caij yuav los, rau kuv tus kheej.\n\n30 Thiab tau muaj tias tus Tswv vaj txiv hmab thiab tus tub qhe txawm tau nqis mus rau hauv lub vaj txiv hmab; thiab nkawd tau los mus rau ntawm tsob ntoo uas tej ceg nyeg tau lov lawm, thiab tau muab tej ceg qus coj los txuas rau; thiab saib seb txhua txhia yam txiv tau txi ncw hna duav nkaus tsob ntoo.\n\n31 Thiab tau muaj tias tus Tswv vaj txiv hmab tau saj cov txiv, txhua txhia mus li nws thib, thiab tus Tswv vaj txiv hmab tau hais tias: Saib seb wb tau tu tsob ntoo no ntev npaum li no, thiab kuv tau khaws tej txiv ntau cia rau kuv tus kheej rau lub caij yuav los.\n\n32 Tiam sis saib seb, zaum no nws tau txi txiv ntau heev, thiab nws tsis muaj ib lub uas yuav zoo li. Thiab saib seb, muaj txhua txhia yam txiv phem; thiab nws pab tsis tau kuv dab tsi li, txawm tias wb tau muab zog tag nrho rau; thiab nim no nws ua rau kuv nyuaj siab tias kuv yuav xiam tsob ntoo no mus.\n\n33 Thiab tus Tswv vaj txiv hmab tau hais rau tus tub qhe tias: Wb yuav ua li cas rau tsob ntoo, xwv kom kuv yuav rov qab tseg tau cov txiv zoo ntawm tsob ntoo rau kuv tus kheej dua?\n\n34 Thiab tus tub qhe tau hais rau nws tus tswv tias: Saib seb, vim koj tau muab tej ceg ntoo ntseej qus coj los txuas rau lawv tau pab tej cag, es lawv thiaj ciaj sia nyob thiab lawv thiaj tsis tau piam sij; yog li ntawd koj pom hais tias lawv tseem zoo.\n\n35 Thiab tau muaj tias tus Tswv vaj txiv hmab tau hais rau nws tus tub qhe tias: Tsob ntoo pab tsis tau kuv dab tsi li, thiab tej cag ntawd los pab tsis tau kuv tus dab tsi yog tias nws yuav txi tej txiv phem xwb.\n\n36 Txawm li ntawd los, kuv paub tias tej cag yeej zoo, thiab kuv tau tseg lawv cia rau lub ntsiab ntawm kuv tus kheej; thiab vim lawv muaj zog heev lawv thiaj tau txi txiv zoo, los ntawm tej ceg qus.\n\n37 Tiam sis saib seb, tej ceg qus tau loj hlob tuaj thiab tau ntxoov tej cag ntawm tsob ntoo; thiab vim tias tej ceg qus tau ntxoov tej cag ntawm tsob ntoo lawm nws thiaj tau txi tej txiv phem ntau; thiab vim tias nws tau txi tej txiv phem ntau heev koj pom tias nws pib yuav piam sij mus; thiab tsis ntev nws yuav rais los mus siav, xwv kom nws yuav raug muab pov rau hauv qhov cub, tsuas yog tias wb yuav tsum ua tej yam dab tsi rau nws kom cawm tau nws tseg xwb.\n\n38 Thiab tau muaj tias tus Tswv vaj txiv hmab tau hais rau nws tus tub qhe tias: Cia wb nqis mus rau hauv qhov chaw uas qis tshaj plaws nyob hauv lub vaj txiv hmab, thiab saib seb tej ceg nyeg puas txi tej txiv phem thiab.\n\n39 Thiab tau muaj tias nkawd tau nqis mus rau hauv qhov chaw uas qis tshaj plaws hauv lub vaj txiv hmab. Thiab tau muaj tias nkawd pom tias tej txiv ntawm tej ceg nyeg kuj tau rais los mus tsis zoo lawm thiab; muaj tseeb tiag, thawj cov ceg thiab cov ceg thib ob thiab cov ceg nav thiab; thiab lawv tag nrho tau rais los mus kis mob huv tib si lawm.\n\n40 Thiab cov txiv ntoo qus ntawm tus ceg nav tau kov yeej tus ceg uas tau txi txiv zoo ntawm tsob ntoo, twb mus txog thaum uas tus ceg tau qhuav mus thiab tuag lawm.\n\n41 Thiab tau muaj tias tus Tswv vaj txiv hmab tau los kua muag, thiab tau hais rau tus tub qhe tias: Kuv yuav tsim nyog tau ua dab tsi rau kuv lub vaj txiv hmab ntxiv?\n\n42 Saib seb, kuv paub lawm tias tag nrho tej txiv hauv lub vaj txiv hmab tau rais los mus tsis zoo tas lawm, tsuas tshuav cov no xwb. Thiab nim no cov no uas yog cov uas twb tau txi cov txiv zoo ib zaug lawm los kuj tau rais los mus tsis zoo lawm thiab; thiab nim no txhua txhia tsob ntoo uas nyob hauv kuv lub vaj txiv hmab tsis zoo ua tus dab tsi lawm tsuas yog yuav raug muab ntov kom vau thiab muab pov rau hauv qhov cub lawm xwb.\n\n43 Thiab saib seb tsob ntoo kawg no, uas tej ceg tau qhuav mus lawm, kuv tau muab cog rau hauv ib qho av uas zoo; muaj tseeb tiag, twb yog qhov chaw uas kuv paub tias zoo tshaj dua li lwm qhov av uas nyob hauv kuv lub vaj txiv hmab.\n\n44 Thiab koj tau pom tias kuv kuj tau ntov tej ntoo uas ntxoov thaj av no, xwv kom kuv yuav tau muab tsob ntoo no cog rau ntawm qhov no.\n\n45 Thiab koj tau pom tias muaj ib txhia ceg ntawd tau txi tej txiv zoo, thiab muaj ib txhia ntawd ho txi tej txiv qus; thiab vim tias kuv tsis tau txiav tej ceg ntawd thiab tsis tau muab lawv pov rau hauv qhov cub, saib seb, lawv tau ntxoov tej ceg uas zoo ua rau lawv tau qhuav mus lawm.\n\n46 Thiab nim no, saib seb, txawm tias tag nrho tej uas wb tau tu rau kuv lub vaj txiv hmab los, tej ntoo ntawd tseem tau rais los mus tsis zoo lawm thiab, ces lawv tau txi tej txiv uas tsis zoo; thiab kuv tau cia siab tias yuav tau cov no tseg, cia rau kuv tus kheej rau lub caij yuav los. Tiam sis, saib seb, lawv tau rais los zoo li tej ntoo ntseej qus, thiab lawv tsis muaj nqis dab tsi lawm tsuas yog yuav raug muab txiav kom vau thiab muab pov rau hauv qhov cub xwb; thiab qhov ntawd ua rau kuv nyuaj siab tias kuv yuav tau xiam lawv mus.\n\n47 Tiam sis kuv yuav tsim nyog tau ua dab tsi ntxiv hauv kuv lub vaj txiv hmab? Puas yog kuv tau tub nkeeg kuv txhais tes, es tsis tau tu lub vaj ntawd? Tsis yog li ntawd, kuv twb tau tu nws, thiab kuv tau khawb av ncig nws, thiab kuv tau yim nws, thiab kuv tau muab chiv rau nws lawm; thiab kuv tau xyab kuv txhais tes yuav luag tas hnub rau, thiab qhov kawg twb los txog ze lawm. Thiab nws ua rau kuv nyuaj siab tias kuv yuav tau muab tag nrho cov ntoo hauv kuv lub vaj txiv hmab ntov pov tseg, thiab muab lawv pov rau hauv qhov cub xwv kom lawv yuav raug kub hnyiab mus. Leej twg yog tus uas tau ua rau kuv lub vaj txiv hmab kis tau kab mob kev nkeeg?\n\n48 Thiab tau muaj tias tus tub qhe tau hais rau nws tus Tswv tias: Puas yog txoj kev khav theeb ntawm koj lub vaj txiv hmab—tsis yog tej ceg ntawd tau hnyav yeej tej cag uas zoo lawm los? Thiab vim yog tej ceg tau hnyav yeej tej cag ntawd, saib seb lawv tau hlob nrawm dua li tej cag lub zog, tau muab tej zog mus rau lawv tus kheej. Saib seb, kuv hais tias, qhov no tsis yog qhov uas ua rau tej ntoo hauv koj lub vaj txiv hmab tau rais los kis mob tas los?\n\n49 Thiab tau muaj tias tus Tswv vaj txiv hmab tau hais rau tus tub qhe tias: Cia wb mus thiab muab cov ntoo ntawm lub vaj txiv hmab ntov kom vau thiab muab lawv pov rau hauv qhov cub, xwv kom lawv thiaj li yuav tsis hnyav tej av hauv kuv lub vaj txiv hmab, vim kuv twb tau ua ib puas tsav yam lawm. Kuv tseem yuav ua tau li cas ntxiv rau kuv lub vaj txiv hmab thiab?\n\n50 Tiam sis, saib seb, tus tub qhe tau hais rau tus Tswv vaj txiv hmab tias: Cia nws nyob ib nyuag ntev me ntsis tso.\n\n51 Thiab tus Tswv tau hais tias: Muaj tseeb tiag, kuv yuav cia nws nyob ib nyuag ntev me ntsis tso, vim nws ua rau kuv nyuaj siab tias kuv yuav xiam cov ntoo hauv kuv lub vaj txiv hmab mus.\n\n52 Yog li ntawd, cia wb muab cov ceg no uas kuv tau muab cog rau hauv tej chaw uas qis tshaj hauv kuv lub vaj txiv hmab, thiab cia wb muab lawv txuas rov rau tej ntoo uas tau txiav lawv los; thiab cia wb muab tej ceg uas muaj tej txiv iab tshaj txiav pov tseg, thiab muab tej ceg ib txwm ntawm tsob ntoo coj los txuas rau tej ntawd qhov chaw.\n\n53 Thiab kuv yuav ua li no xwv kom tsob ntoo thiaj li yuav tsis piam sij, kom, tej zaum, kuv yuav tseg tau tej cag ntawm tsob ntoo rau kuv tus kheej tau siv.\n\n54 Thiab, saib seb, tej cag ntawm tej ceg nyeg ntawm tsob ntoo uas kuv tau muab cog rau qhov twg lawm los haj tseem muaj sia; yog li ntawd, xwv kom kuv yuav tseg tau lawv cia rau kuv tus kheej tau siv thiab, kuv yuav txiav tsob ntoo no tej ceg, thiab kuv yuav muab lawv coj mus txuas rau lawv. Muaj tseeb tiag, kuv yuav muab tsob niam ntoo tej ceg txuas rau lawv, xwv kom kuv yuav tseg tau tej cag rau kuv tus kheej, kom thaum uas lawv yuav muaj zog txaus tej zaum lawv yuav txi txiv zoo rau kuv, thiab kuv tseem yuav muaj yeeb koob nyob hauv tej txiv ntawm kuv lub vaj txiv hmab.\n\n55 Thiab tau muaj tias nkawd tau muab tej ceg ib txwm ntawm tsob ntoo uas tau rais los mus ua ntoo qus, thiab tau muab txuas rau tsob ntoo nyeg, uas kuj tau rais los mus ua ntoo qus lawm thiab.\n\n56 Thiab nkawd kuj tau muab tej ceg ntawm tej ntoo nyeg uas tau rais los mus ua ntoo qus, thiab tau muab txuas rau lawv tsob niam ntoo.\n\n57 Thiab tus Tswv vaj txiv hmab tau hais rau tus tub qhe tias: Tsis txhob muab tej ceg qus txiav tawm ntawm tej ntoo, tsuas yog txiav tej uas iab tshaj xwb; thiab hauv cov ntawd koj yuav muab lawv txuas rau raws li uas kuv tau hais lawm.\n\n58 Thiab wb yuav rov tu tej ntoo ntawm lub vaj txiv hmab dua, thiab wb yuav yim tej ceg ntawd; thiab wb yuav muab tej ceg uas qhuav lawm, uas yuav tsum piam sij mus, thiab muab lawv pov rau hauv qhov cub.\n\n59 Thiab kuv ua li no xwv, tej zaum, tej cag ntawd yuav muaj taus zog tuaj vim yog lawv txoj kev zoo; thiab vim yog txoj kev muab tej ceg hloov, xwv kom cov zoo yuav kov yeej cov phem.\n\n60 Thiab vim tias kuv tau tseg tej ceg ib txwm thiab tej cag ntawd, thiab vim tias kuv tau muab tej ceg ib txwm rov qab los txuas rau lawv tsob niam ntoo, thiab tau tseg lawv tsob niam ntoo ntawd tej cag, kom, tej zaum, tej ntoo hauv kuv lub vaj txiv hmab yuav txi dua tej txiv zoo; thiab kom kuv yuav muaj kev xyiv fab ntxiv rau tej txiv hauv kuv lub vaj txiv hmab, thiab, tej zaum, kom kuv yuav tau xyiv fab kawg nkaus tias kuv tau tseg tej cag thiab tej ceg ntawm thawj cov txiv—\n\n61 Yog li ntawd, cia li mus, thiab hu tej tub mab tub qhe, xwv kom peb yuav rau siab ntso ua hauj lwm tag peb lub dag lub zog rau lub vaj txiv hmab, kom peb yuav npaj tau txoj kev, kom kuv yuav muaj cov txiv nyeg dua tuaj, cov txiv nyeg uas yog cov zoo thiab cov uas qab tshaj plaws dua li lwm cov txiv huv tib si.\n\n62 Yog li ntawd, cia peb mus pib thiab ua hauj lwm kom tag peb dag peb zog zaum kawg no, vim saib seb qhov kawg los txog ze lawm, thiab zaum no yog zaum kawg uas kuv yuav yim kuv lub vaj txiv hmab.\n\n63 Txuas tej ceg rau; pib tej tom kawg xwv kom lawv yuav tau los ua thawj, thiab cov tom thawj ho yuav tau los ua qab, thiab khawb av npoog rau cov ntoo, tag nrho cov laus thiab cov mos, cov thawj thiab cov nav; thiab cov nav thiab cov thawj, xwv kom tag nrho sawv daws yuav raug tu ib zaug ntxiv rau zaum kawg.\n\n64 Yog li ntawd, khawb av los npoog lawv, thiab yim lawv, thiab rau chiv rau lawv ib zaug ntxiv, rau zaum kawg, vim qhov kawg los txog ze lawm. Thiab yog tias cov ceg uas txuas thaum kawg no yuav loj hlob, thiab txi tau cov txiv nyeg, ces nej yuav tsum npaj txoj kev rau lawv, xwv kom lawv yuav loj hlob.\n\n65 Thiab thaum uas lawv pib loj hlob lawm nej yuav tsum muab tej ceg uas txi txiv iab tshem mus, raws li tej ceg zoo tej zog thiab qhov txi loj ntawm lawv; thiab nej yuav tsum tsis txhob muab tej ceg phem ua tib zaug tshem mus kom tag nrho huv tib si, nyob tsam tej cag ntawd ho yuav muaj zog dhau rau cov uas muab los txuas, thiab cov uas muab los txuas ntawd ho yuav piam sij, thiab kuv yuav xiam tej ntoo ntawm kuv lub vaj txiv hmab mus.\n\n66 Vim nws ua rau kuv nyuaj siab tias kuv yuav tsum xiam tej ntoo ntawm kuv lub vaj txiv hmab mus; yog li ntawd nej yuav tsum muab tej phem tshem mus raws li cov zoo yuav loj tuaj, xwv kom tej cag thiab tej ntsis yuav muaj zog sib npaug zos, mus txog thaum uas cov zoo yuav kov yeej tau cov phem, thiab cov phem raug ntov kom vau thiab muab pov rau hauv qhov cub, xwv kom lawv yuav tsis sw tej av ntawm kuv lub vaj; thiab kuv yuav cheb tej phem tawm ntawm kuv lub vaj txiv hmab mus zoo li ntawd.\n\n67 Thiab kuv yuav muab tej ceg ntawm tsob ntoo nyeg rov qab los txuas rau tsob ntoo nyeg dua;\n\n68 Thiab kuv yuav muab tej ceg ntawm tsob ntoo nyeg txuas rau tej ceg nyeg ntawm tsob ntoo; thiab kuv yuav coj lawv rov los ua ke dua zoo li ntawd, xwv kom lawv yuav txi tau cov txiv uas ib txwm txi dua, thiab lawv yuav los ua ib tsob lawm xwb.\n\n69 Thiab cov phem yuav raug muab pov tseg, muaj tseeb tiag, twb yuav raug muab pov tawm hauv tej av ntawm kuv lub vaj txiv hmab huv tib si mus; vim saib seb, kuv tsuas yuav yim kuv lub vaj txiv hmab zaum no xwb.\n\n70 Thiab tau muaj tias tus Tswv vaj txiv hmab tau xa nws tus tub qhe; thiab tus tub qhe tau mus thiab tau ua raws li tus Tswv tau txib nws, thiab tau coj lwm cov tub qhe; thiab lawv tsis muaj coob.\n\n71 Thiab tus Tswv vaj txiv hmab tau hais rau lawv tias: Cia li mus, thiab ua hauj lwm hauv lub vaj txiv hmab, nrog nej lub dag lub zog. Vim saib seb, zaum no yog zaum kawg uas kuv yuav tu kuv lub vaj txiv hmab; vim qhov kawg twb ze lawm, thiab lub caij twb los sai sai lawm; thiab yog tias nej ua hauj lwm nrog nej lub dag lub zog nrog kuv nej yuav muaj kev xyiv fab nyob hauv tej txiv uas kuv yuav khaws tseg rau kuv tus kheej thaum lub caij uas yuav los txog sai sai no.\n\n72 Thiab tau muaj tias tej tub qhe tau mus thiab ua hauj lwm nrog lawv lub dag lub zog; thiab tus Tswv vaj txiv hmab los kuj nrog lawv ua hauj lwm tib yam nkaus; thiab lawv tau coj tus Tswv vaj txiv hmab tej lus txib nyob hauv txhua txhia yam huv tib si.\n\n73 Thiab txawm tau pib muaj dua tej txiv ntoo ib txwm nyob hauv lub vaj txiv hmab; thiab cov ceg ib txwm tau pib loj hlob thiab loj zoo heev li; thiab cov ceg qus tau pib raug txiav tawm thiab raug muab pov tseg; thiab lawv tau ceev tej cag thiab tej ntsis ntawd kom xwm yeem, raws li lawv tej zog uas lawv muaj.\n\n74 Thiab lawv txawm tau rau siab ua hauj lwm tag nrho lawv lub dag lub zog, raws li tus Tswv vaj txiv hmab tej lus txib, twb ua mus txog thaum uas cov phem tau raug muab pov tseg tawm ntawm lub vaj txiv hmab mus, thiab tus Tswv tau tshwj tseg cia rau nws tus kheej, tej ntoo uas tau rais los mus txi cov txiv ib txwm dua; thiab lawv tau rais los mus zoo li ib lub cev; thiab tej txiv los xwm yeem; thiab tus Tswv vaj txiv hmab tau tshwj tseg cia rau nws tus kheej cov txiv uas ib txwm txi, uas yog cov uas qab tshaj plaws rau nws txij puag thaum chiv keeb los.\n\n75 Thiab tau muaj tias thaum uas tus Tswv vaj txiv hmab tau pom tias nws cov txiv tau zoo lawm, thiab tau pom tias nws lub vaj txiv hmab tsis phem ntxiv lawm, nws tau hu nws cov tub qhe los ua ke, thiab tau hais rau lawv tias: Saib seb, vim peb tau tu kuv lub vaj txiv hmab zaum kawg no; thiab nej pom tias kuv tau ua tiav raws li kuv xav ua; thiab kuv tau tshwj cov txiv uas ib txwm, tseg cia, tias nws twb zoo, twb zoo ib yam li puag thaum chiv keeb. Thiab nej tau koob hmoov kawg; vim rau qhov nej tau rau siab ua hauj lwm nrog kuv nyob hauv kuv lub vaj txiv hmab, thiab tau coj kuv tej lus txib, thiab coj tau cov txiv ib txwm rov qab los rau kuv dua, kom kuv lub vaj txiv hmab thiaj tsis xiam ntxiv lawm, thiab muab cov phem pov tseg, saib seb nej yuav tau kev xyiv fab mus ib txhis nrog kuv vim yog tej txiv hauv kuv lub vaj txiv hmab.\n\n76 Vim saib seb, kuv yuav tseg tej txiv hauv kuv lub vaj txiv hmab ntev heev cia rau kuv tus kheej rau lub caij, uas yuav los sai sai no; thiab yog zaum kawg uas kuv tau tu kuv lub vaj txiv hmab, thiab tau yim nws, thiab tau khawb av los npoog nws, thiab tau rau chiv rau nws; yog li ntawd kuv yuav khaws cov txiv cia rau kuv tus kheej, kom ntev, raws li uas kuv tau hais lawm.\n\n77 Thiab thaum lub sij hawm uas tej txiv phem ho yuav los rau hauv kuv lub vaj txiv hmab dua, ces kuv yuav ua kom cov phem thiab cov zoo raug muab sau los ua ke; thiab kuv yuav tshwj cov zoo cia rau kuv tus kheej, thiab kuv yuav muab cov phem pov rau hauv lawv qhov chaw. Thiab ces lub caij thiab qhov kawg los; thiab kuv yuav ua kom kuv lub vaj txiv hmab raug hluav taws kub hnyiab mus.\n\n", "jacob 6": "[center][font_size=26]Tshooj 6[/font_size][/center]\n\n[i]Tus Tswv yuav cawm Ixayees nyob rau hauv hnub nyoog kawg—Lub ntiaj teb yuav raug hluav taws kub—Tib neeg yuav tsum lawv Khetos qab thiaj li yuav zam tau lub pas dej hluav taws leej faj. Kwv yees li 544–421 xyoo ua ntej yug Yexus.[/i]\n\n1 Thiab nim no, saib seb, kuv cov kwv tij, ib yam li kuv tau hais rau nej tias kuv yuav qhia tej uas yuav muaj los yav tom ntej, saib seb, qhov no yog kuv txoj kev qhia tej uas yuav muaj tom ntej ntag—tias tej yam uas tus yaj saub Xinos no tau hais, txog tsev neeg Ixayees, ntawm qhov uas nws tau muab lawv piv rau ib tsob ntoo ntseej nyeg, yuav tsum muaj xwb xwb li.\n\n2 Thiab hnub uas nws yuav tsa nws txhais tes dua zaum ob los cawm nws cov neeg, yog hnub uas, muaj tseeb tiag, twb yuav yog zaum kawg, uas cov tub qhe ntawm tus Tswv yuav tau tawm, mus tu thiab yim nws lub vaj txiv hmab nrog nws lub hwj chim; thiab tom qab ntawd ces qhov kawg yuav los sai sai.\n\n3 Thiab lawv tau koob hmoov kawg, cov uas tau rau siab ntso ua hauj lwm nyob hauv nws lub vaj txiv hmab; thiab lawv tau raug foom tsis zoo kawg, cov uas yuav raug ntiab tawm mus rau hauv lawv tus kheej tej chaw! Thiab lub ntiaj teb yuav raug hluav taws kub.\n\n4 Thiab peb tus Vajtswv ua zoo rau peb kawg li, vim nws nco ntsoov txog tsev neeg Ixayees, tag nrho tej cag thiab tej ceg; thiab nws ncav ntsoov nws txhais tes rau lawv tas hnub li; thiab lawv yog ib cov neeg tawv ncauj thiab yog ib cov neeg cam ncauj; tiam sis txhua txhia tus uas tsis ua lawv tej siab tawv qhwb qhawv yuav raug cawm dim mus nyob hauv Vajtswv lub nceeg vaj.\n\n5 Yog li ntawd, kuv cov kwv tij uas kuv hlub es, kuv muab tej lus tseeb coj los thov nej tiag tiag kom nej yuav hloov siab lees txim, thiab nrog lub siab uas muaj lub ntsiab puv npo los, thiab muab siab npuab Vajtswv ib yam li nws muab siab npuab nej. Thiab thaum uas nws txhais tes hlub tseem cev tuaj rau nej nyob rau hauv qhov kaj ntawm nruab hnub, nej cia li tsis txhob ua nej tej siab tawv qhwb qhawv.\n\n6 Muaj tseeb tiag, hnub no, yog nej yuav hnov nws lub suab, nej tsis txhob ua nej tej siab tawv qhwb qhawv; vim ua li cas nej yuav tuag?\n\n7 Vim saib seb, tom qab uas nej tau raug tu los ntawm Vajtswv txoj lus zoo tag hnub lawm, nej tseem yuav txi cov txiv phem, kom nej yuav tsum tau raug muab ntov kom vau thiab muab pov rau hauv qhov cub thiab los?\n\n8 Saib seb, nej puas yuav tsis kam lees yuav tej lus no? Nej puas yuav tsis kam lees yuav tej yaj saub tej lus; thiab nej puas yuav tsis kam lees yuav tag nrho tej lus uas tau hais txog Khetos, tom qab uas tau muaj coob tus tau hais txog nws; thiab tsis kam yuav Khetos txoj lus zoo, thiab Vajtswv lub hwj chim, thiab lub txiaj ntsim Vaj Ntsuj Plig Dawb Huv, thiab tso tus Ntsuj Plig Dawb Huv tseg, thiab ua saib tsis taus lub tswv yim tseem ceeb uas tau npaj tseg ntawm txoj kev txhiv dim, uas tau npaj rau nej lawm?\n\n9 Nej tsis paub tias yog nej yuav ua tej no, ces lub hwj chim ntawm txoj kev txhiv dim thiab ntawm txoj kev sawv hauv qhov tuag rov qab los, uas nyob hauv Khetos, yuav coj nej los sawv nrog txoj kev txaj muag thiab kev muaj txim phem heev nyob ntawm Vajtswv lub rooj txiav txim?\n\n10 Thiab raws li lub hwj chim ntawm txoj kev ncaj ncees, vim kev ncaj ncees tsis muaj leej twg muaj cuab kav tsis kam lees, nej yuav tsum raug mus rau hauv lub pas dej hluav taws thiab leej faj, uas muaj nplaim cig tsis paub tuag, thiab uas muaj pa hluav taws sawv mus ib txhis thiab ib txhis, lub pas dej hluav taws thiab leej faj uas yog kev tsim txom uas tsis muaj qhov kawg li.\n\n11 Au ces, kuv cov kwv tij uas kuv hlub es, nej cia li hloov siab lees txim mog, thiab cia li nkag mus rau hauv lub qhov rooj nqaim mog, thiab kam tiag mus twj ywm rau hauv txoj kev nqaim, mus txog thaum uas nej yuav tau txais txoj sia nyob mus ib txhis.\n\n12 Au cia li ua neeg ntse; kuv tseem yuav hais tau dab tsi ntxiv thiab?\n\n13 Thaum kawg no, kuv thov kom nej noj qab nyob zoo, mus txog thaum kuv yuav ntsib nej ntawm Vajtswv lub rooj txiav txim, uas yog lub rooj txiav txim uas yuav ua rau cov neeg phem muaj kev txhawj kev ntshai heev. Amees.\n\n", "jacob 7": "[center][font_size=26]Tshooj 7[/font_size][/center]\n\n[i]Sawmlaj tsis kam lees yuav Khetos, tau cam nrog Yakhauj, yuav kom muaj ib lub cim, thiab tau raug Vajtswv rau txim—Tag nrho cov yaj saub sawv daws puav leej tau hais txog Khetos thiab nws txoj kev theej txhoj—Cov Neeg Nifais tau ua lawv lub neej nyob zoo li tej neeg loj leeb, yug hauv txoj kev txom nyem, thiab tau raug ntxub los ntawm cov Neeg Lamas. Kwv yees li 544–421 xyoo ua ntej yug Yexus.[/i]\n\n1 Thiab nim no tau muaj tias tom qab uas ob peb xyoos tau dhau mus lawm, tau muaj ib tug txiv neej tuaj nyob nrog cov Neeg Nifais, tus uas muaj lub npe hu ua Sawmlaj.\n\n2 Thiab tau muaj tias nws tau pib qhuab qhia nyob hauv cov neeg, thiab tshaj tawm rau lawv tias yuav tsis muaj Khetos. Thiab nws tau qhia ntau yam uas tsis tseeb ntxias rau cov neeg; thiab nws tau ua li no xwv kom nws yuav ntxeev tau txoj lus qhia ntawm Khetos.\n\n3 Thiab nws tau rau siab ua hauj lwm xwv kom nws yuav ntxias coj tau cov neeg tej siab mus, kawg tias nws tau ntxias coj tau ntau tus tej siab lawm; thiab nws paub ntsoov tias kuv, Yakhauj, tau muaj kev ntseeg Khetos tus uas yuav los, nws tau nrhiav caij nyoog ntau zaus uas nws yuav tuaj ntsib kuv.\n\n4 Thiab nws tau kawm, ces nws tau paub txog cov neeg yam lus zoo heev; yog li ntawd, nws muaj peev xwm siv ntau yam uas tsis tseeb ntxias, thiab muaj hwj chim ntau ntawm txoj kev hais lus, raws li tus dab lub hwj chim.\n\n5 Thiab nws tau vam tias yuav rhuav kuv txoj kev ntseeg, txawm hais tias kuv twb tau pom ntau yam kev tshwm sim thiab ntau yam ntawm tej xwm txheej no; vim kuv yeej tau pom tej tim tswv lawm tiag, thiab lawv tau los pab rau kuv. Thiab kuv kuj tau hnov kiag tus Tswv lub suab hais rau kuv ntawm tej lo lus, ib lub sij hawm dhau ib lub sij hawm; yog li ntawd, thiaj tsis muaj peev xwm ntxias tau kuv.\n\n6 Thiab tau muaj tias nws tau tuaj cuag kuv, thiab nws tau hais lus rau kuv zoo li no, hais tias: Tij laug Yakhauj es, kuv tau nrhiav ntau lub caij nyoog kawg uas kuv yuav hais lus rau koj; vim kuv tau hnov thiab kuj paub tias koj tawm mus ncig ntau heev, mus qhuab qhia tej uas koj hu hais tias txoj moo zoo, los sis Khetos txoj lus qhuab qhia.\n\n7 Thiab koj tau coj cov neeg no coob tug mus kom lawv hloov txoj kev yog ntawm Vajtswv, thiab tsis coj Mauxes txoj kev cai uas yog txoj kev yog; thiab muab Mauxes txoj kev cai ntxeev mus teev tiam ib tug neeg uas koj hais tias yuav los ntau pua xyoo yav tom ntej no. Thiab nim no saib seb, kuv, Sawmlaj, hais rau koj paub tias qhov no mas yog saib tsis taus Vajtswv kiag li; vim yeej tsis muaj ib tug neeg twg yuav paub txog tej yam zoo li ntawd; vim nws tsis muaj peev xwm qhia tau tej uas yuav muaj los. Thiab Sawmlaj tau cam kuv zoo li no.\n\n8 Tiam sis saib seb, tus Tswv uas yog Vajtswv tau nchuav nws tus Ntsuj Plig los rau hauv kuv lub siab, kawg tias kuv tau ua rau nws ntsiag tag nrho ntawm nws tej lus huv tib si.\n\n9 Thiab kuv tau hais rau nws tias: Koj yuav tsis kam lees yuav Khetos tus uas yuav los los? Thiab nws tau hais tias: Yog hais tias muaj ib tug Khetos, kuv yeej yuav kam lees yuav nws; tiam sis kuv paub tias yeej tsis muaj Khetos li, yeej tsis tau muaj dua li, thiab yeej yuav tsis muaj mus ib txhis li.\n\n10 Thiab kuv tau hais rau nws tias: Koj puas ntseeg tej vajlugkub? Thiab nws teb tias, kuv ntseeg.\n\n11 Thiab kuv tau hais rau nws tias: Ces koj twb tsis to taub tej vajlugkub ntawd; vim tej vajlugkub ntawd puav leej ua tim khawv txog Khetos. Saib seb, kuv hais rau koj tias yeej tsis muaj ib tug yaj saub twg uas tau sau, los sis tau qhia tej uas yuav muaj los yav tom ntej, tsuas yog lawv tau hais txog tus Khetos no xwb.\n\n12 Thiab tsis tas li no xwb—nws tau ua rau kuv paub, vim kuv tau hnov thiab tau pom; thiab nws kuj tau ua rau kuv paub los ntawm tus Vaj Ntsuj Plig Dawb Huv lub hwj chim; yog li ntawd, kuv paub tias yog tsis muaj txoj kev theej txhoj ces tib neeg sawv daws yuav tsum xiam mus.\n\n13 Thiab tau muaj tias nws tau hais rau kuv tias: Sim ua ib lub cim los ntawm tus Vaj Ntsuj Plig Dawb Huv lub hwj chim rau kuv saib soj, uas koj paub txog ntau ua luaj no nam.\n\n14 Thiab kuv tau hais rau nws tias: Kuv yog dab tsi es kuv yuav ntxias Vajtswv kom nws ua ib lub cim rau koj paub txog tej uas koj twb paub tias muaj tseeb no? Tiam sis koj tseem tsis lees yuav nws, vim koj yog tus dab li. Txawm li ntawd los, tsis yog yuav ua li kuv lub siab xav; tiam sis yog Vajtswv yuav rau txim qhuab koj, cia qhov ntawd ua ib lub cim rau koj tias nws yeej muaj hwj chim, tag nrho saum ntuj thiab hauv ntiaj teb no; thiab kuj yuav ua ib lub cim rau koj tias Khetos yeej yuav los. Thiab Au tus Tswv es, ua raws li koj lub siab nyiam, thiab tsis txhob ua li kuv lub siab nyiam.\n\n15 Thiab tau muaj tias thaum uas kuv, Yakhauj, tau hais tej lus no tas lawm, tus Tswv lub hwj chim tau los rau saum nws, kawg tias ua rau nws vau rau hauv pem teb. Thiab tau muaj tias nws tau raug luag pub mov tu nws tau sij hawm ntau hnub.\n\n16 Thiab tau muaj tias nws tau hais rau cov neeg tias: Tag kis nej cia li sib sau tuaj ua ke, vim kuv yuav tuag; yog li ntawd, kuv xav hais lus rau cov neeg ua ntej kuv yuav tuag.\n\n17 Thiab tau muaj tias tag kis cov neeg coob coob tau tuaj sib sau ua ke; thiab nws tau hais lus tseeb meej rau lawv thiab tau tig tej uas nws tau qhia lawv lawm, thiab tau lees txim tias tus Khetos, thiab tus Vaj Ntsuj Plig Dawb Huv lub hwj chim, thiab kev qhuab qhia ntawm tej tim tswv yeej muaj tiag.\n\n18 Thiab nws tau hais lus tseeb meej rau lawv, tias nws tau raug tus dab lub hwj chim ntxias lawm. Thiab nws tau hais txog ntuj txiag teb tsaus, thiab ntawm kev nyob mus ib txhis, thiab ntawm txoj kev rau txim uas nyob tas mus li.\n\n19 Thiab nws tau hais tias: Kuv ntshai tsam kuv tau ua txhaum txoj kev txhaum uas yuav zam tsis tau txim li, vim kuv tau dag rau Vajtswv lawm; vim kuv tau tsis lees tias muaj Khetos, thiab kuv tau hais tias kuv ntseeg tej vajlugkub; thiab tej ntawd yeej ua tim khawv tseeb txog nws tiag. Thiab vim yog kuv tau dag rau Vajtswv li ntawd kuv ntshai heev kawg tias tsam kuv zaj yuav phem heev kawg li; tiam sis kuv thov lees txim rau Vajtswv.\n\n20 Thiab tau muaj tias thaum nws tau hais tej lus no tas lawm nws tsis muaj peev xwm hais tau ntxiv lawm, thiab nws txawm tau tuag lawm.\n\n21 Thiab thaum cov neeg coob coob ntawd tau ua tim khawv tias nws tau hais tej yam no thaum uas nws twb yuav luag tuag, lawv txawm tau ceeb loj kawg nkaus li; npaum tias Vajtswv lub hwj chim tau los rau saum lawv, thiab lawv tau raug ua kom tsis muaj zog li uas lawv tau qaug rau hauv pem teb.\n\n22 Nim no, tej no ua rau kuv, Yakhauj, zoo siab, vim kuv tau thov tej ntawd ntawm kuv Leej Txiv tus uas nyob saum ntuj ceeb tsheej; vim nws tau hnov kuv lub suab quaj thiab tau teb kuv tej lus thov.\n\n23 Thiab tau muaj tias Vajtswv txoj kev thaj yeeb thiab txoj kev hlub raug rov qab txum tim dua los nyob hauv cov neeg; thiab lawv tau tshawb nrhiav tej vajlugkub, thiab tsis mloog tus txiv neej phem no tej lus ib zaug ntxiv li lawm.\n\n24 Thiab tau muaj tias tau ntaus tswv yim ntau yam los npo thiab coj cov Neeg Lamas txum tim rov qab los paub txog qhov tseeb; tiam sis tag nrho txhua yam puav leej tsis muaj qab hau huv tib si, vim lawv nyiam kev tsov kev rog thiab kev nqaij ntuag ntshav nrog, thiab lawv tau muaj ib txoj kev ntxub nyob mus ib txhis rau peb, cov uas yog lawv cov kwv tij. Thiab lawv tau nrhiav ua kom peb puas tsuaj tsis tu ncua li los ntawm lawv tej khoom ua rog lub hwj chim.\n\n25 Yog li ntawd, Nifais cov neeg thiaj tau ua chaw tiv thaiv tawm tsam lawv nrog lawv tej khoom ua rog, thiab cia siab ntsoov rau ntawm lawv tus Vajtswv thiab qhov chaw vam khom ntawm txoj kev cawm seeg; yog li ntawd, lawv tseem tau rais los mus uas cov uas kov yeej lawv tej yeeb ncuab thiab.\n\n26 Thiab tau muaj tias kuv, Yakhauj, tau pib laus lawm; thiab phau ceev xwm txheej ntawm cov neeg no tau muaj ceev rau hauv Nifais lwm cov phiaj, yog li ntawd, kuv kaw phau ceev xwm txheej no, qhia hais tias kuv tau sau raws li kuv txoj kev txawj ntse uas kuv paub zoo tshaj, los hais tias lub sij hawm tau dhau mus nrog peb, thiab peb lub neej txoj sia tau los dhau mus yam nkaus li nws yog ib zag npau suav rau peb xwb, peb tau ua ib co neeg twj cuab thiab ib co neeg ua dab tsi ua tiag tiag, ua neeg loj leeb, raug ntiab tawm ntawm Yeluxalees, tau yug nyob hauv txoj kev txom nyem, nyob hauv hav zoov, thiab raug peb cov kwv tij ntxub, uas tau ua kom muaj tsov muaj rog thiab muaj kev sib cav sib ceg; yog li ntawd, peb tau tu siab tag peb lub neej li.\n\n27 Thiab kuv, Yakhauj, tau pom tias tsis ntev no kuv yuav tsum tau nqis mus rau hauv kuv lub qhov ntxa; yog li ntawd, kuv tau hais rau kuv tus tub Enos tias: Coj cov phiaj no mus. Thiab kuv tau qhia rau nws tej yam uas kuv tus tij laugNifais tau txib kuv, thiab nws tau cog lus tias nws yuav ua raws li tej lus txib ntawd. Thiab kuv tau sau tag kuv txoj kev sau ntawv rau saum cov phiaj, uas yog txoj kev sau ntawv uas tsawg; thiab kuv thov ncaim nej cov uas yuav nyeem mus, cia siab ntsoov tias kuv cov kwv tij coob tug yuav nyeem kuv tej lus. Cov kwv tij es, thov Vajtswv nrog nej nyob mog.\n\n", "enos 1": "[center][font_size=26]Enos Phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Enos rau siab ntso thov Vajtswv thiab tau txais ib txoj kev zam txim rau nws tej kev txog txhaum—Tus Tswv lub suab los rau hauv nws lub siab cog lus ntsoov tias txoj kev cawm seeg yuav muaj rau cov Neeg Lamas nyob rau yav tom ntej—Cov Neeg Nifais tau nrhiav pab cov Neeg Lamas nyob rau hauv lawv lub neej—Enos zoo siab nyob hauv nws tus Txhiv Dim. Kwv yees li 420 xyoo ua ntej yug Yexus.[/i]\n\n1 Saib seb, tau muaj tias kuv, Enos, paub ntsoov tias kuv txiv nws yog ib tug neeg zoo—rau qhov nws tau qhuab qhia kuv nyob hauv nws yam lus, thiab nws kuj tau muab tus Tswv tej kev xyaum kawm thiab kev ceeb toom qhuab qhia kuv raws li lus qhuab qhia—thiab kuv tus Vajtswv lub npe tau koob hmoov vim yog tej yam ntawd—\n\n2 Thiab kuv yuav qhia nej txog txoj kev sib ntswg yos uas kuv muaj rau Vajtswv, ua ntej uas kuv tau txais txoj kev zam txim rau kuv tej kev txog txhaum.\n\n3 Saib seb, kuv tau mus tua tsiaj qus nyob rau hauv hav zoov; thiab tej lus uas kuv nquag nquag tau hnov kuv txiv hais txog txoj sia nyob mus ib txhis, thiab txoj kev xyiv fab ntawm cov ntseeg, tau tog mus tob rau hauv kuv lub siab.\n\n4 Thiab kuv tus plig tau tshaib nqhis; thiab kuv tau txhos caug ua ntej ntawm tus uas Tsim kuv lub xub ntiag, thiab kuv tau quaj rau nws ntawm kev thov tag zog thiab thov pab rau kuv tus kheej tus ntsuj plig; thiab kev txo hwj chim kuv tau quaj thov nws tas hnub; muaj tseeb tiag, thiab thaum uas tsaus ntuj lawm los kuv tseem tsa kuv lub suab siab xwv kom nws mus txog puag saum ntuj.\n\n5 Thiab tau muaj ib lub suab los rau kuv, hais tias: Enos, koj tej kev txog txhaum raug muab zam rau koj lawm, thiab koj yuav tau koob hmoov.\n\n6 Thiab kuv, Enos, paub lawm tias Vajtswv yeej dag tsis taus; yog li ntawd, kuv tej kev txhaum raug muab cheb pov tseg lawm.\n\n7 Thiab kuv tau hais tias: Tus Tswv es, ua li cas es thiaj ua tau tiav li ntawd?\n\n8 Thiab nws tau hais rau kuv tias: Vim yog koj txoj kev ntseeg Khetos, tus uas yav tas los koj ib txwm tsis tau hnov los sis pom dua li. Thiab ntau xyoo yuav dhau mus ua ntej nws tus kheej yuav tshwm sim los ntawm cev nqaij daim tawv; yog li ntawd, cia li mus, koj txoj kev ntseeg tau ua rau koj huv lawm.\n\n9 Nim no, tau muaj tias thaum kuv tau hnov tej lus no lawm kuv tau pib xav qhov tau txoj kev pab rau kuv cov kwv tij, cov Neeg Nifais; yog li ntawd, kuv tau nchuav tag nrho kuv lub siab tawm rau Vajtswv pub rau lawv.\n\n10 Thiab thaum kuv tseem sib ntswg yos nyob hauv tus ntsuj plig li no, saib seb, tus Tswv lub suab tau rov qab los rau hauv kuv lub siab dua, hais tias: Kuv yuav mus xyuas koj cov kwv tij raws li lawv tej kev rau siab coj kuv tej lus txib. Kuv tau muab thaj av no rau lawv, thiab nws yog ib thaj av uas dawb huv; thiab kuv tsis foom phem rau nws li tsuas yog ntshe rau txoj kev uas tsis ncaj ncees xwb; yog li ntawd, kuv yuav mus xyuas koj cov kwv tij raws li uas kuv tau hais lawm; thiab kuv yuav coj lawv tej kev txog txhaum nqis los nrog kev quaj ntsuag kua muag los rau saum lawv tus kheej tej taub hau.\n\n11 Thiab tom qab kuv, Enos, tau hnov tej lus no lawm, kuv txoj kev ntseeg tau pib tsis tshee li nyob rau ntawm tus Tswv; thiab kuv tau muaj ntau txoj kev sib ntswg yos thov pab kuv cov kwv tij, cov Neeg Lamas.\n\n12 Thiab tau muaj tias tom qab uas kuv tau thov thiab ua hauj lwm nrog tag nrho txoj kev rau siab lawm, tus Tswv tau hais rau kuv tias: Kuv yuav muab rau koj raws li tej uas koj xav tau, vim yog koj txoj kev ntseeg.\n\n13 Thiab nim no saib seb, qhov no yog yam uas kuv xav tau ntawm nws—tias yog yuav raug muaj tias, kuv cov neeg, cov Neeg Nifais, yuav poob mus rau hauv kev txog txhaum, thiab yog muaj dab tsi es ho yuav raug puas tsuaj mus, thiab cov Neeg Lamas ho yuav tsis raug puas tsuaj, kom tus Tswv uas yog Vajtswv ceev kuv cov neeg, cov Neeg Nifais, ib phau ceev xwm txheej tseg; twb yuav yog los ntawm lub hwj chim ntawm nws txhais ncaj npab dawb huv, xwv kom yuav coj tau phau no los rau ib hnub twg tom ntej no rau cov Neeg Lamas, kom, tej zaum, lawv ho raug coj los mus rau txoj kev cawm seeg—\n\n14 Vim tam sim no peb tej kev sib ntswg yos tsis muaj qab hau dab tsi nyob rau hauv txoj kev coj lawv rov qab los rau txoj kev ntseeg tseeb tiag. Thiab lawv tau cog lus nyob hauv lawv txoj kev npau taws tias, yog tias ua tau, lawv yuav rhuav peb tej ceev xwm txheej thiab peb kom puas tsuaj mus, thiab tag nrho peb tej yawg koob tej kev li kev cai thiab.\n\n15 Yog li ntawd, vim kuv paub ntsoov tias tus Tswv uas yog Vajtswv muaj taus peev xwm ceev peb tej ceev xwm txheej tseg, kuv tau quaj thov rau nws tsis tu ncua li, vim nws tau hais rau kuv tias: Yam dab tsi uas koj yuav thov nyob hauv txoj kev ntseeg, ntseeg ntsoov tias koj yuav tau txais los ntawm Khetos lub npe, koj yeej yuav tau txais nws xwb.\n\n16 Thiab kuv tau muaj kev ntseeg, thiab kuv tau quaj thov rau Vajtswv kom nws yuav ceev cov ceev xwm txheej tseg; thiab nws tau khi lus nrog kuv tias nws yuav coj cov no tawm mus rau cov Neeg Lamas thaum txog nws lub sij hawm uas tau teem tseg.\n\n17 Thiab kuv, Enos, paub tias nws yuav muaj raws nraim li cov lus khi uas nws tau khi tseg; yog li ntawd kuv tus ntsuj plig thiaj tau so.\n\n18 Thiab tus Tswv tau hais rau kuv tias: Koj tej yawg koob los kuj tau thov kuv tej yam no thiab; thiab nws yuav raug ua kom tiav rau lawv raws li lawv txoj kev ntseeg; vim lawv txoj kev ntseeg zoo tib yam li koj li thiab.\n\n19 Thiab nim no tau muaj tias kuv, Enos, tau mus ncig rau hauv Nifais cov neeg, qhia ntsis txog tej xwm uas yuav muaj los yav tom ntej, thiab ua tim khawv txog tej xwm uas kuv tau hnov thiab tau pom.\n\n20 Thiab kuv ua tim khawv tias Nifais cov neeg tau kub siab lug nrhiav coj cov Neeg Lamas rov qab los txum tim rau txoj kev ntseeg tseeb uas nyob hauv Vajtswv. Tiam sis peb tej hauj lwm puav leej tau tsis muaj qab hau dab tsi li; lawv tej kev ntxub ntxaug tau raug nyob khov kho, thiab lawv tau raug lawv tej qub siab phem coj lawv ces lawv tau rais los qus, thiab tsiv tsaim, thiab neeg nyiam ua kom muaj nqaij ntuag ntshav nrog, pe dab pe mlom heev thiab muaj kev vuab tsuab puv npo; noj nqaij tsiaj qus; nyob tsev pheeb suab ntaub, thiab ua loj leeb ncig hauv tej hav zoov es hnav tawv tsiaj luv luv npog lawv tej puab tais thiab lawv tej taub hau chais do dus; thiab lawv tej txuj ci uas lawv txawj yog tua hneev nti, thiab siv liag, thiab siv taus. Thiab lawv muaj coob leej yeej tsis noj dab tsi li tsuas yog noj nqaij nyoos xwb; thiab lawv tau npaj siab nrhiav ntshis rhuav kom peb puas tsuaj tsis tu ncua li.\n\n21 Thiab tau muaj tias Nifais cov neeg tau ua liaj ua teb, thiab cog ib puas yam tsav qoob loos, thiab txiv hmab txiv ntoo, thiab yug tej pab tsiaj txhu, thiab tej niag pab tsiaj tuaj kub txhua txhia yam huv tib si, thiab tshis, thiab sai, thiab kuj muaj nees coob tug thiab.\n\n22 Thiab tau muaj coob tug yaj saub nyob nrog peb. Thiab cov neeg tau ua ib co neeg tawv ncauj, to taub nyuaj heev.\n\n23 Thiab tsis muaj dab tsi li tsuas yog tej kev tsis zoo heev lawm xwb, qhuab qhia thiab kev qhia ntsis tej uas yuav muaj los yav tom ntej txog kev tsov kev rog, thiab kev sib cav sib ceg, thiab kev puas tsuaj puas ntsoog, thiab ceeb toom rau lawv tsis tu ncua txog txoj kev tuag, thiab qhov ncua ntev ntawm txoj kev nyob mus ib txhis li, thiab tej kev txiav txim thiab lub hwj chim ntawm Vajtswv, thiab tag nrho ib puas yam tsav no—pheej txhib kom coj tau lawv tsis tu ncua rau ntawm txoj kev ntshai tus Tswv. Kuv hais tias tej no tsis muaj dab tsi tshuav lawm, thiab txoj kev qhuab qhia tseeb meej uas tseem ceeb heev, yuav coj tau lawv zam dhau txoj kev nqis nrawm nroos mus rau txoj kev puas tsuaj. Thiab kuv txawm sau txog lawv zoo li no.\n\n24 Thiab kuv tau pom kev tsov kev rog nyob nruab nrab ntawm cov Neeg Nifais thiab cov Neeg Lamas nyob rau hauv kuv lub neej.\n\n25 Thiab tau muaj tias kuv tau pib laus lawm, thiab ib puas thiab xya caum thiab cuaj xyoos tau dhau mus lawm txij li lub caij uas peb txiv Lihais tau ncaim Yeluxalees.\n\n26 Thiab kuv tau pom tias tsis ntev kuv yuav tsum tau nqis mus rau hauv kuv lub qhov ntxa, tau raug Vajtswv lub hwj chim kom kuv yuav tsum qhuab qhia thiab hais tej uas yuav muaj los yav tom ntej rau cov neeg no, thiab tshaj tawm txoj lus raws li qhov tseeb uas nyob hauv Khetos. Thiab kuv tau tshaj tawm nws nyob tag nrho hauv kuv lub neej, thiab tau zoo siab nyob hauv txoj lus no tshaj dua li tej uas nyob hauv ntiaj teb no.\n\n27 Thiab tsis ntev no kuv yuav mus rau kuv qhov chaw so, uas yog nrog kuv tus Txhiv Dim; vim kuv paub tias kuv yuav tau so nyob hauv nws. Thiab kuv yuav zoo siab nyob rau hnub uas thaum kuv lub cev uas txawj ploj txawj tuag yuav pauv ua lub tsis txawj ploj tsis txawj tuag, thiab yuav sawv ntawm nws xub ntiag; ces kuv yuav pom nws lub ntsej muag nrog txoj kev zoo siab, thiab nws yuav hais rau kuv tias: Los ntawm kuv no, koj tus uas tau koob hmoov lawm, muaj ib qhov chaw tau npaj tseg cia rau koj lawm nyob rau hauv kuv Txiv tej chaw nyob. Amees.\n\n", "jarom 1": "[center][font_size=26]Yaloos Phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Cov Neeg Nifais coj Mauxes txoj kev cai, tos ntsoov rau txoj kev uas Khetos yuav los, thiab huaj vam nyob rau hauv thaj av—Ntau tus yaj saub ua hauj lwm ceev lawv rau hauv txoj kev tseeb. Kwv yees li 399–361 xyoo ua ntej yug Yexus.[/i]\n\n1 Nim no saib seb, kuv, Yaloos, sau ob peb lo lus raws li kuv txiv, Enos, txoj lus txib, xwv kom yuav ceev tau peb tej keeb kwm tseg.\n\n2 Thiab li uas tias cov phiaj no nqaim, thiab li uas cov phiaj no ho raug txhob txwm muab sau cia pab peb cov kwv tij Lamas, yog li ntawd, nws tsim nyog tias kuv yuav tsum sau ib qho me me; tiam sis kuv yuav tsis sau txog kuv tej kev qhia tej uas yuav muaj los yav tom ntej los sis txog kuv tej kev tshwm sim. Vim kuv tseem yuav muaj peev xwm sau yam dab tsi ntxiv tej uas li kuv tej yawg koob tau sau lawm? Vim lawv tseem tsis tau ua kom paub txoj kev npaj ntawm txoj kev cawm seeg los? Kuv hais rau nej tias, twb tau lawm; thiab qhov no kuv xav tias txaus lawm.\n\n3 Saib seb, nws tsim nyog tias muaj ntau yam yuav tsum ua kom tiav nyob hauv cov neeg no, vim yog txoj kev tawv ntawm lawv tej siab tej ntsws, thiab txoj kev lag ntseg ntawm lawv tej pob ntseg, thiab txoj kev dig muag ntawm lawv tej siab, thiab txoj kev uas ua lawv tej caj dab tawv qhwb qhawv; txawm li ntawd los, Vajtswv tseem hlub lawv kawg li, thiab tseem tsis tau muab lawv cheb tawm saum thaj av mus.\n\n4 Thiab muaj ntau tus nyob hauv peb uas tau muaj tej kev tshwm sim ntau, vim lawv tsis tau tawv ncauj tag tus. Thiab txawm yog pes tsawg tus los yog tsis tawv ncauj thiab muaj kev ntseeg, yeej muaj kev phooj ywg ze nrog tus Ntsuj Plig Dawb Huv, uas ua rau kom noob neej paub, raws li lawv tej kev ntseeg.\n\n5 Thiab nim no, saib seb, ob puas xyoo tau dhau mus, thiab Nifais cov neeg tau peem tsheej muaj zog nyob hauv thaj av. Lawv rau siab ntso coj Mauxes txoj kev cai thiab hnub caiv dawb huv rau tus Tswv. Thiab lawv tsis tau hais lus phem thiab ua phem; thiab lawv kuj tsis tau hais lus saib tsis taus. Thiab tej kev cai ntawm thaj av tau nruj heev kawg li.\n\n6 Thiab lawv raug khiav mus nyob qhov ub qhov no ntau rau saum thaj av, thiab cov Neeg Lamas los kuj tib yam. Thiab lawv tau muaj coob tshaj dua li lawv cov uas yog Neeg Nifais; thiab lawv nyiam tua neeg thiab nyiam haus ntshav tsiaj.\n\n7 Thiab tau muaj tias lawv tau tuaj tawm tsam peb, cov uas yog Neeg Nifais ntau zaus, kom sib tua rog. Tiam sis peb cov vaj ntxwv thiab peb cov thawj coj yog ib co neeg muaj hwj chim nyob hauv txoj kev ntseeg ntawm tus Tswv; thiab lawv tau qhia tus Tswv tej kev rau cov neeg; yog li ntawd, peb tau tiv thaiv cov Neeg Lamas thiab tau cheb lawv tawm ntawm peb tej av mus, thiab tau pib ua kom peb tej nroog muaj zog ntxiv tuaj, los sis qhov chaw twg uas yog peb qub txeeg qub teg.\n\n8 Thiab peb tau huaj vam heev, thiab tau ri mus rau saum thaj av, thiab tau rais los mus muaj kub, thiab muaj nyiaj, thiab muaj tej khoom muaj nuj nqis, thiab muaj tej khoom zoo nkauj uas muab ntoo ua, muaj vaj tse, thiab muaj khoom tshuab, thiab kuj muaj hlau thiab tooj liab, thiab tooj dag thiab kab, ua txhua txhia yam twj tes txhua yam los khawb av, thiab tsov rog tej khoom siv—muaj tseeb tiag, tej xub muaj hau ntse, thiab raj ntim xub, thiab xub nkaug, thiab hmuv nkaug, thiab ua txhua yam uas npaj rau tsov rog.\n\n9 Thiab tau npaj li no tos cov Neeg Lamas, lawv tsis huaj vam tawm tsam peb. Tiam sis tus Tswv txoj lus tau raug tshawb pom tias muaj tseeb, tej uas nws tau hais rau peb tej yawg koob, hais tias: Npaum li uas nej yuav coj kuv tej lus txib nej yeej yuav huaj vam taus nyob rau hauv thaj av.\n\n10 Ib yam tias tus Tswv tej yaj saub tau ceeb toom ua ntej rau Nifais cov neeg, raws li Vajtswv txoj lus, tias yog lawv tsis coj tej lus txib, tiam sis yuav qaug mus rau hauv kev txog txhaum, lawv yuav raug puas tsuaj ncaim tawm saum thaj av mus.\n\n11 Yog li ntawd, tej yaj saub, thiab tej pov thawj, thiab tej xib hwb, tau mob siab ua hauj lwm, ua tag nrho siab ntev txhawb ntuas kom cov neeg rau siab; qhuab qhia Mauxes txoj kev cai, thiab lub ntsiab uas tau txhob txwm muab nws los; yaum ntsoov lawv kom tos ntsoov rau tus Mexiyas, thiab ntseeg tias nws yuav los ib yam li tias nws twb tau los lawm. Thiab lawv cov no thiaj tau qhia li no rau lawv.\n\n12 Thiab tau muaj tias los ntawm txoj kev ua li no lawv cov no tau ceev cov neeg no dhau ntawm txoj kev puas tsuaj nyob rau saum thaj av; vim lawv tau muab lawv tej siab npuab nrog txoj lus, pheej txhib lawv rau txoj kev hloov siab lees txim.\n\n13 Thiab tau muaj tias ob puas thiab peb caug thiab yim xyoo tau dhau mus—hauv lub caij muaj tsov muaj rog, thiab kev sib cav sib ceg, thiab kev tawg pab tawg pawg, rau ib lub sij hawm ntev loo.\n\n14 Thiab kuv, Yaloos, tsis sau ntxiv lawm, vim cov phiaj los nqaim. Tiam sis saib seb, kuv cov kwv tij, nej muaj cuab kav mus rau Nifais lwm cov phiaj; vim saib seb, tej xwm txheej ntawm peb tej kev tsov kev rog tau muab sau rau saum cov phiaj ntawd, raws li cov vaj ntxwv tej kev sau, los sis cov uas lawv tau kom sau.\n\n15 Thiab kuv muab cov phiaj no rau kuv tus tub Oonis txhais tes, xwv kom lawv yuav raug ceev raws li kuv cov yawg koob tej lus txib.\n\n", "omni 1": "[center][font_size=26]Oonis Phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Oonis, Amaloo, Khemis, Apinadoos, thiab Amalej, txhua tus, ceev cov ceev xwm txheej—Mauxiyas nrhiav tau cov neeg Xalahelas uas tau tuaj tim Yeluxalees tuaj nyob rau lub sij hawm Xedekhiyas—Nws raug ua vaj ntxwv kav lawv—Cov neeg Mules tau nrhiav pom Khauli-athumaws, tus suaj kaum ntawm cov Neeg Tsales—Vaj ntxwv Npeyamis los ua vaj ntxwv pauv Mauxiyas—Tib neeg yuav tsum muab lawv tej ntsuj plig ua ib txoj kev txi pub rau Khetos. Kwv yees li 323–130 xyoo ua ntej yug Yexus.[/i]\n\n1 Saib seb, tau muaj tias kuv, Oonis, tau raug kuv txiv, Yaloos, txib tias kuv yuav tsum sau qho me ntsis rau saum cov phiaj no, kom ceev tau peb tej keeb kwm tseg—\n\n2 Yog li ntawd, nyob rau hauv kuv lub neej, kuv xav kom nej paub tias kuv tau sib tua ntau nrog ntaj riam kom ceev tau kuv cov neeg, cov Neeg Nifais, kom tsis txhob poob mus rau lawv tej yeeb ncuab, cov Neeg Lamas tes. Tiam sis saib seb, kuv tus kheej yog ib tug neeg phem, thiab kuv tsis tau coj tus Tswv tej kev cai thiab tej lus txib li kuv yuav tsum tau ua.\n\n3 Thiab tau muaj tias ob puas thiab xya caum thiab rau xyoo tau dhau mus, thiab peb tau muaj ntau lub caij uas muaj kev thaj yeeb; thiab peb tau muaj ntau lub caij uas muaj tsov rog thiab nqaij ntuag ntshav nrog hnyav. Muaj tseeb tiag, thaum kawg, ob puas thiab yim caum thiab ob xyoo tau dhau mus, thiab kuv tau ceev cov phiaj no raws li kuv tej yawg koob tej lus txib; thiab kuv tau muab lawv rau kuv tus tub Amaloo. Thiab kuv tsum tsis sau lawm.\n\n4 Thiab nim no kuv, Amaloo, sau tej yam dab tsi los xij uas kuv sau, uas tsis ntau, rau hauv kuv txiv phau ntawv.\n\n5 Saib seb, tau muaj tias peb puas thiab nees nkaum xyoo tau dhau mus, thiab feem phem zog ntawm cov Neeg Nifais tau raug puas tsuaj lawm.\n\n6 Vim tus Tswv yuav tsis cia, tom qab uas nws tau coj lawv tawm ntawm lub nroog Yeluxalees thiab tau ceev thiab tau tsom kwm lawv dim txoj kev poob mus rau lawv tej yeeb ncuab tes, muaj tseeb tiag, nws yuav tsis cia kom tej lus yuav tsis txhob raug tshawb pom tias muaj tseeb, tej uas nws tau hais rau peb tej yawg koob, hais tias: Npaum ib yam tias yog nej tsis coj kuv tej lus txib nej yuav tsis huaj vam nyob rau hauv thaj av.\n\n7 Yog li ntawd, tus Tswv tau los xyuas lawv hauv kev txiav txim hnyav, txawm li ntawd los, nws tau cia cov neeg ncaj ncees xwv kom lawv yuav tsis piam sij, tiam sis tau coj lawv tawm ntawm lawv tej yeeb ncuab tes.\n\n8 Thiab tau muaj tias kuv tau cev cov phiaj rau kuv tus kwv Khemis.\n\n9 Nim no kuv, Khemis, sau qho me ntsis uas kuv sau, rau hauv tib phau ntawv nrog kuv tus tij laug; vim saib seb, kuv tau pom qhov kawg uas nws tau sau, uas nws tau sau nws qhov ntawd nrog nws txhais tes kiag; thiab nws tau sau nws nyob rau hauv hnub uas nws tau cev lawv rau kuv. Thiab peb ceev cov ceev xwm txheej li no, vim nws yog raws li peb cov yawg koob tej lus txib. Thiab kuv tsum tsis sau lawm.\n\n10 Saib seb, kuv, Apinadoos, yog Khemis tus tub. Saib seb, tau muaj tias kuv tau pom tsov rog thiab kev sib cav sib ceg ntau nyob nruab nrab ntawm kuv cov neeg, cov Neeg Nifais, thiab cov Neeg Lamas; thiab kuv, nrog kuv rab ntaj, tau muab cov Neeg Lamas ntau tus txoj sia txo ntawm txoj kev tiv thaiv kuv cov kwv tij.\n\n11 Thiab saib seb, phau ceev xwm txheej ntawm cov neeg no raug muab sau rau saum cov phiaj uas tej vaj ntxwv tau, raws li tej tiam neeg; thiab kuv tsis paub ib qho kev tshwm sim li tsuas yog tej uas tau muab sau cia lawm xwb, thiab tej kev qhia tej uas yuav muaj los yav tom ntej; yog li ntawd, tej uas raug muab sau yeej txaus lawm. Thiab kuv tsum tsis sau lawm.\n\n12 Saib seb, kuv yog Amalej, Apinadoos tus tub. Saib seb, kuv yuav hais rau nej tej yam txog Mauxiyas, tus uas tau muab ua vaj ntxwv saib thaj av Xalahelas; vim saib seb, nws tau raug tus Tswv ceeb toom tias nws yuav tsum khiav tawm ntawm thaj av Nifais mus, thiab coob npaum li yuav coob tau uas yuav mloog rau tus Tswv lub suab yuav tsum ncaim tawm ntawm thaj av nrog nws thiab, mus rau hauv hav zoov—\n\n13 Thiab tau muaj tias nws tau ua raws nraim li tus Tswv tau txib nws. Thiab lawv tau ncaim tawm ntawm thaj av mus rau hauv hav zoov, coob npaum li yuav coob tau uas yuav mloog rau tus Tswv lub suab; thiab lawv raug coj los ntawm ntau txoj kev qhuab qhia thiab ntau txoj kev qhia tej uas yuav muaj los yav tom ntej. Thiab lawv raug qhia kom txhob ua phem tsis tu ncua los ntawm Vajtswv txoj lus; thiab lawv tau raug coj los ntawm lub hwj chim ntawm nws txhais caj npab, dhau hauv hav zoov, mus txog thaum lawv tau los nqis mus rau hauv thaj av uas hu ua thaj av Xalahelas.\n\n14 Thiab lawv nrhiav ntsib ib pab neeg, cov uas hu ua cov neeg Xalahelas. Nim no, tau muaj kev zoo siab heev nyob hauv cov neeg Xalahelas; thiab Xalahelas los kuj zoo siab kawg nkaus li thiab, vim yog tus Tswv tau xa cov neeg Mauxiyas nrog cov phiaj tooj dag uas muaj cov Neeg Yudais phau ceev xwm txheej.\n\n15 Saib seb, tau muaj tias Mauxiyas tau nrhiav ntsib tias cov neeg Xalahelas tau tawm tim Yeluxalees tuaj thaum lub caij uas Xedekhiyas, vaj ntxwv Yudas teb chaws, tau raug txhom cab mus rau hauv Npanpiloos.\n\n16 Thiab lawv tau tsiv nyob hauv hav zoov, thiab tau raug tus Tswv txhais tes coj hla cov dej loj, mus rau hauv thaj av uas Mauxiyas tau nrhiav ntsib lawv; thiab lawv tau nyob ntawd txij li lub caij ntawd los.\n\n17 Thiab nyob rau lub caij uas Mauxiyas nrhiav tau lawv, lawv tau rais los huaj vam coob kawg li lawm. Txawm li ntawd los, lawv tseem tau muaj ntau npluav rog thiab tej kev sib cav sib ceg hnyav heev, thiab tau poob tsam los ntawm ntaj riam ib lub caij dhau ib lub caij; thiab lawv tej lus tau sib txuam tsis zoo tas; thiab lawv tau coj tsis tau tej ceev xwm txheej nrog lawv; thiab lawv tsis lees txog tias muaj tus uas Tsim lawv; thiab Mauxiyas, thiab Mauxiyas cov neeg, kuj tsis muaj peev xwm to taub lawv.\n\n18 Tiam sis tau muaj tias Mauxiyas tau ua kom lawv yuav raug qhia nyob hauv nws yam lus. Thiab tau muaj tias tom qab uas lawv tau raug qhia nyob hauv Mauxiyas yam lus lawm, Xalahelas tau muab ib zag keeb kwm txog nws tej yawg koob, raws li nws lub cim xeeb; thiab lawv raug muab sau cia, tiam sis tsis yog nyob hauv cov phiaj no.\n\n19 Thiab tau muaj tias cov neeg Xalahelas, thiab cov neeg Mauxiyas, tau sib sau ua ib ke; thiab Mauxiyas tau raug tsa ua lawv tus vaj ntxwv.\n\n20 Thiab tau muaj tias nyob rau hauv Mauxiyas lub caij, tau muaj ib lub pob zeb loj muaj kev kos ntawv rau saud raug coj los rau nws; thiab nws tau txhais tej kev kos ntawv ntawd los ntawm lub txiaj ntsim thiab hwj chim ntawm Vajtswv.\n\n21 Thiab lawv muab ib zag txog ib tug neeg hu ua Khauli-athumaws, thiab txoj kev luag tua nws cov neeg. Thiab Khauli-athumaws tau raug nrhiav tau los ntawm cov neeg Xalahelas; thiab nws tau nrog lawv nyob tau sij hawm li cuaj lub hlis.\n\n22 Nws kuj qhia me ntsis lus txog nws tej yawg koob. Thiab nws thawj nkawg niam txiv tau tawm tim tus pej thuam tuaj, thaum lub sij hawm tus Tswv ua rau cov neeg nyias hais nyias ib yam lus; thiab tus Tswv txoj kev txiav txim hnyav tau poob rau saum lawv raws li nws tej kev txiav txim, uas ncaj ncees; thiab lawv tej pob txha tso ua sab ua sua nyob rau hauv thaj av ntuj pem ub.\n\n23 Saib seb, kuv, Amalej, tau yug nyob rau hauv Mauxiyas lub caij; thiab kuv tau nyob pom nws tuag; thiab Npeyamis, nws tus tub, tau los nyob nws qhov chaw kav mus.\n\n24 Thiab saib seb, kuv tau pom, nyob rau hauv vaj ntxwv Npeyamis lub caij, ib npluav rog hnyav heev thiab muaj nqaij ntuag ntshav nrog ntau heev nyob ntawm cov Neeg Nifais thiab cov Neeg Lamas. Tiam sis saib seb, cov Neeg Nifais tau txais ntau zaus kev tawm tsam yeej lawv; muaj tseeb tiag, kawg tias vaj ntxwv Npeyamis tau caum lawv tawm ntawm thaj av Xalahelas mus.\n\n25 Thiab tau muaj tias kuv tau pib laus lawm; thiab, tsis muaj ib tug tub ki li, thiab paub tias vaj ntxwv Npeyamis yog ib tus neeg ncaj ncees rau tus Tswv, yog li ntawd, kuv yuav muab cov phiaj no rau nws, ntuas ntsoov kom neeg txhua tus los cuag Vajtswv, Ixayees Tus Dawb Huv, thiab ntseeg hauv tej kev qhia tej uas yuav muaj los yav tom ntej, thiab hauv tej kev tshwm sim, thiab hauv cov tim tswv tej kev qhuab qhia, thiab hauv txiaj ntsim ntawm txoj kev hais lwm yam lus, thiab hauv txiaj ntsim ntawm txoj kev txawj txhais lus, thiab nyob hauv txhua txhia yam uas zoo; vim tsis muaj ib yam dab tsi uas zoo li tsuas yog nws los ntawm tus Tswv los xwb; thiab yam uas phem yeej yog los ntawm tus dab los.\n\n26 Thiab nim no, kuv cov mi kwv tij uas kuv hlub es, kuv xav kom nej yuav cia li los cuag Khetos, tus uas yog Ixayees Tus Dawb Huv, thiab los txais nws txoj kev cawm seeg, thiab lub hwj chim ntawm nws txoj kev txhiv dim. Muaj tseeb tiag, cia li los cuag nws, thiab muab tag nrho nej tej siab tej ntsws txi pub rau nws, thiab ua kev yoo mov thiab thov Vajtswv tsis txhob tu ncua, thiab tiv kom mus txog thaum kawg; thiab ib yam li tus Tswv muaj txoj sia nyob nej yeej yuav dim xwb.\n\n27 Thiab nim no kuv yuav hais me ntsis txog cov uas tau nce mus rau hauv hav zoov rov qab mus rau thaj av Nifais; vim tau muaj ib co neeg coob heev uas xav tau thaj av uas yog lawv qub txeeg qub teg.\n\n28 Yog li ntawd, lawv tau nce mus rau pem tej hav zoov. Thiab lawv tus thawj vim yog ib tug neeg muaj zog thiab muaj hwj chim, thiab ib tug neeg tawv ncauj, yog li ntawd nws tau ua kom muaj ib qho kev sib cav sib ceg nyob hauv lawv; thiab lawv tau raug tua tuag tag huv tib si li, tsuas tshuav tsib caug leej, nyob hauv hav zoov lawm xwb, thiab lawv tau rov qab los dua rau nram thaj av Xalahelas.\n\n29 Thiab tau muaj tias lawv kuj tau coj lwm cov neeg coob, thiab lawv tau rov mus dua rau hauv hav zoov.\n\n30 Thiab kuv, Amalej, muaj ib tug kwv, tus uas kuj tau nrog lawv mus thiab; thiab txij li ntawd los kuv tsis paub txog lawv li lawm. Thiab kuv twb yuav mus pw rau hauv kuv lub qhov ntxa; thiab cov phiaj no los puv lawm. Thiab kuv tsum kuv txoj kev hais lus.\n\n", "w-of-m 1": "[center][font_size=26]Maumoos cov Lus[/font_size][/center]\n\n[center][font_size=26]Tshooj 1[/font_size][/center]\n\n[i]Maumoos muab tej ntsiab lus ntawm Nifais cov phiaj dav sau rau saum Maumoos cov phiaj—Nws muab cov phiaj nqaim los xyaw lwm cov phiaj—Vaj ntxwv Npeyamis tsim kev thaj yeeb nyob rau hauv thaj av. Kwv yees li 385 xyoo tom qab yug Yexus.[/i]\n\n1 Thiab nim no kuv, Maumoos, npaj tab tom yuav muab phau ceev xwm txheej uas kuv tau ua rau hauv kuv tus tub Maulaunais txhais tes, saib seb kuv tau ua tim khawv rau yuav luag txhua txhia yam kev puas tsuaj ntawm kuv cov neeg, cov Neeg Nifais.\n\n2 Thiab nws yog ntau pua xyoo tom qab Khetos txoj kev nqis los uas kuv yuav muab cov ceev xwm txheej no rau hauv kuv tus tub txhais tes; thiab kuv xav tias nws yuav ua tim khawv tag nrho txoj kev puas tsuaj ntawm kuv cov neeg. Tiam sis thov Vajtswv pub kom nws yuav cawm tau lawv, xwv kom nws yuav sau tej yam txog lawv, thiab tej yam txog Khetos, xwv kom tej zaum muaj ib hnub qhov ntawd yuav pab tau lawv.\n\n3 Thiab nim no, kuv hais tej yam txog tej uas kuv tau sau lawm; vim tom qab uas kuv tau sau cov ntsiab lus tawm ntawm Nifais cov phiaj, nqis mus txog tus vaj ntxwv Npeyamis no txoj kev kav teb kav chaw, tus uas Amalej tau hais txog, kuv tau tshawb nyob hauv cov ceev xwm txheej uas tau muab rau hauv kuv txhais tes, thiab kuv tau nrhiav pom cov phiaj no, uas ntim tau zaj me no uas hais txog cov yaj saub, txij li Yakhauj nqis los mus txog tus vaj ntxwv Npeyamis no txoj kev kav teb kav chaw, thiab kuj ntim Nifais ntau cov lus thiab.\n\n4 Thiab tej uas nyob rau saum cov phiaj no ua rau kuv zoo siab, vim yog tej kev qhia tej uas yuav muaj los yav tom ntej txog Khetos txoj kev nqis los; thiab kuv tej yawg koob tau paub tias ntau yam ntawd twb tau muaj tag lawm; muaj tseeb tiag, thiab kuv kuj paub tias ntau npaum li tej uas tau qhia yam uas yuav muaj los yav tom ntej txog peb nqis los txog lub sij hawm no tau muaj tag lawm thiab, thiab ntau npaum li uas yuav muaj mus lawm yav tom ntej yeej yuav tsum muaj los tseeb tiag—\n\n5 Yog li ntawd, kuv tau xaiv tej yam no, los ua kom kuv phau ceev xwm txheej tag rau saum lawv, kuv phau ceev xwm txheej uas seem tshuav kuv yuav muab tawm ntawm Nifais cov phiaj mus; thiab kuv tsis muaj peev xwm sau puas tsav yam txog kuv cov neeg.\n\n6 Tiam sis saib seb, kuv yuav coj cov phiaj no, uas ntim tej kev qhia tej uas yuav muaj los yav tom ntej thiab tej kev tshwm sim, thiab muab lawv cia nrog kuv phau ceev xwm txheej uas seem tshuav, vim lawv yog cov uas muaj nuj nqis rau kuv; thiab kuv paub lawv yeej yuav muaj nuj nqis rau kuv cov kwv tij.\n\n7 Thiab kuv ua li no rau ib lus ntsiab tseem ceeb; vim li no nws tau ntxhi rau kuv, raws li tej hauj lwm ntawm tus Tswv tus Ntsuj Plig uas nyob hauv kuv. Thiab nim no, kuv tsis paub txhua txhia yam; tiam sis tus Tswv paub ib puas yam tsav tag nrho uas yuav muaj los; yog li ntawd, nws ua hauj lwm nyob hauv kuv kom ua raws li nws lub siab xav.\n\n8 Thiab kuv txoj kev thov rau Vajtswv yog ntsig txog kuv cov kwv tij, xwv kom lawv yuav rov qab los paub txog Vajtswv ib zaug dua, muaj tseeb tiag, txog Khetos txoj kev txhiv dim; xwv kom lawv yuav rov qab ua ib cov neeg ntxim nyiam ib zaug dua.\n\n9 Thiab nim no kuv, Maumoos, ua mus kom tiav kuv phau ceev xwm txheej, uas kuv muab ntawm Nifais cov phiaj; thiab kuv ua nws raws li txoj kev paub thiab txoj kev to taub uas Vajtswv tau muab rau kuv.\n\n10 Yog li ntawd, tau muaj tias tom qab uas Amalej tau muab cov phiaj no rau vaj ntxwv Npeyamis txhais tes lawm, nws tau coj lawv thiab muab lawv cia nrog lwm cov phiaj, uas muaj tej ceev xwm txheej uas tau muab cev nqis los ntawm tej vaj ntxwv, ib tiam neeg dhau rau ib tiam neeg los txog rau lub sij hawm vaj ntxwv Npeyamis.\n\n11 Thiab lawv tau raug muab cev nqis los ntawm vaj ntxwv Npeyamis, ib tiam neeg los rau ib tiam neeg los txog thaum uas lawv tau poob los rau hauv kuv tes. Thiab kuv, Maumoos, thov rau Vajtswv kom lawv yuav raug ceev tseg txij li lub sij hawm no mus lawm yav tom ntej. Thiab kuv paub tias lawv yeej yuav raug ceev tseg; vim muaj tej yam tseem ceeb heev tau muab sau rau saum lawv, tawm ntawm tej uas kuv cov neeg thiab lawv tej kwv tij yuav raug txiav txim nyob rau hnub tseem ceeb thiab hnub kawg, raws li Vajtswv txoj lus uas tau sau tseg lawm.\n\n12 Thiab nim no, hais txog tus vaj ntxwv Npeyamis no—nws tau muaj tej yam kev sib cav sib ceg nyob hauv nws cov neeg.\n\n13 Thiab tau muaj tias cov Neeg Lamas tej tub rog kuj tau nqis tawm pem thaj av Nifais tuaj, ua rog tawm tsam nws cov neeg. Tiam sis saib seb, vaj ntxwv Npeyamis tau sau nws tej tub rog los ua ib ke, thiab nws tau sawv tawm tsam lawv; thiab nws tau tiv thaiv nrog lub dag lub zog ntawm nws tus kheej txhais caj npab, nrog Lanpas rab ntaj.\n\n14 Thiab nyob hauv lub zog ntawm tus Tswv lawv tau tiv thaiv tawm tsam lawv tej yeeb ncuab, mus txog thaum uas lawv tua tau ntau txhiab leej cov Neeg Lamas. Thiab tau muaj tias lawv tau tiv thaiv tawm tsam cov Neeg Lamas mus txog thaum uas lawv tau raws lawv tawm ntawm txhua txhia thaj av uas yog lawv qub txeeg qub teg.\n\n15 Thiab tau muaj tias tom qab uas tau muaj ntau tus Khetos cuav, thiab lawv tej qhov ncauj tau raug kaw, thiab lawv tau raug txim raws li lawv tej kev muaj txim;\n\n16 Thiab tom qab uas tau muaj cov yaj saub cuav, thiab cov neeg qhuab qhia cuav thiab tej xib hwb cuav nyob hauv cov neeg, thiab tag nrho tej no tau raug txim raws li lawv tej kev muaj txim; thiab tom qab uas tau muaj kev sib cav sib ceg ntau thiab tej kev tawg pab tawg pawg ntau rau cov Neeg Lamas, saib seb, tau muaj tias vaj ntxwv Npeyamis, nrog kev pab los ntawm cov yaj saub dawb huv cov uas nyob nrog nws cov neeg—\n\n17 Vim saib seb, vaj ntxwv Npeyamis tau yog ib tug neeg dawb huv, thiab nws tau kav nws cov neeg nyob hauv txoj kev ncaj ncees; thiab tau muaj ntau tus neeg dawb huv nyob hauv thaj av, thiab lawv tau hais Vajtswv txoj lus nrog hwj chim thiab nrog kev nrog cai; thiab lawv tau siv ntau yam lus ntse vim yog cov neeg txoj kev tawv ncauj—\n\n18 Yog li ntawd, nrog txoj kev pab ntawm cov no, vaj ntxwv Npeyamis, los ntawm txoj kev ua hauj lwm nrog tag nrho lub dag lub zog ntawm nws lub cev thiab tej peev xwm ntawm nws lub siab tag nrho, thiab cov yaj saub los kuj ib yam, tau rov tsim tau txoj kev thaj yeeb nyob rau hauv thaj av ib zaug dua.\n\n", "mosiah 1": "[center][font_size=26]Mauxiyas Phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Vaj ntxwv Npeyamis qhia lawv tej yawg koob yam lus hais thiab tej kev qhia tej uas yuav muaj los yav tom ntej rau nws cov tub—Lawv txoj kev teev ntuj thiab txoj kev vam meej tau raug muaj nyob vim yog cov ceev xwm txheej uas tau ceev tseg rau saum cov phiaj uas muaj ntau yam ua ke—Mauxiyas raug xaiv ua vaj ntxwv thiab raug muab ua tus saib xyuas cov ceev xwm txheej thiab lwm yam. Kwv yees li 130–124 xyoo ua ntej yug Yexus.[/i]\n\n1 Thiab nim no tsis tau muaj kev sib cav sib ceg ntxiv nyob thoob plaws hauv thaj av Xalahelas, nyob thoob plaws cov neeg uas yog vaj ntxwv Npeyamis li, xws li ntawd vaj ntxwv Npeyamis thiaj tau muaj kev thaj yeeb tsis tu ncua nyob tag nrho hauv nws lub neej uas seem tshuav.\n\n2 Thiab tau muaj tias nws tau muaj peb leeg tub; thiab nws tau hu lawv cov npe ua Mauxiyas, thiab Hilolas, thiab Hilamas. Thiab nws tau kom tias lawv yuav tsum raug qhia tag nrho txog lawv tej yawg koob yam lus hais, xwv kom los ntawm qhov ntawd lawv yuav rais los mus ua cov neeg to taub; thiab xwv kom lawv yuav paub txog tej kev qhia tej uas yuav muaj los yav tom ntej uas tau hais los ntawm lawv cov yawg koob tej qhov ncauj, uas tau coj los rau lawv los ntawm tus Tswv txhais tes.\n\n3 Thiab nws kuj tau qhia lawv txog cov ceev xwm txheej uas tau muab sau rau saum cov phiaj toog, hais tias: Kuv cov tub, kuv xav kom nej nco ntsoov tias yog tsis muaj cov phiaj no, uas muaj cov ceev xwm txheej no thiab cov lus txib no, ces ntshe peb twb tau txom nyem lawm nyob hauv txoj kev tsis paub txog, lub sij hawm no los, yeej tsis paub txog Vajtswv tej txuj ci uas neeg tsis paub txog.\n\n4 Vim nws muaj tsis tau tias peb txiv, Lihais, yuav muaj cuab kav nco tau tag nrho tej yam no, uas tau qhia lawv rau nws cov me nyuam, tsuas yog los ntawm txoj kev pab ntawm cov phiaj no xwb; vim nws tau raug qhia nyob hauv cov neeg Iyiv yam lus yog li ntawd nws muaj peev xwm nyeem tau cov ntawv no, thiab qhia lawv rau nws cov me nyuam, xwv kom los ntawm qhov ntawd lawv yuav muaj peev xwm qhia tej ntawd rau lawv cov me nyuam, thiab ua tau Vajtswv tej lus txib tiav, nqis los txog ntua lub sij hawm no.\n\n5 Kuv hais rau nej, kuv cov mi tub es, yog tsis muaj tej no, uas tau muab ceev thiab tshwj tseg los ntawm Vajtswv txhais tes, xwv kom peb yuav tau nyeem thiab to taub txog nws tej txuj ci uas neeg paub tsis txog, thiab muaj nraim nws tej lus txib nyob ntawm peb tej qhov muag, ces peb tej yawg koob los ntshe twb tso kev ntseeg tseg lawm, thiab peb yuav tau zoo li peb cov kwv tij, cov Neeg Lamas, cov uas tsis paub ib yam dab tsi txog tej yam no li, los sis twb yuav tsis ntseeg tej ntawd thaum lawv raug qhia txog tej ntawd, vim yog lawv tej yawg koob tej kev li kev cai, uas yog cov tsis yog.\n\n6 Au kuv cov mi tub es, kuv xav kom nej yuav tsum nco ntsoov tias tej lus hais no muaj tseeb, thiab cov ceev xwm txheej no los kuj muaj tseeb. Thiab saib seb, thiab Nifais cov phiaj, uas muaj cov ceev xwm txheej thiab peb cov yawg koob tej lus hais txij li lub sij hawm lawv tau ncaim Yeluxalees los txog nim no, thiab lawv yeej muaj tseeb; thiab peb yeej paub tau txog lawv txoj kev tseeb vim peb muaj lawv nyob ntawm peb tej qhov muag.\n\n7 Thiab nim no, kuv cov mi tub es, kuv xav kom nej yuav nco ntsoov mob siab nrhiav lawv, xwv kom qhov ntawd yuav pab tau nej; thiab kuv xav kom nej yuav tsum coj Vajtswv tej lus txib, xwv kom nej yuav huaj vam nyob hauv thaj av raws li cov lus cog tseg uas tus Tswv tau cog rau peb cov yawg koob lawm.\n\n8 Thiab vaj ntxwv Npeyamis tau qhia ntau yam ntxiv rau nws cov tub, uas tsis tau muab sau rau hauv phau ntawv no.\n\n9 Thiab tau muaj tias tom qab uas vaj ntxwv Npeyamis tau qhia nws cov tub tas lawm, ces nws tau laus lawm, thiab nws pom tias tsis ntev no nws yuav tsum mus rau txoj kev uas tag nrho neeg ntiaj teb mus; yog li ntawd, nws tau xav tias tsim nyog nws yuav tsum muab lub teb chaws tso rau nws ib tug tub.\n\n10 Yog li ntawd, nws tau kom coj Mauxiyas los rau nws; thiab cov lus no yog cov uas nws tau hais rau Mauxiyas, hais tias: Kuv tus mi tub, kuv xav kom koj tshaj tawm thoob plaws rau thaj av no thoob plaws rau cov neeg no, los sis cov neeg Xalahelas, thiab Mauxiyas cov neeg uas nyob hauv thaj av, kom los ntawm qhov ntawd lawv yuav sib sau tuaj ua ib ke; vim tag kis kuv yuav tshaj rau kuv cov neeg no tawm ntawm kuv tus kheej lub qhov ncauj tias koj yog ib tug vaj ntxwv thiab ib tug kav saum cov neeg no, cov uas tus Tswv peb tus Vajtswv tau muab rau wb.\n\n11 Thiab tsis tas li ntawd, kuv yuav muab ib lub npe rau cov neeg no, tias los ntawm qhov ntawd lawv yuav txawv dhau tag nrho cov neeg uas tus Tswv uas yog Vajtswv tau coj tawm ntawm thaj av Yeluxalees tuaj; thiab kuv ua li no vim lawv tau ua ib co neeg uas rau siab coj tus Tswv tej lus txib.\n\n12 Thiab kuv muab ib lub npe rau lawv uas yuav tsis raug rho tawm ib zaug li, tsuas ntshai yog los ntawm txoj kev txog txhaum xwb.\n\n13 Muaj tseeb tiag, thiab kuv hais rau koj ntxiv dua, tias yog tus Tswv cov neeg uas tau koob hmoov nplua mias no yuav poob mus rau hauv txoj kev txog txhaum, thiab rais los mus ua ib co neeg phem thiab ib co neeg deev luag poj luag txiv, ces tus Tswv yuav muab lawv tshem tawm, xwv kom los ntawm qhov ntawd lawv yuav rais los tsis muaj zog zoo li lawv cov kwv tij; thiab nws yuav tsis tsom kwm lawv ntxiv los ntawm nws lub hwj chim uas piv tsis tau thiab zoo kawg nkaus li uas nws tau tsom kwm peb tej yawg koob los txog lub sij hawm no.\n\n14 Vim kuv hais rau koj tias, yog nws tsis tau ncav nws txhais caj npab rau hauv txoj kev tsom kwm peb tej yawg koob lawv yuav tsum tau poob rau hauv cov Neeg Lamas tes, thiab rais los ua cov neeg raug tsim ntawm lawv txoj kev ntxub.\n\n15 Thiab tau muaj tias tom qab uas vaj ntxwv Npeyamis tau hais cov lus no rau nws tus tub tas lawm, ces nws tau muab hauj lwm saib xyuas tag nrho txhua yam dej num ntawm lub teb chaws rau nws.\n\n16 Thiab tsis tas li ntawd xwb, nws kuj tau muab hauj lwm saib xyuas cov ceev xwm txheej uas tau muab sau rau saum cov phiaj toog rau nws; thiab Nifais cov phiaj thiab; thiab, Lanpas rab ntaj thiab, thiab lub pob los sis lub coj kev, uas tau coj peb tej yawg koob dhau hauv hav zoov, uas tus Tswv txhais tes tau npaj xwv kom los ntawm qhov ntawd lawv yuav raug coj, txhua txhia tus raws li txoj kev xyuam xim mloog lus thiab rau siab uas lawv tau muab rau nws.\n\n17 Yog li ntawd, thaum lawv tsis muaj kev ntseeg lawv tsis tau huaj vam los sis vam meej nyob hauv lawv txoj kev tsiv, tiam sis lawv tau raug tav rov qab, thiab tau coj Vajtswv txoj kev tsis zoo los rau saum lawv; thiab yog li ntawd lawv thiaj tau raug kev tshaib kev nqhis thiab tej kev txom nyem mob heev, tau txhib lawv hauv txoj kev nco txog lawv tej hauj lwm.\n\n18 Thiab nim no, tau muaj tias Mauxiyas tau mus thiab tau ua li nws txiv tau kom nws ua, thiab tau tshaj tawm rau tag nrho cov neeg uas nyob hauv thaj av Xalahelas xwv kom los ntawm qhov ntawd lawv yuav sib sau tuaj ua ke, mus rau pem lub tuam tsev mus mloog tej lus uas nws txiv yuav hais rau lawv.\n\n", "mosiah 2": "[center][font_size=26]Tshooj 2[/font_size][/center]\n\n[i]Vaj ntxwv Npeyamis hais rau nws cov neeg—Nws hais txog txoj kev txim lij, txoj kev ncaj, thiab txoj kev sab ntsuj plig ntawm nws txoj kev kav teb kav chaw—Nws ntuas kom lawv ua hauj lwm rau lawv tus Vaj Ntxwv saum ntuj ceeb tsheej—Cov uas ntxeev siab tawm tsam Vajtswv yuav tau raug kev txom nyem ib yam li lub qhov cub uas tua tsis paub tuag li. Kwv yees li 124 xyoo ua ntej yug Yexus.[/i]\n\n1 Thiab tau muaj tias tom qab uas Mauxiyas tau ua tiav li nws txiv tau txib nws ua lawm, thiab tau tshaj tawm thoob plaws rau hauv thaj av, xwv kom cov neeg thoob plaws hauv thaj av sib sau tuaj ua ke, kom lawv yuav mus lawm pem lub tuam tsev mus mloog tej lus uas vaj ntxwv Npeyamis yuav hais rau lawv.\n\n2 Thiab tau muaj ib pab neeg coob heev, twb coob heev li ces lawv txawm tsis suav lawv; vim lawv tau huaj vam heev kawg li thiab tau muaj coob heev nyob rau hauv thaj av.\n\n3 Thiab lawv kuj tau coj lawv tej tsiaj txhu thawj cov me nyuam, xwv kom lawv yuav coj tuaj ua tau kev cai txi thiab hlawv tej khoom txi raws li Mauxes txoj kev cai;\n\n4 Thiab xwv kom lawv yuav tau ua tsaug rau tus Tswv lawv tus Vajtswv, tus uas tau coj lawv tawm ntawm thaj av Yeluxalees, thiab tus uas tau cawm lawv tawm ntawm lawv tej yeeb ncuab tes, thiab tau tsa tej neeg ncaj ncees los ua lawv tej xib hwb, thiab ib tug neeg ncaj ncees los ua lawv tus vaj ntxwv thiab, tus uas tau tsim kev thaj yeeb nyob rau hauv thaj av Xalahelas, thiab tus uas tau qhia lawv coj Vajtswv tej lus txib, xwv kom lawv yuav zoo siab thiab muaj kev hlub puv npo rau Vajtswv thiab tib neeg sawv daws.\n\n5 Thiab tau muaj tias thaum lawv tau tuaj txog ntawm lub tuam tsev lawm, lawv tau rub lawv tej tsev pheeb suab ntaub rau ib puag ncig, txhua tus txiv neej raws li nws tsev neeg, uas muaj nws tus poj niam, thiab nws tej tub, thiab nws tej ntxhais, thiab lawv tej tub, thiab lawv tej ntxhais, txij li tus hlob nqis mus rau tus yau, txhua tsev neeg nyob nrug lwm tsev neeg.\n\n6 Thiab lawv tau rub lawv tej tsev pheeb suab ntaub ncig lub tuam tsev, txhua tus txiv neej muab nws lub qhov rooj tsev pheeb suab ntaub tig rau lub tuam tsev, xwv kom los ntawm qhov ntawd lawv yuav nyob hauv lawv tej tsev pheeb suab ntaub thiab hnov tej lus uas vaj ntxwv Npeyamis yuav hais rau lawv;\n\n7 Vim cov neeg coob heev li uas vaj ntxwv Npeyamis tsis muaj cuab kav tuaj tau saum lub tuam tsev tej ntsa loog qhia lawv, yog li ntawd nws thiaj tau kom tsa ib tug pej thuam, xwv kom los ntawm qhov ntawd nws cov neeg yuav hnov tej lus uas nws yuav hais rau lawv.\n\n8 Thiab tau muaj tias nws tau tuaj saum tus pej thuam pib hais lus rau nws cov neeg; thiab lawv ib txhia tsis tau hnov nws cov lus vim yog qhov coob heev ntawm cov neeg; yog li ntawd nws thiaj tau kom muab cov lus uas nws tau hais lawm sau thiab xa mus rau cov uas tsis hnov nws lub suab, xwv kom lawv yuav tau txais nws cov lus thiab.\n\n9 Thiab cov no yog tej lus uas nws tau hais thiab tau kom muab sau cia, hais tias: Kuv cov mi kwv tij, tag nrho nej cov uas tau sib sau tuaj ua ke, nej cov uas hnov tau kuv tej lus uas kuv yuav hais rau nej hnub no; vim kuv tsis tau txib nej tuaj ntawm no tuaj ua li tsis muaj nuj nqis rau tej lus uas kuv yuav hais, tiam sis kom nej yuav cuab pob ntseg rau kuv, thiab cuab nej tej pob ntseg xwv kom nej yuav hnov, thiab qhib nej tej siab tej ntsws xwv kom nej yuav to taub, thiab qhib nej tej hlwb xwv kom Vajtswv tej txuj ci uas neeg paub tsis txog yuav qhib los rau nej pom.\n\n10 Kuv tsis tau txib kom nej tuaj ntawm no xwv kom nej yuav ntshai kuv, los sis xwv kom nej yuav xav tias kuv tus kheej yog ib tug uas zoo dua li ib tug neeg uas txawj ploj txawj tuag.\n\n11 Tiam sis kuv zoo tib yam li nej, uas raug ywj rau tag nrho tej kev tsis muaj peev xwm nyob hauv lub cev thiab nruab siab; tiam sis kuv tau raug cov neeg no xaiv, thiab tau raug kuv txiv tsa, thiab raug tus Tswv txhais tes kam tias kuv yuav tsum ua tus uas kav thiab ua ib tug vaj ntxwv rau saum cov neeg no; thiab tau raug ceev thiab tsom kwm los ntawm nws lub hwj chim uas tsis muaj dab tsi piv tau, los pab nej kom tag nrho lub siab lub ntsws, lub plab lub plawv thiab lub dag lub zog uas tus Tswv tau muab rau kuv.\n\n12 Kuv hais rau nej tias ib yam li kuv tau kam muab kuv lub neej ua hauj lwm rau nej, twb los txog lub sij hawm no, thiab tsis tau nrhiav kub los sis nyiaj los sis ib yam dab tsi uas yog nyiaj txiag los ntawm nej li.\n\n13 Thiab kuv tsis tau cia kom nej raug muab kaw rau hauv tsev raug txim uas tsaus ntuj nti, los sis cia kom nej ib leeg ua ib leeg qhev, los sis cia kom nej tua neeg, los sis ua lim hiam, los sis ua tub sab tub nyiag, los sis deev luag poj luag txiv; thiab kuv twb tsis tau cia kom nej ua txhaum ib yam kev phem dab tsi li, thiab tau qhia kom nej yuav coj tus Tswv tej lus txib, nyob tag nrho ib puas tsav yam uas nws tau txib nej—\n\n14 Thiab, kuv tus kheej kiag, twb tau siv kuv txhais tes kiag los ua hauj lwm xwv kom kuv yuav pab tau nej, thiab xwv kom nej yuav tsis raug sau se hnyav, thiab xwv kom yuav tsis muaj ib yam dab tsi los rau saum nej uas tau ua rau nej tiv tsis taus—thiab tag nrho txhua yam uas kuv tau hais los no, nej sawv daws yog cov ua tim khawv hnub no.\n\n15 Tiam sis, kuv cov kwv tij, kuv tsis tau ua tej yam no xwv kom kuv yuav tau ntsej muag, thiab kuv tsis qhia tej yam no xwv kom los ntawm tej ntawd kuv yuav tau ntxo nej; tiam sis kuv qhia nej tej yam no xwv kom nej yuav paub tias kuv muaj cuab kav teb tau ib qho kev paub tseeb rau Vajtswv hnub no.\n\n16 Saib seb, kuv hais rau nej tias vim kuv tau hais rau nej tias kuv tau siv kuv lub neej ua hauj lwm rau nej, kuv tsis xav tau ntsej muag, vim kuv tsuas tau ua hauj lwm rau Vajtswv xwb.\n\n17 Thiab saib seb, kuv qhia nej tej yam no xwv kom nej yuav kawm tau kev txawj ntse; xwv kom nej yuav kawm tau tias thaum nej ua hauj lwm rau nej tej neeg nruab ze ces nej tsuas ua hauj lwm rau nej tus Vajtswv xwb.\n\n18 Saib seb, nej tau hu kuv ua nej tus vaj ntxwv; thiab yog tias kuv, tus uas nej hu ua nej tus vaj ntxwv, ua hauj lwm pab nej, ces puas tsim nyog nej ib leeg ua hauj lwm pab ib leeg thiab?\n\n19 Thiab kuj saib seb, yog tias kuv, tus uas nej hu ua nej tus vaj ntxwv, uas tau siv nws lub neej ua hauj lwm pab nej, thiab tseem tau ua hauj lwm pab Vajtswv, tau tsim nyog txais kev ua tsaug los ntawm nej, Au nej haj yam tsim nyog nej yuav tsum ua nej tus Vaj Ntxwv saum ntuj ceeb tsheej tsaug!\n\n20 Kuv hais rau nej, kuv cov mi kwv tij, hais tias yog nej yuav los ua tsaug thiab qhuas kom tag nrho tej uas nej tej ntsuj plig muaj hwj chim tuav, rau Vajtswv tus uas tau tsim nej, thiab tau ceev thiab tau tsom kwm nej, thiab tau ua kom nej zoo siab, thiab tau pub kom nej ib leeg yuav nrog ib leeg nyob muaj kev thaj yeeb—\n\n21 Kuv hais rau nej tias yog nej yuav ua hauj lwm rau nws tus uas tau tsim nej txij li thaum chiv keeb los, thiab tsom kwm nej ib hnub dhau ib hnub, qiv txoj pa rau nej, xwv kom nej yuav ciaj sia thiab mus taus ub taus no thiab ua tau raws li nej lub siab xav, thiab twb tau txhawb nqa nej ib ntus dhau ib ntus—kuv hais tias, txawm yog nej yuav ua hauj lwm rau nws kom tag nrho nej tej siab huv tib si los nej tseem tsuas yog cov tub qhe tsis muaj nqis.\n\n22 Thiab saib seb, ib puas tsav yam uas nws xav kom nej ua tsuas yog coj nws tej lus txib xwb; thiab nws tau cog lus rau nej tias yog nej yuav coj nws tej lus txib nej yuav huaj vam nyob rau hauv thaj av; thiab nws tsis hloov tej uas nws tau hais lawm ib zaug li; yog li ntawd, yog nej coj nws tej lus txib nws yeej yuav foom koob hmoov rau nej thiab ua kom nej vam meej.\n\n23 Thiab nim no, ntawm qhov thib ib, nws tau tsim nej, thiab pub nej txoj sia rau nej, es nej thiaj tshuav nws nqi.\n\n24 Thiab thib ob, nws tsuas xav kom nej yuav ua raws li nws tau txib nej; vim yog tias nej ua li ntawd, nws yuav foom koob hmoov kiag rau nej; thiab yog li ntawd nws tau them rau nej lawm. Thiab nej tseem tshuav nws nqi, thiab yeej tshuav, thiab yuav tshuav, mus ib txhiab thiab ib txhis li; yog li ntawd, nej yuav muaj plhus rau yam dab tsi?\n\n25 Thiab nim no kuv nug tias, nej puas hais tau dab tsi ywj siab txog nej tus kheej? Kuv teb nej tias, Tsis tau. Nej twb tsis muaj cuab kav hais tias nej muaj nuj nqis dua li tej hmoov av hauv pem teb; li ntawd los nej tau raug tsim los ntawm tej hmoov av ntawm lub ntiaj teb; tiam sis saib seb, nws kuj yog tus uas tau tsim nej li thiab.\n\n26 Thiab kuv, kuv kiag, tus uas nej hu ua nej tus vaj ntxwv, twb tsis zoo dua nej sawv daws; vim kuv kuj yog los ntawm tej hmoov av los thiab. Thiab nej pom tias kuv los laus lawm, thiab twb yuav tso lub cev uas txawj ploj txawj tuag no rov mus rau nws niam av.\n\n27 Yog li ntawd, ib yam li kuv tau hais rau nej tias kuv tau pab nej, ua lub neej nrog ib txoj kev paub tseeb rau Vajtswv, yog li ntawd lub sij hawm no kuv tau kom nej sib sau tuaj ua ke, xwv kom kuv yuav tsis raug liam, thiab kom nej cov ntshav yuav tsis los rau saum kuv, thaum kuv yuav los sawv raug txiav txim ntawm Vajtswv rau tej uas nws tau txib kuv ntsig txog nej.\n\n28 Kuv hais rau nej tias kuv tau kom nej tuaj sib sau ua ke xwv kom kuv yuav tau ntxuav kuv tej ris tsho tawm ntawm nej cov ntshav, nyob rau lub caij no thaum kuv twb yuav nqis mus rau hauv kuv lub qhov ntxa, xwv kom kuv yuav nqis mus ntawm kev thaj yeeb, thiab kom kuv tus ntsuj plig uas tsis txawj ploj tsis txawj tuag yuav tau koom nrog pab hu nkauj uas nyob saum ub hu nkauj qhuas txog Vajtswv tus uas ncaj ncees.\n\n29 Thiab tsis tas li ntawd, kuv hais rau nej tias kuv tau kom nej sib sau tuaj ua ib ke, xwv kom kuv yuav tau tshaj tawm rau nej tias kuv ua tsis taus nej tus xib hwb thiab tus vaj ntxwv ntxiv lawm;\n\n30 Vim lub sij hawm no los, kuv lub cev twb tshee hnyo heev kawg li rau thaum uas kuv sim hais lus rau nej; tiam sis tus Tswv Vajtswv tau txhawb nqa kuv, thiab tau cia kuv hais lus rau nej, thiab tau txib kom kuv yuav tsum tshaj tawm rau nej hnub no, tias kuv tus tub Mauxiyas yog ib tug vaj ntxwv thiab ib tug saib xyuas kav nej.\n\n31 Thiab nim no, kuv cov mi kwv tij, kuv xav kom nej yuav tsum ua li nej tau ua los txog nim no. Ib yam li nej tau coj kuv tej lus txib, thiab kuj coj kuv txiv tej lus txib, thiab tau huaj vam, thiab tau raug ceev tsis tau poob mus rau nej tej yeeb ncuab tes, twb ib yam nkaus yog tias nej yuav coj kuv tus tub tej lus txib, los sis Vajtswv tej lus txib uas yuav muab rau nej los ntawm nws, nej yuav huaj vam nyob hauv thaj av, thiab nej tej yeeb ncuab yuav tsis muaj hwj chim dab tsi rau saum nej hlo li.\n\n32 Tiam sis, Au kuv cov neeg es, xyuam xim mog ntshai tsam ho muaj kev sib cav sib ceg nyob hauv nej, thiab nej ho xaiv mus mloog tus ntsuj plig phem lus, tus uas kuv txiv Mauxiyas tau hais txog.\n\n33 Vim saib seb, muaj ib qho kev txom nyem uas tau muab foom rau nws tus uas xaiv mus mloog tus ntsuj plig ntawd lus; vim yog nws xaiv mus mloog nws lus, thiab nyob thiab tuag hauv nws tej kev txhaum, tib yam li nws rov haus kev puas tsuaj rau nws tus kheej; vim nws yuav tau txais txoj kev rau txim uas nyob mus ib txhis los ua nws nqi zog, tau ua txhaum Vajtswv txoj kev cai tsis raws li nws txoj kev paub.\n\n34 Kuv hais rau nej, tias tsis muaj ib tug twg uas nyob hauv nej, tsuas yog tshuav nej tej me nyuam me uas tsis tau qhia txog tej yam no xwb, leej twg tsis tau paub tias nej tshuav Leej Txiv saum ntuj ceeb tsheej nqis dab tsi mus ib txhis li, muab tag nrho tej uas nej muaj thiab nej yog huv tib si rau nws; thiab kuj raug qhia txog cov ceev xwm txheej uas muaj tej kev qhia tej uas yuav muaj los yav tom ntej uas cov yaj saub dawb huv tau hais lawm, twb nqis los txog lub sij hawm uas peb txiv, Lihais, tau ncaim Yeluxalees;\n\n35 Thiab, tag nrho ib puas tsav yam uas peb tej yawg koob tau hais los txog niaj hnub nim no thiab. Thiab saib seb, lawv kuj tau hais tej uas tus Tswv tau txib kom lawv hais; yog li ntawd, lawv thiaj yog tej uas ncaj thiab tseeb.\n\n36 Thiab nim no, kuv hais rau nej, kuv cov mi kwv tij, tias tom qab uas nej tau paub thiab tau raug qhia tej yam no huv tib si lawm, yog tias nej yuav ua txhaum thiab ua tsis raws li tej uas tau hais lawm, ces nej rho nej tus kheej tawm ntawm tus Tswv tus Ntsuj Plig, kom nws yuav tsis muaj chaw nyob hauv nej los coj nej nyob hauv tej kev txawj ntse xwv kom nej yuav tau koob hmoov, vam meej, thiab raug tsom kwm—\n\n37 Kuv hais rau nej, tias tus neeg uas ua li no, tib yam nkaus li tab meeg sawv tawm tsam Vajtswv; yog li ntawd nws xaiv mloog tus ntsuj plig phem lus, thiab rais los mus ua ib tug yeeb ncuab rau tag nrho tej uas ncaj ncees huv tib si; yog li ntawd, tus Tswv tsis muaj chaw nyob hauv nws, vim nws tsis nyob hauv tej tuam tsev uas tsis dawb huv.\n\n38 Yog li ntawd yog tus neeg ntawd tsis hloov siab lees txim, thiab nyob thiab tuag li ib tug yeeb ncuab rau Vajtswv, ces txoj kev tu plaub ntug ncaj ncees saum ntuj yuav tsa kom nws tus ntsuj plig uas tsis txawj tuag los paub tseeb txog nws txoj kev txhaum, uas ua kom nws txav tawm ntawm tus Tswv lub xub ntiag, thiab ua nws lub hauv siab muaj kev txhaum puv npo, thiab kev mob kev nkeeg, thiab kev nyuaj siab ntxhov plawv, uas zoo li ib lub cub tawg ua tsis txawj tuag, uas muaj nplaim sawv mus ib txhiab thiab ib txhis li.\n\n39 Thiab nim no kuv hais rau nej, tias kev zam txim tsis muaj rau tus neeg ntawd; yog li ntawd nws qhov txim kawg yog tiv txoj kev tsim txom uas tsis muaj qhov kawg ib zaug li.\n\n40 Au, tag nrho nej cov neeg laus huv tib si es, thiab nej cov neeg hluas, thiab nej cov me nyuam me uas to taub kuv tej lus, vim kuv tau hais yooj yim heev rau nej xwv kom nej yuav to taub, kuv thov Vajtswv kom nej tsim los rau txoj kev nco txog qhov txaus ntshai heev ntawm cov uas tau poob mus rau hauv txoj kev txhaum.\n\n41 Thiab tsis tas li ntawd, kuv xav kom nej yuav xav txog qhov tau koob hmoov thiab zoo siab ntawm cov uas coj Vajtswv tej lus txib. Vim saib seb, lawv tau koob hmoov rau txhua txhia yam, tsis hais sab cev nqaij daim tawv los sis sab ntsuj plig; thiab yog lawv yuav tuav rawv kev ntseeg mus kom txog thaum kawg lawv yuav raug txais mus rau hauv ntuj ceeb tsheej, xwv kom los ntawm qhov ntawd lawv yuav nrog Vajtswv nyob hauv qhov chaw uas muaj kev zoo siab uas tsis muaj qhov kawg li. Au nco ntsoov mog, nco ntsoov tias tej no yeej muaj tseeb tiag; vim tus Tswv Vajtswv tau hais li.\n\n", "mosiah 3": "[center][font_size=26]Tshooj 3[/font_size][/center]\n\n[i]Vaj ntxwv Npeyamis hais lus ntxiv mus—Tus Tswv uas Muaj Hwj Chim loj tshaj plaws yuav qhuab qhia rau tib neeg los ntawm ib lub tsev av—Ntshav yuav tawm ntawm txhua lub qhov hws los thaum uas nws theej ntiaj teb tej kev txog txhaum—Kev cawm seeg tsuas yog los ntawm nws lub npe los xwb—Tib neeg muaj peev xwm tso tau txoj kev ua neeg ntiaj teb tseg thiab rais tau los mus uas cov ntseeg dawb huv dhau los ntawm txoj kev Theej Txhoj—Txoj kev tsim txom ntawm cov neeg phem yuav zoo li ib lub pas dej hluav taws thiab leej faj. Kwv yees li 124 xyoo ua ntej yug Yexus.[/i]\n\n1 Thiab ntxiv kuv cov kwv tij, kuv xav kom nej mloog, vim kuv muaj qee yam ntxiv hais rau nej; vim saib seb, kuv muaj tej yam qhia rau nej txog tej uas yuav muaj los.\n\n2 Thiab tej yam uas kuv yuav qhia nej tau ua rau kuv paub los ntawm Vajtswv ib tug tim tswv. Thiab nws tau hais rau kuv tias: Sawv; thiab kuv tau tsim, thiab pom nws sawv ntsug ntawm kuv xub ntiag.\n\n3 Thiab nws tau hais rau kuv tias: Sawv, thiab mloog cov lus uas kuv yuav qhia koj; vim saib seb, kuv los qhia txoj moo zoo ntawm txoj kev xyiv fab heev li rau koj.\n\n4 Vim tus Tswv tau hnov koj tej lus thov, thiab tau ntsuas koj txoj kev ncaj ncees, thiab tau xa kuv los tshaj rau koj kom koj yuav zoo zoo siab; thiab kom koj yuav tshaj rau koj cov neeg, kom lawv yuav muaj kev xyiv fab puv npo thiab.\n\n5 Vim saib seb, lub sij hawm yuav los, thiab tshuav ncua tsis deb lawm, tus uas muaj hwj chim, tus Tswv uas muaj hwj chim loj tshaj plaws uas kav, tus uas tau nyob, thiab nyob ib txhiab ib txhis mus rau ib txhiab ib txhis, yuav nqis saum ntuj ceeb tsheej los nrog noob neej nyob, thiab yuav los nyob hauv ib lub tsev av, thiab yuav tawm mus xyuas tib neeg, ua tej txuj ci loj uas tseem ceeb, ib yam li kho tej neeg muaj mob, tsa tej neeg tuag, ua kom tej neeg ceg tawv mus taus kev, cov neeg dig muag lawv rov txais pom kev, thiab cov neeg lag ntseg rov hnov lus, thiab kho txhua yam kab mob kev nkeeg.\n\n6 Thiab nws yuav ntiab tej dab tawm, los sis tej ntsuj plig phem uas nyob hauv tib neeg tej siab.\n\n7 Thiab xyuas seb, nws yuav raug tej kev dag ntxias, thiab kev mob ntawm cev nqaij daim tawv, kev tshaib, kev nqhis, thiab kev sab lim, twb tshaj dua li neeg yuav nyiaj taus, tsuas tshuav qhov tuag xwb; vim saib seb, ntshav tawm hauv txhua lub qho hws los, nws txoj kev txom nyem rau nws cov neeg tej kev phem thiab kev qias yuav hnyav heev.\n\n8 Thiab nws yuav hu ua Yexus Khetos, Vajtswv tus Tub, lub ntuj thiab lub ntiaj teb Leej Txiv, Tus Tsim tag nrho ib puas tsav yam txij puag thaum chiv keeb los; thiab nws niam yuav hu ua Maivliag.\n\n9 Thiab xyuas seb, nws yuav los rau nws cov neeg, xwv kom txoj kev cawm seeg yuav los tau rau noob neej los ntawm txoj kev ntseeg hauv nws lub npe; thiab tom qab ib puas tsav yam li no los lawv tsuas xav tias nws yog ib tug txiv neej xwb, thiab hais tias nws muaj dab, thiab yuav nplawm nws, thiab yuav muab nws ntsia rau saum ntoo khaub lig.\n\n10 Thiab hnub peb nws yuav sawv hauv qhov tuag rov qab los; thiab saib seb, nws sawv txiav txim rau lub ntiaj teb; thiab saib seb, tau ua tag nrho ib puas yam tsav no xwv kom ib txoj kev txiav txim ncaj ncees yuav muaj los tau rau noob neej tej me nyuam.\n\n11 Vim saib seb, thiab nws cov ntshav kuj theej rau tej kev txog txhaum ntawm cov uas tau poob vim Adas txoj kev txhaum, cov uas tau tuag lawm es tsis paub Vajtswv lub siab nyiam txog lawv, los sis cov uas tau ua txhaum tsis paub tog twg.\n\n12 Tiam sis kev txom nyem, kev txom nyem yuav raug rau nws tus uas paub tias nws tawm tsam rau Vajtswv! Vim txoj kev cawm seeg yuav tsis los rau ib tug uas ua li ntawd tsuas yog dhau los ntawm txoj kev hloov siab lees txim thiab ntseeg hauv tus Tswv Yexus Khetos xwb.\n\n13 Thiab tus Tswv Vajtswv tau xa nws tej yaj saub dawb huv los rau tag nrho noob neej huv tib si, los tshaj tej yam no rau txhua xeem neeg, txhua haiv neeg, thiab txhua yam lus, xwv kom los ntawm qhov ntawd cov uas yuav ntseeg tias Khetos yuav los, cov ntawd yuav tau txais kev zam txim rau lawv tej kev txog txhaum, thiab yuav zoo siab nrog txoj kev zoo siab heev kawg li, twb zoo tib yam li nws tau los nrog lawv nyob lawm.\n\n14 Tiam sis tus Tswv Vajtswv tau pom tias nws cov neeg yog ib co neeg tawv ncauj, thiab nws tau tsa ib txoj kev cai rau lawv, uas yog Mauxes txoj kev cai.\n\n15 Thiab ntau lub cim, thiab ntau yam uas xav tsis thoob, thiab ntau hom cim, thiab ntau yam piv txwv uas nws tau ua rau lawv pom, txog nws txoj kev nqis los; thiab tej yaj saub dawb huv los kuj tau qhia rau lawv txog nws txoj kev nqis los thiab; thiab lawv tseem tau ua lawv tej siab tawv qhwb qhawv, thiab tsis to taub tias Mauxes txoj kev cai tsis muaj tus qab hau dab tsi tsuas yog los ntawm txoj kev theej txhoj ntawm nws cov ntshav xwb.\n\n16 Thiab txawm yog tias tej me nyuam yaus muaj peev xwm ua tau txhaum los lawv yuav tsis raug cawm dim; tiam sis kuv hais rau koj tias lawv tau koob hmoov; vim saib seb, vim yog Adas, los sis los ntawm kev hauv lub ntiaj teb, lawv poob, twb yog li ntawd Khetos cov ntshav theej rau lawv tej kev txhaum.\n\n17 Thiab tsis tas li ntawd, kuv hais rau koj, tias yuav tsis muaj dua lwm lub npe los sis lwm txoj kev los sis lwm hom cuab yeej uas txoj kev cawm seeg yuav los tau rau noob neej, tsuas yog nyob hauv thiab dhau los ntawm Khetos lub npe, tus Tswv uas Muaj Hwj Chim Loj tshaj plaws xwb.\n\n18 Vim saib seb nws txiav txim, thiab nws txoj kev txiav txim yeej ncaj; thiab tus me nyuam mos yuav tsis piam sij yog nws tuag thaum tseem mos liab; tiam sis tej tib neeg rov haus kev puas tsuaj rau lawv tus kheej tsuas yog lawv yuav txo hwj chim thiab rais los mus ua li tej me nyuam yaus xwb, thiab ntseeg tias txoj kev cawm seeg tau los, thiab tab tom los, thiab yuav los, nyob hauv thiab los ntawm txoj kev theej txhoj ntawm Khetos, tus Tswv uas Muaj Hwj Chim Loj Tshaj Plaws cov ntshav.\n\n19 Vim tus neeg ntiaj teb yog ib tug yeeb ncuab rau Vajtswv, thiab tau yog txij li thaum Adas poob los lawm, thiab yuav yog, mus ib txhiab thiab ib txhis, tsuas yog nws zwm rau tus Vaj Ntsuj Plig Dawb Huv tej kev tshoov siab xwb, thiab tso tus neeg ntiaj teb tseg thiab los ua ib tug neeg tshiab dawb huv dhau los ntawm tus Tswv Khetos txoj kev theej txhoj, thiab rais los mus ua li ib tug me nyuam yaus, mloog lus, siab dawb siab zoo, txo hwj chim, ua siab ntev, muaj kev hlub puv npo, txaus siab ua ib puas tsav yam uas tus Tswv pom tsim nyog kom nws ua, ib yam nkaus li ib tug me nyuam yaus txaus siab rau nws txiv.\n\n20 Thiab tsis tas li ntawd, kuv hais rau koj, tias lub sij hawm yuav los thaum txoj kev paub txog tus Cawm Seeg yuav nthuav mus thoob plaws rau txhua haiv neeg, txhua xeem neeg, txhua yam lus, thiab tej neeg.\n\n21 Thiab saib seb, thaum lub sij hawm ntawd los, yuav tsis muaj ib tug twg uas nrhiav tsis muaj txim nyob ntawm Vajtswv xub ntiag, tsuas tshuav tej me nyuam yaus me xwb, tsuas yog los ntawm txoj kev hloov siab lees txim thiab muaj kev ntseeg hauv tus Tswv Vajtswv tus uas Muaj Hwj Chim Loj Tshaj Plaws lub npe xwb.\n\n22 Thiab txawm yog lub sij hawm no los, thaum koj yuav tau qhia koj cov neeg tej yam uas tus Tswv koj tus Vajtswv tau txib koj lawm, txawm yog thaum ntawd los tseem nrhiav pom lawv muaj txim nyob ntawm Vajtswv lub qhov muag, tsuas yog ua raws li tej lus uas kuv tau hais rau koj lawm xwb.\n\n23 Thiab nim no kuv tau hais tej lus uas tus Tswv Vajtswv tau txib kuv lawm.\n\n24 Thiab tus Tswv hais li no tias: Lawv yuav sawv ua tim khawv tseeb rau cov neeg no, nyob rau hauv hnub txiav txim; lawv yuav raug txiav txim los ntawm qhov ntawd, txhua txhia tus neeg raws li nws tes hauj lwm, txawm lawv yog zoo, los sis txawm lawv yog phem.\n\n25 Thiab yog tias lawv yog qhov phem lawv yuav raug coj mus pom qhov phem ntawm lawv tej kev txhaum thiab qias, uas ua kom lawv ploj ntawm tus Tswv xub ntiag mus rau txoj kev txom nyem thiab txoj kev tsim txom uas tsis muaj kawg li, lawv yuav tawm ntawm qhov ntawd rov qab los tsis tau li; yog li ntawd lawv tau haus kev puas tsuaj rau lawv tus kheej.\n\n26 Yog li ntawd, lawv tau haus tawm ntawm Vajtswv lub khob npau taws, uas yog kev ncaj ncees uas tshem tsis tau tawm ntawm lawv mus dua li qhov uas Adas yuav tsum poob vim yog nws txoj kev noj lub txiv uas txwv tsis pub noj; yog li ntawd, kev zam txim muaj tsis tau rau lawv ib zaug ntxiv lawm.\n\n27 Thiab lawv txoj kev tsim txom yuav zoo li ib lub pas dej hluav taws thiab leej faj, uas tus nplaim cig tsis txawj tuag li, thiab nws cov pa hluav taws sawv mus ib txhiab thiab ib txhis tsis kawg li. Tus Tswv tau txib kuv li no. Amees.\n\n", "mosiah 4": "[center][font_size=26]Tshooj 4[/font_size][/center]\n\n[i]Vaj ntxwv Npeyamis hais lus ntxiv mus—Kev cawm seeg los vim yog txoj kev theej txhoj—Ntseeg Vajtswv thiaj yuav dim—Txais tau txoj kev ntxuav nej tej kev txhaum los ntawm txoj kev ntseeg tiag tiag—Faib tej yam uas nej muaj rau cov pluag—Ua ib puas tsav yam nyob hauv txoj kev txawj ntse thiab muaj paus muaj ntsis. Kwv yees li 124 xyoo ua ntej yug Yexus.[/i]\n\n1 Thiab nim no, tau muaj tias thaum vaj ntxwv Npeyamis tau hais cov lus uas Vajtswv tus tim tswv tau qhia rau nws tas lawm, nws tau tsa muag ntsia ib puag ncig rau cov neeg coob coob, thiab pom lawv tau vau rau hauv av, vim txoj kev ntshai ntawm tus Tswv tau los rau saum lawv.\n\n2 Thiab lawv tau pom lawv tus kheej nyob hauv lawv txoj kev ntiaj teb, uas twb tsis tsim txiaj li tej plua av. Thiab lawv sawv daws ua ib lub suab qw nrov nrov, hais tias: Au thov muaj kev hlub tshua lauj, thiab muab Khetos cov ntshav theej txhoj xwv kom peb yuav tau txais txoj kev zam txim ntawm peb tej kev txhaum, thiab kom peb tej siab yuav dawb huv; vim peb ntseeg Yexus Khetos, Vajtswv Leej Tub, tus uas tau tsim lub ntuj thiab lub ntiaj teb, thiab tag nrho ib puas yam tsav; tus uas yuav nqis los nrog noob neej nyob.\n\n3 Thiab tau muaj tias tom qab uas lawv tau hais cov lus no tas lawm tus Tswv tus Ntsuj Plig tau los rau saum lawv, thiab lawv txawm muaj kev xyiv fab puv npo, tau txais ib txoj kev zam lawv tej txim, thiab tau muaj kev thaj yeeb hauv nruab siab, vim yog txoj kev ntseeg heev uas lawv tau muaj nyob hauv Yexus Khetos tus uas yuav los, raws li tej lus uas vaj ntxwv Npeyamis tau hais rau lawv lawm.\n\n4 Thiab vaj ntxwv Npeyamis rov qhib nws lub qhov ncauj dua thiab tau pib hais rau lawv, hais tias: Kuv cov mi phooj ywg thiab kuv cov mi kwv tij, kuv xeem mi neeg thiab kuv cov neeg es, kuv xav kom nej rov mloog dua, xwv kom nej yuav hnov thiab to taub kuv cov lus tseem tshuav uas kuv yuav hais rau nej.\n\n5 Vim saib seb, yog txoj kev paub ntawm Vajtswv txoj kev zoo nyob rau lub sij hawm no tau tsa nej los paub txog nej tej kev tsis muaj qab hau, thiab nej tej kev tsis muaj nuj nqis thiab txoj kev poob—\n\n6 Kuv hais rau nej, yog nej tau los paub txog Vajtswv txoj kev zoo, thiab nws lub hwj chim uas piv tsis tau, thiab nws txoj kev txawj ntse, thiab nws lub siab ntev, thiab nws ua siab ntev nyiaj rau noob neej; thiab, txoj kev theej txhoj uas tau npaj txij thaum chiv keeb los lawm thiab, xwv kom los ntawm qhov ntawd txoj kev cawm seeg yuav los rau nws tus uas yuav muab nws lub siab ntseeg rau hauv tus Tswv, thiab yuav rau siab ntso coj nws tej lus txib, thiab coj tsis tu ncua nyob hauv txoj kev ntseeg mus kom kawg nws txoj sia, kuv hais txog txoj sia ntawm lub cev uas txawj ploj txawj tuag—\n\n7 Kuv hais, tias tus neeg no yog tus uas yuav tau txais txoj kev cawm seeg, los ntawm txoj kev theej txhoj uas tau npaj txij thaum chiv keeb rau tib neeg sawv daws tag nrho, cov uas tau muaj txij li thaum Adas txoj kev poob, los sis cov ziag no, los sis cov uas tseem yuav muaj, mus txog thaum lub ntiaj teb kawg.\n\n8 Thiab qhov no yog txoj kev uas txoj kev cawm seeg los. Thiab tsis muaj dua lwm txoj kev cawm seeg tsuas yog txoj uas tau hais txog no xwb; thiab tsis muaj ib txoj kev twg uas neeg yuav dim taus tsuas yog tib txoj kev uas kuv tau qhia rau nej lawm xwb.\n\n9 Cia li ntseeg Vajtswv; ntseeg tias muaj nws, thiab tias nws tsim tag nrho ib puas yam tsav, tag nrho saum ntuj ceeb tsheej thiab hauv ntiaj teb; ntseeg tias nws muaj tej kev txawj ntse tag nrho huv tib si, thiab muaj tag nrho tej hwj chim, tag nrho saum ntuj ceeb tsheej thiab hauv ntiaj teb; ntseeg tias tib neeg yeej tsis to taub tag nrho ib puas yam tsav uas tus Tswv muaj peev xwm to taub.\n\n10 Thiab ntxiv, ntseeg tias nej yuav tsum hloov siab lees txim ntawm nej tej kev txhaum thiab tso lawv pov tseg, thiab cia li txo nej tej hwj chim rau Vajtswv; thiab ua siab tseeb tiag thov kom nws yuav zam nej lub txim; thiab nim no, yog hais tias nej ntseeg tag nrho ib puas yam tsav no nej yuav tsum ua lawv.\n\n11 Thiab kuv rov hais rau nej dua ib yam li kuv tau hais ua ntej lawm, tias xws li nej tau los paub txog Vajtswv lub yeeb koob, los sis yog tias nej tau paub txog nws txoj kev zoo thiab tau saj nws txoj kev hlub, thiab tau txais ib txoj kev zam txim rau nej tej kev txhaum lawm, uas tau ua kom nej tej ntsuj plig muaj kev xyiv fab ntau heev cuag li, txawm npaum li los kuv xav kom nej yuav nco ntsoov, thiab nyob nraim hauv txoj kev nco txog, Vajtswv txoj kev tshav ntuj, thiab nej tej kev tsis tsim txiaj, thiab nws txoj kev zoo thiab txoj kev ua siab ntev nyiaj rau nej, cov uas tsis muaj nqis, thiab txo nej tej hwj chim uas kev txo tej hwj chim qis, niaj hnub hu ntsoov tus Tswv lub npe, thiab sawv khov kho hauv txoj kev ntseeg ntawm qhov uas yuav los, uas tau hais los ntawm tim tswv lub qhov ncauj.\n\n12 Thiab saib seb, kuv hais rau nej tias yog nej ua qhov no nej yuav zoo siab tas mus li, thiab yuav muaj Vajtswv txoj kev hlub puv npo, thiab niaj hnub tau ib txoj kev zam nej tej kev txhaum; thiab nej yuav loj hlob nyob hauv txoj kev paub ntawm nws tus uas tau tsim nej lub yeeb koob, los sis nyob hauv txoj kev paub ntawm qhov uas ncaj thiab tseeb.\n\n13 Thiab nej yuav tsis muaj ib lub siab ua kom lwm tus raug mob, tiam sis yuav nyob kaj siab lug, thiab muab rau txhua tus tib neeg raws li tej uas yog nws ntiag tug.\n\n14 Thiab nej yuav tsis cia kom nej tej me nyuam raug tshaib plab, los sis liab qab; thiab nej yuav tsis cia kom lawv ua txhaum Vajtswv tej kev cai, thiab tsis sib ntau thiab tsis sib ceg nrog lwm tus, thiab tsis pe hawm tus dab, tus uas yog txoj kev txhaum tus tswv, los sis tus uas yog tus ntsuj plig phem uas peb tej yawg koob tau hais txog lawm, nws tus uas yog ib tug yeeb ncuab rau tag nrho tej uas ncaj ncees.\n\n15 Tiam sis nej yuav qhia lawv taug hauv tej kev tseeb thiab kev tiag tiag; nej yuav qhia kom lawv ib leeg hlub ib leeg, thiab ib leeg pab ib leeg.\n\n16 Thiab ntxiv, nej tus kheej los yuav pab cov uas xav tau nej kev pab; nej yuav faib tej khoom nej muaj rau nws tus uas xav tau pab; thiab nej yuav tsis cia tus neeg thov khawv thov nej yam tsis muaj txiaj ntsim li, thiab ntiab nws tawm mus kom piam sij.\n\n17 Tej zaum nej yuav hais tias: Tus neeg ntawd tau coj kev txom nyem los rau nws tus kheej; yog li ntawd kuv yuav cia kuv txhais tes nyob twj ywm, thiab yuav tsis muab kuv tej zaub mov rau nws, thiab tsis faib kuv tej khoom rau nws xwv kom nws yuav tsis muaj, vim nws tej kev raug txim yeej ncaj ncees lawm—\n\n18 Tiam sis kuv hais rau nej, Au neeg es, leej twg uas ua li no tus ntawd muaj txim loj uas yuav tsum hloov siab lees txim; thiab tsuas yog nws yuav hloov siab ntawm qhov uas nws tau ua lawm xwb tsis li mas nws yuav piam sij mus ib txhis li, thiab yuav tsis muaj ib qho chaw nyob hauv Vajtswv lub nceeg vaj li.\n\n19 Vim saib seb, tsis yog peb txhua tus puav leej yog neeg thov khawv los? Tsis yog peb txhua tus vam khom rau tib tug, uas yog Vajtswv, rau tag nrho txhua yam uas peb muaj, tag nrho rau tej zaub mov thiab tej ris tsho, thiab rau tej kub, thiab rau tej nyiaj, thiab rau txhua txhia yam kev nplua nuj uas peb muaj txhua nrho los?\n\n20 Thiab saib seb, lub sij hawm no los, nej tseem tau hu ntsoov nws lub npe, thiab thov ib txoj kev zam nej tej kev txhaum. Thiab nws puas tau cia kom nej thov yam tsis muaj qab hau li? Tsis yog li ntawd; nws tau hliv nws tus Ntsuj Plig los rau saum nej, thiab tau ua kom nej tej siab muaj kev xyiv fab puv npo, thiab tau ua kom nej tej qhov ncauj qos ua nej tsis muaj peev xwm nrhiav tau lus hais, ntau kawg nkaus li yog nej txoj kev xyiv fab.\n\n21 Thiab nim no, yog hais tias Vajtswv, tus uas tau tsim nej, tus uas nej cia siab rau nej txoj sia thiab rau tag nrho ib puas yam tsav uas nej muaj thiab nej yog, twb pub rau nej txhua yam uas nej thov uas ncaj ncees, nyob hauv txoj kev ntseeg, ntseeg ntsoov tias nej yuav tau txais, Au ces, nej yuav tsum ib leeg pub tej khoom uas nej muaj rau ib leeg.\n\n22 Thiab yog hais tias nej txiav txim rau tus neeg uas thov nej tej khoom xwv kom nws yuav tsis piam sij, thiab rau txim rau nws, ces nej tej kev raug txim yuav ncaj npaum li cas ntxiv rau txoj kev uas nej tsis faib nej tej khoom, uas tsis yog nej li tiam sis yog Vajtswv li, tus uas nej txoj sia los yog nws li thiab; thiab txawm li los nej twb tsis tau thov, thiab hloov siab lees txim rau tej uas nej tau ua lawm.\n\n23 Kuv hais rau nej tias, kev txom nyem yuav raug rau tus neeg ntawd, vim nws tej khoom yuav piam sij nrog nws mus; thiab nim no, kuv hais tej no rau cov uas nplua nuj raws li rau tej khoom hauv lub ntiaj teb no.\n\n24 Thiab ntxiv, kuv hais rau cov neeg pluag, nej cov uas tsis muaj thiab tiam sis twb muaj txaus siv, xwv kom nej yuav nyob ib hnub dhau ib hnub; kuv hais tag nrho nej cov uas tsis kam pab cov neeg thov khawv, vim nej tsis muaj; kuv xav kom nej hais hauv nej tej siab tias: Kuv tsis muab rau qhov kuv tsis muaj, tiam sis yog kuv muaj kuv yeej yuav muab.\n\n25 Thiab nim no, yog tias nej hais li no nyob hauv nej tej siab nej yuav nyob tsis muaj txim, tsis li ntawd mas nej raug txim; thiab nej txoj kev raug txim yog ib txoj ncaj ncees vim nej mus ntshaw tej uas nej tsis tau txais.\n\n26 Thiab nim no, rau qhov tseem ceeb ntawm tej uas kuv tau hais rau nej lawm—ntawd yog, rau qhov tseem ceeb ntawm txoj kev coj ntsoov txoj kev zam txim ib hnub dhau ib hnub, xwv kom nej yuav nyob mus tsis muaj txim ntawm Vajtswv—kuv xav kom nej yuav faib nej tej khoom rau cov neeg pluag, txhua tus tib neeg raws li tej uas nws muaj, ib yam li pub cov neeg tshaib plab noj, muab khaub ncaws rau cov neeg liab qab hnav, saib xyuas cov neeg muaj mob thiab pab kom lawv dim pa, tag nrho sab ntsuj plig thiab sab cev nqaij daim tawv, raws li lawv tej kev xav tau.\n\n27 Thiab saib xyuas kom tag nrho txhua txhia yam no tiav los ntawm txoj kev txawj ntse thiab kev muaj txheej txheem; vim nws tsis tsim nyog tias ib tug neeg yuav khiav nrawm dua li qhov nws muaj lub zog. Thiab ntxiv, tsim nyog tias nws yuav rau siab, xwv kom los ntawm qhov ntawd nws yuav yeej qhov nqe zog; yog li ntawd, txhua yam tsav yuav tsum ua tiav los ntawm kev muaj txheej txheem.\n\n28 Thiab kuv xav kom nej yuav nco ntsoov, tias nej leej twg qiv txais ntawm nws tej neeg zej zog nws yuav tsum xa yam uas nws tau txais ntawd rov qab, raws li uas nws tau sib cog lus, los sis tsis li ntawd nej yuav ua txhaum; thiab tej zaum nej yuav ua kom nej tej neeg zej zog ua txhaum thiab.\n\n29 Thiab thaum kawg no, kuv tsis muaj peev xwm qhia nej tag nrho txhua yam uas nej ua yuav txhaum; vim muaj ntau txoj kev thiab ntau hom, twb muaj ntau heev uas kuv tsis muaj peev xwm suav lawv txheeb.\n\n30 Tiam sis kuv muaj peev xwm qhia nej npaum li no, tias yog nej tsis xyuas nej tus kheej, thiab nej tej kev xav, thiab nej tej lus, thiab tej uas nej ua, thiab ceev Vajtswv tej lus txib, thiab nyob nraim hauv txoj kev ntseeg uas nej tau hnov txog txoj kev uas peb tus Tswv yuav los, kom mus txog thaum nej txoj sia kawg, nej yuav tsum piam sij. Thiab nim no, Au neeg es, nco ntsoov, thiab tsis txhob piam sij.\n\n", "mosiah 5": "[center][font_size=26]Tshooj 5[/font_size][/center]\n\n[i]Haiv Neeg Ntseeg los ua Khetos tej tub thiab tej ntxhais dhau los ntawm txoj kev ntseeg—Ces lawv raug hu los ntawm Khetos lub npe—Vaj ntxwv Npeyamis ntuas lawv kom nyob ruaj nrees thiab tsis txav nyob hauv tej kev ua hauj lwm zoo. Kwv yees li 124 xyoo ua ntej yug Yexus.[/i]\n\n1 Thiab nim no, tau muaj tias thaum vaj ntxwv Npeyamis tau hais li no rau nws cov neeg tas lawm, nws tau xa xov mus rau lawv, xav paub saib nws cov neeg puas ntseeg tej lus uas nws tau hais rau lawv lawm.\n\n2 Thiab lawv sawv daws qw ua ib lub suab hais tias: Muaj tseeb tiag, peb ntseeg tag nrho tej lus uas koj tau hais rau peb; thiab peb, kuj paub txog lawv tej kev tseeb thiab tiag, vim yog tus Tswv uas Muaj Hwj Chim Loj Tshaj Plaws tus Ntsuj Plig, uas tau ua ib qhov kev pauv loj nyob hauv peb, los sis nyob hauv peb tej siab, xwv kom peb tsis muaj siab xav ua phem ntxiv lawm, tiam sis ua zoo kom tsis tu ncua mus li.\n\n3 Thiab peb, peb tus kheej, los ntawm Vajtswv txoj kev zoo uas nyob mus ib txhis, thiab tej uas nws tus Ntsuj Plig tau qhia, kuj tau pom ntau txog yam uas yuav muaj los; thiab yog nws tsim nyog, peb muaj peev xwm qhia tej uas yuav muaj los yav tom ntej txog tag nrho txhua yam huv tib si.\n\n4 Thiab nws yog txoj kev ntseeg uas peb tau muaj nyob hauv tej yam uas peb tus vaj ntxwv tau hais rau peb es thiaj tau coj peb los rau txoj kev to taub no, los ntawm qhov ntawd peb thiaj zoo siab heev nrog txoj kev xyiv fab cuag tsi.\n\n5 Thiab peb txaus siab mus rau ib txog kev sib khi lus nrog peb tus Vajtswv los ua li nws siab nyiam, thiab ua raws li nws tej lus txib nyob hauv ib puas yam tsav uas nws yuav txib peb ua, tag nrho peb lub neej uas seem tshuav, xwv kom peb yuav tsis coj txoj kev tsim txom uas tsis muaj qhov kawg ib zaug li los rau peb tus kheej, ib yam li tus tim tswv tau hais lawm, xwv kom peb yuav tsis haus tawm ntawm Vajtswv lub khob npau taws.\n\n6 Thiab nim no, cov lus no yog cov uas vaj ntxwv Npeyamis xav hnov los ntawm lawv; thiab yog li ntawd nws tau hais rau lawv: Nej tau hais tej lus uas kuv xav tau; thiab txoj kev khi lus uas nej tau khi yog ib qhov kev khi lus uas ncaj ncees.\n\n7 Thiab nim no, vim yog lo lus sib cog uas nej tau cog nej yuav raug hu ua Khetos cov me nyuam, nws tej tub, thiab nws tej ntxhais; vim saib seb, hnub no nws tau ua nej txiv ntawm sab ntsuj plig; vim nej hais tias nej tej siab tau hloov dhau los ntawm txoj kev ntseeg nyob ntawm nws lub npe; yog li ntawd, nej thiaj yug los ntawm nws thiab tau peem tsheej los ua nws tej tub thiab nws tej ntxhais.\n\n8 Thiab los hauv qab lub taub hau no nej raug ua kom nyob ywj pheej, thiab tsis muaj lwm lub taub hau uas yuav ua tau rau nej nyob ywj pheej. Tsis muaj lwm lub npe uas yuav ua kom txoj kev cawm seeg los tau; yog li ntawd, kuv xav kom nej txaus siab txais yuav Khetos lub npe, tag nrho nej cov uas tau sib khi lus nrog Vajtswv tias nej yuav tsum mloog lus mus kom txog thaum kawg nej txoj sia.\n\n9 Thiab yuav tau muaj tias tus uas ua li no yuav raug nrhiav pom nyob ntawm Vajtswv sab tes xis, vim nws yuav paub lub npe uas nws raug hu; vim nws yuav raug hu los ntawm Khetos lub npe.\n\n10 Thiab nim no yuav muaj tias, leej twg los xij uas tsis ris Khetos lub npe rau saum nws ces yuav tsum raug hu dua lwm lub npe; yog li ntawd nws yuav nrhiav pom nws tus kheej nyob ntawm Vajtswv sab tes laug.\n\n11 Thiab kuv kuj xav kom nej nco ntsoov, tias qhov no yog lub npe uas kuv tau hais tias kuv yuav muab rau nej uas yuav tsis muab tshem tawm ib zaug hlo li, tsuas yog los ntawm txoj kev txog txhaum xwb; yog li ntawd, ceev faj kom nej txhob ua txhaum, xwv kom lub npe tsis txhob raug rho tawm hauv nej tej siab mus.\n\n12 Kuv hais rau nej, kuv xav kom nej yuav nco ntsoov ceev lub npe tau sau lawm nyob nraim hauv nej tej siab, xwv kom nej tsis raug nrhiav pom nyob ntawm Vajtswv sab tes laug, tiam sis kom nej hnov thiab paub lub suab los ntawm qhov uas nej yuav raug hu, thiab, lub npe los ntawm qhov uas nws yuav hu nej.\n\n13 Vim ib tug tib neeg ua li cas thiaj yuav paub tau tus Tswv uas nws tsis tau ua hauj lwm rau, thiab tus uas yog ib tug qhua rau nws, thiab nyob deb ntawm tej kev xav thiab ntawm tej uas nws lub siab nyiam?\n\n14 Thiab ntxiv tias, ib tug tib neeg puas lam muab tus zag uas yog nws tej neeg zej zog li, thiab ceev nws tseg? Kuv hais rau nej tias, Yeej tsis muab; nws twb yuav tsis cia tus no nrog nws pab tsiaj noj zaub, tiam sis yuav lawv kom nws khiav mus, thiab ntiab nws tawm mus. Kuv hais rau nej, tias nej twb yuav zoo li ntawd yog tias nej tsis paub lub npe uas nej raug hu.\n\n15 Yog li ntawd, kuv xav kom nej yuav nyob khov kho thiab tsis txav li, ua tej hauj lwm zoo tas mus li, xwv kom Khetos, tus Tswv Vajtswv tus uas Muaj Hwj Chim Loj Tshaj Plaws, yuav zwm nej cia ua nws li, xwv kom nej yuav raug coj mus rau saum ntuj ceeb tsheej, xwv kom nej yuav muaj txoj kev cawm seeg uas nyob mus ib txhis thiab txoj sia nyob mus ib txhis, dhau los ntawm txoj kev txawj ntse, thiab lub hwj chim, thiab txoj kev ncaj ncees, thiab txoj kev hlub ntawm nws tus uas tau tsim ib puas yam tsav, nyob saum ntuj thiab hauv ntiaj teb no, tus uas yog Vajtswv rau tag nrho saum ib puas tsav yam. Amees.\n\n", "mosiah 6": "[center][font_size=26]Tshooj 6[/font_size][/center]\n\n[i]Vaj ntxwv Npeyamis sau cov neeg tej npe thiab tsa cov pov thawj los qhia lawv—Mauxiyas kav li ib tug vaj ntxwv ncaj ncees. Kwv yees li 124–121 xyoo ua ntej yug Yexus.[/i]\n\n1 Thiab nim no, vaj ntxwv Npeyamis tau xav tias nws tsim nyog tias, tom qab uas tau hais rau cov neeg tas lawm, nws yuav tsum sau tag nrho tej npe ntawm cov uas tau nkag rau txoj kev khi lus nrog Vajtswv lawm tias yuav coj nws tej lus txib.\n\n2 Thiab tau muaj tias tsis muaj ib tug kiag, tsuas yog tshuav tej me nyuam yaus, cov uas tsis tau nkag rau txoj kev khi lus thiab tsis tau ris Khetos lub npe rau saum lawv xwb.\n\n3 Thiab ntxiv, tau muaj tias thaum vaj ntxwv Npeyamis tau hais tag ib puas yam tsav no, thiab tau tsa nws tus tub Mauxiyas ua ib tug saib xyuas thiab ib tug vaj ntxwv rau nws cov neeg, thiab tau muab tag nrho ib puas yam tsav kev coj txog lub teb chaws rau nws, thiab kuj tau tsa tej pov thawj los qhia cov neeg, xwv kom los ntawm qhov ntawd lawv yuav hnov thiab paub Vajtswv tej lus txib, thiab txhib kom lawv nco txog qhov kev lav lus uas lawv tau lav lawm, nws tau tso cov neeg coob coob ntawd mus, thiab lawv tau rov qab, txhua txhia tus, nrog raws li lawv tsev neeg, mus rau tom lawv tej tsev.\n\n4 Thiab Mauxiyas tau pib kav nyob hauv nws txiv qhov chaw. Thiab nws tau pib kav thaum nws hnub nyoog muaj peb caug xyoo, suav tag nrho, kwv yees li plaub puas thiab xya caum rau xyoo txij li lub caij uas Lihais ncaim Yeluxalees.\n\n5 Thiab vaj ntxwv Npeyamis tau nyob peb xyoo thiab nws tau tuag lawm.\n\n6 Thiab tau muaj tias vaj ntxwv Mauxiyas tau taug tus Tswv tej kev, thiab tau coj nws tej kev txiav txim thiab nws tej kev cai, thiab tau coj nws tej lus txib nyob tag nrho hauv ib puas yam tsav uas tus Tswv tau txib nws.\n\n7 Thiab vaj ntxwv Mauxiyas tau ua nws cov neeg kom lawv yuav tsum ua liaj ua teb. Thiab nws tus kheej los, kuj tau ua liaj ua teb thiab, xwv kom los ntawm qhov ntawd nws yuav tsis rais los ua lub nra hnyav rau nws cov neeg, kom nws yuav ua raws nraim li uas nws txiv tau ua lawm nyob hauv txhua txhia yam. Thiab tsis tau muaj kev sib cav sib ceg nyob tag nrho hauv nws cov neeg tau ncua li peb xyoos.\n\n", "mosiah 7": "[center][font_size=26]Tshooj 7[/font_size][/center]\n\n[i]Amoos nrhiav tau thaj av Lihais-Nifais qhov uas Leehais ua vaj ntxwv—Leehais cov neeg ua cov Neeg Lamas qhev—Leehais qhia txog lawv zaj keeb puam—Ib tug yaj saub (Anpinadais) tau ua tim khawv tias Khetos yog tus Vajtswv thiab Leej Txiv ntawm txhua txhia yam—Cov uas tseb tej kev qias yuav sau cua daj cua dub, thiab cov uas muab lawv tej kev cia siab rau hauv tus Tswv yuav raug cawm dim. Kwv yees li 121 xyoo ua ntej yug Yexus.[/i]\n\n1 Thiab nim no, tau muaj tias tom qab vaj ntxwv Mauxiyas tau muaj kev thaj yeeb tsis tu ncua tau peb xyoos lawm, nws tau xav paub txog cov neeg uas tau nce mus nyob hauv thaj av Lihais-Nifais, los sis nyob hauv lub nroog Lihais-Nifais; vim nws cov neeg tsis tau hnov dab tsi los ntawm lawv hlo li txij li lub sij hawm uas lawv tau ncaim ntawm thaj av Xalahelas mus lawm; yog li ntawd, lawv tau ua rau nws nkees nrog rau lawv tej kev tso dag.\n\n2 Thiab tau muaj tias vaj ntxwv Mauxiyas tau kom lawv kaum rau leej txiv neej uas muaj zog nce mus lawm pem thaj av Lihais-Nifais, mus noog txog lawv tej kwv tij.\n\n3 Thiab tau muaj tias tag kis lawv tau pib nce mus, muaj ib tug Amoos nrog lawv mus thiab, nws yog ib tug neeg muaj dag thiab muaj zog, thiab yog Xalahelas ib tug xeeb ntxwv; thiab nws kuj yog lawv tus thawj coj.\n\n4 Thiab nim no, lawv tsis tau paub txoj kev uas lawv yuav mus rau hauv hav zoov nce mus pem thaj av Lihais-Nifais; yog li ntawd lawv tau xyuam khuav ntau hnub nyob rau hauv hav zoov, twb muaj plaub caug hnub uas lawv tau xyuam khuav.\n\n5 Thiab thaum lawv tau xyuam khuav tau plaub caug hnub lawv tau los txog ib lub roob, uas nyob sab pem toj ntawm thaj av Sailos, thiab lawv tau rub lawv cov tsev pheeb suab ntaub nyob qhov ntawd.\n\n6 Thiab Amoos tau coj nws peb tug kwv tij, thiab lawv cov npe yog Amalej, Helees, thiab Heem, thiab lawv tau nqis mus rau hauv thaj av Nifais.\n\n7 Thiab saib seb, lawv tau ntsib cov neeg uas nyob hauv thaj av Nifais tus vaj ntxwv, thiab nyob hauv thaj av Sailos; thiab lawv tau raug vaj ntxwv cov tub zov rooj vag koos vij vog, thiab tau raug coj mus, thiab tau raug khi, thiab tau raug coj mus kaw hauv qhov taub.\n\n8 Thiab tau muaj tias thaum lawv tau raug kaw tau ob hnub lawm lawv tau raug rov qab coj los rau vaj ntxwv, thiab lawv tej hlua tau raug muab daws; thiab lawv tau sawv ntawm vaj ntxwv xub ntiag, thiab tau cia, los sis tau hais, kom lawv yuav tsum teb cov lus nug uas nws yuav nug lawv.\n\n9 Thiab nws tau hais rau lawv tias: Saib seb, kuv yog Leehais, Nau-as tus tub, Nau-as yog Xeenas tus tub, tus uas tau tawm pem thaj av Xalahelas tuaj txais thaj av no, uas yog lawv tej yawg koob thaj av, tus uas raug muab ua ib tug vaj ntxwv los ntawm cov neeg lub suab.\n\n10 Thiab nim no, kuv xav paub qhov uas nej tau tuaj ze lub nroog tej ntsa loog tsis ntshai kiag li, thaum kuv tus kheej, nyob rooj vag sab nraud twb yuav tau nrog kuv cov tub zov rooj vag?\n\n11 Thiab nim no, vim qhov no kuv thiaj tau cia nej nyob xwb, xwv kom kuv yuav tau nug nej, tsis li ces kuv twb kom kuv cov tub zov rooj vag muab nej tua lawm. Nej muaj cai hais tau lus lawm.\n\n12 Thiab nim no, thaum Amoos tau pom tias nws tau raug cia hais lus lawm, nws tau txav zog mus thiab tau khoov ntshis rau vaj ntxwv; thiab sawv dua los nws tau hais tias: Au vaj ntxwv es, kuv ua Vajtswv tsaug kawg nkaus uas hnub no kuv tseem muaj sia nyob, thiab tseem raug cia los hais lus; thiab kuv yuav ua tib zoo hais nrog txoj kev muaj peev xwm;\n\n13 Vim kuv paub tseeb tias yog koj tau paub kuv koj yuav tsis tau cia kom kuv tau raug sia tej hlua no. Vim kuv yog Amoos, thiab yog Xalahelas ib tug xeeb ntxwv, thiab tau tawm nram thaj av Xalahelas tuaj nrhiav txog peb cov kwv tij, cov uas Xeenas tau coj tawm ntawm thaj av ntawd.\n\n14 Thiab nim no, tau muaj tias tom qab uas Leehais tau hnov Amoos cov lus lawm, nws tau zoo siab heev, thiab tau hais tias: Nim no, kuv paub tseeb tias kuv cov kwv tij uas tau nyob hauv thaj av Xalahelas tseem muaj txoj sia nyob. Thiab nim no, kuv yuav zoo siab; thiab tag kis kuv yuav ua kom kuv cov neeg yuav zoo siab thiab.\n\n15 Vim saib seb, peb tau nyob hauv kev ua qhev rau cov Neeg Lamas, thiab raug sau se uas yog ib qho se uas hnyav kawg li. Thiab nim no, saib seb, peb cov kwv tij yuav coj peb tawm ntawm peb txoj kev ua qhev, los sis tawm ntawm cov Neeg Lamas txhais tes, thiab peb mam ua lawv tej tub qhe; vim nws zoo tshaj rau peb ua cov Neeg Nifais qhev dua li them se rau cov Neeg Lamas tus vaj ntxwv.\n\n16 Thiab nim no, vaj ntxwv Leehais tau txib nws cov tub zov rooj vag kom lawv tsis txhob khi Amoos los sis nws cov kwv tij ntxiv lawm, tiam sis tau ua kom lawv mus rau tim lub roob uas nyob sab pem toj ntawm Sailos, thiab coj lawv cov kwv tij los rau hauv lub nroog, xwv los ntawm qhov ntawd lawv yuav noj thiab haus, thiab so lawv tus kheej los ntawm tej hauj lwm ntawm lawv txoj kev tuaj; vim lawv tau raug kev txom nyem ntau yam; lawv tau yoo tshaib yoo nqhis, thiab sab lim.\n\n17 Thiab nim no, tau muaj tias nyob rau tag kis vaj ntxwv Leehais tau xa ib tsab xov thoob plaws rau nws cov neeg, xwv kom los ntawm qhov ntawd lawv yuav sib sau lawv ua ke mus rau tom lub tuam tsev tuaj mloog cov lus uas nws yuav hais rau lawv.\n\n18 Thiab tau muaj tias thaum lawv tau sib sau tuaj ua ke lawm nws tau hais rau lawv li no, hais tias: Au nej, kuv cov neeg, tsa nej tej taub hau thiab nyob kom zoo; vim saib seb, lub sij hawm twb los txog lawm, los sis twb tsis tshuav ncua deb lawm, thaum peb yuav tsis ua peb tej yeeb ncuab qhev ntxiv lawm, txawm tias peb tau sib zog nrhiav kev ntau, los pab tsis tau dab tsi; li ntawd los kuv cia siab tias tseem tshuav ib txoj kev daws uas tseem yuav ua tau.\n\n19 Yog li ntawd, cia li tsa nej tej taub hau, thiab zoo siab, thiab muab nej txoj kev cia siab rau hauv Vajtswv, nyob hauv tus Vajtswv tus uas yog Anplaham thiab Ixaj thiab Yakhauj tus Vajtswv; thiab kuj yog tus Vajtswv uas tau coj cov neeg Ixayees tawm ntawm Iyiv teb chaws los, thiab tau ua kom lawv mus ko taw hla Dej Hiav Txwv Liab saum av qhuav, thiab muab manas pub lawv noj xwv kom lawv yuav tsis piam sij nyob rau hav zoov; thiab nws tau ua ntau yam ntxiv rau lawv.\n\n20 Thiab ntxiv, tib tug Vajtswv ntawd tau coj peb tej yawg koob tawm ntawm thaj av Yeluxalees, thiab tau ceev thiab tsom kwm nws cov neeg los txog nim no; thiab saib seb, vim nws yog peb tej kev tsis ncaj ncees thiab tej kev qias es nws thiaj tau coj peb los rau hauv txoj kev ua qhev xwb.\n\n21 Thiab nej tag nrho yog tim khawv hnub no, tias Xeenas, tus uas tau raug tsa los ua vaj ntxwv rau cov neeg no, vim nws xav tau thaj av ntawm nws tej yawg koob los ua qub txeeg qub teg heev, yog li ntawd thiaj tau raug lauj taw los ntawm vaj ntxwv Lamas txoj kev haub thiab kev ntxias, tus uas tau nkag rau kev sib yeem nrog vaj ntxwv Xeenas, thiab tau muab ib feem teb chaws ntawm thaj av mus rau nws tes, los sis twb yog lub nroog Lihais-Nifais, thiab lub nroog Sailos; thiab tej av uas nyob ib cheeb tsam ntawd—\n\n22 Thiab nws tau ua tag nrho tej no, rau lub ntsiab ntawm txoj kev coj nws cov neeg mus rau hauv txoj kev ua tauj los sis mus rau hauv txoj kev ua qhev. Thiab saib seb, nyob rau lub sij hawm no peb them se rau cov Neeg Lamas tus vaj ntxwv, txog qhov uas muab ib nrab ntawm peb tej pob kws, thiab peb tej nplej, thiab tag nrho peb tej noob qoob noob loos txhua txhia yam, thiab ib nrab ntawm peb tej yaj thiab peb tej tsiaj txhu uas yug tshiab; thiab ib nrab ntawm tag nrho txhua yam uas peb muaj los sis yog peb li cov Neeg Lamas tus vaj ntxwv yuam kom peb muab, los sis yuav peb txoj sia.\n\n23 Thiab nim no, qhov no tsis yog ib qho hnyav heev los? Thiab qhov no, peb txoj kev txom nyem, tsis loj los? Nim no saib seb, peb muaj kev yuav tau nyuaj siab npaum li cas diam.\n\n24 Muaj tseeb tiag, kuv hais rau nej, ntau kawg li tej kev uas peb yuav tau nyuaj siab rau; vim saib seb peb cov kwv tij tau muaj pes tsawg leej uas tau raug tua, thiab lawv tej ntshav tau nrog tsis muaj nuj nqis, thiab tag nrho ib puas yam tsav vim yog txoj kev tsis ncaj ncees.\n\n25 Vim yog hais tias cov neeg no tsis tau poob mus rau kev txog txhaum tus Tswv yuav tsis tau cia kom txoj kev phem loj no los rau lawv. Tiam sis saib seb, lawv tau tsis mloog rau nws tej lus; tiam sis tsuas tau muaj kev sib cav sib ceg nyob hauv lawv, twb ntau kawg nkaus tias lawv tau muaj nqaij ntuag ntshav nrog nyob hauv lawv tus kheej.\n\n26 Thiab lawv tau muab tus Tswv ib tug yaj saub tua; muaj tseeb tiag, yog ib tug neeg tau xaiv los ntawm Vajtswv, tus uas tau qhia rau lawv txog lawv tej kev phem thiab kev qias, thiab tau qhia txog ntau yam uas yuav muaj los yav tom ntej, muaj tseeb tiag, twb hais txog Khetos txoj kev yuav los.\n\n27 Thiab vim nws tau hais rau lawv tias Khetos twb yog tus Vajtswv, Leej Txiv ntawm tag nrho txhua yam, thiab tau hais tias nws yuav los yug zoo li ib tug neeg, thiab yuav yog tus yam ntxwv li uas neeg raug tsim nyob thaum chiv keeb; los sis ua lwm yam lus, nws tau hais tias neeg tau raug tsim zoo li Vajtswv, thiab hais tias Vajtswv yuav nqis los rau hauv noob neej, thiab los txais yuav cev nqaij daim tawv thiab roj ntsha rau nws, thiab yuav mus rau saum lub ntiaj teb—\n\n28 Thiab nim no, vim nws tau hais li no, lawv txawm tau muab nws tua; thiab lawv tau ua ntau yam ntxiv uas tau coj Vajtswv txoj kev npau taws nqis los rau saum lawv. Yog li ntawd, leej twg yuav xav tias lawv raug ua qhev, thiab tias lawv tau raug tej kev txom nyem uas mob heev?\n\n29 Vim saib seb, tus Tswv tau hais tias: Kuv yuav tsis pab kuv cov neeg hnub uas lawv nyob hauv lawv txoj kev txog txhaum; tiam sis kuv yuav ua kom lawv txoj kev cov nyom xwv kom lawv yuav huaj vam tsis taus; thiab tej kev ua ub ua no yuav zoo li ib yam cav dawm taw rau lawv.\n\n30 Thiab nws, hais ntxiv tias: Yog kuv cov neeg yuav tseb txoj kev vuab tsuab lawv yuav tau sau tej tsis muaj nqis ntawd nyob hauv cua daj cua dub; thiab qhov nqis ntawm qhov ntawd yog toj taug.\n\n31 Thiab nws hais ntxiv tias: Yog kuv cov neeg yuav tseb txoj kev vuab tsuab lawv yuav tau sau tej cua uas tuaj pem sab hnub tuaj, uas yuav coj txoj kev puas tsuaj los sai sai.\n\n32 Thiab nim no, saib seb, tus Tswv tej lus cog tseg twb muaj tiav lawm, thiab nej twb raug nplawm thiab raug txom nyem lawm.\n\n33 Tiam sis yog nej yuav tig rov qab nrog lub siab puv npo mus cuag tus Tswv, thiab muab nej txoj kev cia siab rau nws, thiab ua hauj lwm kom tag nrho siab ntsws rau nws, yog nej ua li no, nws yuav, raws li nws lub siab nyiam thiab siab xav, coj nej tawm ntawm txoj kev ua qhev.\n\n", "mosiah 8": "[center][font_size=26]Tshooj 8[/font_size][/center]\n\n[i]Amoos qhia Leehais cov neeg—Nws kawm txog cov Neeg Tsales nees nkaum plaub daim phiaj—Cov ceev xwm txheej thaum ub muaj peev xwm muab txhais tau los ntawm cov neeg pom yav tom ntej—Txiaj ntsim ntawm txoj kev ua ib tug pom yav tom ntej zoo tshaj tag nrho lwm yam huv tib si. Kwv yees li 121 xyoo ua ntej yug Yexus.[/i]\n\n1 Thiab tau muaj tias tom qab uas vaj ntxwv Leehais tau hais rau nws cov neeg tag lawm, vim nws tau hais ntau yam rau lawv thiab tsuas yog muaj ob peb yam kuv thiaj tau muab sau rau hauv phau ntawv no xwb, nws tau qhia rau nws cov neeg tag nrho txhua yam txog lawv cov kwv tij uas nyob hauv thaj av Xalahelas.\n\n2 Thiab nws tau kom Amoos sawv ntsug rau cov neeg coob coob, thiab qhia rau lawv tag nrho tej uas tau tshwm sim rau lawv tej kwv tij txij li lub sij hawm uas Xeenas tau ncaim ntawm thaj av mus txog rau lub sij hawm uas nws tus kheej tau tawm ntawm thaj av tuaj lawm.\n\n3 Thiab nws kuj tau qhia rau lawv txog tej lus kawg uas vaj ntxwv Npeyamis tau qhia lawv, thiab tau piav tej ntawd rau vaj ntxwv Leehais cov neeg, xwv kom lawv yuav to taub tag nrho tej lus uas nws tau hais.\n\n4 Thiab tau muaj tias tom qab uas nws tau ua tag nrho ib puas yam tsav no lawm, vaj ntxwv Leehais tau tso cov neeg coob coob mus, thiab tau kom lawv txhua tus rov qab mus tom lawv tsev.\n\n5 Thiab tau muaj tias nws kom muab cov phiaj uas ntim nws cov neeg phau ceev xwm txheej txij li lub caij uas lawv tau ncaim thaj av Xalahelas, coj los rau Amoos, xwv kom nws nyeem lawv.\n\n6 Nim no, tom qab kiag uas Amoos tau nyeem phau ceev xwm txheej tag lawm, vaj ntxwv tau thov nws xav paub saib nws puas muaj cuab kav txhais tej lus, thiab Amoos tau qhia nws tias nws tsis muaj cuab kav.\n\n7 Thiab tus vaj ntxwv tau hais rau nws tias: Vim txoj kev nyuaj siab rau kuv cov neeg tej kev txom nyem, kuv tau kom kuv cov neeg plaub caug peb leeg taug kev mus lawm tom hav zoov, xwv kom los ntawm qhov ntawd tej zaum lawv yuav nrhiav tau thaj av Xalahelas, xwv kom peb yuav tshwm rau peb cov kwv tij kom coj peb dim ntawm txoj kev ua qhev.\n\n8 Thiab lawv tau ploj rau hauv hav zoov tau ntau hnub, tiam sis lawv tseem tau rau siab, thiab nrhiav tsis tau thaj av Xalahelas tiam sis tseem tau rov qab los rau thaj av no, tom qab uas tau mus rau hauv ib thaj av uas muaj dej ntau, tau nrhiav ntsib ib thaj av uas muaj neeg tej pob txha, thiab pob txha tsiaj qus, thiab kuj muaj tej tsev uas piam lawm txhua yam, tau nrhiav ntsib ib thaj av uas tau muaj neeg nyob cov uas coob npaum li cov neeg Ixayees.\n\n9 Thiab rau ib qho tim khawv tias tej uas lawv tau hais muaj tseeb lawv tau coj nees nkaum plaub daim phiaj uas ntim lus sau puv nkaus, thiab lawv yog tseem kub.\n\n10 Thiab saib seb, lawv kuj tau coj tej phiaj npog hauv siab, uas loj dav, thiab lawv yog tooj dag thiab yog tooj liab, thiab yog tej uas zoo kawg nkaus.\n\n11 Thiab ntxiv, lawv tau coj tej ntaj los, thiab tej ko ntaj tau piam tas lawm, thiab tej hniav ntaj tau khub xeb tuab; thiab twb tsis muaj ib tug twg nyob hauv thaj av uas muaj peev xwm txhais tau yam lus los sis tej ntawv sau uas nyob saum cov phiaj. Yog li ntawd kuv hais rau koj tias: Koj txhais puas tau?\n\n12 Thiab kuv hais rau koj ntxiv tias: Koj puas paub muaj leej twg uas yuav txhais tau? Vim kuv xav xav kom cov ceev xwm txheej no raug muab txhais ua peb yam lus; vim, tej zaum, lawv yuav muab rau peb ib txoj kev paub txog ib cov noob ntawm cov neeg uas tau puas tsuaj tas lawm, los ntawm cov uas tej ceev xwm txheej no tau los; los sis; tej zaum, lawv yuav muab ib qho kev paub rau peb txog cov neeg uas tau puas tsuaj tag lawm no; thiab kuv xav xav paub txog yam uas ua rau lawv puas tsuaj.\n\n13 Nim no Amoos tau hais rau nws tias: Kuv yeej muaj cuab kav qhia koj, Au vaj ntxwv, txog ib tug txiv neej uas muaj peev xwm txhais tau cov ceev xwm txheej; vim nws muaj tej yam uas nws muaj cuab kav saib, thiab txhais tag nrho tej ceev xwm txheej uas yog txheej thaum ub; thiab nws yog ib qho txiaj ntsim los ntawm Vajtswv. Thiab tej yam ntawd hu ua cov txhais lus, thiab tsis muaj neeg muaj cuab kav ntsia tau rau hauv lawv tsuas yog nws raug txib xwb, ntshai nws yuav nrhiav tej uas tsis tsim nyog nws nrhiav thiab nws yuav piam sij. Thiab tus uas raug txib los ntsia hauv lawv, tus ntawd yog hu tib yam ua tus neeg pom tau.\n\n14 Thiab saib seb, tus vaj ntxwv ntawm cov neeg uas nyob hauv thaj av Xalahelas yog tus neeg uas raug txib ua tej yam no, thiab tus uas muaj lub txiaj ntsim siab no los ntawm Vajtswv.\n\n15 Thiab vaj ntxwv tau hais tias tus neeg pom tau yog ib tug loj dua li ib tug yaj saub.\n\n16 Thiab Amoos tau hais tias tus neeg pom tau yog tus neeg txais kev tshwm sim thiab kuj yog ib tug yaj saub thiab; thiab tsis muaj neeg muaj tau ib lub txiaj ntsim loj dua no, tsuas yog ntshe nws tau Vajtswv lub hwj chim xwb, uas tsis muaj leej twg muaj; tiam sis ib tug neeg yeej muaj tau hwj chim loj muab rau nws los ntawm Vajtswv.\n\n17 Tiam sis ib tug neeg pom tau muaj peev xwm paub txog tej yam uas tag los lawm, thiab kuj paub txog tej yam uas yuav muaj los, thiab los ntawm lawv tag nrho txhua yam yuav raug ua kom paub, los sis, yog cia, tej yam uas nraim nkoos yuav raug ua kom paub, thiab tej yam uas muab zais lawm yuav raug los rau qhov ncaj kev, thiab tej uas tsis tau paub txog yuav raug ua kom paub los ntawm lawv, thiab tej yam kuj yuav raug ua kom paub los ntawm lawv uas yog tsis li ces yeej yuav paub tsis tau.\n\n18 Li no Vajtswv tau muab ib qho cuab yeej xwv kom neeg, los ntawm txoj kev ntseeg, yuav ua tau tej txuj ci tseem ceeb loj; yog li ntawd nws thiaj rais los mus ua ib qho zoo heev li rau nws tej neeg zej zog.\n\n19 Thiab nim no, thaum Amoos tau hais tej lus no tag lawm tus vaj ntxwv tau zoo siab kawg li, thiab tau ua Vajtswv tsaug, hais tias: Paub tseeb tias ib qho txuj ci tseem ceeb uas neeg paub tsis txog nyob hauv cov phiaj no, thiab tej txhais lus no tau raug npaj tseeb los rau lub ntsiab ntawm txoj kev nthuav tawm tag nrho tej txuj ci tseem ceeb li ntawd uas neeg paub tsis txog rau noob neej.\n\n20 Au tus Tswv tej hauj lwm mas zoo kawg nkaus, thiab nws yuav nrog nws cov neeg nyiaj ntev npaum li cas ntxiv; muaj tseeb tiag, thiab noob neej tej kev to taub mas tsis pom kev thiab tsis thoob tsib li; vim lawv tsis nrhiav txoj kev txawj ntse, thiab lawv tsis xav cia nws ua tus kav lawv!\n\n21 Muaj tseeb tiag, lawv zoo li ib pab yaj qus uas khiav tawm ntawm tus neeg yug yaj mus, thiab khiav ri niab, thiab raug caum, thiab raug tej tsiaj qus tom hav zoov dua noj.\n\n", "mosiah 9": "Xeenas Phau Ceev Xwm Txheej—Ib zag txog nws cov neeg, txij li lub sij hawm lawv tau ncaim thaj av Xalahelas mus txog rau lub sij hawm uas lawv tau raug coj tawm ntawm cov Neeg Lamas tes.\n\nMuaj nyob hauv tshooj 9 mus tag nrho rau tshooj 22.\n\n[center][font_size=26]Tshooj 9[/font_size][/center]\n\n[i]Xeenas coj ib pab tawm ntawm Xalahelas los nyob rau thaj av Lihais-Nifais—Cov Neeg Lamas tus vaj ntxwv cia lawv muaj thaj av ua lawv tug—Muaj rog los ntawm cov Neeg Lamas thiab Xeenas cov neeg. Kwv yees li 200–187 xyoo ua ntej yug Yexus.[/i]\n\n1 Kuv, Xeenas, tau raug qhuab qhia tag nrho ntawm cov Neeg Nifais yam lus, thiab tau muaj ib txoj kev paub txog thaj av Nifais, los sis txog thaj av uas yog peb tej yawg koob thawj qub txeeg qub teg, thiab tau raug xa mus pem cov Neeg Lamas li ib tug tub nyiag xov kom kuv yuav paub tau txog ntawm lawv tej tub rog, xwv kom peb tej tub rog yuav tuaj tau rau saum lawv thiab ua kom lawv puas tsuaj—tiam sis thaum kuv tau pom tej uas zoo nyob nrog lawv kuv tau xav tias yuav tsum tsis txhob ua kom lawv puas tsuaj.\n\n2 Yog li ntawd, kuv tau nrog kuv cov kwv tij sab laj nyob tom hav zoov vim kuv xav kom peb tus thawj coj ua ib txog kev sib yeem nrog lawv; tiam sis vim nws yog ib tug neeg nruj neeg tsiv thiab nyiam tua neeg tau txib tias kuv yuav tsum raug tua pov tseg; tiam sis kuv tau raug tso dim los ntawm txoj kev nqaij ntuag ntshav nrog ntau; vim txiv tawm tsam txiv, thiab kwv tij tawm tsam kwv tij, mus txog thaum peb cov tub rog feem coob tau raug puas tsuaj tas nyob rau hauv hav zoov; thiab peb tau rov qab los, peb cov uas tsis raug tua, mus rau thaj av Xalahelas, los qhia zaj dab neeg ntawd rau lawv tej poj niam thiab lawv tej me nyuam.\n\n3 Thiab tsis tas li, vim kuv vam xav tau peb tej yawg koob thaj av los ua qub txeeg qub teg heev, thiaj tau sau cov neeg uas xav nce mus muab thaj av coob npaum li yuav coob tau, thiab tau rov pib tsiv dua mus rau hauv hav zoov nce mus rau pem thaj av; tiam sis peb tau raug kev tshaib nqhis thiab kev txom nyem heev; vim peb tau qeeb hnya nco txog tus Tswv peb tus Vajtswv.\n\n4 Txawm li ntawd los, tom qab uas xyuam khuav tau ntau hnub nyob hauv hav zoov lawm peb tau rub peb cov tsev pheeb suab ntaub nyob rau ntawm qhov chaw uas peb cov kwv tij tau raug tua, uas nyob ze rau peb tej yawg koob thaj av.\n\n5 Thiab tau muaj tias kuv rov qab tau nrog kuv cov neeg plaub tug mus rau hauv lub nroog, mus rau hauv vaj ntxwv, xwv kom kuv yuav paub txog vaj ntxwv tus cwj pwm, thiab xwv kom kuv yuav paub saib kuv puas yuav nrog kuv cov neeg mus tau rau hauv thiab txais thaj av los nrog kev thaj yeeb.\n\n6 Thiab kuv tau mus rau hauv vaj ntxwv, thiab nws tau khi lus nrog kuv tias kuv muaj tau thaj av Lihais-Nifais, thiab thaj av Sailos.\n\n7 Thiab nws kuj tau txib kom nws cov neeg yuav tsum tawm ntawm thaj av mus, thiab kuv thiab kuv cov neeg tau mus rau hauv thaj av xwv kom peb yuav tau nws.\n\n8 Thiab peb tau pib ua vaj tse, thiab kho lub nroog tej ntsa loog, muaj tseeb tiag, twb kho lub nroog Lihais-Nifais tej ntsa loog, thiab lub nroog Sailos.\n\n9 Thiab peb tau pib ncaws ua teb, muaj tseeb tiag, twb nrog tag nrho txhua yam noob, nrog tej noob pob kws, thiab txhuv liab, thiab nplej ua mov ci, thiab nrog noob nias, thiab nrog noob se-as, thiab nrog tag nrho txhua yam noob txiv ntoo; thiab peb tau pib huaj vam thiab vam meej nyob hauv thaj av.\n\n10 Nim no nws tau yog vaj ntxwv Lamas txoj kev haub thiab txoj kev ntxias, coj kuv cov neeg mus rau hauv txoj kev ua tauj ua qhev, qhov ntawd nws thiaj tau muab thaj av tso es kom peb thiaj tau nws.\n\n11 Yog li ntawd tau muaj tias, tom qab uas peb tau nyob rau hauv thaj av tau ncua li kaum ob xyoos lawm vaj ntxwv Lamas tau pib txhawj, ntshai tsam muaj ib yam dab tsi yuav ua rau kuv cov neeg muaj zog tuaj nyob hauv thaj av, thiab tsam lawv yuav tsis muaj hwj chim kov yeej lawv thiab coj lawv los rau hauv txoj kev ua tauj ua qhev.\n\n12 Nim no lawv yog ib pab neeg tub nkeeg thiab pe dab pe mlom; yog li ntawd lawv tau xav coj peb los mus rau hauv txoj kev ua tauj ua qhev, xwv kom lawv yuav tau zoo nyob dawb los ntawm tej hauj lwm uas peb tej tes ua; muaj tseeb tiag, xwv kom lawv yuav tau noj tej yaj uas nyob tom peb tej liaj.\n\n13 Yog li ntawd tau muaj tias vaj ntxwv Lamas tau pib txhib nws cov neeg xwv kom lawv yuav sib ntaus nrog kuv cov neeg; yog li ntawd tau pib muaj tsov rog thiab tej kev sib cav sib ceg nyob rau hauv thaj av.\n\n14 Vim, nyob rau xyoo kaum peb ntawm kuv txoj kev kav nyob hauv thaj av Nifais, deb nyob rau thaj av Sailos sab nram hav, thaum kuv cov neeg tseem tab tom ywg dej thiab pub lawv tej pab tsiaj, thiab ncaws lawv tej teb, muaj cov tub rog Lamas coob heev tau tuaj rau saum lawv thiab tau pib tua lawv, thiab txeeb lawv tej pab tsiaj, thiab tej pob kws uas nyob tom lawv tej teb.\n\n15 Muaj tseeb tiag, thiab tau muaj tias lawv tau khiav, tag nrho cov uas tsis raug txhom, los rau hauv lub nroog Nifais, thiab tau hu kom kuv pab thaiv.\n\n16 Thiab tau muaj tias kuv tau muab hneev, thiab xub, ntaj thiab liag, thiab qws, thiab hneev nti roj hmab, thiab tag nrho txhua yam cuab yeej ua rog uas peb muaj peev xwm tsim tau rau lawv, thiab kuv thiab kuv cov neeg tau mus tawm tsam cov Neeg Lamas ua rog.\n\n17 Muaj tseeb tiag, nyob hauv tus Tswv lub zog peb tau mus ua rog tawm tsam nrog cov Neeg Lamas; ces kuv thiab kuv cov neeg tau quaj tag zog rau tus Tswv xwv kom nws yuav coj peb dim ntawm peb tej yeeb ncuab tes, vim peb tau tsim rau txoj kev nco txog txoj kev coj dim ntawm peb tej yawg koob.\n\n18 Thiab Vajtswv tau hnov peb tej kev quaj thiab tau teb peb tej lus thov; thiab peb tau mus nrog nws lub hwj chim; muaj tseeb tiag, peb tau mus tawm tsam cov Neeg Lamas, thiab nyob rau hauv ib hnub thiab ib hmos peb tau tua peb txhiab thiab plaub caug peb leeg; peb tau tua lawv mus txog thaum uas peb tau raws lawv tawm ntawm peb thaj av.\n\n19 Thiab kuv, tus kheej, nrog kuv txhais tes kiag, tau pab faus lawv cov neeg tuag. Thiab saib seb, rau peb txoj kev tu siab thiab quaj ntsuag loj, peb cov kwv tij tau raug tuag ob puas thiab xya caum cuaj leeg.\n\n", "mosiah 10": "[center][font_size=26]Tshooj 10[/font_size][/center]\n\n[i]Vaj ntxwv Lamas tuag—Nws cov neeg qus thiab tsiv heev thiab ntseeg tej kev coj noj coj ua uas tsis yog—Xeenas thiab nws cov neeg kov yeej lawv. Kwv yees li 187–160 xyoo ua ntej yug Yexus.[/i]\n\n1 Thiab tau muaj tias peb tau rov pib kho lub teb chaws dua thiab peb tau rov pib nyob muaj kev thaj yeeb hauv thaj av dua. Thiab kuv tau kom tias yuav tsum ua cuab yeej tua rog txhua yam, xwv kom los ntawm qhov ntawd kuv yuav muaj tej cuab yeej rau kuv cov neeg rau lub sij hawm thaum cov Neeg Lamas yuav rov qab tuaj ua rog tawm tsam kuv cov neeg dua.\n\n2 Thiab kuv tau tso tub zov rooj vag zov ib ncig thaj av, xwv kom cov Neeg Lamas yuav tsis tuaj ntsiag to rau saum peb thiab ua kom peb puas tsuaj; thiab li no kuv tau zov kuv cov neeg thiab kuv tej pab tsiaj, thiab ceev lawv tsis pub kom poob mus rau peb tej yeeb ncuab tes.\n\n3 Thiab tau muaj tias peb tau peb tej yawg koob thaj av tau ntau xyoo, muaj tseeb tiag, tau ncua li nees nkaum thiab ob xyoos.\n\n4 Thiab kuv tau kom cov txiv neej yuav tsum ua liaj ua teb, thiab cog tag nrho txhua yam noob thiab tag nrho txhua yam txiv xyoob txiv ntoo.\n\n5 Thiab kuv tau kom cov poj niam yuav tsum saws maj saws ntuag, thiab rau siab ua dej num, thiab ua hauj lwm, thiab ua tag nrho tej ntaub zoo, muaj tseeb tiag, thiab khaub ncaws txhua yam, xwv kom peb yuav tau hnav npog peb tej kev liab qab; thiab peb tau vam meej li no nyob hauv thaj av—peb tau muaj kev thaj yeeb li no tsis tu ncua nyob rau hauv thaj av tau ncua li nees nkaum thiab ob xyoos.\n\n6 Thiab tau muaj tias vaj ntxwv Lamas tau tuag lawm; thiab nws tus tub tau pib los kav nws qhov chaw. Thiab nws tau pib txhib nws cov neeg kom sawv tawm tsam kuv cov neeg; yog li ntawd lawv tau pib npaj ua rog, thiab nce tuaj ua rog tawm tsam kuv cov neeg.\n\n7 Tiam sis kuv tau xa kuv tej tub nyiag xov tawm mus ncig thaj av Seloos, xwv kom kuv yuav nrhiav paub lawv tej kev npaj tos, xwv kom kuv yuav zov tau lawv, xwv kom lawv yuav tsis tuaj tawm tsam rau kuv cov neeg thiab ua kom lawv puas tsuaj.\n\n8 Thiab tau muaj tias lawv tau nce tuaj rau sab pem toj ntawm thaj av Sailos, nrog lawv cov tub rog coob, tej txiv neej uas muaj hneev, thiab xub, thiab ntaj, thiab liag, thiab pob zeb, thiab hneev nti roj hmab; thiab lawv tau muab lawv tej taub hau chais kom do dus; thiab lawv hnav tej tawv tsiaj ncig lawv tej ntsag.\n\n9 Thiab tau muaj tias kuv tau kom tias kuv cov neeg tej poj niam thiab tej me nyuam yaus mus nkaum rau hauv hav zoov; thiab kuv kuj tau kom tias tag nrho kuv cov neeg laus uas tseem tuav tau riam phom, thiab kuj tag nrho kuv cov neeg hluas uas muaj cuab kav tuav riam phom, yuav tsum sib sau tuaj ua ke mus ua rog tawm tsam cov Neeg Lamas; thiab kuv tau muab lawv tso rau lawv qhov chaw, txhua tus txiv neej raws li nws hnub nyoog.\n\n10 Thiab tau muaj tias peb tau nce mus ua rog tawm tsam cov Neeg Lamas; thiab kuv, kuv kiag, hauv kuv hnub nyoog laus, tseem tau nce mus ua rog tawm tsam cov Neeg Lamas. Thiab tau muaj tias peb tau nce mus ntawm tus Tswv lub zog mus ua rog.\n\n11 Nim no, cov Neeg Lamas tsis paub dab tsi txog tus Tswv, los sis txog nws lub zog li, yog li ntawd lawv tsuas cia siab rau lawv tus kheej tej zog. Tiam sis lawv kuj yog ib cov neeg muaj zog, yog txog ntawm tib neeg tej zog.\n\n12 Lawv tau yog ib co neeg qus, thiab tsiv heev, thiab ib cov neeg nyiam tua neeg, ntseeg lawv cov yawg koob tej kev coj noj coj ua, uas yog li no—Ntseeg tias lawv tau raug raws tawm ntawm daim av Yeluxalees tuaj vim yog lawv cov yawg koob tej kev tsis ncaj ncees, thiab tias lawv tau raug lawv cov kwv tij muab coj yuam kev nyob hauv roob moj sab qhua, thiab lawv kuj raug muab coj yuam kev thaum tab tom hla dej hiav txwv;\n\n13 Thiab ntxiv, tias lawv tau raug muab coj yuam kev thaum nyob hauv thaj av uas yog lawv thawj qhov qub txeeg qub teg, tom qab lawv tau hla dej hiav txwv, thiab tag nrho ib puas tsav yam no vim yog tias Nifais tau muaj kev ntseeg coj tus Tswv tej lus txib dua—yog li ntawd nws tau koob hmoov los ntawm tus Tswv, vim tus Tswv tau hnov nws tej lus thov thiab tau teb lawv, thiab nws tau coj lawv txoj kev tsiv nyob rau hauv roob moj sab qhua.\n\n14 Thiab nws cov kwv tij tau npau taws rau nws vim lawv tsis to taub tus Tswv tej kev ua dej ua num; lawv kuj tau npau rau nws thaum nyob saum cov dej vim lawv tau ua lawv tej siab tawv qhwb qhawv rau tus Tswv.\n\n15 Thiab ntxiv, lawv tau npau taws rau nws thaum lawv tau tuaj txog rau hauv thaj av uas tau cog lus cia lawm, vim lawv tau hais tias nws tau muab txoj kev kav cov neeg tawm ntawm lawv tes; thiab lawv tau nrhiav tua nws.\n\n16 Thiab ntxiv, lawv tau npau taws rau nws vim nws tau ncaim mus rau hauv hav zoov raws li tus Tswv tau txib nws, thiab tau coj cov ceev xwm txheej uas tau muaj sau rau saum cov phiaj toog, tias lawv tau hais tias nws tau nyiag ntawm lawv.\n\n17 Thiab li no lawv thiaj tau qhia lawv tej me nyuam tias kom lawv ntxub lawv, thiab tias kom lawv tua lawv, thiab tias kom lawv ua tub sab nyiag thiab ua lim hiam rau lawv, thiab ua ib puas yam tsav uas lawv ua tau los rhuav lawv cov no; yog li ntawd lawv muaj ib txoj kev ntxub uas nyob mus ib txhis rau Nifais tej xeeb leej xeeb ntxwv.\n\n18 Vim yog qhov no kiag ntag vaj ntxwv Lamas thiaj tau, los ntawm nws txoj kev haub, thiab txoj kev dag ntxias, thiab nws tej lus cog tseg, tau lauj kuv taw, ces kuv tau coj kuv cov neeg no nce los rau hauv thaj av no, xwv kom lawv yuav rhuav tshem lawv; muaj tseeb tiag, thiab peb tau raug ntau xyoo no nyob rau hauv thaj av.\n\n19 Thiab nim no kuv, Xeenas, tom qab uas tau qhia tag nrho tej yam no rau kuv cov neeg txog cov Neeg Lamas tas lawm, kuv tau txhawb lawv zog kom mus ua rog nrog lawv lub dag zog, muab lawv txoj kev cia siab rau hauv tus Tswv; yog li ntawd, peb tau nrog lawv sib ceg, tim ntsej tim muag.\n\n20 Thiab tau muaj tias peb tau rov qab raws lawv tawm ntawm peb thaj av dua; thiab peb tau tua lawv tuag neeg coob kawg nkaus, twb coob heev li uas peb twb tsis suav lawv.\n\n21 Thiab tau muaj tias peb tau rov qab los rau hauv peb thaj av dua, thiab kuv cov neeg tau rov pib zov lawv tej yaj dua, thiab ncaws lawv tej av dua.\n\n22 Thiab nim no kuv, tau laus lawm, tau tso lub teb chaws rau kuv cov tub ib tug; yog li ntawd, kuv tsis hais ntxiv lawm, thiab thov tus Tswv foom koob hmoov rau kuv cov neeg. Amees.\n\n", "mosiah 11": "[center][font_size=26]Tshooj 11[/font_size][/center]\n\n[i]Vaj ntxwv Nau-as kav nyob hauv txoj kev qias—Nws nyiam nrog nws cov poj niam thiab tej niam yau ua phem heev li—Anpinadais qhia tej uas yuav muaj los yav tom ntej tias cov neeg yuav raug coj mus rau hauv txoj kev ua qhev—Vaj ntxwv Nau-as nrhiav txo nws txoj sia. Kwv yees li 160–150 xyoo ua ntej yug Yexus.[/i]\n\n1 Thiab nim no tau muaj tias Xeenas tau muab lub teb chaws tso rau Nau-as, ib tug ntawm nws cov tub; yog li ntawd No-as tau pib kav hauv nws qhov chaw; thiab nws tsis tau taug nws txiv tej kev.\n\n2 Vim saib seb, nws tsis tau coj Vajtswv tej lus txib, tiam sis nws tau taug raws li nws tus kheej lub siab xav. Thiab nws tau muaj ntau tus poj niam thiab niam yau. Thiab nws tau kom nws cov neeg ua kev txog txhaum, thiab ua tej uas txaus ntxub nyob ntawm tus Tswv lub qhov muag. Muaj tseeb tiag, thiab lawv tau ua niam ntiav thiab tag nrho ib puas yam tsav kev phem.\n\n3 Thiab nws tau tsub se ib feem tsib ntawm tag nrho txhua yam lawv muaj, ib feem tsib ntawm lawv tej kub thiab ntawm lawv tej nyiaj, thiab ib feem tsib ntawm lawv tej hlau xiv, thiab ntawm lawv tej tooj liab, thiab ntawm lawv tej tooj dag thiab lawv tej kab; thiab ib feem tsib ntawm lawv tej thav tsiaj; thiab kuj ib feem tsib ntawm tag nrho lawv tej qoob loos.\n\n4 Thiab nws tau ua tag nrho ib puas tsav yam no los pab nws tus kheej, thiab nws tej poj niam thiab nws tej niam yau; thiab nws tej pov thawj, thiab lawv tej poj niam thiab lawv tej niam yau; nws tau hloov lub teb chaws tej kev noj nyob xws li no.\n\n5 Vim nws rho tawm tag nrho cov pov thawj uas tau raug xaiv tsa los ntawm nws txiv, thiab tau xaiv tsa cov tshiab los pauv lawv tej chaw, cov uas ua lawv tej siab ntsws muaj plhus ntxiag.\n\n6 Muaj tseeb tiag, thiab xws li no lawv tau raug pab cuam nyob hauv lawv txoj kev tub nkeeg, thiab hauv lawv tej kev pe dab pe mlom, thiab hauv lawv tej kev ua niam ntiav, los ntawm tej se uas vaj ntxwv Nau-as tau tsub rau saum nws cov neeg; xwv li no cov neeg tau ua hauj lwm hnyav kawg nkaus pab txoj kev tsis ncaj ncees.\n\n7 Muaj tseeb tiag, thiab lawv kuj pib rais los mus pe dab pe mlom, vim lawv tau raug ntxias los ntawm vaj ntxwv thiab tej pov thawj tej lus dag thiab tsis muaj qab hau; vim lawv tau hais tej uas ntxias dag rau lawv.\n\n8 Thiab tau muaj tias vaj ntxwv Nau-as tau ua tej tsev zoo nkauj thiab dav ntau lub; thiab nws tau muab lawv tsab zam nrog tej ntoo uas zoo, thiab tag nrho txhua yam muaj nuj nqis, uas yog kub, thiab nyiaj, thiab hlau, thiab tooj dag, thiab hlau xiv, thiab tooj liab;\n\n9 Thiab nws kuj tau ua rau nws ib lub tsev huab tais dav heev, thiab ib lub rooj huab tais nyob rau hauv nruab nrab qhov ntawd, tag nrho puav leej yog ntoo zoo thiab yog muab tsab zam nrog kub thiab nyiaj thiab nrog tej yam uas muaj nuj nqis.\n\n10 Thiab nws kuj tau kom nws cov neeg ua hauj lwm yuav tsum ua tag nrho txhua yam hauj lwm zoo nyob hauv lub tuam tsev tej ntsa loog, kom yog tej ntoo zoo, thiab tooj liab, thiab tooj dag.\n\n11 Thiab tej rooj zaum uas tau tseg cia rau cov pov thawj hlob, uas nyob siab tshaj li lwm cov rooj zaum, nws tau muab tsab zam nrog tseem kub; thiab nws tau kom ua ib daig txiag txij neeg hauv siab rau ntawm lawv xub ntiag, xwv kom lawv yuav tau muab lawv tej cev thiab tej caj npab so rau saud thaum lawv hais tej lus dag thiab tsis muaj qab hau rau nws cov neeg.\n\n12 Thiab tau muaj tias nws tau ua ib tug pej thuam nyob ze ntawm lub tuam tsev; muaj tseeb tiag, ib tug pej thuam siab heev, twb siab kawg nkaus tias nws muaj peev xwm sawv rau saum qhov kawg ntawd thiab saib pom tag nrho thaj av Sailos, thiab kuj pom thaj av Seloos, uas yog qhov uas cov Neeg Lamas nyob; thiab nws muaj peev xwm ntsia tag nrho rau tej av ib puag ncig.\n\n13 Thiab tau muaj tias nws tau kom ua ntau lub tsev nyob rau hauv thaj av Sailos; thiab nws tau kom ua ib tug pej thuam loj rau ntawm lub roob uas nyob sab pem toj ntawm thaj av Sailos, uas tau yog ib qhov chaw nyob rau Nifais tej xeeb leej xeeb ntxwv nyob rau lub sij hawm lawv tau khiav tawm ntawm thaj av; thiab nws tau ua li no nrog tej kev nplua nuj uas nws tau muab los ntawm txoj kev them se ntawm nws cov neeg.\n\n14 Thiab tau muaj tias nws tau muab nws lub siab tso rau nws tej kev nplua nuj, thiab nws siv nws lub sij hawm heev ua phem nrog nws tej poj niam thiab niam yau nyob; thiab nws tej pov thawj los kuj tau siv lawv tej sij hawm nrog tej niam ntiav.\n\n15 Thiab tau muaj tias nws tau ua vaj txiv hmab thoob plaws rau hauv thaj av; thiab nws tau txua tshuab tsuam cawv txiv hmab, thiab tau ua cawv txiv hmab nplua mias; thiab yog li ntawd nws tau rais los mus ua ib tug neeg quav cawv, thiab nws cov neeg los tib yam.\n\n16 Thiab tau muaj tias cov Neeg Lamas tau pib tuaj tawm tsam nws cov neeg, rau cov uas tej pawg me, thiab tua lawv nyob tom lawv tej teb, thiab thaum lawv tseem tab tom zov lawv tej pab tsiaj.\n\n17 Thiab vaj ntxwv Nau-as tau xa tej tub zov rooj vag mus ncig thaj av kom lawv txhob tuaj; tiam sis nws tsis tau xa neeg txaus, thiab cov Neeg Lamas tau tuaj tawm tsam lawv thiab tau tua lawv, thiab tau raws lawv tej tsiaj ntau tus tawm hauv thaj av mus; cov Neeg Lamas tau pib rhuav tshem lawv, thiab siv lawv txoj kev ntxub rau saum lawv li no.\n\n18 Thiab tau muaj tias vaj ntxwv Nau-as tau xa nws tej tub rog mus tawm tsam lawv, thiab lawv tau raug raws khiav rov qab mus, los sis lawv tau raws lawv khiav rov qab ib ntus; yog li ntawd, lawv tau zoo siab hlo rov qab vim tej khoom lawv txeeb tau.\n\n19 Thiab nim no, vim txoj kev yeej loj zaum no lawv tau ua lawv tej siab ntsws muaj plhus ntxiag; lawv tau khav txog lawv tus kheej lub zog, hais tias lawv tsib caug leej twb kov yeej cov Neeg Lamas txhiab leej; thiab lawv tau khav li no, thiab tau nyiam txo ntshav, thiab txoj kev ua kom lawv tej kwv tij ntshav nrog, thiab qhov no los vim yog txoj kev phem ntawm lawv tus vaj ntxwv thiab tej pov thawj.\n\n20 Thiab tau muaj tias tau muaj ib tug txiv neej nrog lawv nyob uas muaj npe hu ua Anpinadais; thiab nws tau mus rau hauv lawv, thiab tau pib qhia tej uas yuav muaj los yav tom ntej, hais tias: Saib seb, tus Tswv hais li no, thiab nws tau txib kuv li no, hais tias, Cia li mus thiab hais rau cov neeg no, tus Tswv hais li no—Kev txom nyem los raug rau cov neeg no, vim kuv tau pom lawv tej kev qias, thiab lawv tej kev phem, thiab lawv tej kev ua niam ntiav; thiab tsuas yog lawv hloov siab lees txim xwb kuv yuav rau txim rau lawv nyob hauv kuv txoj kev npau taws.\n\n21 Thiab tsuas yog lawv yuav hloov siab lees txim thiab tig mus cuag tus Tswv lawv tus Vajtswv xwb, tsis li ces, saib seb, kuv yuav muab lawv mus rau hauv lawv tej yeeb ncuab tes; muaj tseeb tiag, thiab lawv yuav raug coj mus rau hauv txoj kev ua qhev; thiab lawv yuav raug kev tsim txom los ntawm lawv tej yeeb ncuab tes.\n\n22 Thiab yuav tau muaj tias lawv yuav paub tias kuv yog tus Tswv lawv tus Vajtswv, thiab yog ib tug Vajtswv muaj khib, los xyuas rau tej kev tsis ncaj ncees ntawm kuv cov neeg.\n\n23 Thiab yuav tau muaj tias tsuas yog cov neeg no yuav hloov siab lees txim thiab tig rov qab mus cuag tus Tswv lawv tus Vajtswv xwb, tsis li ces lawv yuav raug coj mus rau hauv txoj kev ua qhev; thiab yuav tsis muaj leej twg yuav cawm tau lawv li, tsuas yog tus Tswv Vajtswv tus uas muaj hwj chim loj kawg nkaus xwb.\n\n24 Muaj tseeb tiag, thiab yuav tau muaj tias thaum uas lawv yuav quaj thov kuv kuv yuav hnov lawv tej lus thov qeeb; muaj tseeb tiag, thiab kuv yuav cia kom lawv raug nplawm los ntawm lawv tej yeeb ncuab.\n\n25 Thiab tsuas yog lawv yuav hloov siab lees txim nyob hauv txoj kev muab hnab tsaj los npua thiab tsuab tshauv los nphoo, thiab sib sib zog quaj thov rau tus Tswv lawv tus Vajtswv xwb, tsis li ces kuv yuav tsis hnov lawv tej lus thov, los sis kuv yuav tsis coj lawv tawm ntawm lawv tej kev txom nyem; thiab tus Tswv hais li no, thiab nws tau txib kuv li no.\n\n26 Nim no tau muaj tias thaum Anpinadais tau hais tej lus no rau lawv tas lawm lawv tau npau taws rau nws, thiab tau nrhiav txo nws txoj sia; tiam sis tus Tswv tau pab nws dim ntawm lawv tes.\n\n27 Nim no thaum vaj ntxwv Nau-as tau hnov tej lus uas Anpinadais tau hais rau cov neeg, nws kuj npau taws thiab; thiab nws tau hais tias: Anpinadais yog leej twg, es kuv thiab kuv cov neeg yuav tsum raug txiav txim los ntawm nws, los sis tus Tswv yog leej twg, es yuav coj txoj kev txom nyem loj li ntawd los rau kuv cov neeg?\n\n28 Kuv txib nej mus coj Anpinadais los ntawm no, xwv kom kuv yuav muab nws tua, vim nws tau hais tej yam no xwv kom nws yuav txhib kom kuv cov neeg ib leeg npau taws rau ib leeg, thiab ua kom muaj kev sib cav sib ceg nyob hauv kuv cov neeg; yog li ntawd kuv yuav muab nws tua pov tseg.\n\n29 Nim no cov neeg tej qhov muag tau dig tas lawm; yog li ntawd lawv tau ua lawv tej siab tawv qhwb qhawv rau Anpinadais tej lus, thiab lawv tau nrhiav txij li lub sij hawm ntawd mus yuav txhom nws. Thiab vaj ntxwv Nau-as tau ua nws lub siab tawv qhwb qhawv rau tus Tswv txoj lus, thiab nws tsis tau hloov siab lees txim ntawm nws tej kev ua phem.\n\n", "mosiah 12": "[center][font_size=26]Tshooj 12[/font_size][/center]\n\n[i]Anpinadais raug txhom mus kaw rau txoj kev qhia tej uas yuav muaj los yav tom ntej txog txoj kev puas tsuaj ntawm cov neeg thiab Vaj ntxwv Nau-as txoj kev tuag—Cov pov thawj cuav hais txog tej vajlugkub thiab ua txuj coj Mauxes txoj kev cai—Anpinadais pib qhia lawv kaum nqi lus txib. Kwv yees li 148 xyoo ua ntej yug Yexus.[/i]\n\n1 Thiab tau muaj tias tom qab tau ncua li ob xyoos Anpinadais tuaj nrog lawv nyob pauv khaub ncaws ntsej muag, xwv kom lawv tsis paub nws, thiab tau pib qhia tej uas yuav muaj los yav tom ntej nyob hauv lawv, hais tias: Tus Tswv tau txib kuv li no, hais tias—Anpinadais es, cia li mus thiab qhia tej uas yuav muaj los yav tom ntej rau kuv cov neeg, vim lawv tau ua lawv tej siab ntsws tawv qhwb qhawv rau kuv tej lus; lawv tsis tau hloov siab lees txim ntawm lawv tej kev ua phem li; yog li ntawd, kuv yuav los xyuas lawv nyob hauv kuv txoj kev npau taws, muaj tseeb tiag, nyob hauv kuv txoj kev npau taws heev kuv yuav los xyuas lawv nyob hauv lawv tej kev tsis ncaj ncees thiab tej kev qias.\n\n2 Muaj tseeb tiag, kev txom nyem raug rau tiam neeg no! Thiab tus Tswv tau hais rau kuv tias: Xyab koj txhais tes thiab qhia tej uas yuav muaj los yav tom ntej hais tias: Tus Tswv hais li no, yuav tau muaj tias tiam neeg no, vim lawv tej kev tsis ncaj ncees, yuav raug coj mus rau hauv txoj kev ua qhev, thiab yuav raug ntaus ntawm plhu; muaj tseeb tiag, thiab yuav raug neeg raws, thiab yuav raug tua; thiab tej dav noj nyuj uas nyob saum nruab ntug, thiab tej dev, muaj tseeb tiag, thiab tej tsiaj qus, yuav dua lawv tej nqaij noj.\n\n3 Thiab yuav tau muaj tias vaj ntxwv Nau-as txoj sia yuav muaj nuj nqis ib yam li ib ce ris tsho uas nyob hauv ib lub rooj qhov txos uas kub heev; vim nws yuav paub tias kuv yog tus Tswv.\n\n4 Thiab yuav tau muaj tias kuv yuav ua kom kuv cov neeg no raug tej kev txom nyem heev, muaj tseeb tiag, yuav raug kev tshaib plab thiab kev mob teb hlob; thiab kuv yuav ua kom lawv yuav quaj tag hnub.\n\n5 Muaj tseeb tiag, thiab kuv yuav ua kom lawv yuav muaj nra hnyav rau saum lawv nraub qaum; thiab lawv yuav raug cab mus zoo li ib tug luj ruam.\n\n6 Thiab yuav tau muaj tias kuv yuav xa lawg los rau lawv, thiab tej lawg ntawd yuav ntaus lawv; thiab lawv kuj yuav raug tej cua sab hnub tuaj nplawm; thiab tej kab ntsaum kuj yuav ua kom lawv tej av muaj teeb meem, thiab noj lawv tej noob qoob noob loos.\n\n7 Thiab lawv yuav raug kev txom nyem los ntawm tej kev mob teb hlob—thiab kuv yuav ua tag nrho ib puas yam tsav no vim yog lawv tej kev tsis ncaj ncees thiab tej kev qias.\n\n8 Thiab yuav tau muaj tias tsuas yog lawv yuav hloov siab lees txim xwb tsis li ces kuv yuav rhuav kom lawv puas tsuaj huv tib si tawm ntawm lub ntiaj teb mus; tiam sis lawv yuav tseg ib phau ceev xwm txheej cia rov tom lawv qab, thiab kuv yuav tsom kwm lawv rau lwm haiv neeg uas yuav tau nyob hauv thaj av; muaj tseeb tiag, kuv twb yuav ua li no xwv kom kuv yuav qhia tau cov neeg no tej kev qias rau lwm haiv neeg. Thiab Anpinadais tau qhia tej uas yuav muaj los yav tom ntej ntau yam nkaug cov neeg no.\n\n9 Thiab tau muaj tias lawv tau npau taws rau nws; thiab lawv tau txhom nws thiab muab nws khi cab mus rau vaj ntxwv, thiab tau hais rau vaj ntxwv tias: Saib seb, peb tau coj ib tug txiv neej tuaj rau koj tus uas tau qhia tej kev phem uas yuav muaj los yav tom ntej ntsig txog koj cov neeg, thiab tau hais tias Vajtswv yuav ua kom lawv puas tsuaj.\n\n10 Thiab nws kuj tau qhia tej kev phem uas yuav muaj los yav tom ntej ntsig txog koj txoj sia, thiab tau hais tias koj txoj sia yuav raug zoo li ib ce ris tsho uas nyob hauv ib lub rooj qhov txos uas kub heev.\n\n11 Thiab ntxiv, nws tau hais tias koj yuav zoo li tej quav nyab npleg, twb zoo li tej quav nyab npleg qhuav tom teb, uas raug tej tsiaj qus khiav saud thiab tsuj hauv lawv tej qab xib taws.\n\n12 Thiab ntxiv, nws tau hais tias koj yuav zoo li tej paj pos tawg, uas, thaum nws tawg nra lawm, yog cua tuaj ntsawj, nws yuav raug ntsawj mus rau saum thaj av. Thiab nws tau ua txuj tias tus Tswv tau hais tej ntawd. Thiab nws tau hais tias tag nrho ib puas yam tsav no yuav los rau koj tsuas yog koj yuav hloov siab lees txim xwb, thiab tej no yuav muaj los vim yog koj tej kev tsis ncaj ncees.\n\n13 Thiab nim no, Au vaj ntxwv es, muaj yam phem loj tus dab tsi uas koj tau ua lawm, los sis yam kev txhaum loj tus dab tsi uas koj cov neeg tau ua txhaum, es kom peb yuav raug Vajtswv rau txim los sis txiav txim los ntawm tus txiv neej no?\n\n14 Thiab nim no, Au vaj ntxwv es, saib seb, peb tsis muaj txim tus dab tsi, thiab koj, Au vaj ntxwv es, tsis tau ua txhaum; yog li ntawd, tus txiv neej no tau dag ntsig txog koj lawm, thiab nws tau qhia tej uas yuav muaj los yav tom ntej tsis muaj qab hau.\n\n15 Thiab saib seb, peb muaj dag muaj zog, peb yuav los tsis tau mus ua qhev, los sis raug txhom mus los ntawm peb tej yeeb ncuab; muaj tseeb tiag, thiab koj tau vam meej nyob rau hauv thaj av, thiab koj kuj tseem yuav vam meej ntxiv.\n\n16 Saib seb, ntawm no yog tus txiv neej ntawd, peb coj nws tuaj rau koj tes; koj ua rau nws raws li koj nyiam.\n\n17 Thiab tau muaj tias vaj ntxwv Nau-as tau kom Anpinadais yuav tsum raug pov rau hauv qhov taub; thiab nws tau txib kom cov pov thawj yuav tsum sib sau tuaj ua ke kom nws yuav tau sab laj nrog lawv saib nws yuav ua dab tsi rau Anpinadais.\n\n18 Thiab tau muaj tias lawv tau hais rau vaj ntxwv tias: Coj nws los ntawm no xwv kom peb yuav tau nug nws; thiab vaj ntxwv tau txib kom coj nws los rau lawv.\n\n19 Thiab lawv tau pib nug nws, xwv kom lawv yuav ua kom nws tws lus, xwv kom los ntawm qhov ntawd lawv yuav muaj tej yam los liam nws; tiam sis nws tau teb lawv yam tsis zais li, thiab tau teb tag nrho lawv tej lus nug, muaj tseeb tiag, rau lawv txoj kev yoob; vim nws tau teb tag nrho lawv tej lus nug, thiab tau ua rau lawv ntsiag tag nrho ntawm lawv tej lus.\n\n20 Thiab tau muaj tias lawv muaj ib tug tau hais rau nws tias: Muaj lub ntsiab li cas tej lus uas raug muab sau cia lawm, thiab tej uas peb tej yawg koob tau qhia lawm, hais tias:\n\n21 Zoo nkauj cuag cas nyob saum tej roob rau tej ko taw ntawm nws tus uas coj tej moo zoo los; uas yuav tsim txoj kev thaj yeeb; uas yuav coj tej moo zoo ntawm qhov zoo; uas tsim txoj kev cawm seeg; uas hais rau Xi-oos tias, Koj tus Vajtswv kav;\n\n22 Koj tej neeg zov xyuas yuav tsa lawv tej suab; lawv yuav hu nkauj nrog tej suab ua ke; vim lawv yuav pom qhov muag rau qhov muag thaum tus Tswv yuav coj Xi-oos rov qab los;\n\n23 Cia li tawg plho los rau hauv txoj kev xyiv fab; cia li hu nkauj ua ke, nej tej chaw uas tsis muaj nuj nqis ntawm Yeluxalees; vim tus Tswv tau nplij nws cov neeg, nws tau txhiv Yeluxalees;\n\n24 Tus Tswv tau hle nws txhais npab dawb huv rau ntawm txhua haiv neeg lub qhov muag, thiab tag nrho hauv qab ntuj kawg yuav pom peb tus Vajtswv txoj kev cawm dim?\n\n25 Thiab nim no Anpinadais tau hais rau lawv tias: Nej cov uas yog pov thawj, thiab ua txuj qhia cov neeg no, thiab kom to taub txog tus ntsuj plig txoj kev qhia tej uas yuav muaj los yav tom ntej, thiab tseem xav paub los ntawm kuv saib tej yam no muaj lub ntsiab dab tsi los?\n\n26 Kuv hais rau nej tias, kev txom nyem raug rau nej vim txoj kev ntxeev tus Tswv tej kev! Vim yog nej to taub tej yam no nej twb tsis tau qhia lawv; yog li ntawd, nej tau ntxeev tus Tswv tej kev.\n\n27 Nej tsis tau muab nej tej siab siv rau txoj kev to taub; yog li ntawd, nej tseem tsis tau ntse. Yog li ntawd, nej qhia yam dab tsi rau cov neeg no?\n\n28 Thiab lawv tau hais tias: Peb qhia Mauxes txoj kev cai.\n\n29 Thiab nws hais rau lawv ntxiv tias: Yog nej qhia Mauxes txoj kev cai vim li cas nej ho tsis coj nws? Vim li cas nej ho cia nej tej siab rau saum tej kev nplua nuj? Vim li cas nej ho ua txhaum kev nkauj kev nraug thiab siv nej tej dag zog nrog niam ntiav, muaj tseeb tiag, thiab ua kom cov neeg no ua txhaum, xwv kom tus Tswv muaj num xa kuv los qhia tej uas yuav muaj los yav tom ntej nkaug cov neeg no, muaj tseeb tiag, twb yog ib qho kev phem loj heev nkaug rau cov neeg no?\n\n30 Nej tsis paub tias kuv hais qhov tseeb no los? Muaj tseeb tiag, nej yeej paub tias kuv hais qhov tseeb; thiab tsim nyog nej ntshai tshee hnyo rau Vajtswv.\n\n31 Thiab yuav tau muaj tias nej yuav raug txim vim nej tej kev tsis ncaj ncees, vim nej tau hais tias nej qhia Mauxes txoj kev cai. Thiab nej paub txog Mauxes txoj kev cai tus dab tsi? Kev cawm seeg puas yog los ntawm Mauxes txoj kev cai? Nej hais li cas?\n\n32 Thiab lawv tau teb thiab tau hais tias txoj kev cawm seeg twb tau los ntawm Mauxes txoj kev cai.\n\n33 Tiam sis nim no Anpinadais tau hais rau lawv tias: Kuv paub tias yog nej coj Vajtswv tej lus txib nej yeej yuav dim; muaj tseeb tiag, yog nej coj tej lus txib uas tus Tswv tau muab rau Mauxes saum lub roob Xinais, hais tias:\n\n34 Kuv yog tus Tswv nej tus Vajtswv, tus uas tau coj nej tawm ntawm teb chaws Iyiv, tawm ntawm lub tsev raug txim.\n\n35 Nej yuav tsum tsis txhob muaj lwm tus Vajtswv ua ntej kuv.\n\n36 Nej yuav tsum tsis txhob puab mlom rau nej, los sis ib yam dab tsi uas zoo li tej uas nyob saum ntuj, los sis tej uas nyob puag hauv nruab tiv txwv.\n\n37 Nim no Anpinadais tau hais rau lawv tias, Nej puas tau ua tag nrho ib puas yam tsav no? Kuv hais rau nej tias, Tsis tau, nej tsis tau ua. Thiab nej puas tau qhia cov neeg no tias lawv yuav tsum ua tag nrho ib puas yam tsav no? Kuv hais rau nej tias, Tsis tau, nej tsis tau qhia.\n\n", "mosiah 13": "[center][font_size=26]Tshooj 13[/font_size][/center]\n\n[i]Anpinadais raug tsom kwm los ntawm ntuj lub hwj chim—Nws qhia Kaum Nqi lus txib—Txoj kev cawm seeg tsis yog los ntawm Mauxes txoj kev cai xwb—Vajtswv tus kheej yuav ua ib qho theej txhoj thiab txhiv nws cov neeg. Kwv yees li 148 xyoo ua ntej yug Yexus.[/i]\n\n1 Thiab nim no thaum vaj ntxwv tau hnov tej lus no, nws tau hais rau nws cov pov thawj tias: Coj tus neeg no mus, thiab muab nws tua; vim muaj tus xwm txheej tus dab tsi uas peb yuav ua nrog nws, vim nws yog ib tus neeg vwm.\n\n2 Thiab lawv tau txav zog mus thiab npaj txhom nws; tiam sis nws tau tiv thaiv lawv, thiab tau hais rau lawv tias:\n\n3 Tsis txhob tuav kuv, vim Vajtswv yuav rau txim rau nej yog nej tso nej tej tes rau saum kuv, vim kuv tsis tau muab txoj xov xwm uas tus Tswv tau xa kuv tuaj qhia; thiab kuv twb tsis tau qhia nej tej uas nej nug kom kuv qhia; yog li ntawd, Vajtswv yuav tsis cia kuv raug puas tsuaj nyob rau lub sij hawm no.\n\n4 Tiam sis kuv yuav tsum ua kom tej lus txib uas Vajtswv tau txib kuv lawm kom tiav; thiab vim kuv tau qhia nej qhov tseeb nej thiaj npau taws rau kuv. Thiab ntxiv, vim kuv tau hais Vajtswv txoj lus nej thiaj tau txiav txim rau kuv tias kuv yog neeg vwm.\n\n5 Nim no tau muaj tias tom qab uas Anpinadais tau hais tej lus no tas lawm vaj ntxwv Nau-as cov neeg thiaj tsis muaj cuab kav cev lawv tej tes rau nws, vim tus Tswv tus Ntsuj Plig tau nyob saum nws; thiab nws lub ntsej muag ci ntsa iab heev kawg nkaus li, twb ib yam li Mauxes thaum uas nyob saum lub roob Xinais, lub sij hawm thaum tab tom nrog tus Tswv sib tham.\n\n6 Thiab nws tau hais lus nrog lub hwj chim thiab txoj cai los ntawm Vajtswv; thiab nws tau hais nws tej lus ntxiv, hais tias:\n\n7 Nej pom tias nej tsis muaj hwj chim tua kuv, yog li ntawd kuv yuav hais kom kuv cov xov xwm tas. Muaj tseeb tiag, thiab kuv paub tias nws hlais nej mus rau puag hauv nruab siab vim kuv qhia nej qhov tseeb txog nej tej kev tsis ncaj ncees.\n\n8 Muaj tseeb tiag, thiab kuv tej lus ua rau nej xav tsis thoob thiab ntshai, thiab ua rau nej npau taws.\n\n9 Tiam sis kuv qhia kom kuv tej xov xwm tas; thiab tom qab ntawd nws tsis ua li cas txawm kuv yuav mus qhov twg los xij, yog nws muaj tau tias kuv tseem raug dim.\n\n10 Tiam sis kuv qhia nej npaum li no, yam uas nej ua rau kuv, tom qab no, yuav yog ib yam cim thiab ib tug xyw ntawm tej uas yuav muaj los.\n\n11 Thiab nim no kuv nyeem rau nej Vajtswv tej lus txib uas seem tshuav, vim kuv paub tias lawv tsis tau raug muab sau rau hauv nej tej siab; kuv paub tias nej tau kawm thiab tau qhia txoj kev tsis ncaj ncees feem ntau ntawm nej lub neej.\n\n12 Thiab nim no, nej nco tias kuv tau hais rau nej tias: Nej yuav tsum tsis txhob puab mlom rau nej, los sis ib yam dab tsi uas zoo li tej uas nyob saum ntuj, los sis tej uas nyob puag hauv nruab tiv txwv, los sis tej uas nyob hauv dej uas nyob hauv lub ntiaj teb sab hauv.\n\n13 Thiab ntxiv: Nej yuav tsum tsis txhob pe lawv, los sis tsis txhob tu lawv; vim kuv tus Tswv nej tus Vajtswv yog ib tug Vajtswv uas khib heev, los xyuas tej kev tsis ncaj ncees ntawm tej yawg koob rau saum tej me nyuam, mus rau tiam peb thiab tiam plaub neeg ntawm lawv cov uas ntxub kuv;\n\n14 Thiab qhia ntsis txoj kev hlub tshua rau lawv txhiab txhiab tus uas hlub kuv thiab coj kuv tej lus txib.\n\n15 Nej yuav tsum tsis txhob muab tus Tswv nej tus Vajtswv lub npe coj mus xyav ua si khuav; vim tus Tswv yuav tsis suav rau tus uas coj nws lub npe mus hais ua dog ua dig tias tsis muaj txim.\n\n16 Nco ntsoov hnub caiv, ceev nws kom dawb huv.\n\n17 Nej yuav ua hauj lwm rau hnub, thiab ua tag nrho nej tej hauj lwm;\n\n18 Tiam sis hnub xya, hnub caiv ntawm tus Tswv nej tus Vajtswv, nej yuav tsum tsis txhob ua ib yam hauj lwm dab tsi, nej, los sis nej tej tub, los sis nej tej ntxhais, nej tej tub qhe, los sis nej tej ntxhais qhev, los sis nej tej tsiaj txhu, los sis tej qhua uas nyob sab hauv nej tej vaj tse;\n\n19 Vim tus Tswv tau tsim lub ntuj thiab lub ntiaj teb no, thiab dej hiav txwv, thiab tag nrho tej uas nyob hauv nyob rau hauv rau hnub; yog li ntawd tus Tswv tau foom koob hmoov rau hnub caiv, thiab ua kom nws dawb huv.\n\n20 Nej yuav tsum hwm nej niam thiab nej txiv, xwv kom nej thiaj yuav muaj sia ua neej nyob ntev hauv lub teb chaws uas tus Tswv nej tus Vajtswv muab pub rau nej.\n\n21 Nej yuav tsum tsis txhob tua neeg.\n\n22 Nej yuav tsum tsis txhob deev luag poj luag txiv. Nej yuav tsum tsis txhob ua tub sab tub nyiag.\n\n23 Nej yuav tsum tsis txhob ua tim khawv tsis tseeb nkaug nej tej neeg zej zog.\n\n24 Nej yuav tsum tsis txhob ntshaw nej tej neeg zej zog tej vaj tej tsev, nej yuav tsum tsis txhob ntshaw nej tej neeg zej zog tej poj tej sev, los sis nws tej tub qhev, los sis nws tej ntxhais qhev, los sis nws tej nyuj, los sis nws tej zag, los sis ib yam dab tsi uas yog nej tej neeg zej zog li.\n\n25 Thiab tau muaj tias tom qab uas Anpinadais tau hais cov lus no tag lawm ces nws tau hais rau lawv tias: Nej puas tau qhia rau cov neeg no tias lawv yuav tsum mob siab ua tag nrho tej yam no huv tib si thiaj li yuav coj tau tej lus txib no?\n\n26 Kuv hais rau nej tias, Tsis tau qhia; vim yog nej tau qhia, ces tus Tswv yuav tsis tau kom kuv tuaj thiab qhia tej kev phem uas yuav muaj los yav tom ntej txog cov neeg no.\n\n27 Thiab nim no nej tau hais tias txoj kev cawm seeg los ntawm Mauxes txoj kev cai los. Kuv hais rau nej tias tsim nyog nej yuav coj Mauxes txoj kev cai tib yam; tiam sis kuv hais rau nej, tias yuav muaj ib lub caij los uas tsis tsim nyog coj Mauxes txoj kev cai ntxiv li lawm.\n\n28 Thiab tsis tas li ntawd, kuv hais rau nej tias, txoj kev cawm seeg tsis yog yuav los ntawm txoj kev cai xwb; thiab yog hais tias nws tsis yog txoj kev theej txhoj, uas Vajtswv tus kheej yuav ua rau nws cov neeg tej kev txog txhaum thiab kev tsis ncaj ncees, ces lawv yuav zam tsis dhau txoj kev piam sij, txawm tias muaj Mauxes txoj kev cai.\n\n29 Thiab nim no kuv hais rau nej tias nws tsim nyog yuav tsum muaj ib txoj kev cai muab rau cov neeg Ixayees, muaj tseeb tiag, twb yog ib txoj kev cai uas nruj heev; vim lawv tau yog ib cov neeg tawv ncauj, ua kev tsis ncaj ncees nrawm, thiab nco txog tus Tswv lawv tus Vajtswv qeeb;\n\n30 Yog li ntawd thiaj tau muaj ib txoj kev cai muab rau lawv, muaj tseeb tiag, yog ib txoj kev cai ntawm tej kev ua thiab ntawm tej kab ke, yog ib txoj kev cai uas lawv tau raug coj nruj ib hnub dhau ib hnub, pab kom lawv nco txog Vajtswv thiab lawv tej dej num rau nws.\n\n31 Tiam sis saib seb, kuv hais rau nej tias, tag nrho tej yam no yog tej cim ntawm tej uas yuav muaj los.\n\n32 Thiab nim no, lawv puas to taub txoj kev cai? Kuv hais rau nej tias, Tsis to taub, tsis yog lawv tag nrho to taub txoj kev cai; thiab qhov no yog vim lawv tej siab ntsws pheej tawv qhwb qhawv; vim lawv tsis to taub tias tsis muaj ib tug neeg twg uas yuav dim tau tsuas yog dhau los ntawm Vajtswv txoj kev txhiv dim xwb.\n\n33 Vim saib seb, Mauxes tsis tau qhia tej uas yuav muaj los yav tom ntej rau lawv txog txoj kev nqis los ntawm tus Mexiyas, thiab tias Vajtswv yuav txhiv nws cov neeg no los? Muaj tseeb tiag, thiab tag nrho tej yaj saub uas tau qhia tej uas yuav muaj los yav tom ntej txij li thaum lub ntiaj teb tau pib muaj—lawv tsis tau hais ntau los sis tsawg txog tej yam no los?\n\n34 Lawv tsis tau hais tias Vajtswv tus kheej yuav nqis los nrog noob neej nyob, thiab los yug ua tib neeg, thiab tawm mus nrog lub hwj chim loj nyob rau saum lub ntiaj teb no los?\n\n35 Muaj tseeb tiag, thiab lawv tsis tau hais tias nws yuav rhawv kom tau txoj kev sawv hauv qhov tuag rov qab los ntawm cov neeg tuag lawm, thiab tias nws, tus kheej, yuav tsum raug kev nyuaj siab thiab kev txom nyem no los?\n\n", "mosiah 14": "[center][font_size=26]Tshooj 14[/font_size][/center]\n\n[i]Yaxayas hais txog tus Mexiyas—Mexiyas txoj kev txo hwj chim thiab tej kev txom nyem tau raug tsa cia—Nws muab nws tus kheej ua ib qho kev txi rau txoj kev txhaum thiab ua kev pab rau cov neeg ua txhaum—Piv rau Yaxayas 53. Kwv yees li 148 xyoo ua ntej yug Yexus.[/i]\n\n1 Muaj tseeb tiag, Yaxayas tau hais tias: Leej twg tau ntseeg peb tej kev tshaj tawm, thiab tus Tswv txhais caj npab tau taw rau leej twg?\n\n2 Vim nws yuav loj hlob ntawm nws zoo li ib tsob nroj mos, thiab zoo li ib tug cag uas tawm hauv tej av qhuav tuaj; nws tsis muaj qauv los sis tsis muaj kev zoo nkauj; thiab thaum peb pom nws tsis muaj ib qho zoo nkauj uas peb xav tau nws li.\n\n3 Nws raug tib neeg tsis quav ntsej thiab tsis lees yuav; yog ib tug neeg uas muaj kev nyuaj siab, thiab paub txog kev tu siab; thiab peb nraim peb tej ntsej muag rau nws; nws tau raug tsis quav ntsej, thiab peb xav tsis txog nws.\n\n4 Nws tau tiv peb tej kev nyuaj siab, thiab ris peb tej kev txom nyem tiag li; tiam sis peb tseem tau ntxiv mob rau nws raug mob, raug txim los ntawm Vajtswv, thiab raug kev txom nyem.\n\n5 Tiam sis nws tau raug mob rau peb tej kev txog txhaum, nws raug doog ntshav rau peb tej kev tsis ncaj ncees; txoj kev qhuab ntuas ntawm peb txoj kev thaj yeeb twb nyob rau saum nws; thiab nrog nws tej tawv nqaij txaij peb raug kho zoo.\n\n6 Peb tag nrho, zoo li tej yaj, uas tau mus yuam kev lawm; peb txhua tus tau tig mus rau nws tus kheej txoj kev; thiab tus Tswv tau muab tag nrho peb tej kev tsis ncaj ncees tso rau saum nws.\n\n7 Nws tau raug nyuaj siab, thiab nws tau raug txom nyem, tiam sis nws twb tsis qhib nws lub qhov ncauj; nws raug coj yam li tus me nyuam yaj mus rau tus neeg tua yaj, thiab yam li ib tug yaj ruam uas coj mus rau nws tej neeg laws tawv yaj es nws thiaj tsis qhib nws lub qhov ncauj.\n\n8 Nws tau raug coj tawm hauv qhov taub thiab hauv kev txiav txim; thiab leej twg yuav tshaj nws tiam neeg? Vim nws tau raug faib tawm ntawm lub teb chaws ntawm cov neeg muaj sia; vim tej kev txog txhaum ntawm kuv cov neeg nws thiaj tau raug tuag.\n\n9 Thiab nws tau mus rau nws lub qhov ntxa nrog cov neeg phem, thiab nrog cov neeg nplua nuj nyob hauv nws txoj kev tuag; vim nws tsis tau ua phem dab tsi, thiab tsis muaj ib lo lus dag ntxias nyob hauv nws lub qhov ncauj.\n\n10 Tiam sis qhov ntawd zoo tus Tswv siab kom nws doog ntshav; nws tau muab nws tso rau hauv txoj kev nyuaj siab; thaum nej yuav muab nws tus kheej txi rau txoj kev txhaum nws yuav pom nws tej xeeb leej xeeb ntxwv, nws yuav ua kom nws lub neej ntev, thiab tus Tswv txoj kev zoo siab yuav huaj vam nyob hauv nws tes.\n\n11 Nws yuav pom txoj kev txom nyem ntawm nws tus kheej, thiab yuav raug txaus siab; los ntawm nws txoj kev txawj ntse kuv tus tub qhe ncaj ncees yuav kho tau ntau tus kom ncaj; vim nws yuav ris lawv tej kev tsis ncaj ncees.\n\n12 Yog li ntawd kuv puas yuav faib ib qho rau nws nrog tus uas muaj hwj chim, thiab nws yuav faib tej ntawd rau cov uas muaj zog; vim nws tau nchuav nws tus kheej rau hauv txoj kev tuag; thiab nws tau raug suav nrog cov neeg ua txhaum; thiab nws tau ris ntau tus tej kev txog txhaum, thiab ua kev pab rau tej neeg ua txog txhaum.\n\n", "mosiah 15": "[center][font_size=26]Tshooj 15[/font_size][/center]\n\n[i]Khetos ua Leej Txiv thiab Leej Tub tau li cas—Nws yuav ua kev pab rau thiab ris nws cov neeg tej kev txog txhaum—Lawv thiab tag nrho cov yaj saub dawb huv puav leej yog nws tej xeeb leej xeeb ntxwv—Nws rhawv txoj kev sawv hauv qhov tuag rov qab los—Tej me nyuam yaus yuav muaj txoj sia nyob mus ib txhis. Kwv yees li 148 xyoo ua ntej yug Yexus.[/i]\n\n1 Thiab nim no Anpinadais tau hais rau lawv tias: Kuv xav kom nej to taub tias Vajtswv tus kheej yuav nqis los nrog neeg nyob, thiab yuav los txhiv nws cov neeg.\n\n2 Thiab vim nws nyob ua neej ntawm cev nqaij daim tawv nws yuav raug hu ua Vajtswv Leej Tub, thiab vim tau ywj lub cev nqaij daim tawv ua raws li Leej Txiv lub siab nyiam, thiaj yog Leej Txiv thiab Leej Tub—\n\n3 Yog Leej Txiv, vim nws tau xeeb los ntawm Vajtswv lub hwj chim, thiab yog Leej Tub, vim ntawm cev nqaij daim tawv; yog li ntawd thiaj peem tsheej los mus ua Leej Txiv thiab Leej Tub—\n\n4 Thiab nkawd yog tib tug Vajtswv, muaj tseeb tiag, yog kiag tus Leej Txiv uas Muaj Txoj Sia Nyob Mus Ib Txhis saum ntuj ceeb tsheej thiab hauv ntiaj teb no.\n\n5 Thiab li no cev nqaij daim tawv tau raug ywj rau tus Ntsuj Plig, los sis muab Leej Tub rau Leej Txiv, uas yog tib tug Vajtswv, yuav tiv txoj kev haub ntxias, thiab yuav tsis kam qaug mus rau txoj kev haub ntxias, tiam sis cia nws tus kheej raug thuam, thiab nplawm, thiab ntiab tawm, thiab nws cov neeg tsis yuav.\n\n6 Thiab tom qab ib puas yam tsav no, tom qab ua ntau yam txuj ci tseem ceeb loj nyob hauv tib neeg, nws yuav raug coj, muaj tseeb tiag, twb yuav zoo ib yam li Yaxayas tau hais tias, coj ib yam li ib tug yaj ruam los rau tus neeg laws tawv yaj, ces nws thiaj tsis qhib nws lub qhov ncauj li.\n\n7 Muaj tseeb tiag, nws twb yuav tau raug coj mus ntsia saum ntoo khaub lig, thiab raug tua, cev nqaij daim tawv rais los mus ywj rau txoj kev tuag, Leej Tub lub siab nyiam raug nqos mus rau ntawm Leej Txiv lub siab nyiam.\n\n8 Thiab li no Vajtswv tu txoj kev tuag tej hlua, tau kov yeej txoj kev tuag; muab hlo lub hwj chim rau Leej Tub ua kev pab rau noob neej—\n\n9 Tau nce mus rau saum ntuj ceeb tsheej, muaj ntsoov siab mos siab muag puv npo; muaj ntsoov kev hlub tshua rau noob neej puv npo; sawv nrees nruab nrab ntawm lawv thiab txoj kev txim lij; tau tu txoj kev tuag tej hlua, tau ris lawv tej kev tsis ncaj ncees thiab lawv tej kev txog txhaum rau saum nws, tau txhiv lawv dim, thiab tau ua raws li txoj kev txim lij tej kev xav tau.\n\n10 Thiab nim no kuv hais rau nej, leej twg yuav tshaj tawm nws tiam neeg? Saib seb, kuv hais rau nej, tias thaum nws tus kheej tau raug txi rau txoj kev txog txhaum nws yuav pom nws tej noob. Thiab nim no nej yuav hais li cas? Thiab leej twg yuav yog nws tej noob?\n\n11 Saib seb kuv hais rau nej, tias tag nrho cov uas tau hnov cov yaj saub tej lus, muaj tseeb tiag, tag nrho cov yaj saub dawb huv uas tau qhia tej uas yuav muaj los yav tom ntej txog tus Tswv txoj kev nqis los—Kuv hais rau nej, tias tag nrho cov uas tau hnov lawv tej lus, thiab tau ntseeg tias tus Tswv yuav txhiv nws cov neeg dim, thiab tau tos ntsoov rau hnub uas yuav zam lawv tej kev txog txhaum ntawd, kuv hais rau nej tias, cov no yog nws cov xeeb leej xeeb ntxwv, los sis lawv yog cov uas yuav tau Vajtswv lub nceeg vaj los ua lawv tug.\n\n12 Vim cov no yog lawv cov uas nws tau ris lawv tej kev txog txhaum; lawv cov no yog cov uas nws tau tuag rau, tau txhiv lawv dim ntawm lawv tej kev txog txhaum. Thiab nim no, lawv tsis yog nws tej noob los?\n\n13 Muaj tseeb tiag, thiab puas yog tej yaj saub, txhua txhia tus uas tau qhib nws lub qhov ncauj qhia tej uas yuav muaj los yav tom ntej, uas tsis tau poob mus rau hauv txoj kev txog txhaum, kuv hais tag nrho cov yaj saub dawb huv txij puag thaum lub ntiaj teb chiv? Kuv hais rau nej tias lawv yog nws tej noob.\n\n14 Thiab cov no yog lawv cov uas tau tsim kev thaj yeeb, cov uas tau coj tej moo zoo ntawm qhov zoo, cov uas tau tsim txoj kev cawm seeg; thiab tau hais rau Xi-oos tias: Koj tus Vajtswv kav!\n\n15 Thiab Au lawv tej ko taw zoo nkauj npaum li cas nyob saum tej roob!\n\n16 Thiab ntxiv, tej ko taw zoo nkauj npaum li cas nyob saum tej roob rau ntawm lawv cov uas tseem tab tom tsim txoj kev thaj yeeb!\n\n17 Thiab ntxiv, zoo nkauj npaum li cas nyob saum tej roob rau tej ko taw ntawm lawv cov uas yuav tsim kev thaj yeeb nyob yav tom ntej, muaj tseeb tiag, txij lub caij no mus thiab mus ib txhis li!\n\n18 Thiab saib seb, kuv hais rau nej tias, tsis tag li no xwb. Vim Au tej ko taw zoo nkauj cuag cas nyob saum tej roob rau nws tus uas coj tej moo zoo los, uas yog tus tsim txoj kev thaj yeeb, muaj tseeb tiag, twb yog tus Tswv, tus uas tau txhiv nws cov neeg dim; muaj tseeb tiag, nws tus uas tau pub txoj kev cawm seeg rau nws cov neeg;\n\n19 Vim yog tias tsis yog los ntawm txoj kev txhiv dim uas nws tau ua rau nws cov neeg, uas tau raug npaj txij li puag thaum tsim lub ntiaj teb los ces, kuv hais rau nej tias, yog tsis yog li no ces, tib neeg sawv daws tus yuav tsum raug piam sij.\n\n20 Tiam sis saib seb, txoj kev tuag tej hlua yuav raug tu, thiab Leej Tub yuav kav, thiab muaj hwj chim rau saum cov tuag; yog li ntawd, nws ua kom muaj txoj kev sawv hauv qhov tuag rov qab los ntawm cov tuag.\n\n21 Thiab muaj ib txoj kev sawv hauv qhov tuag rov qab los, twb yog thawj thawj txoj kev uas sawv hauv qhov tuag rov qab los; muaj tseeb tiag, twb yog ib txoj kev sawv hauv qhov tuag rov qab los ntawm cov uas tau nyob tas lawm, thiab cov tseem nyob ziag no, thiab cov uas tseem yuav nyob, kom mus txog thaum Khetos txoj kev sawv hauv qhov tuag rov qab los—vim li no nws yuav raug hu li ntawd.\n\n22 Thiab nim no, txoj kev sawv hauv qhov tuag rov qab los ntawm tag nrho cov yaj saub, thiab tag nrho cov uas tau ntseeg lawv tej lus, los sis tag nrho cov uas tau coj Vajtswv tej lus txib, yuav sawv los ntawm thawj zaug kev sawv hauv qhov tuag rov qab los; yog li ntawd, lawv yog thawj txog kev sawv hauv qhov tuag rov qab los.\n\n23 Lawv raug sawv los nrog Vajtswv tus uas tau txhiv lawv dim nyob; yog li ntawd lawv muaj txoj sia nyob mus ib txhis dhau los ntawm Khetos, tus uas tau tu txoj kev tuag tej hlua.\n\n24 Thiab cov no yog cov uas tau muaj feem nyob hauv txoj kev sawv hauv thawj qhov tuag rov qab los; thiab cov no yog lawv cov uas tau tuag ua ntej Khetos los, nyob hauv lawv tej kev tawv ncauj, tsis tau muaj txoj kev cawm seeg tshaj tawm rau lawv. Thiab xws li no tus Tswv coj txoj kev txum tim rov qab los ntawm cov no; thiab lawv muaj feem nyob rau hauv thawj txoj kev sawv hauv qhov tuag rov qab los, los sis muaj txoj sia nyob mus ib txhis, tau raug txhiv dim los ntawm tus Tswv.\n\n25 Thiab tej me nyuam yaus kuj tau txoj sia nyob mus ib txhis thiab.\n\n26 Tiam sis saib seb, thiab cia li ntshai, thiab cia li tshee hnyo rau Vajtswv, vim tsim nyog nej yuav tsum tshee hnyo; vim tus Tswv yuav tsis txhiv ib tug twg uas ntxeev siab tawm tsam nws thiab tuag nyob hauv lawv tej kev txhaum; muaj tseeb tiag, twb tag nrho cov uas tau piam sij nyob hauv lawv tej kev txhaum txij li thaum lub ntiaj teb chiv los, cov uas tau ntxeev siab hlo tawm tsam Vajtswv, cov uas tau paub Vajtswv tej lus txib, thiab tsis coj lawv; cov no yog lawv cov uas yuav tsis muaj feem nyob hauv thawj txoj kev sawv hauv qhov tuag rov qab los.\n\n27 Yog li ntawd puas tsim nyog nej cia li tshee hnyo? Vim txoj kev cawm seeg yuav tsis los rau ib tug twg uas zoo li ntawd; vim tus Tswv tsis tau txhiv ib tug twg uas zoo li ntawd; muaj tseeb tiag, thiab tus Tswv txhiv tsis tau tus uas zoo li ntawd; vim nws tsis muaj cuab kav tsis lees nws tus kheej; vim nws tsis muaj cuab kav tsis lees txais txoj kev txim lij thaum nws muaj nws txoj cai.\n\n28 Thiab nim no kuv hais rau nej tias lub sij hawm yuav los xwv kom tus Tswv txoj kev cawm seeg yuav raug tshaj tawm rau txhua haiv neeg, txhua xeem neeg, txhua yam lus, thiab tej neeg.\n\n29 Muaj tseeb tiag, tus Tswv es, koj tej neeg zov xyuas yuav tsa lawv tej suab; lawv yuav hu nkauj nrog tej suab ua ke; vim lawv yuav pom qhov muag rau qhov muag thaum tus Tswv yuav coj Xi-oos rov qab los;\n\n30 Cia li tawg plho los rau hauv txoj kev xyiv fab; cia li hu nkauj ua ke, nej tej chaw uas tsis muaj nuj nqis ntawm Yeluxalees; vim tus Tswv tau nplij nws cov neeg, nws tau txhiv Yeluxalees.\n\n31 Tus Tswv tau thws nws txhais npab dawb huv rau ntawm txhua haiv neeg lub qhov muag, thiab tag nrho hauv qab ntuj kawg yuav pom peb tus Vajtswv txoj kev cawm dim.\n\n", "mosiah 16": "[center][font_size=26]Tshooj 16[/font_size][/center]\n\n[i]Vajtswv txhiv neeg dim ntawm lawv txoj kev yuam kev thiab txoj kev poob—Cov uas zoo li neeg ntiaj teb yuav nyob zoo li tsis muaj txoj kev txhiv dim—Khetos rhawv ib txoj kev sawv hauv qhov tuag rov qab los rau txoj sia uas tsis muaj qhov kawg los sis rau txoj kev raug txim uas tsis muaj qhov kawg. Kwv yees li 148 xyoo ua ntej yug Yexus.[/i]\n\n1 Thiab nim no, tau muaj tias tom qab uas Anpinadais tau hais tej lus no tas lawm nws tau xyab nws txhais tes thiab hais tias: Lub sij hawm yuav los thaum uas tag nrho sawv daws yuav pom tus Tswv txoj kev cawm seeg; thaum txhua haiv neeg, txhua xeem neeg, txhua yam lus, thiab neeg yuav pom ntawm qhov muag tim qhov muag thiab yuav lees txim rau Vajtswv tias nws tej kev txiav txim mas ncaj ncees.\n\n2 Thiab thaum ntawd cov neeg phem yuav raug ntiab tawm, thiab lawv yuav raug ua kom quaj nrov nrov, thiab nyiav, thiab quaj, thiab tom lawv tej hniav qees; thiab li no los vim yog lawv tsis mloog tus Tswv lub suab; yog li ntawd tus Tswv tsis txhiv lawv.\n\n3 Vim lawv yog neeg ntiaj teb thiab phem li dab, thiab tus dab muaj hwj chim kav lawv; muaj tseeb tiag, twb yog tus nab txwj nab laug uas tau dag ntxias peb thawj nkawg niam txiv, uas yog qhov uas ua rau nkawd poob; uas tau yog qhov uas ua rau tib neeg sawv daws rais los mus ua neeg ntiaj teb, ua raws li cev nqaij daim tawv nyiam, phem li dab, paub qhov phem tawm ntawm qhov zoo, cia lawv tus kheej ywj rau tus dab.\n\n4 Yog li ntawd tib neeg sawv daws tau yuam kev; thiab saib seb, lawv yuav tau yuam kev tas mus li yog tias Vajtswv tsis tau txhiv nws cov neeg dim ntawm lawv txoj kev yuam kev thiab txoj kev poob.\n\n5 Tiam sis nco ntsoov tias nws tus uas tseem pheej nyob hauv nws tus kheej lub neej ntiaj teb, thiab mus raws li txoj kev txhaum tej kev thiab ntxeev siab tawm tsam Vajtswv, tseem nyob hauv nws txoj kev poob thiab tus dab tseem muaj hwj chim tag nrho kav nws. Yog li ntawd, nws yog zoo li uas tsis tau ua muaj txoj kev txhiv dim li, ua ib tug yeeb ncuab rau Vajtswv; thiab tus dab los kuj yog ib tug yeeb ncuab rau Vajtswv thiab.\n\n6 Thiab nim no yog tias Khetos tsis tau los rau hauv lub ntiaj teb, hais txog tej uas tseem yuav los li lawv twb tau los tas lawm, ces yeej yuav tsis muaj txoj kev txhiv dim hlo li.\n\n7 Thiab yog tias Khetos tsis tau sawv hauv qhov tuag rov qab los, los sis tsis tau tu txoj kev tuag tej hlua es kom lub qhov ntxa tsis txhob muaj kev yeej, thiab kom txoj kev tuag tsis txhob muaj taug, ces yeej yuav muaj tsis taus txoj kev sawv hauv qhov tuag rov qab los hlo li.\n\n8 Tiam sis muaj ib txoj kev sawv hauv qhov tuag rov qab los, yog li ntawd lub qhov ntxa tsis muaj kev yeej, thiab txoj kev lwj siab ntawm txoj kev tuag twb raug nqos lawm nyob hauv Khetos.\n\n9 Nws yog qhov kaj thiab yog txoj sia ntawm lub ntiaj teb; muaj tseeb tiag, yog ib qho kaj uas tsis muaj kawg li, qhov uas tsaus tsis tau li; muaj tseeb tiag, thiab kuj yog ib txoj sia uas tsis muaj qhov kawg ib zaug li, xwv kom muaj tsis taus txoj kev tuag ntxiv lawm.\n\n10 Txawm yog cev nqaij daim tawv uas txawj ploj tuag no los yuav ciaj mus ua cev nqaij daim tawv uas tsis txawj ploj tuag, thiab lub cev uas txawj lwj no yuav ciaj mus uas lub uas tsis txawj lwj, thiab yuav raug coj los mus sawv ntawm Vajtswv lub rooj txiav txim, los txiav txim ntawm nws raws li lawv tej dej num txawm lawv zoo los sis txawm lawv phem—\n\n11 Yog tias lawv zoo, ces mus rau txoj kev sawv hauv qhov tuag rov qab los ntawm txoj sia uas tsis muaj qhov kawg thiab txoj kev zoo siab; thiab yog tias lawv phem, ces mus rau txoj kev sawv hauv qhov tuag rov qab los ntawm txoj kev raug txim uas tsis muaj qhov kawg, yog raug coj mus rau tus dab, tus tau kav lawv ywj siab, uas yog txoj kev raug txim—\n\n12 Uas tau mus raws li lawv tus kheej siab ntiaj teb nyiam thiab xav; ib txwm tsis tau mus thov tus Tswv thaum uas tej caj npab ntawm txoj kev hlub tshua tseem ncav rau lawv; vim tej caj npab ntawm txoj kev hlub tshua tau ncav rau lawv, thiab lawv tsis kam txais; lawv tau raug ceeb toom txog lawv tej kev tsis ncaj ncees thiab tiam sis lawv tseem tsis kam ncaim ntawm tej ntawd mus; thiab lawv tau raug txib kom hloov siab lees txim thiab tiam sis lawv tseem tsis kam hloov siab lees txim.\n\n13 Thiab nim no, puas tsim nyog nej tshee hnyo thiab hloov siab lees txim tawm ntawm nej tej kev txog txhaum, thiab nco ntsoov tias tsuas yog nyob hauv thiab dhau ntawm Khetos xwb nej thiaj li yuav dim tau?\n\n14 Yog li ntawd, yog nej qhia Mauxes txoj kev cai, qhia thiab tias nws yog ib lub cim ntawm tej yam uas yuav muaj los—\n\n15 Qhia lawv tias txoj kev txhiv dim los dhau ntawm tus Tswv Khetos, tus uas yog kiag Leej Txiv tus uas Nyob Mus Ib Txhis. Amees.\n\n", "mosiah 17": "[center][font_size=26]Tshooj 17[/font_size][/center]\n\n[i]Amas ntseeg thiab sau Anpinadais tej lus—Anpinadais tiv txoj kev tuag los ntawm hluav taws—Nws qhia tej uas yuav muaj los yav tom ntej txog tej kab mob thiab txoj kev tuag los ntawm hluav taws rau cov neeg uas muab nws tua. Kwv yees li 148 xyoo ua ntej yug Yexus.[/i]\n\n1 Thiab nim no tau muaj tias thaum Anpinadais tau hais tej lus no tas lawm, vaj ntxwv tau txib cov pov thawj kom muab nws txhom thiab kom nws yuav tsum raug muab tua.\n\n2 Tiam sis tau muaj ib tug nyob hauv lawv uas muaj npe hu ua Amas, nws kuj yog Nifais ib tug xeeb ntxwv. Thiab nws yog ib tug neeg hluas, thiab nws ntseeg tej lus uas Anpinadais tau hais, vim nws tau paub txog txoj kev tsis ncaj uas Anpinadais tau ua tim khawv txog nkaug lawv; yog li ntawd nws tau pib thov vaj ntxwv kom nws tsis txhob npau taws rau Anpinadais, tiam sis kom cia nws tawm mus nrog kev thaj yeeb.\n\n3 Tiam sis vaj ntxwv haj yam npau taws heev, thiab tau kom Amas raug ntiab tawm ntawm lawv mus, thiab tau xa nws cov tub qhe raws nws kom lawv muab nws tua.\n\n4 Tiam sis nws tau khiav ua lawv ntej thiab tau mus nkaum nws tus kheej xwv kom lawv nrhiav tsis tau nws. Thiab nws tau mus nkaum tau ntau hnub tau sau tag nrho tej lus uas Anpinadais tau hais.\n\n5 Thiab tau muaj tias vaj ntxwv tau kom nws cov tub zov nyas los vij Anpinadais thiab txhom nws; thiab lawv muab nws khi thiab muab nws pov rau hauv qhov taub.\n\n6 Thiab tom qab peb hnub, uas tau sab laj nrog nws cov pov thawj, nws tau kom coj Anpinadais rov qab los ntawm nws.\n\n7 Thiab nws tau hais rau nws tias: Anpinadais, peb nrhiav tau ib txoj kev liam txim nkaug koj, thiab koj tsim nyog tuag.\n\n8 Vim koj tau hais tias Vajtswv tus kheej yuav nqis los nrog noob neej nyob; thiab nim no, vim qhov no koj yuav raug muab tua tsuas yog koj yuav thim tag nrho tej lus phem uas koj tau hais txog kuv thiab kuv cov neeg lawm xwb.\n\n9 Nim no Anpinadais tau hais rau nws tias: Kuv hais rau koj, kuv yuav tsis thim tej lus uas kuv tau hais rau koj txog cov neeg no, vim lawv yeej muaj tseeb; thiab xwv kom koj yuav paub qhov tseeb ntawm lawv kuv thiaj tau cia kuv tus kheej kom kuv tau poob rau hauv koj tes.\n\n10 Muaj tseeb tiag, thiab kuv yuav tiv kom mus txog thaum tuag, thiab kuv yuav tsis thim kuv tej lus, thiab tej lus ntawd yuav sawv ua ib qho tim khawv nkaug nej. Thiab yog nej muab kuv tua nej yuav txo cov ntshav uas tsis muaj txim, thiab qhov no kuj yuav sawv ua ib qho tim khawv nkaug nej nyob rau hauv hnub kawg.\n\n11 Thiab nim no vaj ntxwv Nau-as twb yuav luag tso nws, vim nws tau ntshai Anpinadais tej lus; vim nws tau ntshai tias tsam Vajtswv tej kev txiav txim yuav los rau saum nws.\n\n12 Tiam sis cov pov thawj tau tsa lawv tej suab nkaug nws, thiab tau pib liam nws hais tias: Nws tau saib tsis taus tus vaj ntxwv. Yog li ntawd tus vaj ntxwv tau raug txhib kom npau taws rau nws, thiab nws tau muab nws rau luag xwv kom nws yuav raug muab tua.\n\n13 Thiab tau muaj tias lawv tau ntes nws thiab tau muab nws khi, thiab muab tw taws los nplawm nws daim tawv nqaij, muaj tseeb tiag, twb mus txog thaum tuag.\n\n14 Thiab nim no thaum tej nplaim taws tau pib kub nws, nws tau quaj rau lawv hais tias:\n\n15 Saib seb, ib yam li uas nej tau ua rau kuv, ces yuav tau muaj tias nej tej xeeb leej xeeb ntxwv yuav ua kom ntau tus yuav raug tej mob uas kuv raug, twb yuav yog tej mob ntawm txoj kev tuag ntawm hluav taws; thiab tej no los yog vim lawv ntseeg hauv txoj kev cawm seeg ntawm tus Tswv lawv tus Vajtswv.\n\n16 Thiab yuav tau muaj tias nej yuav raug txhua yam kab mob kev nkeeg vim yog nej tej kev tsis ncaj ncees.\n\n17 Muaj tseeb tiag, thiab nej yuav raug nplawm txhua txhia sab, thiab yuav raug raws khiav thiab tawg ri niab mus rau ub rau no, twb yuav zoo ib yam li ib pab tsiaj qus uas raug tej tsiaj qus thiab heev raws khiav.\n\n18 Thiab nyob rau hnub ntawd nej yuav raug raws tua, thiab nej yuav raug ntes los ntawm nej tej yeeb ncuab tes, thiab ces nej yuav raug txom nyem, ib yam li kuv raug, txoj kev mob ntawm txoj kev tuag ntawm hluav taws.\n\n19 Vajtswv ua pauj rau cov uas ua rau nws cov neeg puas tsuaj li no. Au Vajtswv es, txais kuv tus ntsuj plig lauj.\n\n20 Thiab nim no, thaum Anpinadais tau hais cov lus no tas lawm, nws tau ntshau ntshov, tau raug kev tuag los ntawm hluav taws; muaj tseeb tiag, tau raug muab tua pov tseg vim nws tsis kam tso Vajtswv tej lus txib tseg, tau muab qhov tseeb ntawm nws cov lus ntaus cim cia los ntawm nws txoj kev tuag.\n\n", "mosiah 18": "[center][font_size=26]Tshooj 18[/font_size][/center]\n\n[i]Amas qhuab qhia ntsiag to—Nws hais tej kev khi lus ntawm txoj kev cai raus dej thiab ua kev cai raus dej nyob ntawm cov dej Maumoos—Nws txhim tsa Khetos lub Koom Txoos thiab tsa cov pov thawj—Lawv pab lawv tus kheej thiab qhuab qhia cov neeg—Amas thiab nws cov neeg khiav tawm ntawm Vaj ntxwv Nau-as mus rau hauv hav zoov. Kwv yees li 147–145 xyoo ua ntej yug Yexus.[/i]\n\n1 Thiab nim no, tau muaj tias Amas, tus uas tau khiav tawm ntawm vaj ntxwv Nau-as cov tub qhe, tau hloov siab lees nws tej kev txhaum thiab tej kev tsis ncaj ncees, thiab tau mus ntsiag to rau hauv cov neeg, thiab tau pib qhia Anpinadais tej lus—\n\n2 Muaj tseeb tiag, txog tej uas yuav muaj los, thiab kuj qhia txog txoj kev sawv hauv qhov tuag rov qab los ntawm tus tuag lawm, thiab txoj kev txhiv dim ntawm cov neeg, uas yuav tau raug rhawv kom muaj dhau los ntawm lub hwj chim, thiab tej kev txom nyem, thiab Khetos txoj kev tuag, thiab nws txoj kev sawv hauv qhov tuag rov qab los thiab txoj kev sawv nce mus rau saum ntuj ceeb tsheej.\n\n3 Thiab coob npaum li yuav coob tau uas xav hnov nws cov lus nws txawm tau qhia rau. Thiab nws tau qhia rau lawv ntsiag to, xwv kom vaj ntxwv yuav tsis paub txog tej no. Thiab coob tug tau ntseeg nws tej lus.\n\n4 Thiab tau muaj tias txhua txhia tus uas tau ntseeg nws tau mus rau tom qhov chaw uas hu ua Maumoos, uas tau txais nws lub npe los ntawm tus vaj ntxwv, uas nyob ntawm tej ciam dej ciam av ntawm thaj av uas raug tej tsiaj qus dhia puas tsuaj tag, los ntawm tej sij hawm los sis tej caij.\n\n5 Nim no, nyob ntawm Maumoos tau muaj ib lub pas dej huv huv, thiab Amas tau mus tid, nyob ze ntawm cov dej tau muaj ib koog me nyuam ntoo me, qhov uas nws tau mus nkaum nws tus kheej thaum nruab hnub nraim ntawm vaj ntxwv tej kev nrhiav.\n\n6 Thiab tau muaj tias txhua txhia tus uas ntseeg nws tau mus mloog nws tej lus rau tid.\n\n7 Thiab tau muaj tias tom qab uas tau ntau hnub lawm txawm tau muaj ib pab neeg coob tau sib sau tuaj ua ke rau ntawm qhov chaw Maumoos, tuaj mloog Amas tej lus. Muaj tseeb tiag, tag nrho sawv daws cov uas ntseeg nws tej lus tau sib sau ua ke, mloog nws. Thiab nws tau qhia lawv, thiab tau qhuab qhia txoj kev hloov siab lees txim, thiab txoj kev txhiv dim, thiab txoj kev ntseeg tus Tswv rau lawv.\n\n8 Thiab tau muaj tias nws tau hais rau lawv tias: Saib seb, ntawm no yog cov dej Maumoos (vim lawv thiaj tau raug hu li ntawd) thiab nim no, li uas nej xav los rau hauv Vajtswv pab, thiab raug hu ua nws cov neeg, thiab ib leeg txaus siab ris ib leeg tej nra, xwv kom lawv thiaj li yuav sib;\n\n9 Muaj tseeb tiag, thiab txaus siab nyuaj siab nrog cov uas nyuaj siab; muaj tseeb tiag, thiab nplij cov uas xav tau txoj kev nplij siab, thiab sawv ua Vajtswv tej tim khawv rau txhua lub caij nyoog thiab rau tag nrho txhua txhia yam, thiab nyob tag nrho txhua qhov chaw uas nej yuav nyob, kom mus txog thaum tuag, xwv kom nej yuav raug txhiv dim los ntawm Vajtswv, thiab raug suav nrog cov uas nyob hauv thawj txoj kev sawv hauv qhov tuag rov qab los, xwv kom nej yuav tau txoj sia nyob mus ib txhis—\n\n10 Nim no kuv hais rau nej tias, yog tias qhov no yog yam uas nej tej siab xav tau, ces nej tseem yuav muaj dab tsi thaiv qhov uas ua kev cai raus dej nyob hauv tus Tswv lub npe, kom ua ib qhov tim khawv rau nws tias nej tau khi ib lo lus sib khi nrog nws, tias nej yuav ua hauj lwm rau nws thiab coj nws tej lus txib, xwv kom nws yuav nchuav nws tus Ntsuj Plig nplua mias rau ntxiv saum nej?\n\n11 Thiab nim no thaum cov neeg tau hnov tej lus no, lawv tau npuaj lawv tej tes rau kev xyiv fab, thiab qw hais tias: Qhov no yog qhov uas peb tej siab xav tau.\n\n12 Thiab nim no tau muaj tias Amas txawm tau coj Helas, nws yog thawj tug, thiab tau mus thiab tau sawv rau hauv cov dej, thiab quaj thov, hais tias: Au tus Tswv es, nchuav koj tus Ntsuj Plig los rau saum koj tus tub qhe, xwv kom nws yuav ua txoj hauj lwm no nrog lub siab dawb huv.\n\n13 Thiab thaum nws tau hais tej lus no tas lawm, tus Tswv tus Ntsuj Plig tau los nyob saum nws, thiab nws tau hais tias: Helas, kuv muab koj ua kev cai raus dej, muaj cai los ntawm Vajtswv tus uas Muaj Hwj Chim Loj Kawg Nkaus, kom ua ib qho tim khawv tias koj tau nkag rau ib qho kev sib khi lus los ua hauj lwm rau nws mus txog thaum koj tuag li ntawm sab cev nqaij daim tawv; thiab thov kom tus Tswv tus Ntsuj Plig nchuav los rau saum koj; thiab thov kom nws pub txoj sia nyob mus ib txhis rau koj, dhau los ntawm txoj kev txhiv dim ntawm Khetos, tus uas nws tau npaj txij li thaum ntuj tsim teb raug los lawm.\n\n14 Thiab tom qab uas Amas tau hais cov lus no tas lawm, tag nrho Amas thiab Helas nkawd raug faus ntais rau hauv dej; thiab nkawd tau sawv thiab tau tawm zoo siab hlo hauv dej los, uas muaj tus Ntsuj Plig puv npo.\n\n15 Thiab ntxiv, Amas tau coj lwm tus, thiab tau mus zaum ob rau hauv cov dej, thiab muab nws ua kev cai raus dej raws li thawj tug, tsuas yog nws tsis tau muab nws tus kheej raus rau hauv cov dej ntxiv lawm xwb.\n\n16 Thiab nws tau muab txhua tus uas tau mus rau ntawm qhov chaw Maumoos ua kev cai raus dej zoo li no; thiab lawv muaj kwv yees ncua li ob puas thiab plaub leeg; muaj tseeb tiag, thiab lawv tau ua kev cai raus dej nyob hauv cov dej Maumoos, thiab muaj tus Tswv txoj kev zoo puv npo.\n\n17 Thiab lawv tau raug hu ua Vajtswv lub koom txoos, los sis Khetos lub koom txoos, txij li lub sij hawm ntawd los. Thiab tau muaj tias txhua tus uas tau ua kev cai raus dej los ntawm Vajtswv lub hwj chim thiab txoj cai tau raug muab ntxiv rau nws lub koom txoos.\n\n18 Thiab tau muaj tias Amas, tau muaj cai los ntawm Vajtswv, tau tsa tej pov thawj; twb tsa ib tug pov thawj rau ib pab uas muaj tsib caug leej nws tau tsa los qhuab qhia rau lawv, thiab qhia lawv txog tej yam ntawm Vajtswv lub nceeg vaj.\n\n19 Thiab nws tau txib lawv tias lawv yuav tsum tsis txhob qhia ib yam dab tsi tsuas yog tej yam uas nws tau qhia lawm xwb, thiab tej uas tau hais los ntawm cov yaj saub dawb huv tej qhov ncauj xwb.\n\n20 Muaj tseeb tiag, nws twb tau txib lawv tias lawv yuav tsum tsis txhob qhuab qhia dab tsi tsuas yog qhia txoj kev hloov siab lees txim thiab txoj kev ntseeg hauv tus Tswv, tus uas tau txhiv nws cov neeg lawm xwb.\n\n21 Thiab nws tau txib lawv tias yuav tsum tsis txhob muaj kev sib cav sib ceg ib leeg rau ib leeg, tiam sis lawv yuav tsum ntsia tom ntej nrog tib lub qhov muag, muaj tib txoj kev ntseeg thiab tib txoj kev ua kev cai raus dej, muab lawv tej siab los koom ua ke hauv txoj kev ua pab ua pawg thiab hauv txoj kev ib leeg hlub ib leeg.\n\n22 Thiab li no nws tau txib kom lawv qhuab qhia. Thiab xws li no lawv tau rais los ua Vajtswv cov me nyuam.\n\n23 Thiab nws tau txib lawv tias lawv yuav tsum hwm hnub caiv, thiab ceev nws kom dawb huv, thiab txhua txhia hnub lawv kuj yuav tsum ua tus Tswv lawv tus Vajtswv tsaug.\n\n24 Thiab nws kuj tau txib lawv tias cov pov thawj uas nws tau tsa yuav tsum siv lawv tej tes ua hauj lwm yug lawv.\n\n25 Thiab tau muaj ib hnub nyob hauv txhua txhua lub lim tiam tau muab tshwj tseg cia xwv kom lawv yuav sib sau ua ke qhia cov neeg, thiab teev tiam tus Tswv lawv tus Vajtswv, thiab ntxiv, nquag tuaj sib sau ua ke npaum li lawv muaj hwj chim ua tau.\n\n26 Thiab kom cov pov thawj tsis txhob tos rau cov neeg rau lawv txoj kev pab; tiam sis rau lawv tej hauj lwm lawv yuav tsum tau txais Vajtswv txoj kev zoo, xwv kom lawv yuav loj hlob muaj zog nyob hauv sab Ntsuj Plig, muaj Vajtswv txoj kev txawj ntse, xwv kom lawv yuav qhia nrog Vajtswv lub hwj chim thiab txoj cai.\n\n27 Thiab ntxiv Amas tau txib tias cov neeg ntawm lub koom txoos yuav tsum sib faib lawv tej khoom, txhua tus raws nraim li qhov uas nws tau muaj; yog tus uas ho muaj nplua mias nws yuav tsum tau faib ntau zog; thiab ntawm tus uas muaj tsawg, tsuas thov kom muab tsawg; thiab yuav tsum muab rau tus uas nws tsis muaj.\n\n28 Thiab li no lawv yuav tsum faib lawv tej khoom raws li lawv lub siab thiab qhov xav tau zoo rau Vajtswv, thiab rau cov pov thawj uas ho txom nyem, muaj tseeb tiag, thiab rau txhua tus uas xav tau, uas liab qab.\n\n29 Thiab nws tau hais li no rau lawv, vim tau raug Vajtswv txib; thiab lawv tau ua mus ncaj nraim rau ntawm tus Tswv, ib leeg faib rau ib leeg tsis hais sab cev nqaij daim tawv los sis sab ntsuj plig raws li lawv tej kev xav tau thiab xav yuav.\n\n30 Thiab nim no tau muaj tias tag nrho ib puas yam tsav no tau ua nyob hauv Maumoos, muaj tseeb tiag, nyob ntawm cov dej Maumoos, nyob hauv cov hav zoov uas nyob ze cov dej Maumoos; muaj tseeb tiag, qhov chaw Maumoos, cov dej Maumoos, tej hav zoov Maumoos, zoo nkauj cuag cas rau lawv cov uas muaj lub qhov muag uas tau los paub txog lawv tus Txhiv Dim nyob ntawd; muaj tseeb tiag, thiab lawv tau koob hmoov cuag cas, vim lawv yuav hu nkauj qhuas nws mus ib txhis li.\n\n31 Thiab tej yam no tau ua tiav nyob ntawm tej ciam dej ciam av ntawm thaj av, xwv kom vaj ntxwv yuav tsis paub txog tej yam no.\n\n32 Tiam sis saib seb, tau muaj tias vaj ntxwv, tau nrhiav pom ib qho kev txawv txav nyob hauv cov neeg, tau xa nws cov tub qhe mus soj lawv. Yog li ntawd nyob rau hnub uas lawv tau sib sau tuaj ua ke mloog tus Tswv txoj lus lawv txawm raug nrhiav tau rau vaj ntxwv paub.\n\n33 Thiab nim no vaj ntxwv tau hais tias Amas tau txhib kom cov neeg sawv tawm tsam nws; yog li ntawd nws tau xa nws cov tub rog mus ua kom lawv puas tsuaj.\n\n34 Thiab tau muaj tias Amas thiab tus Tswv cov neeg tau raug ceeb toom txog vaj ntxwv cov tub rog txoj kev tuaj; yog li ntawd lawv tau nqa lawv tej tsev pheeb suab ntaub thiab coj lawv tej tsev neeg thiab tau ncaim mus rau hauv hav zoov.\n\n35 Thiab lawv tau muaj ze li plaub puas thiab tsib caug leej.\n\n", "mosiah 19": "[center][font_size=26]Tshooj 19[/font_size][/center]\n\n[i]Khede-oos nrhiav muab vaj ntxwv Nau-as tua—Cov Neeg Lamas tuaj txeeb thaj av—Vaj ntxwv Nau-as raug txoj kev tuag ntawm hluav taws—Leehais kav li ib tug huab tais uas yuav tsum tau them se. Kwv yees li 145–121 xyoo ua ntej yug Yexus.[/i]\n\n1 Thiab tau muaj tias vaj ntxwv cov tub rog tau rov qab los, tau mus nrhiav tus Tswv cov neeg tsis pom dab tsi.\n\n2 Thiab nim no saib seb, vaj ntxwv tej tub rog tsawg, vim nws tau tsawg tuaj, thiab tau pib muaj kev sib faib ntawm cov neeg uas tseem nyob.\n\n3 Thiab feem uas tsawg tau pib hais lus tawm tsam rau vaj ntxwv, thiab tau pib muaj kev sib cav sib ceg hnyav nyob hauv lawv.\n\n4 Thiab nim no tau muaj ib tug txiv neej nyob hauv lawv uas muaj npe hu ua Khede-oos, thiab nws tau yog ib tug txiv neej muaj zog thiab ib tug yeeb ncuab rau vaj ntxwv, yog li ntawd nws tau rho nws rab ntaj, thiab tau cog lus nyob hauv nws txoj kev npau taws tias nws yuav muab vaj ntxwv tua.\n\n5 Thiab tau muaj tias nws tau nrog vaj ntxwv sib tawm tsam; thiab thaum vaj ntxwv tau pom tias nws kov yuav yeej nws, nws tau tso tes plhuav thiab khiav thiab mus rau saum tus pej thuam uas nyob ze lub tuam tsev.\n\n6 Thiab Khede-oos tau raws nws qab thiab tseem yuav luag mus rau saum tus pej thuam mus muab vaj ntxwv tua, thiab vaj ntxwv tau tsa nws qhov muag ntsia ib puag ncig mus rau lub nroog Seloos, thiab saib seb, tej tub rog ntawm cov Neeg Lamas twb tuaj nyob hauv tej ciaj ciam ntawm daim av.\n\n7 Thiab nim no vaj ntxwv quaj qw nrov nrov nyob hauv txoj kev mob ntawm nws lub siab, hais tias: Khede-oos, txhob tua kuv, vim cov Neeg Lamas twb tuaj rau saum peb lawm, thiab lawv yuav ua kom peb puas tsuaj; muaj tseeb tiag, lawv yuav ua kom kuv cov neeg puas tsuaj.\n\n8 Thiab nim no vaj ntxwv twb tsis txhawj txog nws cov neeg npaum li nws txhawj txog nws tus kheej txoj sia; txawm li ntawd los, Khede-oos tseem tau tseg nws txoj sia.\n\n9 Thiab vaj ntxwv tau txib cov neeg tias kom lawv yuav tsum khiav ua ntej cov Neeg Lamas, thiab nws tus kheej tau mus ua ntej lawv, thiab lawv tau khiav mus rau hauv hav zoov, nrog lawv tej poj niam thiab lawv tej me nyuam.\n\n10 Thiab tau muaj tias cov Neeg Lamas tau caum lawv, thiab txhom tau lawv, thiab tau pib muab lawv tua.\n\n11 Nim no tau muaj tias vaj ntxwv tau txib lawv tias tag nrho cov txiv neej yuav tsum tso lawv tej poj niam thiab tej me nyuam tseg, thiab khiav ua ntej cov Neeg Lamas.\n\n12 Nim no tau muaj ntau leej uas tsis kam tso lawv tseg, tiam sis yeem nyob thiab piam sij nrog lawv. Thiab cov seem tshuav ces tau ncaim lawv tej poj niam thiab lawv tej me nyuam thiab tau khiav lawm.\n\n13 Thiab tau muaj tias cov uas tau nyob nrog lawv tej poj niam thiab lawv tej me nyuam tau kom lawv tej ntxhais uas zoo nkauj yuav tsum sawv tom hauv ntej thiab thov cov Neeg Lamas xwv kom lawv tsis txhob muab lawv tua.\n\n14 Thiab tau muaj tias cov Neeg Lamas tau muaj kev hlub rau lawv, vim lawv tau raug zoo siab nrog txoj kev zoo nkauj ntawm lawv cov poj niam.\n\n15 Yog li ntawd cov Neeg Lamas tau tseg lawv txoj sia, thiab tau txhom lawv thiab tau cab lawv rov qab los rau thaj av Nifais, thiab muab thaj av rau lawv ua noj ua haus, yog hais tias lawv yuav muab vaj ntxwv Nau-as mus rau hauv cov Neeg Lamas tes, thiab muab lawv tej khoom, ib nrab kiag ntawm tag nrho tej uas lawv muaj, ib nrab ntawm lawv tej kub, thiab lawv tej nyiaj dawb, thiab tag nrho lawv tej khoom uas muaj nuj nqis, thiab li no lawv yuav tsum tau them se rau cov Neeg Lamas tus vaj ntxwv xyoos dhau xyoos.\n\n16 Thiab nim no tus vaj ntxwv cov tub muaj ib tug nyob nrog lawv cov uas tau raug txhom, uas npe hu ua Leehais.\n\n17 Thiab nim no Leehais tau xav kom nws txiv tsis txhob raug puas tsuaj; txawm li ntawd los, Leehais yeej tsis hnov qab txog nws txiv tej kev tsis ncaj ncees, nws tus kheej yog ib tug neeg ncaj.\n\n18 Thiab tau muaj tias Khede-oos tau xa neeg mus rau hauv hav zoov ntsiag to, mus nrhiav vaj ntxwv thiab cov uas tau nrog nws. Thiab tau muaj tias lawv tau ntsib cov neeg hauv hav zoov, tag nrho tsuas yog tus vaj ntxwv thiab nws cov pov thawj xwb.\n\n19 Nim no lawv tau cog lus rau hauv lawv tej siab tias lawv yuav rov qab los rau hauv thaj av Nifais, thiab yog tias lawv tej poj niam thiab lawv tej me nyuam raug tua lawm, thiab cov uas tau nrog lawv nyob thiab, ces lawv yuav nrhiav pauj txiaj ntsig, thiab nrog lawv piam sij mus thiab.\n\n20 Thiab tus vaj ntxwv tau txib lawv tias lawv yuav tsum tsis txhob rov qab; thiab lawv tau npau taws rau tus vaj ntxwv, thiab tau ua kom nws yuav tsum raug rau txoj kev tuag ntawm hluav taws.\n\n21 Thiab lawv kuj tau yuav luag txhom cov pov thawj thiab muab lawv tua, thiab lawv tau khiav ua ntej lawv lawm.\n\n22 Thiab tau muaj tias lawv tseem yuav luag rov qab mus rau tom thaj av Nifais, thiab lawv tau ntsib Khede-oos cov neeg. Thiab Khede-oos cov neeg tau qhia rau lawv tag nrho tej uas tau muaj rau lawv tej poj niam thiab lawv tej me nyuam lawm; thiab tias cov Neeg Lamas tau pub lawv ua noj ua haus hauv thaj av los ntawm txoj kev them se rau cov Neeg Lamas ib nrab ntawm tag nrho tej uas lawv muaj.\n\n23 Thiab cov neeg tau qhia rau Khede-oos cov neeg tias lawv tau muab tus vaj ntxwv tua lawm, thiab nws cov pov thawj tau khiav ncaim deb lawv mus rau hauv hav zoov lawm.\n\n24 Thiab tau muaj tias tom qab uas lawv tau sib ntsib tas lawm, lawv tau rov qab mus rau tom thaj av Nifais, zoo siab hlo, vim lawv tej poj niam thiab tej me nyuam tsis tau raug tua; thiab lawv tau qhia rau Khede-oos yam uas lawv tau ua rau tus vaj ntxwv.\n\n25 Thiab tau muaj tias cov Neeg Lamas tus vaj ntxwv tau lav lus rau lawv, tias nws cov neeg yuav tsis muab lawv tua.\n\n26 Thiab Leehais, tus uas tau yog vaj ntxwv tus tub, tus uas cov neeg tau muab lub teb chaws rau nws kav, tau lav lus rau cov Neeg Lamas tus vaj ntxwv tias nws cov neeg yuav tsum them se rau nws, ib nrab kiag ntawm tag nrho tej uas lawv muaj.\n\n27 Thiab tau muaj tias Leehais tau pib txhim tsa lub teb chaws thiab tsim kev thaj yeeb nyob hauv nws cov neeg.\n\n28 Thiab cov Neeg Lamas tus vaj ntxwv tau tso tej tub zov kev rau ib puag ncig thaj av, xwv kom nws yuav ceev tau Leehais cov neeg nyob hauv thaj av, xwv kom lawv yuav tsis ncaim mus rau hauv hav zoov; thiab nws tau muab cov se uas nws tau txais ntawm cov Neeg Nifais los yug nws cov tub zov kev.\n\n29 Thiab nim no vaj ntxwv Leehais tau muaj kev thaj yeeb tsis tu ncua nyob hauv nws lub teb chaws tau ncua li ob xyoos, uas cov Neeg Lamas tsis tau thab lawv los sis nrhiav ua kom lawv puas tsuaj.\n\n", "mosiah 20": "[center][font_size=26]Tshooj 20[/font_size][/center]\n\n[i]Cov Neeg Lamas cov ntxhais raug Nau-as cov pov thawj nyiag—Cov Neeg Lamas sawv rog rau Leehais thiab nws cov neeg—Cov Neeg Lamas tej tsoom tub rog raug thawb rov qab thiab raug ua kom txhob npau taws. Kwv yees li 145–123 xyoo ua ntej yug Yexus.[/i]\n\n1 Nim no tau muaj ib qho chaw nyob hauv Seloos uas cov Neeg Lamas tej ntxhais tau sib sau ua ke hu nkauj, thiab dhia muas caum, thiab ua kom lawv zoo siab.\n\n2 Thiab tau muaj tias tau muaj ib hnub lawv muaj ib pab uas tsawg tau sib sau ua ke hu nkauj thiab dhia muas caum.\n\n3 Thiab nim no vaj ntxwv Nau-as cov pov thawj, tau txaj muag rov qab mus rau tom thaj av Nifais, muaj tseeb tiag, thiab kuj ntshai tias cov neeg yuav muab lawv tua, yog li ntawd lawv thiaj tsis kam rov qab mus rau lawv tej poj niam thiab tej me nyuam.\n\n4 Thiab tau nyob rau hauv hav zoov, thiab tau nrhiav pom cov Neeg Lamas tej ntxhais, lawv tau nkaum thiab ntsia lawv;\n\n5 Thiab thaum lawv tsuas tuaj ob peb leeg ua ke dhia muas caum xwb, lawv tau tawm ntawm lawv tej chaw tsiv nkaum los thiab txhom lawv thiab cab lawv mus rau hauv hav zoov; muaj tseeb tiag, nees nkaum thiab plaub leeg ntawm cov Neeg Lamas tej ntxhais lawv tau coj mus rau hauv hav zoov.\n\n6 Thiab tau muaj tias thaum cov Neeg Lamas nrhiav pom tias lawv tej ntxhais tau ploj lawm, lawv tau npau taws rau Leehais cov neeg, vim lawv tau xav tias nws yog Leehais cov neeg ntag.\n\n7 Yog li ntawd lawv tau xa lawv cov tub rog mus; muaj tseeb tiag, vaj ntxwv tus kheej kiag tau mus ua ntej nws cov neeg; thiab lawv tau nce mus rau pem thaj av Nifais mus ua kom Leehais cov neeg puas tsuaj.\n\n8 Thiab nim no Leehais tau tuaj saum tus pej thuam pom lawv, nws twb tau pom tag nrho lawv tej kev npaj ua rog; yog li ntawd nws tau sib sau nws cov neeg ua ke, thiab tau nkaum tos lawv nyob hauv tej nras thiab hauv tej hav zoov.\n\n9 Thiab tau muaj tias thaum cov Neeg Lamas tau tuaj txog, ces Leehais cov neeg tau pib tawm ntawm lawv tej chaw nkaum tos los rau saum lawv, thiab tau pib muab lawv tua.\n\n10 Thiab tau muaj tias npluav rog tau rais los mus ua ib qho mob kawg nkaus, vim lawv tau sib tua zoo li tej tsov ntxhuav tom lawv tej tsiaj noj.\n\n11 Thiab tau muaj tias Leehais cov neeg tau pib raws cov Neeg Lamas khiav ua ntej lawv; tiam sis lawv twb tsis coob npaum li ib nrab ntawm cov Neeg Lamas. Tiam sis lawv tau tiv thaiv rau lawv txoj sia, thiab rau lawv tej poj niam, thiab rau lawv tej me nyuam; yog li ntawd lawv tau siv lawv tus kheej mus ua thiab lawv tau tawm tsam yam li tej zaj.\n\n12 Thiab tau muaj tias lawv tau nrhiav pom cov Neeg Lamas tus vaj ntxwv nyob nrog lawv cov neeg tuag; tiam sis nws tseem tsis tau tuag, tau raug mob thiab raug muab tso tseg rau hauv av, vim nrawm heev li yog txoj kev khiav ntawm nws cov neeg.\n\n13 Thiab lawv tau coj nws thiab tau qhwv nws tej mob, thiab tau coj nws los cuag Leehais, thiab tau hais tias: Saib seb, nov yog cov Neeg Lamas tus vaj ntxwv; nws tau txais raug ib qho mob tau qaug nrog lawv cov neeg tuag, thiab lawv tau tso nws cia; thiab saib seb, peb tau coj nws los rau koj; thiab nim no cia peb muab nws tua.\n\n14 Tiam sis Leehais tau hais rau lawv tias: Nej yuav tsum tsis txhob tua nws, tiam sis coj nws los ntawm no xwv kom kuv tau pom nws. Thiab lawv tau coj nws los. Thiab Leehais tau hais rau nws tias: Yam xwm tus dab tsi es nej tau nce tuaj ua rog rau kuv cov neeg? Saib seb, kuv cov neeg tsis tau rhuav tej lus uas kuv tau lav rau koj; yog li ntawd, yog vim li cas koj thiaj li rhuav tej lus uas koj tau lav rau kuv cov neeg?\n\n15 Thiab nim no vaj ntxwv tau hais tias: Kuv tau rhuav tej lus tau lav rau qhov koj cov neeg tau nyiag kuv cov neeg tej ntxhais; yog li ntawd, nyob hauv kuv txoj kev npau taws kuv thiaj tau kom kuv cov neeg nce tuaj ua rog tawm tsam koj cov neeg.\n\n16 Thiab nim no Leehais tsis tau hnov dab tsi txog tej xwm no hlo li; yog li ntawd nws tau hais tias: Kuv yuav tshawb hauv kuv cov neeg thiab yog leej twg tau ua tej no yuav tsum raug piam sij. Yog li ntawd nws tau kom muaj ib qho kev tshawb nrhiav nyob hauv nws cov neeg.\n\n17 Nim no thaum Khede-oos tau hnov tej no, nws yog vaj ntxwv tus thawj tub rog, nws tau txav zog mus thiab tau hais rau vaj ntxwv tias: Kuv thov koj txhob rawm maj, thiab tsis txhob tshawb cov neeg no, thiab tsis txhob liam tej no rau lawv.\n\n18 Vim koj tsis nco qab txog koj txiv cov pov thawj, uas cov neeg no tau nrhiav ua kom puas tsuaj? Thiab tsis yog lawv nyob tom hav zoov los? Thiab lawv tsis yog cov uas tau nyiag cov Neeg Lamas tej ntxhais los?\n\n19 Thiab nim no, saib seb, thiab qhia rau vaj ntxwv tej yam no, xwv kom nws yuav qhia nws cov neeg xwv kom yuav daws tau lawv kev npau taws rau peb; vim saib seb lawv twb tab tom npaj tuaj tawm tsam peb; thiab saib seb peb kuj tsis muaj coob.\n\n20 Thiab saib seb, lawv tuaj nrog lawv tej tsoom tub rog coob; thiab tsuas yog vaj ntxwv yuav daws lawv kev npau taws rau peb xwb, yog tsis li ces peb yuav tsum piam sij xwb.\n\n21 Vim tsis yog Anpinadais tej lus muaj puv npo los, tej uas nws tau qhia tej uas yuav muaj los yav tom ntej nkaug peb—thiab tag nrho tej no vim yog peb tsis mloog tus Tswv tej lus, thiab tig ncaim ntawm peb tej kev tsis ncaj ncees?\n\n22 Thiab nim no cia peb daws vaj ntxwv kev chim, thiab peb ua kom tau li tej lus uas peb tau lav rau nws; vim nws zoo tshaj tawm tias peb yuav raug ua qhev dua li peb yuav tsis muaj peb txoj sia; yog li ntawd, cia peb tsum rau txoj kev ua nqaij ntuag ntshav nrog ntau no.\n\n23 Thiab nim no Leehais tau hais rau vaj ntxwv tag nrho tej yam uas txog nws txiv, thiab cov pov thawj uas tau khiav mus rau hauv hav zoov, thiab tau ua qhov uas txhom cov Neeg Lamas tej ntxhais mus rau lawv.\n\n24 Thiab tau muaj tias vaj ntxwv raug daws kev chim rau nws cov neeg; thiab nws tau hais rau lawv tias: Cia peb mus cuag kuv cov neeg, tsis txhob nqa ntaj riam; thiab kuv lav ib lo lus rau koj tias kuv cov neeg yuav tsis tua koj cov neeg.\n\n25 Thiab tau muaj tias lawv tau raws vaj ntxwv qab, thiab tau tawm mus cuag cov Neeg Lamas tsis nqa ntaj riam li. Thiab tau muaj tias lawv tau ntsib cov Neeg Lamas; thiab cov Neeg Lamas tus vaj ntxwv tau nyo hau rau lawv, thiab tau thov kev zam rau Leehais cov neeg.\n\n26 Thiab thaum cov Neeg Lamas tau pom Leehais cov neeg, tias lawv tsis muaj ntaj riam, lawv tau muaj kev hlub rau lawv thiab tau raug daws kev chim rau lawv, thiab tau nrog lawv tus vaj ntxwv rov qab mus rau tom lawv thaj av hauv txoj kev thaj yeeb.\n\n", "mosiah 21": "[center][font_size=26]Tshooj 21[/font_size][/center]\n\n[i]Leehais cov neeg raug tawm tsam thiab raug kov yeej los ntawm cov Neeg Lamas—Lawv ntsib Amoos thiab tau raug hloov siab tshiab—Lawv qhia Amoos txog cov Neeg Tsales nees nkaum plaub daig phiaj. Kwv yees li 122–121 xyoo ua ntej yug Yexus.[/i]\n\n1 Thiab tau muaj tias Leehais thiab nws cov neeg tau rov qab mus rau tom lub nroog Nifais, thiab tau rov qab pib nyob hauv thaj av muaj kev thaj yeeb dua.\n\n2 Thiab tau muaj tias tom qab uas tau ntau hnub lawm cov Neeg Lamas raug pib txhib chim nkaug cov Neeg Nifais dua, thiab lawv tau pib tuaj rau hauv tej ciaj ciam ntawm thaj av ib puag ncig.\n\n3 Nim no lawv tsis kam tua lawv, vim yog tej lus lav tseg uas lawv tus vaj ntxwv tau lav rau Leehais lawm; tiam sis lawv pheej ntaus Leehais cov neeg tej plhu, thiab siv cai rau saum lawv; thiab tau pib muab tej nra hnyav rau saum lawv tej nraub qaum, thiab tsav lawv ib yam li lawv tsav ib tug luj ruam—\n\n4 Muaj tseeb tiag, tau ua tag nrho tej no xwv kom tus Tswv txoj lus yuav muaj tiav los.\n\n5 Thiab nim no cov Neeg Nifais tej kev kub ntxhov muaj hnyav, thiab yeej tsis muaj kev uas lawv yuav dim tau ntawm lawv tej tes, vim cov Neeg Lamas tau vij lawv txhua txhia sab.\n\n6 Thiab tau muaj tias cov neeg tau pib yws yws rau vaj ntxwv vim lawv tej kev kub ntxhov; thiab lawv tau pib xav mus tawm tsam rog nrog lawv. Thiab lawv tau xeeb txob vaj ntxwv heev nrog lawv tej lus yws; yog li ntawd nws tau pub rau lawv kom lawv mus ua raws li lawv tej kev xav.\n\n7 Thiab lawv tau sib sau tuaj ua ke dua, thiab hnav lawv tej ris tsho tua rog, thiab tau tawm mus tawm tsam cov Neeg Lamas mus raws kom lawv khiav tawm ntawm lawv thaj av mus.\n\n8 Thiab tau muaj tias cov Neeg Lamas tau kov yeej lawv, thiab tau tav lawv rov qab, thiab tau tua lawv ntau leej.\n\n9 Thiab nim no tau muaj ib qho kev nyuaj siab thiab kev quaj ntsuag kua muag los loj nyob hauv Leehais cov neeg, tej poj ntsuam quaj ntsuag rau lawv tej txiv, tej tub thiab tej ntxhais quaj ntsuag rau lawv txiv, thiab tej kwv tij quaj ntsuag rau tej kwv tij.\n\n10 Nim no tau muaj poj ntsuam coob heev nyob hauv thaj av, thiab lawv tau quaj heev ib hnub dhau ib hnub, vim txoj kev ntshai heev txog cov Neeg Lamas tau los rau saum lawv.\n\n11 Thiab tau muaj tias lawv tej kev quaj tsis tu ncua tau txhib Leehais cov neeg uas seem tshuav kom npau taws rau cov Neeg Lamas; thiab lawv tau rov qab mus ua rog dua, tiam sis lawv raug muab tav rov qab los dua, raug poob tsam ntau.\n\n12 Muaj tseeb tiag, lawv tau rov mus dua uas yog zaum peb, thiab tau raug ib yam nkaus li qub; thiab cov uas tsis raug tuag tau rov qab los dua rau tom lub nroog Nifais.\n\n13 Thiab lawv tau txo lawv hwj chim mus ti nkaus hauv tej plua av, muab lawv tus kheej ywj rau tus quab ua tauj ua qhev, cia lawv tus kheej raug ntaus, thiab raug tav mus rau ub rau no, thiab raug ris nra hnyav, raws li lawv tej yeeb ncuab siab nyiam.\n\n14 Thiab lawv twb tau txo lawv hwj chim qis hauv kev txo hwj chim; thiab lawv tau quaj thov heev kawg rau Vajtswv; muaj tseeb tiag, lawv tau quaj tag hnub li rau lawv tus Vajtswv xwv kom nws yuav coj lawv dim ntawm lawv tej kev txom nyem.\n\n15 Thiab nim no tus Tswv hnov lawv tej lus quaj thov qeeb vim yog lawv tej kev tsis ncaj ncees; txawm li ntawd los tus Tswv tau hnov lawv tej lus quaj thov, thiab tau pib ua rau cov Neeg Lamas tej siab kom mos muag ces lawv tau pib txo kom lawv tej nra hnyav sib me ntsis tuaj; tiam sis tus Tswv tsis tau pom zoo coj lawv dim ntawm txoj kev ua qhev.\n\n16 Thiab tau muaj tias lawv tau maj mam pib vam meej nyob hauv thaj av, thiab tau pib cog noob qoob loos nplua mias ntau ntxiv, thiab yug tej pab tsiaj, thiab tsiaj txhu, ces lawv thiaj tsis tau nyiaj tshaib yoo nqhis.\n\n17 Nim no tau muaj ib co poj niam coob, coob dua li muaj txiv neej; yog li ntawd vaj ntxwv Leehais tau txib tias txhua tus txiv neej yuav tsum tau faib kev pab rau tej poj ntsuam thiab lawv tej me nyuam, xwv kom lawv yuav tsis piam sij nrog kev tshaib; thiab lawv tau ua li no vim yog lawv cov neeg coob uas tau raug tuag lawm.\n\n18 Nim no Leehais cov neeg tau sau ua ib ke ntau npaum li yuav ua tau, thiab tau saib xyuas lawv tej qoob loos thiab lawv tej pab tsiaj;\n\n19 Thiab tus vaj ntxwv twb tsis kam nws tus kheej nyob sab ntsa loog sab nraud, tsuas yog nws coj nws tej tub zov nyas nrog nws xwb, ntshai ntshis tias tsam muaj tej yam dab tsi es tsam nws ho poob mus rau hauv cov Neeg Lamas tes.\n\n20 Thiab nws tau kom nws cov neeg yuav tsum zov thaj av ib puag ncig, saib los ntawm tej yam dab tsi es lawv thiaj txhom tau cov pov thawj uas tau khiav mus rau hauv hav zoov, cov uas tau nyiag cov Neeg Lamas tej ntxhais, thiab uas tau txob ib qho kev puas tsuaj loj los rau saum lawv.\n\n21 Vim lawv tau xav txhom lawv xwv kom lawv yuav tau rau txim rau lawv; vim lawv tau los rau hauv thaj av Nifais thaum tsaus ntuj, thiab tau ris lawv tej qoob loos thiab lawv tej khoom muaj nuj nqis ntau yam mus lawm; yog li ntawd lawv thiaj tau zov tos lawv.\n\n22 Thiab tau muaj tias tsis tau muaj kev sib thab nyob nruab nrab ntawm cov Neeg Lamas thiab Leehais cov neeg ntxiv lawm, mus txog ntua thaum lub sij hawm uas Amoos thiab nws cov kwv tij tau tuaj rau hauv thaj av.\n\n23 Thiab tus vaj ntxwv tau nyob sab rooj vag sab nraud ntawm lub nroog nrog nws tus tub zov kev, tau nrhiav pom Amoos thiab nws cov kwv tij; thiab xav tias lawv yog Nau-as cov pov thawj yog li ntawd nws tau kom lawv raug txhom thiab khi, thiab muab pov rau hauv qhov taub. Thiab yog tias lawv yog Nau-as cov pov thawj ces ntshe nws twb yuav tau ua kom lawv raug muab ua kom tuag.\n\n24 Tiam sis thaum uas nws nrhiav pom tias lawv tsis yog, tiam sis lawv yog nws cov kwv tij, thiab tau tuaj nram thaj av Xalahelas tuaj, nws tau xyiv fab heev kawg nkaus li.\n\n25 Nim no vaj ntxwv Leehais tau xa, ua ntej Amoos tuaj, ib pab neeg tsawg mus nrhiav thaj av Xalahelas; tiam sis lawv nrhiav tsis tau nws, thiab lawv tau poob zoo rau tom hav zoov.\n\n26 Txawm li ntawd los, lawv nrhiav tau ib thaj av uas muaj neeg nyob; muaj tseeb tiag, ib thaj av uas tau muaj pob txha qhuav npog saud; muaj tseeb tiag, ib thaj av uas tau muaj neeg nyob thiab tau raug puas tsuaj tas lawm; thiab lawv, tau xav tias nws yog thaj av Xalahelas, tau rov qab los rau thaj av Nifais, tau los txog tej ciam teb ntawm thaj av ua ntej ob peb hnub Amoos tuaj.\n\n27 Thiab lawv tau coj ib phau ceev xwm txheej nrog lawv los, twb yog ib phau ceev xwm txheej ntawm cov neeg uas lawv nrhiav tau tej pob txha; thiab nws tau raug muab sau rau saum tej phiaj quav hlau.\n\n28 Thiab nim no Leehais rov qab xyiv fab dua thaum kawm paub los ntawm Amoos lub qhov ncauj tias vaj ntxwv Mauxiyas muaj ib qho txiaj ntsim los ntawm Vajtswv, los ntawm qhov ntawd nws muaj peev xwm txhais tau tej lus sau li ntawd; muaj tseeb tiag, thiab Amoos los kuj zoo siab tib yam thiab.\n\n29 Tiam sis Amoos thiab nws cov kwv tij tau muaj kev tu siab vim coob coob leej ntawm lawv cov kwv tij tau raug tua lawm;\n\n30 Thiab tias vaj ntxwv Nau-as thiab nws cov pov thawj tseem tau ua kom cov neeg ua ntau yam kev txog txhaum thiab tej kev tsis ncaj ncees tawm tsam Vajtswv; thiab lawv kuj tau tu siab rau Anpinadais txoj kev tuag; thiab rau Amas txoj kev ncaim thiab cov neeg uas tau nrog nws mus lawm, cov uas tau tsa Vajtswv ib lub koom txoos dhau los ntawm Vajtswv lub zog thiab lub hwj chim, thiab kev ntseeg rau tej lus uas Anpinadais tau hais lawm.\n\n31 Muaj tseeb tiag, lawv tau nyuaj siab rau lawv txoj kev ncaim mus, vim lawv tsis paub tias lawv tau khiav ua qhov twg lawm. Nim no lawv yuav tau zoo siab hlo koom nrog lawv, vim lawv tus kheej los twb tau khi ib lo lus nrog Vajtswv ua hauj lwm rau nws thiab coj nws tej lus txib.\n\n32 Thiab nim no txij li thaum Amoos tuaj, vaj ntxwv Leehais kuj tau khi ib lo lus nrog Vajtswv, thiab kuj muaj coob leej ntawm nws cov neeg thiab, yuav ua hauj lwm rau nws thiab coj nws tej lus txib.\n\n33 Thiab tau muaj tias vaj ntxwv Leehais thiab coob leej ntawm nws cov neeg tau xav ua kev cai raus dej; tiam sis tsis tau muaj leej twg uas nyob hauv thaj av uas muaj txoj cai los ntawm Vajtswv. Thiab Amoos tsis kam ua yam no, xav tias nws tus kheej yog ib tug tub qhe tsis tsim nyog.\n\n34 Yog li ntawd lub sij hawm ntawd lawv tsis tau tsa ib lub koom txoos rau lawv, tos ntsoov rau tus Tswv tus Ntsuj Plig. Nim no lawv tau xav rais los mus zoo li Amas thiab nws cov kwv tij, cov uas tau khiav mus rau hauv hav zoov.\n\n35 Lawv tau xav ua kev cai raus dej kom ua ib qho tim khawv thiab ua ib qho pov thawj tias lawv txaus siab ua hauj lwm rau Vajtswv nrog tag nrho lawv tej siab; txawm li ntawd los lawv tseem tau ncua lub sij hawm; thiab ib zag txog lawv txoj kev ua kev cai raus dej mam muab nyob tom qab no.\n\n36 Thiab nim no tag nrho Amoos, thiab nws cov neeg, thiab vaj ntxwv Leehais thiab nws cov neeg tej kev kawm, yog yuav coj lawv dim tawm ntawm cov Neeg Lamas tes thiab tawm ntawm txoj kev poob cev qhev.\n\n", "mosiah 22": "[center][font_size=26]Tshooj 22[/font_size][/center]\n\n[i]Tswv yim tau npaj rau cov neeg kom dim ntawm cov Neeg Lamas txoj kev ua qhev—Cov Neeg Lamas raug ua kom qaug cawv—Cov neeg khiav dim, rov qab los rau Xalahelas, thiab tau los zwm rau vaj ntxwv Mauxiyas. Kwv yees li 121–120 xyoo ua ntej yug Yexus.[/i]\n\n1 Thiab nim no tau muaj tias Amoos thiab vaj ntxwv Leehais tau pib sab laj nrog cov neeg saib lawv yuav ua li cas thiaj coj tau lawv dim ntawm txoj kev ua qhev; thiab lawv kuj tau kom tag nrho cov neeg yuav tsum sib sau lawv tus kheej tuaj ua ke; thiab lawv tau ua li no xwv kom lawv yuav tau lub suab ntawm cov neeg txog qhov xwm ntawd.\n\n2 Thiab tau muaj tias lawv nrhiav tsis tau kev yuav coj lawv dim tau ntawm txoj kev ua qhev, tsuas yog yuav coj lawv tej poj niam thiab me nyuam, thiab lawv tej pab tsiaj, thiab lawv tej tsiaj txhu, thiab lawv tej tsev pheeb suab ntaub, thiab ncaim mus rau hauv hav zoov; vim cov Neeg Lamas muaj coob heev, nws yuav mus tsis tau yog Leehais cov neeg yuav tawm tsam nrog lawv, xav tias coj lawv dim ntawm txoj kev ua qhev los ntawm rab ntaj.\n\n3 Nim no tau muaj tias Khede-oos tau mus thiab tau sawv ntawm vaj ntxwv xub ntiag, thiab tau hais rau nws tias: Nim no Au vaj ntxwv es, koj twb tau mloog kuv tej lus ntau zaus los txog nim no thaum uas peb tseem tau nrog peb cov kwv tij, cov Neeg Lamas sib ceg.\n\n4 Thiab nim no Au vaj ntxwv es, yog tias koj nrhiav tsis pom tias kuv yog ib tug tub qhe tsis tsim nqi, los sis yog koj tau mloog kuv tej lus hlo li los txog nim no, thiab lawv tau yog kev pab rau koj, yog li ntawd kuv xav kom koj yuav mloog rau kuv cov lus zaum no, thiab kuv yuav ua koj tus tub qhe thiab coj cov neeg no tawm ntawm txoj kev ua qhev.\n\n5 Thiab vaj ntxwv tau cia rau nws kom nws hais lus. Thiab Khede-oos tau hais rau nws tias:\n\n6 Saib seb txoj kev tom qaum tsev, mus nraum sab ntsa loog, uas nyob ntawm lub nroog sab nraud. Cov Neeg Lamas, los sis cov Neeg Lamas cov tub zov kev, qaug cawv thaum tsaus ntuj; yog li ntawd cia peb xa xov mus rau tag nrho cov neeg no kom lawv sau lawv tej tsiaj thiab tej tsiaj txhu los ua ke, xwv kom lawv yuav tav lawv cov no mus rau hauv hav zoov thaum tsaus ntuj.\n\n7 Thiab kuv yuav mus raws li koj lo lus txib thiab them se cawv txiv hmab zaum kawg rau cov Neeg Lamas, thiab lawv yuav qaug cawv; thiab peb yuav mus txoj kev uas tsis muaj neeg paub uas nyob sab laug ntawm lawv lub yeej thaum lawv qaug cawv thiab tsaug zog lawm.\n\n8 Ces li no peb yuav mus nrog peb tej poj niam thiab tej me nyuam, peb tej tsiaj, thiab peb tej tsiaj txhu mus rau hauv hav zoov; thiab peb yuav khiav mus rau ib cheeb tsam thaj av Sailos.\n\n9 Thiab tau muaj tias vaj ntxwv tau mloog rau Khede-oos tej lus.\n\n10 Thiab vaj ntxwv Leehais tau kom nws cov neeg yuav tsum sau lawv tej tsiaj ua ke; thiab nws tau xa se cawv txiv hmab mus rau cov Neeg Lamas; thiab nws kuj xa cawv txiv hmab ntau ntxiv, zoo li ib qho khoom plig rau lawv; thiab lawv tau haus tej cawv uas vaj ntxwv Leehais tau xa mus rau lawv yam qhuas ntxhias.\n\n11 Thiab tau muaj tias vaj ntxwv Leehais cov neeg tau khiav thaum tsaus ntuj mus rau hauv hav zoov nrog lawv tej tsiaj thiab lawv tej tsiaj txhu, thiab lawv tau mus rau ib cheeb tsam ntawm thaj av Sailos hauv hav zoov, thiab tau lem lawv txoj kev mus rau thaj av Xalahelas, yog raug coj los ntawm Amoos thiab nws cov kwv tij.\n\n12 Thiab lawv tau nqa tag nrho lawv tej kub, thiab tej nyiaj dawb, thiab lawv tej khoom uas muaj nuj nqis, tej uas lawv yuav ris taus, thiab lawv tej khoom noj nrog lawv, mus rau hauv hav zoov; thiab lawv rau siab ntso lawv txoj kev tsiv.\n\n13 Thiab tom qab uas tau ntau hnub nyob hauv hav zoov lawm lawv tau los txog hauv thaj av Xalahelas, thiab tau koom nrog Mauxiyas cov neeg, thiab tau rais los ua cov zwm rau nws.\n\n14 Thiab tau muaj tias Mauxiyas tos txais lawv nrog txoj kev xyiv fab; thiab nws kuj tau txais lawv tej ceev xwm txheej, thiab tej ceev xwm txheej uas Leehais cov neeg nrhiav tau.\n\n15 Thiab nim no tau muaj tias thaum cov Neeg Lamas tau nrhiav pom tias Leehais cov neeg tau khiav tawm ntawm thaj av thaum tsaus ntuj lawm, ces lawv tau xa ib pab tub rog mus rau hauv hav zoov mus caum lawv;\n\n16 Thiab tom qab uas lawv tau caum lawv tau ob hnub lawm, lawv tsis muaj cuab kav taug lawv tej hneev taw ntxiv lawm; yog li ntawd lawv tau poob zoo nyob hauv hav zoov.\n\n", "mosiah 23": "Ib zag txog Amas thiab tus Tswv cov neeg, uas tau raug raws khiav mus rau hauv hav zoov los ntawm vaj ntxwv Nau-as cov neeg.\n\nMuaj nyob hauv tshooj 23 thiab 24.\n\n[center][font_size=26]Tshooj 23[/font_size][/center]\n\n[i]Amas tsis kam ua vaj ntxwv—Nws ua hauj lwm li ib tug pov thawj hlob—Tus Tswv qhuab nws cov neeg, thiab cov Neeg Lamas tuaj kav thaj av Helas—Amuloos, tus thawj ntawm Vaj ntxwv Nau-as cov pov thawj phem, kav sab hauv cov Neeg Lamas tus huab tais. Kwv yees li 145–121 xyoo ua ntej yug Yexus.[/i]\n\n1 Nim no Amas, tau raug tus Tswv ceeb toom tias vaj ntxwv Nau-as cov tub rog yuav tuaj tawm tsam lawv, thiab tau ua kom nws cov neeg paub, yog li ntawd lawv tau sau lawv tej pab tsiaj los ua ke, thiab tau muab lawv tej qoob loos, thiab tau ncaim mus rau hauv hav zoov ua ntej vaj ntxwv Nau-as cov tub rog.\n\n2 Thiab tus Tswv tau txhawb lawv lub dag lub zog, xwv kom vaj ntxwv Nau-as cov neeg yuav tsis muaj peev xwm tuaj caum tau lawv rhuav kom lawv puas tsuaj.\n\n3 Thiab lawv tau khiav yim hnub mus rau hauv hav zoov.\n\n4 Thiab lawv tau los txog ib thaj av, muaj tseeb tiag, twb yog ib thaj av zoo nkauj heev thiab zoo nyob heev, ib thaj av uas muaj dej huv huv.\n\n5 Thiab lawv tau rub lawv tej tsev pheeb suab ntaub, thiab tau pib ua liaj teb, thiab tau pib ua vaj tse; muaj tseeb tiag, lawv tau nquag, thiab tau ua hauj lwm tas zog mus li.\n\n6 Thiab cov neeg tau xav kom Amas ua lawv tus vaj ntxwv, vim nws cov neeg tau nyiam nws.\n\n7 Tiam sis nws tau hais rau lawv tias: Saib seb, nws tsis tsim nyog tias peb yuav tsum muaj ib tug vaj ntxwv; vim tus Tswv tau hais li no: Nej yuav tsum tsis txhob saib ib tug siab dua li lwm tus, los sis ib tug tsis txhob xav tias nws zoo dua li lwm tus; yog li ntawd kuv hais rau nej tias tsis tsim nyog tias nej yuav tsum muaj ib tug vaj ntxwv.\n\n8 Txawm li ntawd los, yog nws mus tau tias nej yuav muaj tej neeg ncaj ncees tsis tu ncua los ua nej tej vaj ntxwv nws yeej zoo rau nej muaj tau ib tug vaj ntxwv.\n\n9 Tiam sis nco qab ntsoov txoj kev tsis ncaj ntawm vaj ntxwv Nau-as thiab nws cov pov thawj; thiab kuv tus kheej tau raug mag hauv ib roog ntxiab, thiab tau ua ntau yam uas qias nyob ntawm tus Tswv lub qhov muag, uas tau ua rau kuv hloov siab lees txim mob heev;\n\n10 Txawm li ntawd los, tom qab uas muaj ntau yam kev txom nyem, tus Tswv tau hnov kuv tej lus quaj thov, thiab tau teb kuv tej lus thov, thiab tau muab kuv ua ib rab cuab yeej nyob hauv nws tes coj nej coob leej los paub txog nws qhov tseeb.\n\n11 Txawm li ntawd los, qhov no kuv tsis tau khav, vim kuv tsis tsim nyog yuav khav txog kuv tus kheej.\n\n12 Thiab nim no kuv hais rau nej tias, nej tau raug kav tsis ncaj los ntawm vaj ntxwv Nau-as, thiab tau ua tauj ua qhev rau nws thiab nws cov pov thawj, thiab tau raug coj mus rau hauv txoj kev tsis ncaj ncees los ntawm lawv; yog li ntawd nej tau raug khi nrog txoj kev tsis ncaj ncees tej hlua.\n\n13 Thiab nim no thaum nej tau raug coj dim los ntawm Vajtswv lub hwj chim tawm ntawm tej hlua no; muaj tseeb tiag, twb tawm ntawm vaj ntxwv Nau-as thiab nws cov neeg tes, thiab kuj dim ntawm txoj kev tsis ncaj ncees tej hlua, yog li ntawd kuv xav kom nej yuav nyob ruaj nrees hauv txoj kev ywj siab no uas nej tau raug ua kom nyob ywj siab, thiab kom nej tsis txhob cia siab rau ib tug neeg twg los ua ib tug vaj ntxwv kav nej.\n\n14 Thiab tsis txhob cia siab rau ib tug twg los ua nej tus xib hwb los sis tus qhuab qhia, tsuas yog nws yog ib tug neeg ntawm Vajtswv, taug ntshis nws tej kev thiab coj nws tej lus txib xwb.\n\n15 Amas tau qhia nws cov neeg li no, tias txhua tus neeg yuav tsum hlub nws tej kwv tij zej zog ib yam li nws tus kheej, xwv kom tsis txhob muaj kev sib cav sib ceg nyob hauv lawv.\n\n16 Thiab nim no, Amas tau yog lawv tus pov thawj hlob, nws tau yog tus tsim lawv lub koom txoos.\n\n17 Thiab tau muaj tias tsis muaj leej twg txais tau txoj cai los tshaj tawm los sis qhuab qhia tsuas yog los ntawm Vajtswv dhau los ntawm nws xwb. Yog li ntawd nws tau tsa tag nrho lawv cov pov thawj thiab tag nrho lawv tej xib hwb; thiab tsis tau tsa ib tug twg tsuas yog lawv cov uas yog neeg ncaj ncees xwb.\n\n18 Yog li ntawd lawv tau saib xyuas lawv cov neeg, thiab tau qhia lawv tej yam txog txoj kev ncaj ncees.\n\n19 Thiab tau muaj tias lawv tau pib huaj vam heev nyob rau hauv thaj av; thiab lawv tau hu thaj av ua Helas.\n\n20 Thiab tau muaj tias lawv tau zeej noob thiab huaj vam heev nyob hauv thaj av Helas; thiab lawv tau ua ib lub nroog, uas lawv tau muab hu ua nroog Helas.\n\n21 Txawm li ntawd los, tus Tswv pom tias tsim nyog qhuab qhia nws cov neeg; muaj tseeb tiag, nws sim lawv tej kev ua siab ntev thiab lawv tej kev ntseeg.\n\n22 Txawm li ntawd los—tus uas muab nws txoj kev cia siab tso rau nws tus ntawd yuav raug tsa sawv nyob rau hnub kawg. Muaj tseeb tiag, thiab yuav muaj li rau cov neeg no.\n\n23 Vim saib seb, kuv qhia rau nej paub tias lawv tau raug coj mus rau hauv txoj kev poob cev qhev, thiab tsis muaj leej twg yuav muaj peev xwm tso tau lawv dim tiam sis tsuas yog tus Tswv lawv tus Vajtswv xwb, muaj tseeb tiag, twb yog Anplaham thiab Ixaj thiab Yakhauj tus Vajtswv.\n\n24 Thiab tau muaj tias nws tau tso lawv dim, thiab tau ua rau lawv pom nws lub hwj chim uas loj kawg nkaus, thiab lawv tej kev zoo siab mas ntau kawg li.\n\n25 Vim saib seb, tau muaj tias thaum lawv tseem nyob hauv thaj av Helas, muaj tseeb tiag, nyob hauv lub nroog Helas, thaum tseem tab tom ua teb ib ncig, saib seb ib pab tub rog ntawm cov Neeg Lamas tau tuaj nyob hauv tej ciam teb ntawm thaj av.\n\n26 Nim no tau muaj tias Amas cov kwv tij tau khiav ntawm lawv tej teb, thiab tau sib sau tuaj ua ke rau hauv lub nroog Helas; thiab lawv tau txhawj ntshai heev vim txoj kev cov Neeg Lamas tshwm tuaj.\n\n27 Tiam sis Amas tau tawm mus thiab tau sawv nrog lawv, thiab yaum lawv tias kom lawv tsis txhob txhawj ntshai, tiam sis lawv yuav tsum nco ntsoov tus Tswv lawv tus Vajtswv thiab nws yeej yuav pab lawv.\n\n28 Yog li ntawd lawv tau tsum lawv tej kev ntshai, thiab tau pib quaj thov rau tus Tswv kom nws yuav nplij cov Neeg Lamas tej siab, xwv kom lawv yuav tseg lawv, thiab lawv tej poj niam, thiab lawv tej me nyuam txoj sia.\n\n29 Thiab tau muaj tias tus Tswv tau nplij cov Neeg Lamas tej siab. Thiab Amas thiab nws cov kwv tij tau tawm mus thiab coj lawv tus kheej mus rau hauv lawv tes; thiab cov Neeg Lamas tau txais thaj av ntawm Helas ua lawv tug.\n\n30 Nim no cov Neeg Lamas tej tub rog, uas tau raws vaj ntxwv Leehais cov neeg qab, tau poob zoo rau hauv hav zoov tau ntau hnub.\n\n31 Thiab saib seb, lawv nrhiav tau vaj ntxwv Nau-as cov pov thawj, nyob hauv ib qho chaw uas lawv hu ua Amuloos; thiab lawv tau pib muab thaj av Amuloos ua lawv tug thiab tau pib ua liaj teb.\n\n32 Nim no tus thawj coj ntawm cov pov thawj npe hu ua Amuloos.\n\n33 Thiab tau muaj tias Amuloos tau thov cov Neeg Lamas; thiab nws kuj tau xa lawv tej poj niam, uas yog cov Neeg Lamas tej ntxhais, mus thov lawv cov nus, xwv kom lawv tsis txhob ua kom lawv cov txiv puas tsuaj.\n\n34 Thiab cov Neeg Lamas tau muaj kev hlub rau Amuloos thiab nws cov kwv tij, thiab tsis tau ua kom lawv puas tsuaj, vim yog lawv tej poj niam.\n\n35 Thiab Amuloos thiab nws cov kwv tij tau koom nrog cov Neeg Lamas, thiab lawv tau yos nyob hauv hav zoov nrhiav thaj av Nifais thaum lawv nrhiav pom thaj av Helas, uas Amas thiab nws cov kwv tij nyob.\n\n36 Thiab tau muaj tias cov Neeg Lamas tau cog lus rau Amas thiab nws cov kwv tij tias, yog lawv yuav qhia txoj kev uas coj mus rau thaj av Nifais rau lawv ces lawv yuav pub lawv txoj sia thiab txoj kev ywj siab rau lawv.\n\n37 Tiam sis tom qab uas Amas tau qhia txoj kev uas coj mus rau thaj av Nifais rau lawv tas lawm cov Neeg Lamas txawm tsis ceev lawv tej lus cog; tiam sis lawv tso tub zov kev rau ib puag ncig thaj av Helas, zov Amas thiab nws cov kwv tij.\n\n38 Thiab lawv cov uas seem tshuav tau mus rau tom thaj av Nifais; thiab ib feem ntawm lawv tau rov qab mus rau thaj av Helas, thiab kuj tau coj cov tub zov nyas uas raug tseg rau hauv thaj av tej poj niam thiab tej me nyuam nrog lawv.\n\n39 Thiab cov Neeg Lamas tus vaj ntxwv tau pub rau Amuloos kom nws ua ib tug vaj ntxwv thiab ib tug kav rau saum nws cov neeg, uas tau nyob hauv thaj av Helas; txawm li ntawd los nws yuav tsis muaj hwj chim ua dab tsi uas tsis raws li cov Neeg Lamas tus vaj ntxwv lub siab nyiam.\n\n", "mosiah 24": "[center][font_size=26]Tshooj 24[/font_size][/center]\n\n[i]Amuloos tsim txom Amas thiab nws cov neeg—Lawv yuav raug tua pov tseg yog tias lawv thov Vajtswv—Tus Tswv ua rau lawv tej nra sib—Nws coj lawv dim ntawm txoj kev poob cev qhev, thiab lawv rov qab los rau Xalahelas. Kwv yees li 145–120 xyoo ua ntej yug Yexus.[/i]\n\n1 Thiab tau muaj tias Amuloos raug cov Neeg Lamas tus vaj ntxwv tej qhov muag nyiam; yog li ntawd, cov Neeg Lamas tus vaj ntxwv tau pub rau nws thiab nws cov kwv tij kom lawv yuav xaiv tsa tej xib hwb rau nws cov neeg, muaj tseeb tiag, rau saum cov neeg uas nyob hauv thaj av Seloos, thiab hauv thaj av Sailos, thiab hauv thaj av Amuloos.\n\n2 Vim cov Neeg Lamas tau tag nrho cov thaj av no los ua lawv tug; yog li ntawd, cov Neeg Lamas tus vaj ntxwv tau xaiv tsa vaj ntxwv kav tag nrho tej thaj av no huv tib si.\n\n3 Thiab nim no cov Neeg Lamas tus vaj ntxwv lub npe hu ua Lamas, raug hu mus raws li nws txiv lub npe; thiab yog li ntawd nws thiaj hu ua vaj ntxwv Lamas. Thiab nws tau ua vaj ntxwv kav ib co neeg coob.\n\n4 Thiab nws tau xaiv tsa xib hwb los ntawm Amuloos cov kwv tij nyob rau txhua thaj av uas nws cov neeg nyob; thiab yog li no Nifais yam lus thiaj tau pib raug muab qhia nyob thoob plaws hauv cov Neeg Lamas.\n\n5 Thiab lawv yog ib cov neeg ib leeg ua phooj ywg rau ib leeg; txawm li ntawd los lawv tsis paub Vajtswv; thiab Amuloos cov kwv tij los yeej tsis qhia lawv ib yam dab tsi txog tus Tswv lawv tus Vajtswv, thiab tsis qhia Mauxes txoj kev cai; lawv kuj tsis qhia Anpinadais tej lus rau lawv thiab;\n\n6 Tiam sis lawv tau qhia lawv kom lawv yuav tsum khaws lawv tej phau ceev xwm txheej, thiab tias kom lawv ib leeg yuav sau ntawv rau ib leeg.\n\n7 Thiab li no cov Neeg Lamas tau pib nplua nuj, thiab tau pib ib leeg ua luam rau ib leeg thiab tau pib loj hlob zoo, thiab tau pib ua ib cov neeg txawj ntxias thiab txawj ntse, yog rau txoj kev txawj ntse ntawm lub ntiaj teb, muaj tseeb tiag, ib cov neeg txawj dag ntxias heev, nyiam ua txhua yam kev phem thiab tub sab, tsuas yog tseg kiag hauv lawv cov kwv tij xwb.\n\n8 Thiab nim no tau muaj tias Amuloos tau pib siv cai rau saum Amas thiab nws cov kwv tij, thiab tau pib tsim txom nws, thiab ua kom nws cov me nyuam yuav tsum tsim txom lawv cov me nyuam.\n\n9 Vim Amuloos tau paub Amas, tias nws tau yog vaj ntxwv cov pov thawj ib tug, thiab nws yog tus uas ntseeg Anpinadais tej lus thiab tau raug raws tawm ntawm vaj ntxwv xub ntiag, thiab yog li ntawd nws tau npau taws rau nws; nws raug ywj rau ntawm vaj ntxwv Lamas, tiam sis nws tseem tau siv cai rau saum lawv, thiab muab tej hauj lwm rau lawv, thiab tso tej neeg saib hauj lwm zov lawv.\n\n10 Thiab tau muaj tias lawv tej kev txom nyem hnyav heev li uas lawv tau pib quaj sib sib zog thov Vajtswv.\n\n11 Thiab Amuloos tau txib lawv tias lawv yuav tsum tsum lawv tej kev quaj thov; thiab nws tau tso tub zov kev zov lawv saib xyuas lawv, tias yog nrhiav pom leej twg hu Vajtswv yuav tsum raug ua kom tuag.\n\n12 Thiab Amas thiab nws cov neeg thiaj tsis tsa lawv tej suab rau tus Tswv lawv tus Vajtswv, tiam sis tau nchuav lawv tej siab tej ntsws rau nws; thiab nws twb paub txog tej kev xav ntawm lawv tej siab.\n\n13 Thiab tau muaj tias tus Tswv lub suab tau los rau lawv nyob hauv lawv tej kev txom nyem, hais tias: Cia li tsa nej tej taub hau thiab cia li zoo siab, vim kuv paub txog tej lus sib khi uas nej tau khi rau kuv lawm; thiab kuv yuav sib khi lus nrog kuv cov neeg thiab coj lawv dim ntawm txoj kev poob cev qhev.\n\n14 Thiab kuv kuj yuav ua rau tej nra uas nyob saum nej tej xub pwg kom yooj yim, xwv kom nej yuav tsis hnov tias lawv nyob saum nej nraub qaum, thaum uas nej tseem poob cev qhev; thiab kuv yuav ua li no xwv kom nej yuav sawv ua tim khawv rau kuv txij li no mus, thiab xwv kom nej yuav paub tseeb tias kuv, tus Tswv uas yog Vajtswv, yeej los saib xyuas kuv cov neeg thaum lawv muaj kev txom nyem.\n\n15 Thiab nim no tau muaj tias tej nra hnyav uas raug tso saum Amas thiab nws cov kwv tij tau raug ua kom sib; muaj tseeb tiag, tus Tswv tau txhawb lawv lub dag lub zog ces lawv thiaj ris tau lawv tej nra hnyav sib sib, thiab lawv tau kam ua zoo siab hlo thiab ua siab ntev nyiaj rau tag nrho tej uas tus Tswv lub siab nyiam.\n\n16 Thiab tau muaj tias lawv txoj kev ntseeg thiab lawv txoj kev ua siab ntev nyiaj ntau kawg li ces tus Tswv lub suab tau rov qab los rau lawv dua, hais tias: Cia li zoo siab hlo, vim tag kis kuv yuav coj nej tawm ntawm txoj kev ua tauj ua qhev.\n\n17 Thiab nws tau hais rau Amas tias: Koj yuav tsum ua cov neeg no ntej, thiab kuv yuav mus nrog koj thiab coj cov neeg no tawm ntawm txoj kev poob cev qhev.\n\n18 Nim no tau muaj tias Amas thiab nws cov neeg tau sau lawv tej tsiaj ua ke thaum tsaus ntuj, thiab lawv tej qoob loos thiab; muaj tseeb tiag, lawv twb sau lawv tej pab tsiaj los ua ke tag nrho sij hawm ib hmos li.\n\n19 Thiab thaum sawv ntxov tus Tswv tau ua kom muaj ib qho kev tsaug zog heev los rau cov Neeg Lamas, muaj tseeb tiag, thiab tag nrho lawv tej neeg saib hauj lwm tau tsaug zog looj lom.\n\n20 Thiab Amas thiab nws cov neeg tau ncaim mus rau hauv hav zoov; thiab thaum lawv tau tsiv mus tau ib hnub lawm lawv tau rub lawv tej tsev pheeb suab ntaub rau hauv ib lub dawm, thiab lawv tau hu ua lub dawm Amas, vim nws tau coj lawv kev hauv hav zoov.\n\n21 Muaj tseeb tiag, thiab nyob rau hauv lub dawm Amas lawv tau nchuav lawv tej kev ua tsaug rau Vajtswv vim nws tau hlub tshua rau lawv, thiab tau ua yooj yim rau lawv tej nra hnyav, thiab tau coj lawv dim tawm ntawm txoj kev poob cev qhev, vim lawv tau nyob hauv txoj kev poob cev qhev, thiab yeej tsis muaj leej twg yuav tso tau lawv dim tsuas yog tus Tswv lawv tus Vajtswv xwb.\n\n22 Thiab lawv ua tsaug rau Vajtswv, muaj tseeb tiag, tag nrho lawv tej txiv neej thiab tag nrho lawv tej poj niam thiab tag nrho lawv tej me nyuam uas txawj hais lus tau tsa lawv tej suab qhuas lawv tus Vajtswv.\n\n23 Thiab nim no tus Tswv tau hais rau Amas tias: Koj maj thiab coj koj thiab cov neeg no tawm ntawm thaj av no, vim cov Neeg Lamas tau tsim lawm thiab tau caum koj qab; yog li ntawd koj cia li tawm ntawm thaj av no mus, thiab kuv yuav cheem cov Neeg Lamas rau ntawm lub dawm no xwv kom lawv yuav tuaj caum cov neeg no tsis tau ntxiv lawm.\n\n24 Thiab tau muaj tias lawv tau ncaim tawm ntawm lub dawm mus lawm, thiab pib lawv txoj kev tsiv rau hauv hav zoov.\n\n25 Thiab tom qab uas lawv tau mus rau hauv hav zoov tau kaum ob hnub lawm lawv tau los txog hauv thaj av Xalahelas; thiab vaj ntxwv Mauxiyas kuj tau tos txais lawv nrog txoj kev xyiv fab.\n\n", "mosiah 25": "[center][font_size=26]Tshooj 25[/font_size][/center]\n\n[i]Mules tej xeeb leej xeeb ntxwv los ua Neeg Nifais hauv Xalahelas—Lawv kawm txog Amas thiab Xeenas cov neeg—Amas ua kev cai raus dej rau Leehais thiab tag nrho nws cov neeg—Mauxiyas tso cai rau Amas rhawv Vajtswv lub Koom Txoos. Kwv yees li 120 xyoo ua ntej yug Yexus.[/i]\n\n1 Thiab nim no vaj ntxwv Mauxiyas tau kom tag nrho cov neeg yuav tsum tuaj sib sau ua ke.\n\n2 Nim no tsis muaj coob leej uas yog Nifais cov me nyuam, los sis tsis muaj coob leej cov uas yog Nifais tej xeeb leej xeeb ntxwv li, cov neeg hauv Xalahelas, uas yog Mules cov xeeb leej xeeb ntxwv, thiab cov uas tau nrog nws tuaj rau hauv hav zoov.\n\n3 Thiab tsis muaj Nifais cov neeg thiab Xalahelas cov neeg coob npaum li cov Neeg Lamas; muaj tseeb tiag, lawv twb tsis muaj ntau li ib nrab.\n\n4 Thiab nim no tag nrho cov Neeg Nifais tau tuaj sib txoos ua ke, thiab tag nrho cov neeg Xalahelas los ib yam, thiab lawv tau sib sau ua ke ua ob pab.\n\n5 Thiab tau muaj tias Mauxiyas tau nyeem, thiab raug ua kom nyeem, Xeenas cov ceev xwm txheej rau nws cov neeg; muaj tseeb tiag, nws tau nyeem Xeenas cov neeg tej ceev xwm txheej, txij li lub sij hawm lawv tau ncaim thaj av Xalahelas mus txog thaum lawv tau rov qab los.\n\n6 Thiab nws kuj tau nyeem txog Amas thiab nws cov kwv tij zaj, thiab tag nrho lawv tej kev txom nyem, txij li lub sij hawm thaum lawv ncaim thaj av Xalahelas mus txog lub sij hawm lawv tau rov qab los.\n\n7 Thiab nim no, thaum Mauxiyas tau nyeem tej ceev xwm txheej tag lawm, nws cov neeg uas tau nyob hauv thaj av tau muaj kev tau tej plhaw thiab xav tsis thoob li.\n\n8 Vim lawv tsis paub yuav xav li cas; vim thaum lawv tau pom cov uas tau raug tso dim ntawm txoj kev poob cev qhev lawv tau muaj kev xyiv fab heev puv npo.\n\n9 Thiab ntxiv, thaum lawv xav txog lawv cov kwv tij uas raug tua los ntawm cov Neeg Lamas lawv tau muaj kev tu siab puv npo, thiab twb tau poob ntau lub kua muag rau kev txom nyem.\n\n10 Thiab ntxiv, thaum lawv xav txog Vajtswv txoj kev zoo, thiab nws lub hwj chim uas tau coj Amas thiab nws cov kwv tij tawm ntawm cov Neeg Lamas tes thiab ntawm txoj kev poob cev qhev, lawv tau tsa lawv tej suab thiab ua Vajtswv tsaug.\n\n11 Thiab ntxiv, thaum lawv xav txog cov Neeg Lamas, uas yog lawv cov kwv tij, txog lawv tej kev txhaum thiab kev uas qias, lawv tau muaj kev mob thiab kev nkeeg puv npo rau txoj kev xav kom lawv tus kheej zoo.\n\n12 Thiab tau muaj tias cov me nyuam ntawm Amuloos thiab nws cov kwv tij, cov uas tau coj cov Neeg Lamas tej ntxhais los ua poj niam, tau tsis nyiam rau tej uas lawv txiv tau ua, thiab lawv yuav tsis hu npe mus raws li lawv ntxiv lawm, yog li ntawd lawv tau yuav Nifais lub npe los rau lawv, xwv kom lawv yuav raug hu ua Nifais cov me nyuam thiab kom raug suav nrog cov uas hu ua cov Neeg Nifais.\n\n13 Thiab nim no Xalahelas cov neeg tau los nrog cov Neeg Nifais, thiab ua li no los vim yog lub teb chaws tsis tau muab rau leej twg tiam sis tsuas yog rau cov uas yog Nifais xeeb leej xeeb ntxwv xwb.\n\n14 Thiab tau muaj tias thaum Mauxiyas tau hais lus thiab nyeem rau cov neeg tas lawm, nws tau xav kom Amas yuav tsum los hais lus rau cov neeg thiab.\n\n15 Thiab Amas tau hais rau lawv, thaum lawv sib txoos ua ke nyob hauv ib pab coob coob, thiab nws tau mus rau ib pab dhau ib pab, qhuab qhia rau cov neeg txog kev hloov siab lees txim thiab kev ntseeg tus Tswv.\n\n16 Thiab nws tau yaum Leehais thiab nws cov kwv tij tej neeg, tag nrho cov uas tau raug coj dim ntawm txoj kev poob cev qhev, kom lawv nco ntsoov tias nws twb yog tus Tswv uas tau tso lawv dim.\n\n17 Thiab tau muaj tias tom qab uas Amas tau qhia cov neeg ntau yam lawm, thiab tau tsum hais lus rau lawv lawm, vaj ntxwv Leehais tau xav ua kev cai raus dej; thiab tag nrho nws cov neeg los xav tau heev tias kom lawv raug muab ua kev cai raus dej thiab.\n\n18 Yog li ntawd, Amas tau mus rau hauv dej thiab tau muab lawv ua kev cai raus dej; muaj tseeb tiag, nws tau muab lawv ua kev cai raus dej mus raws li nws tau ua rau nws cov kwv tij nyob rau hauv cov dej Maumoos; muaj tseeb tiag, thiab txhua tus uas nws tau muab ua kev cai raus dej tau los zwm rau hauv Vajtswv lub koom txoos; thiab qhov no los vim yog lawv tej kev ntseeg rau Amas tej lus.\n\n19 Thiab tau muaj tias vaj ntxwv Mauxiyas tau pub rau Amas kom nws ua kom muaj tej koom txoos thoob plaws hauv thaj av Xalahelas; thiab pub nws muaj hwj chim tsa cov pov thawj thiab cov xib hwb rau txhua lub tsev koom txoos.\n\n20 Nim no tau ua li no vim tau muaj neeg coob heev uas ib tug xib hwb yuav kav lawv tag nrho tsis tag; thiab lawv los twb tsis muaj peev xwm hnov tau Vajtswv txoj lus tag nrho nyob rau hauv ib qhov chaw sab laj.\n\n21 Yog li ntawd lawv tau txoos lawv tuaj ua ke rau txawv pab pawg, uas hu ua tej tsev koom txoos; txhua lub tsev koom txoos muaj lawv tej pov thawj thiab lawv tej xib hwb, thiab txhua tus pov thawj qhuab qhia txoj lus raws li nws raug muab los rau nws los ntawm Amas lub qhov ncauj.\n\n22 Thiab li no, txawm tias tau muaj ntau lub tsev koom txoos los lawv yog tib lub koom txoos xwb, muaj tseeb tiag, twb yog Vajtswv lub koom txoos; vim yeej tsis tau qhia dab tsi rau hauv tag nrho tej tsev koom txoos tsuas yog kev hloov siab lees txim thiab kev ntseeg hauv Vajtswv xwb.\n\n23 Thiab nim no tau muaj xya lub tsev koom txoos nyob hauv thaj av Xalahelas. Thiab tau muaj tias cov uas xav muab Khetos, los sis Vajtswv lub npe los ris rau saum lawv, lawv tau los koom Vajtswv tej tsev koom txoos;\n\n24 Thiab lawv tau raug hu ua Vajtswv cov neeg. Thiab tus Tswv tau nchuav nws tus Ntsuj Plig los rau saum lawv, thiab lawv tau koob hmoov, thiab huaj vam nyob hauv thaj av.\n\n", "mosiah 26": "[center][font_size=26]Tshooj 26[/font_size][/center]\n\n[i]Coob tug mej zeej ntawm lub Koom Txoos raug cov tsis ntseeg coj mus rau kev txog txhaum—Amas tau raug cog lus muaj txoj sia nyob mus ib txhis—Cov uas hloov siab lees txim thiab ua kev cai raus dej tau txais kev zam txim—Cov mej zeej hauv Koom Txoos uas muaj txhaum yog leej twg hloov siab thiab lees txim rau Amas thiab tus Tswv yuav raug zam txim; tsis yog li ntawd ces lawv yuav raug rho tawm. Kwv yees li 120–100 xyoo ua ntej yug Yexus.[/i]\n\n1 Nim no tau muaj tias tau muaj coob leej ntawm tiam hluas uas tsis to taub vaj ntxwv Npeyamis tej lus, tseem yog me nyuam yaus thaum lub sij hawm nws tau hais rau nws cov neeg; thiab lawv tsis ntseeg lawv tej yawg koob tej kev li kev cai.\n\n2 Lawv tsis ntseeg yam uas tau hais txog txoj kev sawv hauv qhov tuag rov qab los ntawm cov tuag, thiab lawv kuj tsis ntseeg txog txoj kev Khetos yuav los.\n\n3 Thiab nim no vim lawv txoj kev tsis ntseeg lawv thiaj tsis muaj peev xwm to taub Vajtswv txoj lus; thiab lawv tej siab tau tawv qhwb qhawv.\n\n4 Thiab lawv tsis kam ua kev cai raus dej; thiab lawv kuj tsis kam koom nrog lub koom txoos. Thiab lawv tau yog ib cov neeg uas nrug nyob raws li lawv tej kev ntseeg, thiab tau ua twj ywm li ntawd mus li, twb nyob hauv lawv txoj kev txhaum thiab kev ntiaj teb; vim lawv tsis kam hu rau tus Tswv lawv tus Vajtswv.\n\n5 Thiab nim no nyob hauv Mauxiyas txoj kev kav teb kav chaw lawv twb tsis muaj coob li ib nrab ntawm Vajtswv cov neeg; tiam sis vim txoj kev tsis sib haum ntawm cov kwv tij lawv tau rais los muaj coob ntxiv tuaj.\n\n6 Vim tau muaj tias lawv tau coj yuam kev coob leej nrog lawv tej lus dag ntxias, cov uas nyob hauv koom txoos, thiab tau ua kom lawv ua txhaum ntau yam; yog li ntawd tau rais los tsim nyog tias cov uas tau ua txhaum, uas nyob hauv lub koom txoos, yuav tsum raug ntuas los ntawm lub koom txoos.\n\n7 Thiab tau muaj tias lawv tau raug coj los rau cov pov thawj, thiab tau coj los rau cov pov thawj los ntawm cov xib hwb; thiab cov pov thawj tau coj lawv los rau Amas, tus uas yog tus pov thawj hlob.\n\n8 Nim no vaj ntxwv Mauxiyas twb tau muab txoj cai rau Amas kav lub koom txoos.\n\n9 Thiab tau muaj tias Amas tsis tau paub txog lawv; tiam sis tau muaj coob tug tim khawv nkaug lawv; muaj tseeb tiag, cov neeg tau sawv thiab tau ua tim khawv txog lawv tej kev tsis ncaj ncees coob heev.\n\n10 Nim no twb tsis tau muaj ib yam zoo li no tshwm sim rau hauv lub koom txoos li, yav tas los lawm; yog li ntawd Amas tau ntxhov siab, thiab nws tau kom lawv yuav tsum raug coj mus cuag vaj ntxwv.\n\n11 Thiab nws tau hais rau vaj ntxwv tias: Saib seb, nov yog coob leej uas peb tau coj tuaj rau koj, cov uas tau raug lawv cov kwv tij ntxo; muaj tseeb tiag, thiab lawv tau raug coj tuaj ntawm ntau yam kev tsis ncaj ncees. Thiab lawv tsis kam hloov siab lees txim ntawm lawv tej kev tsis ncaj ncees; yog li ntawd peb tau coj lawv tuaj rau koj, xwv kom koj yuav txiav txim rau lawv raws li lawv tej kev txhaum.\n\n12 Tiam sis vaj ntxwv Mauxiyas tau hais rau Amas tias: Saib seb, kuv tsis txiav txim rau lawv; yog li ntawd kuv muab lawv rau hauv koj tes los txiav txim.\n\n13 Thiab nim no Amas tau ntxhov siab dua; thiab nws thiaj tau mus thiab thov tus Tswv saib nws yuav ua li cas txog yam xwm no, vim nws tau ntshai tias tsam nws yuav ua txhaum nyob ntawm Vajtswv lub qhov muag.\n\n14 Thiab tau muaj tias tom qab uas nws tau nchuav tag nrho nws lub siab rau Vajtswv lawm, tus Tswv lub suab tau los rau nws hais tias:\n\n15 Koj tau koob hmoov, Amas, thiab lawv cov uas tau ua kev cai raus dej nyob hauv cov dej Maumoos los tau koob hmoov. Koj tau koob hmoov vim yog koj txoj kev ntseeg heev rau kuv tus tub qhe Anpinadais tej lus xwb.\n\n16 Thiab lawv tau koob hmoov vim yog lawv tej kev ntseeg heev rau tej lus uas koj tau hais rau lawv xwb.\n\n17 Thiab koj tau koob hmoov vim koj tau tsa ib lub koom txoos nyob hauv cov neeg no; thiab lawv yuav raug loj hlob, thiab lawv yuav yog kuv cov neeg.\n\n18 Muaj tseeb tiag, cov neeg no uas txaus siab ris kuv lub npe tau koob hmoov; vim lawv yuav raug hu los ntawm kuv lub npe; thiab lawv yog kuv li.\n\n19 Thiab vim koj tau nug kuv txog cov uas ua txhaum, koj tau koob hmoov.\n\n20 Koj yog kuv tus tub qhe; thiab kuv khi lus rau koj tias koj yuav tau txoj sia nyob mus ib txhis; thiab koj yuav ua hauj lwm rau kuv thiab tawm mus nyob hauv kuv lub npe, thiab yuav sau kuv cov yaj los ua ke.\n\n21 Thiab nws tus uas yuav hnov kuv lub suab yuav yog kuv tus yaj; thiab koj yuav txais nws los rau hauv lub koom txoos, thiab kuv kuj yuav txais nws tib yam.\n\n22 Vim saib seb, lub no yog kuv lub koom txoos; tus uas ua kev cai raus dej yuav tsum ua kev cai raus dej rau txoj kev hloov siab lees txim. Thiab tus uas koj txais yuav tsum ntseeg hauv kuv lub npe; thiab kuv yuav zam txim dawb paug rau nws.\n\n23 Vim tus uas tau ris lub ntiaj teb no tej kev txog txhaum twb yog kuv; vim tus uas tsim lawv twb yog kuv; thiab kuv twb yog tus uas pub rau tus uas ntseeg mus txog thaum kawg ib qhov chaw nyob ntawm kuv sab xis.\n\n24 Vim saib seb, lawv yuav raug hu los ntawm kuv lub npe; thiab yog lawv paub kuv lawv yeej yuav tawm los, thiab yuav muaj ib qho chaw nyob mus ib txhis ntawm kuv sab xis.\n\n25 Thiab yuav tau muaj tias thaum suab raj nrov zaum ob thaum ntawd lawv cov uas ib txwm tsis paub kuv yuav tau tawm los thiab yuav sawv ntawm kuv xub ntiag.\n\n26 Thiab thaum ntawd lawv yuav paub tias kuv yog tus Tswv lawv tus Vajtswv, tias kuv yog lawv tus Txhiv Dim; tiam sis lawv yuav tsis raug txhiv kom dim.\n\n27 Thiab thaum ntawd kuv yuav lees rau lawv tias kuv yeej ib txwm tsis paub lawv; thiab lawv yuav ncaim mus rau hauv lub qhov cub uas cig mus ib txhis uas tau npaj rau tus dab thiab nws cov tim tswv.\n\n28 Yog li ntawd kuv hais rau koj, tias nws tus uas pheej tsis hnov kuv lub suab, koj tsis txhob txais rau hauv kuv lub koom txoos tib yam, vim kuv yuav tsis txais nws nyob rau thaum hnub kawg.\n\n29 Yog li ntawd kuv hais rau koj tias, Cia li mus; thiab tus uas ua txhaum rau kuv, koj yuav tsum txiav txim rau nws raws li tej kev txhaum uas nws tau ua lawm; thiab yog tias nws lees nws tej kev txhaum rau koj thiab kuv, thiab hloov siab lees txim tiag tiag ntawm nws lub siab, koj yuav tsum zam txim rau nws, thiab kuv los kuj yuav zam txim rau nws thiab.\n\n30 Muaj tseeb tiag, thiab npaum li kuv cov neeg yuav nquag hloov siab lees txim kuv yuav zam txim rau lawv tej kev txhaum uas lawv ua rau kuv.\n\n31 Thiab nej ib leeg kuj yuav tsum zam txim rau ib leeg rau nej tej kev txhaum; vim kuv hais tseeb rau koj tias, tus uas tsis zam txim rau nws tej kwv tij zej zog tej kev txhaum thaum nws hais tias nws hloov siab lees txim, tus ntawd tab tom coj nws tus kheej los mus raug txim tib yam nkaus.\n\n32 Nim no kuv hais rau koj tias, Cia li mus; thiab tus uas tsis kam hloov siab lees txim rau nws tej kev txog txhaum tsis txhob suav tus ntawd nrog kuv cov neeg; thiab yam no yuav tsum raug coj txij li lub sij hawm no mus.\n\n33 Thiab tau muaj tias thaum Amas tau hnov tej lus no nws tau muab lawv sau cia xwv kom nws yuav tau lawv, thiab xwv kom nws yuav txiav txim rau cov neeg ntawm lub koom txoos raws li Vajtswv tej lus txib.\n\n34 Thiab tau muaj tias Amas tau mus thiab tau txiav txim rau cov uas tau raug txhom ua kev tsis ncaj ncees, raws li tus Tswv txoj lus.\n\n35 Thiab cov uas tau hloov siab ntawm lawv tej kev txhaum thiab tau lees tej txim ntawd, nws tau muab lawv los xyaw nrog lub koom txoos cov neeg;\n\n36 Thiab cov uas tsis kam lees lawv tej kev txhaum thiab tsis hloov siab ntawm lawv tej kev tsis ncaj ncees, tus ntawd raug tsis muab xyaw nrog lub koom txoos cov neeg, thiab lawv tej npe tau raug nrho tawm.\n\n37 Thiab tau muaj tias Amas tau coj kav tag nrho tej xwm txheej ntawm lub koom txoos; thiab lawv tau pib rov qab muaj kev thaj yeeb thiab vam meej heev nyob hauv tej dej num ntawm lub koom txoos, taug kev ceev faj zoo rau tus Tswv, txais coob leej, thiab ua kev cai raus dej rau coob leej.\n\n38 Thiab nim no Amas thiab nws cov phooj ywg ua hauj lwm uas saib xyuas lub koom txoos tau ua tag nrho tej yam no, rau siab mus kev ntawm txhua yam zoo, qhia Vajtswv txoj lus nyob hauv txhua yam, tiv qees txhua yam kev txom nyem, thaum raug cov uas tsis zwm rau hauv Vajtswv lub koom txoos tsim txom.\n\n39 Thiab lawv tau ntuas lawv cov kwv tij; thiab lawv kuj tau raug ntuas, txhua tus los ntawm Vajtswv txoj lus, raws li nws tej kev txog txhaum, los sis rau tej kev txhaum uas nws tau ua, raug Vajtswv txib kom thov Vajtswv tsis txhob tso tseg li, thiab ua tsaug rau tag nrho txhua txhia yam.\n\n", "mosiah 27": "[center][font_size=26]Tshooj 27[/font_size][/center]\n\n[i]Mauxiyas txwv kev tsim txom thiab pub kom muaj kev sib txig—Amas tus hluas thiab Mauxiyas plaub tug tub nrhiav rhuav lub koom txoos—Ib tug tim tswv tshwm sim los thiab txib lawv kom tsum lawv tej kev ua phem—Amas tau raug ua kom ruam—Tib neeg sawv daws yuav tsum yug dua tshiab thiaj tau muaj txoj kev cawm seeg—Amas thiab Mauxiyas cov tub tshaj tawm txoj moo zoo. Kwv yees li 100–92 xyoo ua ntej yug Yexus.[/i]\n\n1 Thiab nim no tau muaj tias tej kev tsim txom uas tau ua rau lub koom txoos los ntawm cov tsis ntseeg tau rais los huaj vam loj heev ua rau cov ntseeg pib yws yws, thiab yws rau lawv cov thawj coj txog tej xwm txheej; thiab lawv tau yws rau Amas. Thiab Amas tau piav tej teeb meem rau lawv tus vaj ntxwv, Mauxiyas. Thiab Mauxiyas tau sab laj nrog nws cov pov thawj.\n\n2 Thiab tau muaj tias vaj ntxwv Mauxiyas tau xa ib co lus tshaj mus thoob plaws rau thaj av ib puag ncig tias yuav tsum tsis txhob muaj ib tug tsis ntseeg tsim txom ib tug twg uas zwm rau hauv Vajtswv lub koom txoos.\n\n3 Thiab tau muaj ib lo lus txib nruj thoob plaws tag nrho cov koom txoos tias yuav tsum tsis txhob muaj tej kev tsim txom nyob hauv lawv, es yuav tsum muaj kev xwm yeem rau txhua tus neeg;\n\n4 Tias lawv yuav tsum tsis txhob cia txoj kev khav theeb los sis kev muab hlob los thab lawv txoj kev thaj yeeb; tias txhua tus neeg yuav tsum saib nws tej kwv tij zej zog ib yam li nws tus kheej, siv lawv tus kheej tej tes ua hauj lwm los yug lawv.\n\n5 Muaj tseeb tiag, thiab tag nrho lawv tej pov thawj thiab tej xib hwb yuav tsum siv lawv tus kheej tej tes ua hauj lwm los yug lawv, nyob tag nrho hauv txhua lub caij tsuas yog thaum muaj mob, los sis thaum xav tau kev pab heev xwb; thiab thaum ua tej yam no, lawv tau muaj Vajtswv txoj kev zoo.\n\n6 Thiab tau pib muaj kev thaj yeeb ntau nyob hauv thaj av; thiab cov neeg tau pib muaj coob heev, thiab tau pib khiav ri niab mus deb rau saum lub ntiaj teb daim av, muaj tseeb tiag, mus rau sab ped thiab sab nrad, rau sab hnub tuaj thiab sab hnub poob, tau ua tej nroog loj thiab tej zos nyob thoob plaws tag nrho txhua ceg ntawm thaj av.\n\n7 Thiab tus Tswv tau los xyuas lawv thiab tau ua kom lawv huaj vam, thiab lawv tau rais los mus ua ib haiv neeg coob thiab nplua nuj.\n\n8 Nim no Mauxiyas cov tub yog ib co ntawm cov tsis ntseeg; thiab Amas ib tug tub los kuj nrog lawv, nws hu ua Amas, raws li nws txiv; txawm li ntawd los, nws tau rais los ua ib tug neeg phem thiab pe dab pe mlom heev. Thiab nws yog ib tug neeg muaj lus ntau, thiab tau hais tej lus dag ntxias ntau rau cov neeg; yog li ntawd nws tau coj cov neeg coob leej mus ua raws li nws tej kev tsis ncaj ncees.\n\n9 Thiab nws tau rais los ua ib qho uas khaum kev heev rau txoj kev huaj vam ntawm Vajtswv lub koom txoos; nyiag coj tej neeg tej siab tej ntsws mus; tau ua muaj kev sib cav cov nyom nyob hauv cov neeg; tau muab sij hawm rau Vajtswv tus yeeb ncuab siv nws lub hwj chim rau saum lawv.\n\n10 Thiab nim no tau muaj tias thaum nws tseem tab tom mus ncig rhuav Vajtswv lub koom txoos, vim nws tau mus ncig ntsiag to nrog Mauxiyas cov tub nrhiav ua kom lub koom txoos puas tsuaj, thiab mus coj tus Tswv cov neeg kom mus yuam kev, mus tsis raws li Vajtswv tej lus txib, los sis vaj ntxwv tej—\n\n11 Thiab ib yam li uas kuv tau hais rau nej lawm, thaum lawv tseem tab tom mus ncig tawm tsam Vajtswv, saib seb, tus Tswv tus tim tswv tau tshwm sim los rau lawv; thiab nws tau nqis los zoo li nyob hauv ib tau huab; thiab nws tau hais lus zoo li ib lub suab xob quaj, uas tau ua rau ntiaj teb co qeeg nkaws rau ntawm qhov uas lawv sawv;\n\n12 Thiab lawv tau ceeb xav tsis tag li, ua rau lawv qaug rau hauv av, thiab tsis to taub tej lus uas nws tau hais rau lawv.\n\n13 Txawm li ntawd los nws tau hu lawv dua hais tias: Amas, cia li sawv thiab sawv los, vim yog vim li cas koj thiaj li tsim txom Vajtswv lub koom txoos? Vim tus Tswv tau hais tias: Lub no yog kuv lub koom txoos, thiab kuv yuav txhim tsa nws; thiab yuav tsis muaj yam dab tsi rhuav tshem nws tau, tsuas yog ntshai kuv cov neeg tej kev txog txhaum xwb.\n\n14 Thiab tus tim tswv, rov qab hais dua tias: Saib seb, tus Tswv tau hnov nws cov neeg tej lus thov, thiab kuj hnov tej lus thov ntawm nws tus tub qhe, Amas, tus uas yog koj txiv; vim nws tau thov nrog tej kev ntseeg ntau heev txog koj xwv kom koj yuav raug coj los mus paub qhov tseeb; yog li ntawd, vim lub ntsiab no kuv thiaj tau los ua kom koj paub txog Vajtswv lub hwj chim thiab txoj cai, xwv kom nws tej tub qhe tej lus thov yuav raug teb raws li lawv tej kev ntseeg.\n\n15 Thiab nim no saib seb, koj puas yuav muaj peev xwm tsis ntseeg Vajtswv lub hwj chim? Vim saib seb, tsis yog kuv lub suab ua rau av tshee qeeg nkaws los? Thiab koj puas muaj peev xwm tsis pom kuv nyob ntawm koj xub ntiag? Thiab kuv twb yog raug Vajtswv xa los.\n\n16 Nim no kuv hais rau koj tias: Cia li mus, thiab nco ntsoov koj tej yawg koob tej kev ua poob cev qhev nyob hauv thaj av Helas, thiab nyob hauv thaj av Nifais; thiab nco ntsoov saib tej uas nws tau ua rau lawv lawm loj npaum li cas; vim lawv twb raug ua poob cev qhev, thiab nws tau tso lawv dim. Thiab nim no kuv hais rau koj, Amas, cia li mus, thiab tsis txhob nrhiav ua kom lub koom txoos puas tsuaj ntxiv lawm, xwv kom lawv tej lus thov yuav raug teb, thiab li no txawm tias koj yuav ua kom koj tus kheej raug ntiab tawm.\n\n17 Thiab nim no tau muaj tias tej lus no yog cov lus kawg uas tus tim tswv tau hais rau Amas, thiab nws tau ncaim mus lawm.\n\n18 Thiab nim no Amas thiab cov uas tau nrog nws rov qab tau vau rau hauv av dua, vim lawv txoj kev xav tsis tag ntau heev li; vim lawv tau pom tus Tswv ib tug tim tswv ntawm lawv qhov muag kiag; thiab nws lub suab nrov cuag suab xob quaj, uas tau ua lub ntiaj teb co qeeg nkaws; thiab lawv paub lawm tias tsis yog dab tsi li tsuas yog Vajtswv lub hwj chim xwb thiaj ua tau lub ntiaj teb co qeeg nkaws thiab ua nws tshee qeeg nkaws zoo li nws twb yuav tawg faib ua ob peb daig.\n\n19 Thiab nim no Amas txoj kev xav tsis tag ntau heev li ces ua rau nws cia li rais los mus ruam hais tsis tau lus, ces nws qhib tsis tau nws lub qhov ncauj; muaj tseeb tiag, thiab nws tau rais los mus qaug zog, kawg tias nws txav tsis tau nws tej tes; yog li ntawd nws tau raug cov ua nrog nws tuaj muab nqa, thiab ev nws yam qaug qev, mus txog thaum nws raug muab tso rau ntawm nws txiv xub ntiag.\n\n20 Thiab lawv tau qhia rau nws txiv tag nrho txhua yam uas tau tshwm sim los rau lawv lawm; thiab nws txiv tau zoo siab, vim nws paub lawm tias nws yog Vajtswv lub hwj chim.\n\n21 Thiab nws tau kom ib pab neeg coob coob yuav tsum tuaj sib sau ua ke xwv kom lawv yuav ua tim khawv yam uas tus Tswv tau ua rau nws tus tub, thiab kuj rau cov uas nrog nws.\n\n22 Thiab nws tau kom cov pov thawj yuav tsum sib sau tuaj ua ke; thiab lawv pib yoo mov, thiab thov tus Tswv lawv tus Vajtswv xwv kom nws yuav qhib Amas lub qhov ncauj, xwv kom nws yuav hais tau lus, thiab xwv kom nws tej caj npab tej ceg yuav txais tau lawv tej zog—xwv kom cov neeg tej qhov muag yuav raug qhib kom pom kev thiab paub txog Vajtswv txoj kev zoo thiab lub yeeb koob.\n\n23 Thiab tau muaj tias tom qab uas lawv tau yoo mov thiab tau thov Vajtswv tau ncua li ob hnub ob hmos lawm, Amas tej caj npab tej ceg tau txais lawv tej zog, thiab nws tau sawv ntsug thiab tau pib hais lus rau lawv, qhia lawv kom cia li zoo siab:\n\n24 Vim, nws tau hais tias, kuv tau hloov siab lees txim ntawm kuv tej kev txog txhaum, thiab tau raug tus Tswv txhiv dim; saib seb kuv tau yug los ntawm tus Ntsuj Plig.\n\n25 Thiab tus Tswv tau hais rau kuv hais tias: Tsis txhob xav tsis tag tias tib neeg sawv daws, muaj tseeb tiag, tej txiv neej thiab tej poj niam, tag nrho txhua haiv neeg, txhua xeem neeg, txhua yam lus thiab cov neeg sawv daws, yuav tsum yug dua tshiab; muaj tseeb tiag, yug los ntawm Vajtswv, pauv tawm ntawm lawv tej kev ntiaj teb thiab ntawm txoj kev poob, los rau ib qho chaw ntawm txoj kev ncaj ncees, raug Vajtswv txhiv dim, ciaj los mus ua nws tej tub thiab tej ntxhais;\n\n26 Thiab li ntawd lawv rais los mus ua neeg tshiab; thiab tsuas yog lawv ua li no xwb, yog tsis li ces lawv tsis muaj ntiag tug nyob mus rau Vajtswv lub nceeg vaj.\n\n27 Kuv hais rau nej tias, tsuas yog li no xwb, tsis li ces lawv yuav tsum raug ntiab khiav tawm; thiab kuv paub li no, vim kuv twb tau zoo li raug ntiab tawm.\n\n28 Txawm li ntawd los, tom qab tau ntsib kev txom nyem ntau, hloov siab lees txim yuav luag tuag, nyob hauv txoj kev zam txim tus Tswv tau pom zoo rub kuv tawm ntawm ib txoj kev kub hnyiab uas nyob mus ib txhis, thiab kuv tau yug los ntawm Vajtswv.\n\n29 Kuv tus ntsuj plig tau raug txhiv dim los ntawm txoj kev iab thiab tej kev raug khi ntawm txoj kev tsis ncaj ncees. Kuv tau nyob hauv lub qhov uas tsaus ntuj tshaj plaws li; tiam sis nim no kuv pom Vajtswv txoj kev kaj uas zoo kawg nkaus. Kuv tus ntsuj plig tau raug tsim txom nrog txoj kev tsim txom uas nyob mus ib txhis; tiam sis kuv raug pab rub dim, thiab kuv tus ntsuj plig tsis muaj mob ib zaug ntxiv li lawm.\n\n30 Kuv tau tsis kam lees kuv tus Txhiv Dim, thiab tau xyeeb tej uas peb tej yawg koob tau hais lawm; tiam sis nim no lawv yuav pom ua ntej tias nws yuav los, thiab nws yuav nco ntsoov txhua tus neeg uas nws tau tsim lawm, nws tus kheej yuav ua kom neeg sawv daws paub nws.\n\n31 Muaj tseeb tiag, txhua lub hauv caug yuav tsum tau txhos, txhua tus nplaig yuav tau lees rau nws. Muaj tseeb tiag, twb yuav yog thaum hnub kawg, thaum txhua tus neeg yuav sawv los txiav txim ntawm nws, ces lawv yuav lees tias nws yog Vajtswv; ces lawv, cov uas ua neej nyob hauv ntiaj teb no uas tsis yuav Vajtswv, yuav lees tias txoj kev txiav txim ntawm txoj kev rau txim uas nyob mus ib txhis yeej ncaj rau saum lawv; thiab lawv yuav qeeg, thiab tshee hnyo, thiab caws rau hauv qab ntawm nws lub qhov muag uas nrhiav pom tag ib puas yam tsav.\n\n32 Thiab nim no tau muaj tias Amas tau pib mus qhia cov neeg txij li lub sij hawm no mus, thiab cov uas tau nrog Amas thaum lub sij hawm tus tim tswv tau tshwm sim los rau lawv, tau mus ncig thoob plaws rau txhua thaj av, tshaj tawm rau cov neeg tag nrho txog tej xwm uas lawv tau hnov thiab tau pom, thiab qhuab qhia Vajtswv txoj lus hauv ntau txoj kev txom nyem, raug tsim txom heev los ntawm cov uas tsis ntseeg, raug lawv ntau tus ntaus.\n\n33 Tiam sis txawm tias tag nrho tej no los, lawv tseem tau faib ntau yam kev nplij siab rau cov ntseeg, ua kom lawv tej kev ntseeg ruaj khov kho, thiab ntuas kom lawv ua siab ntev nyiaj thiab ua tiag tiv coj Vajtswv tej lus txib.\n\n34 Thiab plaub tug ntawm lawv yog Mauxiyas cov tub; thiab lawv cov npe yog Amoos, thiab Aloos, thiab Oonaws, thiab Heenais; cov no yog cov npe ntawm Mauxiyas cov tub.\n\n35 Thiab lawv tau mus ncig thoob plaws rau tag nrho hauv thaj av Xalahelas, thiab rau tag nrho cov neeg uas vaj ntxwv Mauxiyas kav, rau siab ntso npaj kho tag nrho tej uas lawv tau ua rhuav piam rau cov ntseeg lawm, lees txim tag nrho lawv tej kev txog txhaum, thiab tshaj tawm tag nrho tej uas lawv tau pom, thiab piav tej kev qhia tej uas yuav muaj los yav tom ntej thiab tej vajlugkub rau tag nrho cov uas xav hnov lawv.\n\n36 Thiab xws li no lawv tau yog ib co cuab yeej nyob hauv tus Tswv tes uas coj ntau leej los paub txog qhov tseeb, muaj tseeb tiag, los paub txog lawv tus Txhiv Dim.\n\n37 Thiab lawv tau koob hmoov kawg! Vim lawv tau tshaj tawm kev thaj yeeb; lawv tau tshaj tawm txoj moo zoo ntawm qhov zoo; thiab lawv kuj tau tshaj rau cov neeg tias tus Tswv yog tus kav.\n\n", "mosiah 28": "[center][font_size=26]Tshooj 28[/font_size][/center]\n\n[i]Mauxiyas cov tub yuav muaj txoj sia nyob mus ib txhis—Lawv mus qhuab qhia rau cov Neeg Lamas—Mauxiyas muab ob lub pob zeb pom yav tom ntej txhais cov Neeg Tsales cov phiaj. Kwv yees li 92 xyoo ua ntej yug Yexus.[/i]\n\n1 Nim no tau muaj tias tom qab uas Mauxiyas cov tub tau ua tag nrho ib puas yam tsav no lawm, lawv tau coj ib co neeg tsis coob nrog lawv thiab rov qab mus cuag lawv txiv, tus vaj ntxwv, thiab tau xav kom nws yuav pub rau lawv kom lawv yuav, nrog cov uas lawv tau xaiv lawm, nce mus lawm pem thaj av Nifais xwv kom lawv yuav tau qhia tej uas lawv tau hnov thiab lawv yuav muab Vajtswv txoj lus rau lawv cov kwv tij, cov Neeg Lamas—\n\n2 Xwv kom tej zaum lawv yuav coj tau lawv los paub txog tus Tswv lawv tus Vajtswv, thiab qhia rau lawv ntseeg txog txoj kev tsis ncaj ncees ntawm lawv tej yawg koob; thiab kom tej zaum lawv yuav kho tau lawv tej kev uas lawv ntxub rau cov Neeg Nifais, xwv kom lawv kuj yuav raug coj los muaj kev zoo siab nyob hauv tus Tswv lawv tus Vajtswv, xwv kom lawv yuav rais los ib leeg ua phooj ua ywg rau ib leeg, thiab xwv kom yuav tsis muaj kev sib cav sib ceg ntxiv nyob tag nrho rau hauv thaj av uas tus Tswv lawv tus Vajtswv tau muab rau lawv lawm.\n\n3 Nim no lawv tau xav tias txoj cawm seeg yuav tsum raug muab qhia rau txhua txhia tus paub, vim lawv tiv tsis taus tias neeg ib tug ntsuj plig twg yuav raug piam sij; muaj tseeb tiag, tej kev xav uas ib tug ntsuj plig twg yuav tau nyiaj txoj kev tsim txom uas nyob mus ib txhis tau ua rau lawv qeeg thiab tshee hnyo.\n\n4 Thiab xws li no tus Tswv tus Ntsuj Plig tau ua hauj lwm rau saum lawv, vim lawv yog cov neeg txhaum uas phem tshaj plaws. Thiab tus Tswv tau pom hauv nws txoj kev hlub tshua uas tsis muaj qhov kawg tseg lawv txoj sia; txawm li ntawd los, lawv tau nyiaj kev mob ntau ntawm sab ntsuj plig vim yog lawv tej kev tsis ncaj ncees, raug kev txom nyem ntau thiab ntshai kawg tias tsam lawv yuav raug ntiab khiav mus ib txhis li.\n\n5 Thiab tau muaj tias lawv tau thov lawv txiv tau ntau hnub xwv kom lawv yuav tau nce mus rau pem thaj av Nifais.\n\n6 Thiab vaj ntxwv Mauxiyas tau mus thiab nug tus Tswv saib nws puas yuav cia nws tej tub nce mus rau hauv cov Neeg Lamas mus qhia txoj lus.\n\n7 Thiab tus Tswv tau hais rau Mauxiyas hais tias: Cia lawv nce mus, vim muaj coob leej yuav ntseeg lawv tej lus, thiab lawv yuav tau txoj sia nyob mus ib txhis; thiab kuv yuav coj koj tej tub dim ntawm cov Neeg Lamas tes.\n\n8 Thiab tau muaj tias Mauxiyas tau pub lawv mus thiab ua raws li lawv tau thov.\n\n9 Thiab lawv tau mus rau hauv hav zoov nce mus qhuab qhia txoj lus rau hauv cov Neeg Lamas; thiab kuv yuav sau ib zag txog tej uas lawv ua tom qab no mus.\n\n10 Nim no vaj ntxwv Mauxiyas tsis muaj ib tug uas yuav muab lub teb chaws tso rau kav, vim nws cov tub tsis muaj ib tug uas yuav kam txais lub teb chaws.\n\n11 Yog li ntawd nws tau muab cov ceev xwm txheej uas tau muab sau rau saum cov phiaj toog, thiab Nifais cov phiaj, thiab tag nrho tej uas nws tau muab ceev thiab tshwj tseg cia raws li Vajtswv tej lus txib, tom qab uas tau muab txhais thiab tau muab ua kom raug muab sau tej ceev xwm txheej uas nyob saum cov phiaj kub uas cov neeg Leehais nrhiav tau, uas Leehais txhais tes tau coj tuaj rau nws;\n\n12 Thiab nws tau ua li no los vim yog nws cov neeg txoj kev pheej xav paub; vim lawv xav paub tshaj qhov ntsuas tau txog cov neeg uas tau raug puas tsuaj lawm.\n\n13 Thiab nim no nws tau txhais lawv los ntawm kev siv ob lub pob zeb uas tau muab nruab rau nraum lub tsom qhov muag ob lub cheeb.\n\n14 Nim no tej yam no tau raug npaj txij li puag thaum chiv keeb los lawm, thiab tau cev nqis dhau ib tiam mus rau ib tiam, rau txoj kev txhais tej lus;\n\n15 Thiab lawv tau raug ceev thiab tshwj tseg cia los ntawm tus Tswv txhais tes, xwv kom nws yuav nrhiav pom tej kev tsis ncaj ncees thiab tej kev qias ntawm nws cov neeg rau txhua tus uas yuav ua neej nyob hauv thaj av;\n\n16 Thiab tus uas muaj tej yam no raug hu ua tus pom yav tom ntej, mus raws li sij hawm puag thaum ub.\n\n17 Nim no tom qab uas Mauxiyas tau txhais tej ceev xwm txheej no tas lawm, saib seb, nws tau qhia ib zag txog cov neeg uas tau raug puas tsuaj tas lawm, txij li lub sij hawm uas lawv tau raug puas tsuaj rov mus txog thaum tseem puab tus pej thuam siab siab, thaum lub sij hawm tus Tswv muab cov neeg nyias hais nyias ib yam lus thiab lawv tau tawg khiav ri niab mus deb rau thoob plaws saum lub ntiaj teb, muaj tseeb tiag, thiab txij li lub sij hawm ntawd rov mus txog rau thaum tsim Adas.\n\n18 Nim no zaj no tau ua rau Mauxiyas cov neeg nyuaj siab heev, muaj tseeb tiag, lawv tau muaj kev tu siab puv nkaus; txawm li ntawd los nws kuj ua rau lawv paub ntau, ntawm qhov uas lawv tau zoo siab.\n\n19 Thiab zaj no yuav muab sau txij li no mus; vim saib seb, nws twb tsim nyog tias neeg sawv daws yuav tsum paub tej uas tau muab sau rau hauv zaj no.\n\n20 Thiab nim no, ib yam li kuv tau hais rau nej lawm, tom qab uas vaj ntxwv Mauxiyas tau ua tej no tas lawm, nws tau muab cov phiaj toog, thiab tag nrho tej uas nws tau khaws tseg, thiab tau muab lawv cob rau Amas, tus uas yog Amas tus tub; muaj tseeb tiag, tag nrho cov ceev xwm txheej, thiab cov txhais lus, thiab tau muab tej ntawd rau nws, thiab tau txib nws kom nws yuav tsum ceev thiab tsom kwm lawv, thiab kom ceev ib phau ceev xwm txheej ntawm cov neeg, cev lawv nqis dhau ib tiam neeg rau ib tiam neeg, ib yam li lawv tau raug muab cev nqis dhau los txij lub caij uas Lihais tau ncaim Yeluxalees.\n\n", "mosiah 29": "[center][font_size=26]Tshooj 29[/font_size][/center]\n\n[i]Mauxiyas kom xaiv cov neeg txiav txim los pauv vaj ntxwv chaw—Tej vaj ntxwv tsis ncaj ncees coj lawv cov neeg mus rau kev txog txhaum—Amas tus Hluas tau raug xaiv los ua tus thawj tub txiav txim los ntawm cov neeg lub suab—Nws kuj yog tus pov thawj hlob rau hauv lub Koom Txoos thiab—Amas tus Laus thiab Mauxiyas tuag. Kwv yees li 92–91 xyoo ua ntej yug Yexus.[/i]\n\n1 Nim no thaum Mauxiyas tau ua li no tag lawm nws tau xa xov mus thoob plaws hauv thaj av huv tib si, rau tag nrho hauv cov neeg, xav paub lawv kev xav yuav xav tau seb tus twg yuav tsim nyog ua lawv tus vaj ntxwv.\n\n2 Thiab tau muaj tias cov neeg lub suab tau los, hais tias: Peb xav kom koj tus tub Aloos los ua peb tus vaj ntxwv thiab peb tus thawj coj.\n\n3 Nim no Aloos twb tau nce mus rau pem thaj av Nifais lawm, yog li ntawd vaj ntxwv tsis muaj peev xwm muab tau lub teb chaws cob rau nws; thiab Aloos los kuj tsis kam txais lub teb chaws los kav; thiab Mauxiyas cov tub los yeej tsis muaj ib tug uas yuav txaus siab los kav lub teb chaws.\n\n4 Yog li ntawd vaj ntxwv Mauxiyas tau xa xov mus rau cov neeg dua; muaj tseeb tiag, nws twb sau ib co lus xa mus rau cov neeg. Thiab cov no yog tej lus uas tau sau, hais tias:\n\n5 Saib seb, Au nej uas yog kuv cov neeg es, los sis kuv cov kwv tij es, vim kuv saib nej rau nqi zoo li ntawd, kuv xav kom nej yuav tsum xav txog qhov xwm txheej uas nej tau raug hu los ntaus tswv yim—vim nej xav muaj ib tug vaj ntxwv.\n\n6 Nim no kuv tshaj tawm rau nej tias nws tus uas muaj cai ncaj nraim txais tau lub teb chaws tsis kam txais, thiab tsis txaus siab los kav lub teb chaws.\n\n7 Thiab nim no yog hais tias yuav muab lwm tus los hloov nws chaw, saib seb kuv ntshai tias yuav muaj kev sib cav sib ceg sawv nyob hauv nej. Thiab leej twg yuav paub tsuas yog kuv tus tub xwb, tus uas lub teb chaws yog nws li, yuav npau taws thiab ntxias cov neeg no ib txhia lawv nws qab, uas yuav ua kom muaj tsov muaj rog thiab kev sib cav sib ceg nyob hauv nej, qhov uas yuav ua kom muaj nqaij ntuag ntshav nrog ntau thiab muab tus Tswv txoj kev pauv, muaj tseeb tiag, thiab yuav ua kom coob leej tej ntsuj plig puas tsuaj mus.\n\n8 Nim no kuv hais rau nej tias cia peb ua neeg txawj ntse thiab xav txog tej yam no, vim peb tsis muaj cai yuav ua kom kuv tus tub puas tsuaj mus, thiab peb kuj tsis muaj ib qho cai yuav rhuav lwm tus yog nws ho raug xaiv los pauv nws qhov chaw.\n\n9 Thiab yog kuv tus tub yuav tig rov qab mus rau nws txoj kev khav theeb thiab tej uas tsis muaj qab hau nws yeej yuav nco qab txog tej uas nws tau hais lawm, thiab los pom sam nws txoj cai rau lub teb chaws, uas yuav ua kom nws thiab cov neeg no ua kev txog txhaum ntau.\n\n10 Thiab nim no cia peb ua neeg txawj ntse thiab ntsia yav tom hauv ntej rau tej yam no, thiab ua tej uas yuav ua kom muaj kev thaj yeeb rau cov neeg no.\n\n11 Yog li ntawd kuv yuav ua nej tus vaj ntxwv hauv kuv lub neej uas tseem tshuav; txawm li ntawd los, cia peb xaiv tsa cov neeg txiav txim, los txiav txim rau cov neeg no raws li peb txoj kev cai; thiab peb yuav kho ua tshiab rau cov neeg no tej kev noj nyob, vim peb yuav xaiv tsa tej neeg txawj ntse los ua cov neeg txiav txim, cov uas yuav txiav txim rau cov neeg no raws li Vajtswv tej lus txib.\n\n12 Nim no cia ib tug neeg raug Vajtswv txiav txim yuav zoo dua li neeg txiav txim, vim Vajtswv tej kev txiav txim mas yeej ncaj tas mus li, tiam sis neeg tej kev txiav txim mas yeej tsis ncaj tas mus li.\n\n13 Yog li ntawd, yog hais tias mus tau es nej yuav muaj cov neeg ncaj ncees los ua nej tej vaj ntxwv, cov uas yuav txhim kho Vajtswv tej lus txib, thiab txiav txim rau cov neeg no raws li nws tej lus txib, muaj tseeb tiag, yog nej yuav muaj neeg los ua nej tej vaj ntxwv uas yuav ua tau ib yam li kuv txiv Npeyamis tau ua rau cov neeg no lawm—Kuv hais rau nej tias, yog muaj zoo li no tas mus li xwb ces nws yuav tsim nyog tias nej yuav tsum muaj vaj ntxwv los kav nej tas mus li.\n\n14 Thiab kuv tus kheej kiag los twb tau ua hauj lwm tag lub dag lub zog thiab lub hwj chim uas kuv tau muaj, los qhia nej txog Vajtswv tej lus txib, thiab tsim kev thaj yeeb thoob plaws rau hauv thaj av, xwv kom tsis txhob muaj kev tsov kev rog los sis kev sib cav sib ceg, tsis muaj ua tub sab tub nyiag, thiab tsis muaj kev ua lim hiam, thiab tsis muaj kev tua neeg, thiab tsis muaj ib yam dab tsi txog txoj kev tsis ncaj ncees;\n\n15 Thiab leej twg tau ua kev tsis ncaj ncees, kuv tau rau txim rau nws raws li txoj kev txhaum uas nws tau ua txhaum, raws li txoj kev cai uas peb tej yawg koob tau muab rau peb lawm.\n\n16 Nim no kuv hais rau nej tias, vim tej neeg tag nrho yeej tsis ncaj nws tsis tsim nyog tias nej yuav muaj ib tug vaj ntxwv los sis coob tus vaj ntxwv los kav nej.\n\n17 Vim saib seb, kev tsis ncaj ncees ntau npaum li cas yog ib tug vaj ntxwv phem tau ua txhaum, muaj tseeb tiag, thiab kev puas tsuaj loj npaum li cas!\n\n18 Muaj tseeb tiag, nco ntsoov txog vaj ntxwv Nau-as, nws txoj kev phem thiab nws txoj kev qias, thiab nws cov neeg tej kev phem thiab tej kev qias. Saib seb txoj kev puas tsuaj loj npaum li cas tau los rau lawv; thiab kuj yog vim lawv tej kev tsis ncaj ncees lawv tau raug coj los mus rau hauv txoj kev poob cev qhev.\n\n19 Thiab yog tus uas tsim lawv, uas paub tag nrho ib puas tsav yam, tsis tau los rhuav tshuam thiab qhov no los vim yog lawv txoj kev hloov siab lees txim tiag tiag, ces lawv yeej tseem nyob hauv txoj kev poob cev qhev los txog nim no.\n\n20 Tiam sis saib seb, nws tau coj lawv dim vim lawv tau txo hwj chim rau nws; thiab vim lawv tau quaj tas zog thov rau nws nws thiaj tau coj lawv dim ntawm txoj kev poob cev qhev; thiab xws li no tus Tswv ua hauj lwm nrog nws lub hwj chim nyob rau tag nrho txhua txhia yam hauv noob neej, ncav nws txhais caj npab hlub rau lawv cov uas cia siab rau nws.\n\n21 Thiab saib seb, nim no kuv hais rau nej, nej tsis muaj peev xwm rho tau tus vaj ntxwv phem tawm ntawm nws lub rooj zaum tsuas yog yuav muaj kev sib cav sib ceg ntau rau xwb, thiab muaj nqaij ntuag ntshav nrog ntau.\n\n22 Vim saib seb, nws muaj nws tej phooj ywg hauv txoj kev tsis ncaj ncees, thiab nws ceev nws tej tub zov kev nyob ib puag ncig nws; thiab nws dua tej kev cai ntawm cov uas kav ncaj ncees ua ntej nws; thiab nws muab Vajtswv tej lus txib tsuj tuaj hauv qab xib taws;\n\n23 Thiab nws ua dua tej kev cai tshiab, thiab xa lawv mus rau nws cov neeg, muaj tseeb tiag, tej kev cai uas ua raws li nws tus kheej tej kev phem; thiab yog leej twg tsis ua raws li nws tej kev cai nws ua kom raug puas tsuaj; thiab leej twg tawm tsam nws nws yuav xa nws cov tub rog mus ua rog tawm tsam lawv, thiab yog nws ua tau nws yuav ua kom lawv puas tsuaj; thiab ib tug vaj ntxwv tsis ncaj ncees yuav hloov tag nrho tej kev ncaj ncees li no.\n\n24 Thiab nim no saib seb kuv hais rau nej, nws tsis tsim nyog tias tej kev qias li ntawd yuav los rau saum nej.\n\n25 Yog li ntawd, nej cia li xaiv los ntawm cov neeg no tej suab, cov txiav txim, xwv kom nej yuav raug txiav txim raws li tej kev cai uas peb tej yawg koob tau muab rau nej, uas yog cov ncaj ncees, thiab yog cov uas tus Tswv txhais tes tau muab rau lawv lawm.\n\n26 Nim no nws tsis nquag muaj tias cov neeg tej suab yuav xav tau ib yam dab tsi uas tsis raws li qhov uas yog; tiam sis nws nquag muaj rau cov neeg feem tsawg pheej xav tau qhov uas tsis yog; yog li ntawd nej yuav tau coj raws li qhov no thiab ua kom nws yog nej txoj kev cai—los ua nej tej hauj lwm los ntawm cov neeg tej suab.\n\n27 Thiab yog thaum lub sij hawm los es cov neeg tej suab ho xaiv txoj kev tsis ncaj ncees, ces yog lub caij uas Vajtswv tej kev txiav txim yuav los rau nej; muaj tseeb tiag, thaum ntawd yog lub sij hawm uas nws yuav los xyuas nej nrog txoj kev puas tsuaj loj ib yam li uas nws twb tau los xyuas thaj av no lawm.\n\n28 Thiab nim no yog nej muaj cov neeg txiav txim, thiab lawv tsis txiav txim rau nej raws li txoj kev cai uas tau muab, nej muaj peev xwm ua kom lawv yuav raug txiav txim los ntawm tus neeg txiav txim siab zog.\n\n29 Yog nej tej neeg txiav txim uas siab zog tsis txiav txim ncaj, nej yuav kom nej cov neeg txiav txim qes zog ib cov tuaj sib sau ua ke, thiab lawv yuav txiav txim rau nej cov neeg txiav txim siab zog, raws li cov neeg tej suab.\n\n30 Thiab kuv txib kom nej ua tej yam no nyob hauv txoj kev ntshai tus Tswv; thiab kuv txib kom nej ua tej yam no, thiab kom nej tsis txhob muaj vaj ntxwv; xwv kom yog cov neeg no ua kev txhaum thiab tej kev tsis ncaj ncees lawv yuav raug txais rov qab los rau saum lawv tej taub hau.\n\n31 Vim saib seb kuv hais rau nej tias, neeg ntau leej tej kev txhaum tau raug muaj los ntawm lawv tej vaj ntxwv tej kev tsis ncaj ncees; yog li ntawd lawv tej kev tsis ncaj ncees tau raug txais rov qab los rau saum lawv cov vaj ntxwv tej taub hau.\n\n32 Thiab nim no kuv xav tias txoj kev tsis xwm yeem no yuav tsum tsis txhob muaj nyob rau hauv thaj av no lawm, qhov tseem ceeb yog nyob hauv kuv cov neeg no; tiam sis kuv xav kom thaj av no yog ib thaj av uas muaj kev txim lij, thiab kom txhua tus neeg yuav zoo siab rau tej uas nws ua tau thiab tej kev muaj cai li lwm tus, ntev npaum li tus Tswv pom hum tias peb yuav nyob thiab muaj thaj av ua peb ntiag tug, muaj tseeb tiag, twb yuav ntev npaum li peb tej xeeb leej xeeb ntxwv tseem yuav nyob rau saum thaj av.\n\n33 Thiab vaj ntxwv Mauxiyas tseem tau sau ntau yam ntxiv rau lawv, nthuav hlo rau lawv tag nrho tus vaj ntxwv ncaj ncees tej kev nyuaj siab thiab tej teeb meem, muaj tseeb tiag, tag nrho tej kev txhawj ntawm sab ntsuj plig rau lawv cov neeg, thiab tag nrho cov neeg tej kev yws rau lawv tus vaj ntxwv; thiab nws tau piav tag nrho ib puas yam tsav rau lawv.\n\n34 Thiab nws tau hais rau lawv tias tej yam no yuav tsum tsis txhob muaj; tiam sis lub nra yuav tsum los rau tag nrho cov neeg sawv daws, xwv kom txhua tus neeg yuav ris nws feem.\n\n35 Thiab nws kuj tau nthuav rau lawv tag nrho tej kev tsis zoo uas lawv tau ua hauj lwm nyob hauv qab, los ntawm uas cia ib tug vaj ntxwv tsis ncaj ncees kav lawv;\n\n36 Muaj tseeb tiag, tag nrho nws tej kev tsis ncaj ncees thiab tej kev qias, thiab tag nrho tej kev tsov kev rog, thiab kev sib cav sib ceg, thiab tej kev nqaij ntuag ntshav nrog, thiab txoj kev ua tub sab tub nyiag, thiab txoj kev lim hiam, thiab txoj kev ua txhaum kev nkauj kev nraug, thiab txhua yam kev tsis ncaj ncees uas tsis muaj peev xwm muab hais ib yam zuj zus—qhia rau lawv tias tej yam no yuav tsum tsis txhob muaj, tias lawv twb tsis raws li Vajtswv tej lus txib.\n\n37 Thiab nim no tau muaj tias, tom qab uas vaj ntxwv Mauxiyas tau xa tej yam no mus rau cov neeg lawv tau raug yaum paub txog qhov tseeb ntawm nws cov lus.\n\n38 Yog li ntawd lawv tau tso lawv tej kev xav yuav ib tug vaj ntxwv, thiab tau rais los cia siab heev tias kom txhua tus neeg yuav tsum muaj tug sib npaug zos thoob plaws hauv thaj av; muaj tseeb tiag, thiab txhua tus neeg tau kam txaus siab teb rau nws tus kheej tej kev txog txhaum.\n\n39 Yog li ntawd, tau muaj tias lawv tau txoos lawv tus kheej tuaj ua ke tej pab pawg thoob plaws hauv thaj av, tuaj pov lawv tej suab txog qhov uas saib cov twg yuav los ua lawv cov neeg txiav txim, los txiav txim rau lawv raws li txoj kev cai uas tau muab rau lawv; thiab lawv tau zoo siab heev vim yog txoj kev txim lij uas tau muab pub rau lawv.\n\n40 Thiab lawv tau loj hlob muaj zog nyob hauv txoj kev hlub rau Mauxiyas; muaj tseeb tiag, lawv tau saib nws tsim txiaj dua li lwm tus neeg; vim lawv tsis tau ntsia nws zoo li ib tug nom uas nrhiav kom nplua nuj, muaj tseeb tiag, rau txoj kev nplua nuj uas ua puas tsuaj rau tus ntsuj plig; vim nws tsis tau kom lawv them nyiaj rau nws, los sis tsis tau nyiam kev nqaij ntuag ntshav nrog; tiam sis nws tau tsim kev thaj yeeb nyob rau hauv thaj av, thiab nws tau pub rau nws cov neeg tias lawv yuav tsum raug coj dim ntawm txhua yam kev poob cev qhev; yog li ntawd lawv tau saib nws tsim txiaj, muaj tseeb tiag, tshaj qhov yuav ntsuas tau.\n\n41 Thiab tau muaj tias lawv tau xaiv tsa cov neeg txiav txim los kav lawv, los sis los txiav txim rau lawv raws li txoj kev cai; thiab lawv tau ua li no thoob plaws rau txhua thaj av.\n\n42 Thiab tau muaj tias Amas tau raug xaiv los ua thawj tug thawj tub txiav txim, nws kuj yog tus pov thawj hlob thiab, nws txiv tau muab txoj hauj lwm rau nws, thiab muab nws ua tus saib xyuas txog tag nrho tej kev ua dej num ntawm lub koom txoos.\n\n43 Thiab nim no tau muaj tias Amas tau mus raws li tus Tswv tej kev, thiab nws tau coj nws tej lus txib, thiab nws tau txiav txim ncaj ncees; thiab tau muaj kev thaj yeeb tsis tu ncua thoob plaws hauv thaj av.\n\n44 Thiab li no cov neeg txiav txim tau pib kav thoob plaws txhua qhov hauv thaj av Xalahelas, nyob tag nrho hauv cov neeg uas hu ua cov Neeg Nifais; thiab Amas yog thawj tug thiab thawj tub txiav txim.\n\n45 Thiab nim no tau muaj tias nws txiv tau tuag, muaj yim caum thiab ob xyoos, tau ua neej nyob kom Vajtswv tej lus txib muaj puv npo.\n\n46 Thiab tau muaj tias Mauxiyas kuj tau tuag lawm thiab, nyob rau hauv peb caug peb xyoos ntawm nws txoj kev kav, muaj rau caum thiab peb xyoos; uas suav tag nrho, tsib puas thiab cuaj xyoos txij li lub sij hawm Lihais tau ncaim Yeluxalees.\n\n47 Thiab tag li no rau txoj kev kav ntawm cov Neeg Nifais tej vaj ntxwv; thiab tag li no rau Amas lub neej, tus uas nrhiav tsim lawv lub koom txoos.\n\n", "alma 1": "[center][font_size=26]Amas Phau Ntawv Amas tus Tub[/font_size][/center]\n\nIb zaj txog Amas, tus uas yog Amas tus tub, thawj tug thiab tus thawj tub txiav txim rau cov Neeg Nifais, thiab kuj yog tus pov thawj hlob rau lub Koom Txoos. Ib zaj txog cov neeg txiav txim txoj kev kav, thiab txog tej kev tsov rog thiab tej kev sib cav sib ceg hauv cov neeg. Thiab ib zaj txog ib npluav rog nyob nruab nrab cov Neeg Nifais thiab cov Neeg Lamas thiab, raws li phau ceev xwm txheej ntawm Amas, thawj tug thiab tus thawj tub txiav txim.\n\n[center][font_size=26]Tshooj 1[/font_size][/center]\n\n[i]Nihos qhia tej lus qhuab qhia cuav, txhim tsa ib lub koom txoos, tsa xib hwb cuav, thiab tua Khede-oos—Nihos raug tua rau nws tej kev txhaum—Tej xib hwb cuav thiab tej kev tsim txom nthuav rau hauv cov neeg—Cov pov thawj ua hauj lwm pab lawv tus kheej, cov neeg pab tej neeg pluag, thiab lub koom txoos huaj vam. Kwv yees li 91–88 xyoo ua ntej yug Yexus.[/i]\n\n1 Nim no tau muaj tias nyob hauv thawj xyoos ntawm cov neeg txiav txim txoj kev kav cov Neeg Nifais, txij li lub sij hawm no mus lawm yav tom ntej, vaj ntxwv Mauxiyas tau mus txoj kev uas tag nrho neeg ntiaj teb mus, tau ua ib lub neej tsim nyog, mus ncaj ncees rau ntawm Vajtswv, tsis tseg leej twg kav nws qhov chaw; tiam sis nws tau tsim tej kev cai, thiab tej no raug cov neeg txais yuav; yog li ntawd lawv tau raug yuam kom ua raws li tej kev cai uas nws tau tsim.\n\n2 Thiab tau muaj tias nyob hauv thawj xyoos ntawm Amas txoj kev kav nyob hauv lub rooj txiav txim, tau muaj ib tug txiv neej raug coj tuaj rau nws txiav txim, ib tug txiv neej uas loj, thiab tau muaj suab npe nrov rau nws txoj kev muaj zog heev.\n\n3 Thiab nws tau mus ncig hauv cov neeg, qhia rau lawv tej uas nws tau hais tias yog Vajtswv txoj lus, tawm tsam lub koom txoos; tau tshaj tawm rau cov neeg tias txhua tus pov thawj thiab xib hwb yuav tsum rais los mus muaj suab npe; thiab lawv yuav tsum tsis txhob ua hauj lwm nrog lawv tej tes, tiam sis cov neeg yuav tsum yug lawv.\n\n4 Thiab nws kuj tau ua tim khawv rau cov neeg tias tib neeg sawv daws yuav raug cawm dim nyob rau hauv hnub kawg, thiab tias kom lawv tsis txhob ntshai los sis tshee, tiam sis lawv yuav tsa lawv tej taub hau thiab zoo siab; vim tus Tswv tau tsim neeg txhua tus, thiab kuj tau txhiv neeg txhua tus dim; thiab, nyob thaum kawg, neeg txhua tus yuav muaj txoj sia nyob mus ib txhis.\n\n5 Thiab tau muaj tias nws tau qhia tej yam no ntau heev kawg tias ntau leej tau ntseeg nws tej lus, twb muaj coob leej heev kawg tias lawv tau pib koom tes nrog nws thiab muab nyiaj rau nws.\n\n6 Thiab nws tau pib muaj plhus khav nyob hauv nws lub siab, thiab hnav tej ris tsho uas kim heev, muaj tseeb tiag, thiab twb tau pib tsim ib lub koom txoos raws li nws txoj kev qhuab qhia.\n\n7 Thiab tau muaj tias thaum nws tseem tab tom mus, qhuab qhia rau cov uas ntseeg nws txoj lus, nws tau ntsib ib tug txiv neej uas tau zwm rau hauv Vajtswv lub koom txoos, muaj tseeb tiag, twb yog ib tug ntawm lawv cov xib hwb; thiab nws tau pib cav nrog nws heev, xwv kom nws yuav coj tau lub koom txoos cov neeg mus; tiam sis tus txiv neej tau cam nws, muab Vajtswv tej lus los ceeb toom nws.\n\n8 Nim no tus txiv neej ntawd lub npe yog Khede-oos; thiab nws tau yog tus uas yog ib rab cuab yeej nyob hauv Vajtswv txhais tes uas tau coj Leehais cov neeg dim tawm ntawm txoj kev poob cev qhev.\n\n9 Nim no, vim Khede-oos tau cam nws nrog Vajtswv tej lus nws tau npau taws rau Khede-oos, thiab tau rho nws rab ntaj thiab tau pib muab nws tua. Nim no Khede-oos tau laus heev lawm, yog li ntawd nws tau tsis muaj peev xwm thaiv tau nws tej kev ntaus, yog li ntawd nws tau raug tua los ntawm rab ntaj.\n\n10 Thiab tus txiv neej uas tau muab nws tua tau raug cov neeg ntawm lub koom txoos txhom thiab tau coj tuaj rau Amas, tuaj txiav txim raws li txoj kev txhaum uas nws tau ua.\n\n11 Thiab tau muaj tias nws tau sawv ntsug ntawm Amas xub ntiag thiab thov rau nws tus kheej yam tsis ntshai dab tsi li.\n\n12 Tiam sis Amas tau hais rau nws tias: Saib seb, zaum no yog thawj zaug uas xib hwb cuav tau sawv muaj nyob rau hauv cov neeg no. Thiab saib seb, koj tsis yog muaj txhaum ntawm xib hwb cuav xwb, tiam sis tseem tau siv ntaj yuam; thiab yog muaj xib hwb cuav raug yuam nyob hauv cov neeg no nws yuav qhia qhov tseeb txog tag nrho lawv txoj kev puas tsuaj.\n\n13 Thiab koj tau ua tus neeg ncaj ncees nqaij ntuag ntshav nrog, muaj tseeb tiag, ib tug txiv neej uas tau ua ntau yam zoo nyob hauv cov neeg no; thiab yog peb cia koj txoj sia ces nws cov ntshav yuav los rau saum peb rau txoj kev pauj txiaj ntsig.\n\n14 Yog li ntawd koj yuav raug txim tuag, raws li txoj kev cai uas Mauxiyas uas yog peb tus vaj ntxwv kawg tau muab rau peb; thiab nws tau raug txais yuav los ntawm cov neeg no; yog li ntawd cov neeg no yuav tsum ua raws li txoj kev cai.\n\n15 Thiab tau muaj tias lawv tau coj nws mus; thiab nws lub npe yog Nihos; thiab lawv tau cab nws mus rau saum lub ncov roob Meethais, thiab nyob qhov ntawd nws tau raug yuam, los sis tias ua kom paub, nyob nruab nrab ntawm ntuj thiab ntiaj teb, tias yam uas nws tau qhia rau cov neeg tsis raws li Vajtswv txoj lus; thiab nyob qhov ntawd nws tau raug txoj kev tuag ua ib tug neeg txhaum.\n\n16 Txawm li ntawd los, qhov no tsis tau ua kom tas txoj kev nthuav ntawm tej xib hwb cuav thoob hauv thaj av; vim tau muaj coob leej uas nyiam tej yam tsis muaj nuj nqis ntawm lub ntiaj teb, thiab lawv tau tawm mus qhuab qhia tej lus qhia cuav; thiab lawv tau ua li no rau tej kev nplua nuj thiab tau ntsej tau muag.\n\n17 Txawm li ntawd los, lawv tsis kam dag, yog tej ntawd raug paub, vim ntshai txog txoj kev cai, vim cov neeg dag tau raug txim; yog li ntawd lawv ua txuj qhuab qhia raws li lawv tej kev ntseeg; thiab nim no txoj kev cai thiaj tsis muaj hwj chim dab tsi rau ib tug neeg twg rau nws txoj kev ntseeg.\n\n18 Thiab lawv tsis kam ua tub sab, vim ntshai txog txoj kev cai, vim cov ua li ntawd tau raug txim; thiab lawv kuj tsis kam ua tub nyiag, los sis tua neeg, vim nws tus uas tua neeg yuav raug rau txim tuag.\n\n19 Tiam sis tau muaj tias leej twg uas tsis zwm rau Vajtswv lub koom txoos tau pib tsim txom cov uas tau zwm rau hauv Vajtswv lub koom txoos, thiab tau ris Khetos lub npe rau saum lawv.\n\n20 Muaj tseeb tiag, lawv tau tsim txom lawv, thiab muab txhua yam lus hais kom mob lawv, thiab li no los vim yog lawv tej kev txo hwj chim; vim lawv tsis tau khav txiv nyob hauv lawv tej qhov muag, thiab vim lawv tau faib Vajtswv txoj lus, ib leeg rau ib leeg, tsis yuav nyiaj txiag thiab tsis muaj nqi li.\n\n21 Nim no tau muaj ib txoj kev cai nruj nyob hauv cov neeg ntawm lub koom txoos, tias yuav tsum tsis txhob muaj ib tug neeg twg, uas zwm rau hauv lub koom txoos, yuav sawv thiab tsim txom cov uas tsis zwm rau hauv lub koom txoos, thiab tias yuav tsum tsis txhob muaj kev tsim txom nyob hauv lawv li.\n\n22 Txawm li ntawd los, tseem tau muaj coob leej nyob hauv lawv uas tau pib khav txiv, thiab tau pib nrog lawv tej yeeb ncuab sib ceg npau taws, twb mus txog thaum sib ntaus; muaj tseeb tiag, lawv ib leeg xuas lawv tej nrig ntaus ib leeg.\n\n23 Nim no qhov no yog nyob hauv xyoo ob ntawm Amas txoj kev kav, thiab nws tau yog ib qho uas muaj kev kub ntxhov heev rau lub koom txoos; muaj tseeb tiag, nws tau yog kev sim siab ntau nrog rau lub koom txoos.\n\n24 Vim coob leej tej siab tau tawv qhwb qhawv, thiab lawv tej npe tau raug rho tawm, xwv kom lawv yuav raug tsis nco qab txog ib zaug ntxiv nyob rau hauv Vajtswv haiv neeg. Thiab kuj tau muaj coob leej tau thim lawv tus kheej ntawm lawv mus.\n\n25 Nim no qhov no tau yog ib qho kev sim siab loj rau cov uas tau sawv khov kho hauv txoj kev ntseeg; txawm li ntawd los, lawv tseem nyob khov kho thiab tsis txav nyob hauv txoj kev coj Vajtswv tej lus txib, thiab lawv tau ua siab ntev nyiaj tej kev tsim txom ntau uas tau los tsuam lawv.\n\n26 Thiab thaum cov pov thawj tau tso lawv txoj hauj lwm tseg es mus faib Vajtswv txoj lus rau cov neeg, cov neeg los kuj tau tso lawv tej hauj lwm tseg es los mloog Vajtswv txoj lus thiab. Thiab thaum cov pov thawj tau muab Vajtswv txoj lus rau lawv tas lawm lawv tau rov qab mus rau siab ntso ua lawv tej hauj lwm; thiab cov pov thawj, tsis tau saib nws tus kheej zoo dua li cov neeg tuaj mloog nws, vim tus kws qhuab qhia tsis zoo dua li tus uas mloog, thiab tus xib hwb los yeej tsis zoo dua li tus uas kawm; thiab yog li ntawd lawv txhua tus puav leej sib txig, thiab txhua tus puav leej ua hauj lwm, txhua tus neeg raws li nws lub zog.\n\n27 Thiab lawv tau faib lawv tej khoom, txhua tus neeg raws li tej uas nws muaj, rau cov neeg pluag, thiab cov neeg txom nyem, thiab cov neeg muaj mob, thiab cov muaj kev nyuaj siab; thiab lawv tsis hnav tej ris tsho uas kim kim, tiam sis lawv tseem huv thiab txaus nyiam.\n\n28 Thiab li no lawv tau txhim tsa lub koom txoos tej dej num; thiab li no lawv tau pib rov muaj kev thaj yeeb tsis tu ncua dua, txawm tias lawv tau muaj kev tsim txom txhua yam.\n\n29 Thiab nim no, vim txoj kev nyob ruaj nrees ntawm lub koom txoos lawv tau pib nplua nuj heev, tau muaj tag nrho txhua txhia yam uas lawv xav tau nplua mias—muaj tej pab yaj thiab tsiaj txhu, thiab txhua yam tsiaj uas rog nplua mias, thiab kuj muaj noob qoob loos nplua mias, thiab muaj kub, thiab muaj nyiaj dawb, thiab tej yam uas muaj nuj nqis, thiab paj nplua mias thiab muaj ntaub yaj pwm, thiab txhua yam ntaub uas zoo.\n\n30 Thiab li no, nyob rau hauv lawv txoj kev huaj vam, lawv tsis tau ntiab ib tug twg uas liab qab, los sis tus uas tshaib plab, los sis tus uas nqhis dej, los sis tus uas muaj mob, los sis tus uas tsis tau kev pab; thiab lawv tsis tau muab lawv tej siab tso rau tej kev nplua nuj; yog li ntawd lawv ua siab dawb rau txhua tus, tsis hais tus laus thiab tus hluas, tsis hais tus ua qhev thiab tus tsis ua, tsis hais tus txiv neej thiab tus poj niam, tsis hais tus nyob sab nraum lub koom txoos los sis nyob hauv lub koom txoos, pab txhua tus neeg ib yam li cov neeg txom nyem.\n\n31 Thiab li no lawv tau huaj vam thiab rais los mus ua cov neeg nplua nuj tshaj li cov uas tsis zwm rau hauv lawv lub koom txoos.\n\n32 Vim cov uas tsis zwm rau hauv lawv lub koom txoos tau cia lawv tus kheej mus ua neeb ua yaig, thiab pe dab pe mlom los sis tub nkeeg, thiab taug xaiv, thiab ntshaw luag tug thiab muaj kev sib cav sib ceg; hnav tej ris tsho kim kim; khav theeb ntxiag nyob ntawm lawv tej qhov muag; pheej tsim txom neeg, neeg pheej dag, pheej tub sab, pheej nyiag, pheej ua txhaum kev nkauj kev nraug, thiab pheej tua neeg, thiab tag nrho ib puas yam tsav kev phem; txawm li ntawd los, txoj kev cai tau raug muab yuam rau saum cov uas tau ua txhaum nws, ntau npaum li uas yuav ua tau.\n\n33 Thiab tau muaj tias los ntawm txoj kev siv txoj kev cai rau lawv, txhua tus txiv neej tau nyiaj kev txom nyem raws li tej uas nws tau ua lawm, lawv tau rais los mus nyob ntsiag twb to, thiab tsim kam ua txhaum ib yam kev phem dab tsi uas luag yuav paub; yog li ntawd, tau muaj kev thaj yeeb ntau nyob hauv cov Neeg Nifais mus txog xyoo tsib ntawm cov neeg txiav txim txoj kev kav.\n\n", "alma 2": "[center][font_size=26]Tshooj 2[/font_size][/center]\n\n[i]Alixais xav ua vaj ntxwv thiab raug tsis lees yuav los ntawm cov neeg lub suab—Cov neeg uas raws nws qab muab nws ua vaj ntxwv—Cov neeg Alixais ua rog rau cov Neeg Nifais thiab tau raug swb—Cov Neeg Lamas thiab cov neeg Alixais koom tub rog ua ke thiab tau raug swb—Amas tua Alixais. Kwv yees li 87 xyoo ua ntej yug Yexus.[/i]\n\n1 Thiab tau muaj tias thaum pib xyoo tsib ntawm lawv txoj kev kav tau pib muaj ib qho kev sib cav sib ceg nyob hauv cov neeg; vim ib tug txiv neej, hu ua Alixais, nws yog ib tug neeg txawj dag ntxias heev, muaj tseeb tiag, yog ib tug neeg txawj ntse mus raws li kev txawj ntse hauv lub ntiaj teb, nws tau mus raws tus txheej txheem ntawm tus txiv neej uas tau xuas ntaj tua Khede-oos, tus uas tau raug tuag raws li txoj kev cai—\n\n2 Nim no tus Alixais no, los ntawm nws txoj kev txawj ntxias, tau coj neeg coob leej raws nws qab; coob kawg nkaus tias lawv tau pib muaj zog heev; thiab lawv tau pib rau siab ntso tsim Alixais los ua ib tug vaj ntxwv rau cov neeg.\n\n3 Nim no qhov no tau ncha rau cov neeg ntawm lub koom txoos, thiab kuj rau tag nrho cov uas tsis tau raws Alixais tej kev dag ntxias; vim lawv tau paub lawm tias raws li lawv txoj kev cai tej yam zoo li ntawd yuav tsum raug tsa los ntawm cov neeg lub suab.\n\n4 Yog li ntawd, yog nws yuav mus tau tias Alixais yuav tau cov neeg lub suab, nws, twb yog ib tug txiv neej phem, ces yuav nyiag lawv tej kev muaj cai thiab tej kev muaj cib fim ntawm lub koom txoos; vim qhov ntawd yog qhov uas nws txhob txwm ua rhuav Vajtswv lub koom txoos.\n\n5 Thiab tau muaj tias cov neeg tau sib sau tuaj ua ke thoob plaws hauv thaj av, txhua tus neeg raws li nws lub tswv yim, seb yuav nrog los sis tawm tsam Alixais, nyob rau hauv tej pab pawg, tau muaj kev sib cam ntau thiab ib leeg tau muaj kev sib cav sib ceg npau taws xav tsis thoob rau ib leeg.\n\n6 Thiab xws li no lawv tau sib sau ua ke tuaj tawm lawv tej suab txog yam xwm ntawd; thiab tau muab lawv tso rau ntawm cov tub txiav txim xub ntiag.\n\n7 Thiab tau muaj tias cov neeg lub suab tau los tawm tsam Alixais, kom nws tsis tau raug muab ua vaj ntxwv kav cov neeg.\n\n8 Nim no qhov no tau ua rau cov neeg uas tawm tsam nws xyiv fab heev; tiam sis Alixais tau txhib cov uas nyiam nws kom npau taws nkaug cov uas tsis nyiam nws.\n\n9 Thiab tau muaj tias lawv sib sau ua ke, thiab tau tsa Alixais ua lawv tus vaj ntxwv.\n\n10 Nim no thaum Alixais tau ua vaj ntxwv kav lawv lawm nws tau txib kom lawv yuav tsum mus ua rog tawm tsam lawv cov kwv tij; thiab nws tau ua li no xwv kom nws yuav tau yuam lawv los raws nws qab.\n\n11 Nim no cov neeg Alixais tau raug hu los ntawm Alixais lub npe, tau hu ua cov neeg Alixais thiab cov uas seem tshuav raug hu ua cov Neeg Nifais, los sis Vajtswv cov neeg.\n\n12 Yog li ntawd cov Neeg Nifais tau paub txog tej uas cov neeg Alixais yuav ua, thiab yog li ntawd lawv tau npaj tos ntsib lawv; muaj tseeb tiag, lawv tau npaj nqa ntaj, nrog, thiab liag, thiab hneev, thiab xub, thiab pob zeb, thiab hneev nti roj hmab, thiab nrog tag nrho tej cuab yeej ua rog, txhua txhia yam.\n\n13 Thiab li no lawv tau npaj tos ntsib cov neeg Alixais nyob rau thaum lub sij hawm lawv tuaj. Thiab tau tsa tej nom peb, thiab tej nom peb uas siab zog, thiab tej thawj nom peb, raws li cov neeg uas lawv muaj.\n\n14 Thiab tau muaj tias Alixais tau npaj rau nws cov neeg tag nrho tej cuab yeej ua rog txhua txhia yam; thiab nws kuj tau tsa tej nom tswv thiab tej thawj coj rau nws cov neeg, los coj lawv mus ua rog tawm tsam lawv cov kwv tij.\n\n15 Thiab tau muaj tias cov neeg Alixais tau tuaj rau saum lub roob Anihus, uas tau nyob sab hnub tuaj ntawm tus dej Xidoos, uas tau ntws los ntawm thaj av Xalahelas, thiab lawv tau pib ua rog nrog cov Neeg Nifais nyob qhov ntawd.\n\n16 Nim no Amas, tau yog tus thawj tub txiav txim thiab tus tswv xeev ntawm cov Neeg Nifais, yog li ntawd nws tau nce nrog nws cov neeg mus, muaj tseeb tiag, nrog nws cov nom peb, thiab cov thawj nom peb, muaj tseeb tiag, nyob tom hauv ntej ntawm nws cov tub rog, ua rog tawm tsam cov neeg Alixais.\n\n17 Thiab lawv tau pib tua cov neeg Alixais nyob saum lub roob sab hnub tuaj ntawm Xidoos. Thiab cov neeg Alixais tau tawm tsam nrog cov Neeg Nifais muaj zog heev, kawg tias cov Neeg Nifais coob leej tau qaug ntawm cov neeg Alixais xub ntiag.\n\n18 Txawm li ntawd los tus Tswv tseem tau ua kom cov Neeg Nifais txhais tes muaj dag zog, uas lawv tua tau cov neeg Alixais coob leej heev, ces lawv tau pib khiav ntawm lawv mus.\n\n19 Thiab tau muaj tias cov Neeg Nifais tau caum cov neeg Alixais qab tag nrho hnub ntawd, thiab tau tua lawv coob leej heev, kawg tias cov neeg Alixais tau raug tua kaum ob txhiab tsib puas peb caug thiab ob leeg; thiab cov Neeg Nifais tau raug tua rau txhiab tsib puas rau caum thiab ob leeg.\n\n20 Thiab tau muaj tias thaum Amas caum tsis tau cov neeg Alixais ntxiv lawm nws tau kom nws cov neeg rub lawv tej tsev pheeb suab ntaub nyob rau hauv lub hav Khede-oos, lub hav tau hu raws li Khede-oos uas tau raug Nihos xuas ntaj tua; thiab cov Neeg Nifais tau rub lawv tej tsev pheeb suab ntaub nyob rau hauv lub hav hmo ntawd.\n\n21 Thiab Amas tau xa neeg mus ua tub sab raws cov neeg Alixais uas seem tshuav qab, kom nws yuav paub txog lawv tej tswv yim npaj ua ntej thiab lawv tej tswv yim ua hauj lwm ntsiag to, xwv kom nws yuav npaj tau nws tus kheej thaiv ntawm lawv, xwv kom nws yuav tshwj tau nws cov neeg kom tsis txhob puas tsuaj.\n\n22 Nim no cov uas nws tau xa tawm mus soj xyuas cov neeg Alixais lub yeej yog hu ua Xelas, thiab Anaws, thiab Meethais, thiab Leehawj; cov no yog lawv cov uas tau tawm nrog lawv cov neeg mus soj xyuas cov neeg Alixais lub yeej.\n\n23 Thiab tau muaj tias tag kis lawv tau rov qab los rau hauv cov Neeg Nifais lub yeej maj heev, tau xav tsis thoob, thiab muaj kev ntshai ntau heev, hais tias:\n\n24 Saib seb, peb tau raws cov neeg Alixais lub yeej qab, thiab rau peb txoj kev poob siab heev, nyob hauv thaj av Mainoos, saum toj thaj av Xalahelas, nyob hauv txoj mus rau tom thaj av Nifais, peb tau pom ntau pab tub rog Lamas coob heev; thiab saib seb, cov neeg Alixais tau koom nrog lawv;\n\n25 Thiab lawv tab tom tawm tsam peb cov kwv tij nyob hauv thaj av ntawd; thiab lawv tau khiav lawv cov no nrog lawv tej tsiaj, thiab lawv tej poj niam, thiab lawv tej me nyuam, mus rau tom peb lub nroog; thiab yog peb tsis tsuag tsuag ces lawv yuav tuaj txeeb tau peb lub nroog, thiab peb tej txiv, thiab peb tej poj niam, thiab peb tej me nyuam yuav raug tua.\n\n26 Thiab tau muaj tias cov Neeg Nifais tau yaws lawv tej tsev pheeb suab ntaub thiab tau ncaim tawm ntawm lub hav Khede-oos mus rau tom lawv lub nroog, uas yog lub nroog Xalahelas.\n\n27 Thiab saib seb, thaum lawv tseem tab tom hla tus dej Xidoos, cov Neeg Lamas thiab cov neeg Alixais, coob heev, yuav luag npaum li tej xuab zeb nram ntug dej hiav txwv, tau tuaj tawm tsam lawv kom lawv puas tsuaj.\n\n28 Txawm li ntawd los, cov Neeg Nifais tau raug ntxiv dag ntxiv zog los ntawm tus Tswv txhais tes, tau mob siab thov nws kom nws yuav cawm lawv dim tawm ntawm lawv tej yeeb ncuab tes, yog li ntawd tus Tswv tau hnov lawv tej lus quaj thov, thiab tau ntxiv dag zog rau lawv, thiab cov Neeg Lamas thiab cov neeg Alixais tau qaug rau lawv.\n\n29 Thiab tau muaj tias Amas tau nrog Alixais sib tawm tsam nrog ntaj, tim ntsej tim muag; thiab nkawd tau ib leeg nrog ib leeg sib tawm tsam yam hnyav kawg li.\n\n30 Thiab tau muaj tias Amas, uas tau yog Vajtswv ib tug neeg, uas tau muaj txoj kev ntseeg ntau, tau quaj thov, hais tias: Au tus Tswv es, thov hlub thiab tseg kuv txoj sia, xwv kom kuv yuav ua tau ib rab cuab yeej nyob hauv koj tes los cawm thiab tshwj cov neeg tseg.\n\n31 Nim no thaum Amas tau hais cov lus no tag lawm nws tau rov qab tawm tsam nrog Alixais dua; thiab nws tau muaj zog tuaj, kawg tias nws tau muab nws rab ntaj tua tau Alixais.\n\n32 Thiab nws kuj tau tawm tsam nrog cov Neeg Lamas tus vaj ntxwv; tiam sis cov Neeg Lamas tus vaj ntxwv tau khiav rov qab ntawm Amas mus thiab tau xa nws cov tub rog los tawm tsam nrog Amas.\n\n33 Tiam sis Amas, nrog nws cov tub rog, tau tawm tsam nrog cov Neeg Lamas tus vaj ntxwv cov tub rog mus txog thaum uas nws tau tua thiab tau raws lawv rov qab.\n\n34 Thiab li no nws tau ua kom txhob muaj dab tsi nyob saum tej av, los sis tus ntug dej, uas nyob sab hnub poob ntawm tus dej Xidoos, tau pov cov Neeg Lamas tej cev uas tau raug tua rau hauv cov dej Xidoos, xwv kom los ntawm qhov ntawd nws cov neeg thiaj yuav muaj chaw hla thiab tawm tsam nrog cov Neeg Lamas thiab cov neeg Alixais nyob rau sab hnub poob ntawm tus dej Xidoos.\n\n35 Thiab tau muaj tias thaum lawv tag nrho tau hla tus dej Xidoos tag lawm cov Neeg Lamas thiab cov neeg Alixais tau pib khiav ntawm lawv mus, txawm tias lawv muaj coob leej heev uas suav tsis tas li.\n\n36 Thiab lawv tau khiav ntawm cov Neeg Nifais mus rau tom hav zoov uas nyob sab hnub poob thiab sab ped, uas nyob dhau ntawm tej ciam teb ntawm thaj av puag tim ub lawm; thiab cov Neeg Nifais tau raws lawv qab tag lawv lub zog, thiab tau tua lawv.\n\n37 Muaj tseeb tiag, lawv tau raug ntsib txhua txhia sab, thiab raug tua thiab raws, mus txog thaum lawv tau khiav ri niab mus rau sab hnub poob, thiab rau sab ped, mus txog thaum lawv tau mus txog hav zoov, uas hu ua Hawmos; thiab nws yog feem hav zoov uas muaj tej tsiaj qus thiab tej tsiaj noj nqaij coob nyob.\n\n38 Thiab tau muaj tias coob tug tau tuag nyob hauv hav zoov vim lawv tej qhov txhab, thiab tau raug cov tsiaj qus thiab tej dav qhuav saum nruab ntug noj; thiab lawv tej pob txha tau raug nrhiav pom, thiab tau raug muab tum tsheej pawg rau saum av.\n\n", "alma 3": "[center][font_size=26]Tshooj 3[/font_size][/center]\n\n[i]Cov neeg Alixais tau kos cim lawv tus kheej raws li cov yaj saub lo lus qhia—Cov Neeg Lamas tau raug foom rau lawv txoj kev ntxeev siab—Tib neeg coj tej kev foom tsis zoo los rau saum lawv tus kheej—Cov Neeg Nifais yeej dua cov Neeg Lamas ib pab tub rog. Kwv yees li 87–86 xyoo ua ntej yug Yexus.[/i]\n\n1 Thiab tau muaj tias cov Neeg Nifais uas tsis tau raug tua los ntawm tej ntaj riam sib rog, tom qab uas tau muab cov uas raug tua faus tas—nim no cov uas raug tua tsis tau suav, vim lawv muaj coob leej heev—tom qab uas lawv tau faus lawv cov tuag tas lawm tag nrho lawv tau rov qab los rau tom lawv tej av, thiab lawv tej tsev, thiab lawv tej poj niam, thiab lawv tej me nyuam.\n\n2 Nim no coob leej poj niam thiab me nyuam tau raug ntaj riam tua, thiab ntau tus ntawm lawv tej yaj thiab lawv tej tsiaj txhu los tib yam; thiab lawv muaj ntau daim teb uas muaj noob qoob loos tau raug puas tsuaj, vim lawv raug neeg coob heev tsuj vau liam tas.\n\n3 Thiab nim no thaum cov Neeg Lamas thiab cov neeg Alixais coob coob leej uas tau raug tua nyob ntawm tus ntug dej Xidoos tau raug muab pov rau hauv cov dej Xidoos tas lawm; thiab saib seb lawv tej pob txha nyob puag hauv dej hiav txwv, thiab lawv ntau heev li.\n\n4 Thiab paub tau cov neeg Alixais tawm ntawm cov Neeg Nifais, vim lawv tau kos cim liab rau ntawm lawv hauv pliaj mus raws li cov Neeg Lamas; txawm li ntawd los, lawv tsis tau muab lawv tej taub hau chais zoo li cov Neeg Lamas.\n\n5 Nim no cov Neeg Lamas tej taub hau tau muab chais do dus; thiab lawv liab qab, tsuas yog muaj tawv tsiaj uas vas lawv tej puab tais, thiab lawv tej cuab yeej ua rog, uas vas lawv me ntsis, thiab lawv tej hneev, thiab lawv tej xub, thiab lawv tej pob zeb, thiab lawv tej hneev nti roj hmab, thiab lwm yam.\n\n6 Thiab cov Neeg Lamas tej tawv nqaij tsaus, raws li lub cim uas tau muab rau saum lawv tej yawg koob, uas tau yog ib qho kev foom tsis zoo rau lawv vim yog lawv tej kev txhaum thiab lawv tej kev ntxeev siab tawm tsam lawv cov kwv tij, uas yog Nifais, Yakhauj, thiab Yauxej, thiab Xam, cov uas tau yog neeg ncaj ncees thiab dawb huv.\n\n7 Thiab lawv cov kwv tij tau nrhiav ua kom lawv puas tsuaj, yog li ntawd lawv thiaj tau raug foom tsis zoo; thiab tus Tswv Vajtswv thiaj tau ntaus ib lub cim rau lawv, muaj tseeb tiag, rau saum Lamas thiab Lemu-ees, thiab kuj rau saum Ixama-ees cov tub, thiab tej poj niam Ixama-ees.\n\n8 Thiab tau ua qhov no xwv kom lawv tej noob yuav zoo txawv ntawm lawv tej kwv tij tej noob, kom los ntawm qhov ntawd tus Tswv Vajtswv yuav tshwj tau nws cov neeg, xwv kom lawv yuav tsis sib xyaw thiab ntseeg tej kev li kev cai uas tsis yog uas yuav qhia tseeb txog lawv txoj kev puas tsuaj.\n\n9 Thiab tau muaj tias txhua tus uas tau muab nws tej noob mus xyaw nrog cov Neeg Lamas tej tau coj tib txoj kev foom tsis zoo los rau nws tej noob.\n\n10 Yog li ntawd, txhua tus uas tau cia nws tus kheej raug cov Neeg Lamas coj mus tau muab hu nyob hauv lub npe ntawd, thiab tau muaj ib lub cim muab rau nws.\n\n11 Thiab tau muaj tias txhua tus uas tsis ntseeg li cov Neeg Lamas txoj kev li kev cai, tiam sis tau ntseeg cov ceev xwm txheej uas tau coj tawm ntawm daim av Yeluxalees tuaj, thiab li lawv tej yawg koob txoj kev li kev cai, uas yog txoj yog, cov uas tau ntseeg Vajtswv tej lus txib thiab coj lawv, tau raug hu ua cov Neeg Nifais, los sis Nifais cov neeg, txij li lub sij hawm ntawd mus—\n\n12 Thiab twb yog lawv cov uas tau ceev cov ceev xwm txheej uas yog qhov tseeb ntawm lawv cov neeg, thiab ntawm cov Neeg Lamas cov neeg.\n\n13 Nim no peb yuav rov qab tig mus rau cov neeg Alixais, vim lawv los kuj muaj ib lub cim kos rau lawv thiab; muaj tseeb tiag, lawv tau kos lub cim rau lawv tus kheej, muaj tseeb tiag, twb yog ib lub cim liab rau saum lawv hauv pliaj.\n\n14 Yog li ntawd Vajtswv txoj lus tau muaj puv npo, vim cov no yog tej lus uas nws tau hais rau Nifais tias: Saib seb, kuv tau foom tsis zoo rau cov Neeg Lamas, thiab kuv yuav tso ib lub cim rau lawv xwv kom lawv thiab lawv tej noob yuav faib tawm ntawm koj thiab koj tej noob, txij li lub sij hawm no lawm yav tom ntej thiab mus ib txhis li, tsuas yog lawv hloov siab lees txim ntawm lawv txoj kev phem thiab tig los cuag kuv xwv kom kuv yuav muaj kev hlub tshua rau lawv.\n\n15 Thiab ntxiv: Kuv yuav tso ib lub cim rau tus uas muab nws tej noob mus do xyaw nrog koj tej kwv tij, kom lawv yuav raug foom tsis zoo tib yam.\n\n16 Thiab ntxiv: Kuv yuav tso ib lub cim rau tus uas yuav ntaus tawm tsam koj thiab koj tej noob.\n\n17 Thiab ntxiv, Kuv hais rau nws tus uas ncaim ntawm koj mus yuav tsis raug hu ua koj cov noob ib zaug ntxiv lawm; thiab kuv yuav foom koob hmoov rau koj, thiab cov uas yuav raug hu ua koj cov noob, txij no mus lawm yav tom ntej thiab mus ib txhis li; thiab cov no yog tej lus cog tseg ntawm tus Tswv rau Nifais thiab rau nws tej noob.\n\n18 Nim no cov neeg Alixais tsis tau paub tias lawv tau tab tom ua kom Vajtswv tej lus tiav thaum lawv tau pib kos cim rau saum lawv tej hauv pliaj; txawm li ntawd los lawv tseem tau tab meeg ntxeev siab tawm tsam Vajtswv; yog li ntawd nws tsim nyog tias txoj kev foom tsis zoo yuav tsum poob los rau lawv.\n\n19 Nim no kuv xav kom nej pom tias lawv tau coj txoj kev foom tsis zoo los rau lawv tus kheej; thiab txhua tus neeg uas raug foom tsis zoo los kuj coj nws txoj kev rau txim los rau nws tus kheej.\n\n20 Nim no tau muaj tias tsis ntau hnub tom qab npluav rog uas tau tawm tsa nyob hauv thaj av Xalahelas, los ntawm cov Neeg Lamas thiab cov neeg Alixais, tau muaj dua cov Neeg Lamas lwm pab tub rog tuaj tawm tsam Nifais cov neeg, nyob hauv tib qho chaw uas thawj pab tub rog tau ntsib cov neeg Alixais.\n\n21 Thiab tau muaj tias tau muaj ib pab tub rog raug xa mus raws lawv tawm ntawm lawv thaj av.\n\n22 Nim no Amas tus kheej tau raug mob thiaj tsis tau nce mus ua rog tawm tsam cov Neeg Lamas zaum no;\n\n23 Tiam sis nws tau xa ib pab tub rog coob mus tawm tsam lawv; thiab lawv tau nce mus thiab tau tua cov Neeg Lamas ntau leej, thiab tau raws lawv cov uas seem tshuav tawm ntawm lawv thaj av tej ciam teb mus.\n\n24 Thiab ces lawv tau rov qab los dua thiab tau pib tsim kev thaj yeeb nyob hauv thaj av, tsis muaj teeb meem nrog lawv tej yeeb ncuab ntxiv tau ib ntus.\n\n25 Nim no tag nrho txhua yam tsav no tau ua tiav, muaj tseeb tiag, tag nrho tej tsov rog thiab tej kev sib cav sib ceg no tau pib thiab tau xaus nyob hauv xyoo thib tsib ntawm cov neeg txiav txim txoj kev kav.\n\n26 Thiab nyob rau hauv ib xyoos tau muaj ntau txhiab leej tau raug xa mus rau lub ntiaj teb uas nyob mus ib txhis, xwv kom lawv yuav tau sau lawv tej nqi zog raws li lawv tej hauj lwm, tsis hais lawv yuav zoo los sis tsis hais lawv yuav phem, sau txoj kev zoo siab nyob mus ib txhis los sis txoj kev txom nyem nyob mus ib txhis, raws li tus ntsuj plig uas lawv tau xaiv raws ntseeg, tsis hais nws yog ib tug ntsuj plig zoo los sis ib tug phem.\n\n27 Vim txhua tus neeg yeej yuav tau txais tej nqi zog ntawm tus uas nws xaiv raws ntseeg, thiab qhov no yog raws li tej lus ntawm tus ntsuj plig uas qhia tej uas yuav muaj los yav tom ntej; yog li ntawd cia kom nws muaj raws li qhov tseeb. Thiab li no thiaj li xaus xyoo thib tsib ntawm cov neeg txiav txim txoj kev kav.\n\n", "alma 4": "[center][font_size=26]Tshooj 4[/font_size][/center]\n\n[i]Amas ua kev cai raus dej rau cov neeg hloov siab tshiab ntau txhiab leej—Txoj kev qias nkag los rau lub koom txoos, thiab lub koom txoos txoj kev huaj vam tau raug nres—Nifaihas raug tsa los ua thawj tub txiav txim—Amas, ua pov thawj hlob, nws tus kheej muab siab hlo ua hauj lwm qhuab qhia txoj moo zoo. Kwv yees li 86–83 xyoo ua ntej yug Yexus.[/i]\n\n1 Nim no tau muaj tias nyob rau hauv xyoo thib rau ntawm cov neeg txiav txim txoj kev kav Nifais cov neeg, tsis tau muaj tej kev sib cav sib ceg los sis tsov rog nyob hauv thaj av Xalahelas;\n\n2 Tiam sis cov neeg tau raug kev nyuaj siab, muaj tseeb tiag, raug nyuaj siab heev vim txoj kev uas lawv tej kwv tij tau ploj lawm, thiab vim txoj kev ploj ntawm lawv tej yaj thiab tej tsiaj txhu, thiab vim txoj kev ploj ntawm lawv tej teb uas muaj qoob loos uas raug tsuj lwj liam thiab puas tsuaj los ntawm cov Neeg Lamas.\n\n3 Thiab lawv tej kev nyuaj tau loj heev kawg tias txhua tus tau txom nyem siab; thiab lawv tau ntseeg tias nws yog Vajtswv xa tej kev txiav txim los rau lawv vim yog lawv tej kev phem thiab lawv tej kev qias; yog li ntawd lawv tau raug ua tsim dheev nco txog lawv txoj hauj lwm.\n\n4 Thiab lawv tau pib txhim tsa lub koom txoos zoo dua ntxiv; muaj tseeb tiag, thiab ntau leej tau ua kev cai raus dej nyob hauv cov dej Xidoos thiab tau raug koom rau Vajtswv lub koom txoos; muaj tseeb tiag, lawv tau ua kev cai raus dej los ntawm Amas txhais tes, tus uas tau raug tsa ua pov thawj hlob rau saum lub koom txoos cov neeg, los ntawm nws txiv Amas txhais tes.\n\n5 Thiab tau muaj tias nyob rau hauv xyoo thib xya ntawm cov neeg txiav txim txoj kev kav tau muaj kwv yees ncua li peb txhiab tsib puas leej uas tau sib sau lawv tus kheej los rau hauv Vajtswv lub koom txoos thiab tau ua kev cai raus dej. Thiab xws li no tau xaus xyoo thib xya ntawm cov neeg txiav txim txoj kev kav Nifais cov neeg; thiab tau muaj kev thaj yeeb tsis tu ncua nyob tag nrho hauv lub sij hawm ntawd.\n\n6 Thiab tau muaj tias nyob rau hauv xyoo thib yim ntawm cov neeg txiav txim txoj kev kav, cov neeg ntawm lub koom txoos tau pib muaj plhus, vim yog lawv tej kev nplua nuj heev, thiab lawv tej paj uas zoo, thiab lawv tej ntaub yaj pwm, thiab vim yog lawv tej yaj coob thiab tsiaj txhu, thiab lawv tej kub thiab lawv tej nyiaj dawb, thiab tag nrho txhua yam khoom muaj nuj nqis, uas lawv tau los ntawm lawv txoj kev ua hauj lwm hnyav; thiab nyob hauv tag nrho tej yam no lawv tau muab hlob nyob ntawm lawv tej qhov muag, vim lawv tau pib hnav tej ris tsho uas kim kim.\n\n7 Nim no qhov no yog qhov uas ua rau Amas muaj kev nyuaj siab heev, muaj tseeb tiag, thiab rau ntau tus cov neeg uas Amas tau tsa ua xib hwb, thiab tej pov thawj, thiab kev txwj laug rau lub koom txoos; muaj tseeb tiag, lawv coob leej tau tu siab heev rau txoj kev phem uas lawv tau pom pib muaj nyob hauv lawv cov neeg.\n\n8 Vim lawv tau pom thiab ntsia nrog txoj kev tu siab heev tias cov neeg ntawm lub koom txoos tau pib muab hlob nyob ntawm lawv tej qhov muag, thiab tau tso lawv tej siab rau saum tej kev nplua nuj thiab rau saum tej khoom tsis muaj nuj nqis ntawm lub ntiaj teb, xwv kom lawv tau pib nyiam thuam, ib leeg rau ib leeg, thiab lawv tau pib tsim txom cov uas tsis ntseeg raws li lawv tej siab xav thiab siab nyiam.\n\n9 Thiab li no, nyob hauv xyoo thib yim ntawm cov neeg txiav txim txoj kev kav no, tau pib muaj kev sib cav sib ceg heev hauv cov neeg ntawm lub koom txoos; muaj tseeb tiag, tau muaj tej kev ntshaw luag tug, thiab kev sib cav sib ceg, thiab kev xav ua kom lwm tus puas tsuaj, thiab tej kev tsim txom, thiab kev khav theeb, uas tseem khav theeb tshaj cov uas tsis tau zwm rau Vajtswv lub koom txoos.\n\n10 Thiab xws li no tau xaus xyoo thib yim ntawm cov neeg txiav txim txoj kev kav; thiab txoj kev phem ntawm lub koom txoos tau yog ib ya cav dawm taw loj rau cov uas tsis tau zwm rau lub koom txoos; thiab xws li no lub koom txoos tau pib poob nws txoj kev huaj vam.\n\n11 Thiab tau muaj tias nyob rau thaum pib xyoo thib cuaj, Amas tau pom txoj kev phem ntawm lub koom txoos thiab nws kuj tau pom lub koom txoos tus yam ntxwv tau pib coj cov uas tsis ntseeg ib qho kev qias mus rau ib qho, xws li no yuav tab tom coj txoj kev puas tsuaj los rau cov neeg.\n\n12 Muaj tseeb tiag, nws tau pom kev tsis xwm yeem heev nyob hauv cov neeg, muaj ib txhia tau khav theeb nrog lawv txoj kev muaj plhus, ntxub lwm tus, tig lawv tej nraub qaum rau cov neeg txom nyem thiab cov neeg liab qab thiab cov uas tshaib plab, thiab cov uas nqhis dej, thiab cov uas muaj mob thiab raug txom nyem.\n\n13 Nim no qhov no tau yog ib qho ua kom muaj kev quaj ntsuag nyob hauv cov neeg, thaum uas lwm tus ho txo lawv tej hwj chim, tseem pab cov txom nyem uas xav tau lawv txoj kev pab, xws li faib lawv tej khoom rau cov neeg pluag thiab cov txom nyem, pub rau cov tshaib plab noj, thiab nyiaj tag nrho ib puas yam tsav kev txom nyem, vim txoj kev ntseeg Khetos, tus uas yuav los raws li tus ntsuj plig uas qhia tej uas yuav muaj los yav tom ntej;\n\n14 Ntsia ntsoov tom ntej rau hnub ntawd, xws li ntawd thiaj tau txais txoj kev zam txim ntawm lawv tej kev txhaum; tau muaj kev xyiv fab puv npo vim yog txoj kev sawv hauv qhov tuag rov qab los ntawm cov neeg tuag, raws li lub siab xav thiab lub hwj chim thiab txoj kev cawm dim ntawm Yexus Khetos los ntawm txoj kev tuag tej hlua.\n\n15 Thiab nim no tau muaj tias Amas, tau pom tej kev txom nyem ntawm cov neeg txo hwj chim uas lawv Vajtswv qab, thiab tej kev tsim txom ntau uas tau raug tsuam lawv los ntawm nws cov neeg uas seem tshuav, thiab thaum pom tag nrho lawv tej kev tsis xwm yeem, tau pib nyuaj siab heev; txawm li ntawd los tus Tswv tus Ntsuj Plig tsis tau tso nws tseg.\n\n16 Thiab nws tau xaiv ib tug txiv neej txawj ntse uas nyob hauv cov txwj laug ntawm lub koom txoos, thiab tau muab hwj chim rau nws raws li cov neeg tej suab, kom nws yuav muaj hwj chim tsa tej kev cai raws li tej kev cai uas tau muab lawm, thiab siv lawv raws li tej kev phem thiab tej kev txhaum ntawm cov neeg.\n\n17 Nim no tus txiv neej no npe hu ua Nifaihas, thiab nws tau raug tsa ua thawj tub txiav txim; thiab nws tau zaum hauv rooj txiav txim los txiav txim thiab kav cov neeg.\n\n18 Nim no Amas tsis tau pub nws ua txoj hauj lwm pov thawj hlob rau lub koom txoos, tiam sis nws tseem cia txoj hauj lwm pov thawj hlob rau nws tus kheej; tiam sis nws tau muab lub rooj txiav txim rau Nifaihas.\n\n19 Thiab nws tau ua li no xwv kom nws tus kheej yuav tau tawm mus rau hauv nws cov neeg, los sis rau hauv Nifais cov neeg, xwv kom nws yuav tau qhuab qhia Vajtswv txoj lus rau lawv, txhib kom lawv nco txog lawv txoj hauj lwm, thiab xwv kom nws yuav rub tau los qis, tag nrho tej kev khav theeb thiab kev dag ntxias thiab tag nrho tej kev sib cav sib ceg uas nyob nrog nws cov neeg, los ntawm Vajtswv txoj lus, tsis pom ib txoj kev twg uas nws yuav pab tau lawv tsuas yog yuav ua tim khawv huv huv tawm tsam lawv xwb.\n\n20 Thiab yog li ntawd thaum pib xyoo thib cuaj ntawm cov neeg txiav txim txoj kev kav Nifais cov neeg, Amas tau muab lub rooj txiav txim rau Nifaihas, thiab cia tag nrho nws tus kheej rau lub pov thawj hwj siab ntawm Vajtswv tus txheej txheem dawb huv, ua tim khawv txog txoj lus, raws li tus ntsuj plig ntawm kev tshwm sim thiab kev qhia tej uas yuav muaj los yav tom ntej.\n\n", "alma 5": "Tej lus uas Amas, tus Pov Thawj Hlob raws li Vajtswv tus txheej txheem dawb huv, tau hais rau cov neeg nyob hauv lawv tej nroog thiab tej zos thoob plaws rau thaj av.\n\nMuaj nyob hauv tshooj 5.\n\n[center][font_size=26]Tshooj 5[/font_size][/center]\n\n[i]Kom tau txoj kev cawm seeg, tib neeg yuav tsum hloov siab lees txim thiab coj tej lus txib, yug dua tshiab, ntxhua lawv tej ris tsho los ntawm Khetos cov ntshav, txo hwj chim thiab tshem lawv tus kheej tawm ntawm txoj kev khav theeb thiab ntshaw luag tug, thiab ua tej hauj lwm uas ncaj ncees—Tus Tswv Yug Yaj Zoo yuav hu nws cov neeg—Cov uas ua hauj lwm phem yog tus dab cov me nyuam—Amas ua tim khawv txog qhov tseeb ntawm nws txoj lus qhia thiab txib kom neeg hloov siab lees txim—Cov neeg ncaj ncees tej npe yuav raug sau cia rau hauv phau ntawv uas muaj txoj sia. Kwv yees li 83 xyoo ua ntej yug Yexus.[/i]\n\n1 Nim no tau muaj tias Amas tau pib coj Vajtswv txoj lus rau cov neeg, thaum chiv thawj nyob hauv thaj av Xalahelas, thiab mus ntawd mus thoob plaws rau txhua thaj av.\n\n2 Thiab cov no yog cov lus uas nws tau hais rau cov neeg nyob hauv lub koom txoos uas tau txhim tsa nyob hauv lub nroog Xalahelas, raws li nws phau ceev xwm txheej, hais tias:\n\n3 Kuv, Amas, tau raug tsa los ntawm kuv txiv, Amas, los ua ib tug pov thawj hlob rau Vajtswv lub koom txoos, nws tau muaj hwj chim thiab txoj cai los ntawm Vajtswv los ua tej yam no, saib seb, kuv hais rau nej tias nws tau pib tsim ib lub koom txoos nyob hauv thaj av uas nyob hauv tej ciam teb ntawm thaj av Nifais; muaj tseeb tiag, thaj av uas tau hu ua thaj av Maumoos; muaj tseeb tiag, thiab nws tau ua kev cai raus dej rau nws cov kwv tij nyob hauv cov dej Maumoos.\n\n4 Thiab saib seb, kuv hais rau nej tias, lawv tau raug coj dim ntawm vaj ntxwv Nau-as cov neeg xib teg, los ntawm Vajtswv txoj kev hlub thiab lub hwj chim.\n\n5 Thiab saib seb, tom qab ntawd, lawv tau raug coj mus ua qhev los ntawm cov Neeg Lamas tes nyob hauv hav zoov; muaj tseeb tiag, kuv hais rau nej, lawv tau poob cev qhev, thiab tus Tswv kuj rov tau tso lawv dim ntawm txoj kev ua qhev ib zaug ntxiv los ntawm lub hwj chim ntawm nws txoj lus; thiab peb tau raug coj tuaj rau hauv thaj av no, thiab qhov no peb tau pib txhim tsa Vajtswv lub koom txoos thoob plaws hauv thaj av no thiab.\n\n6 Thiab nim no saib seb, kuv hais rau nej, kuv cov kwv tij, nej cov uas zwm rau lub koom txoos no, nej puas tseem nco qab ntsoov txog txoj kev poob cev qhev ntawm nej tej yawg koob? Muaj tseeb tiag, thiab nej puas nco qab ntsoov txog nws txoj kev hlub tshua thiab txoj kev ua siab ntev nyiaj rau lawv? Thiab ntxiv, nej puas nco qab ntsoov txog tias nws tau cawm lawv tej ntsuj plig dim ntawm ntuj txiag teb tsaus?\n\n7 Saib seb, nws tau hloov lawv tej siab tej ntsws, muaj tseeb tiag, nws tau tsa lawv tsim ntawm ib tug dab ntub hnyav, thiab lawv sawv los mus cuag Vajtswv. Saib seb, lawv tau nyob hauv plawv ntawm txoj kev tsaus ntuj; txawm li ntawd los, lawv tej ntsuj plig tau raug zes los ntawm lub teeb ntawm txoj lus uas kav ib txhis; muaj tseeb tiag, lawv tau raug txoj kev tuag tej hlua khi ib puag ncig, thiab ntuj txiag teb tsaus txoj saw hlau, thiab ib txoj kev puas tsuaj uas kav ib txhis tau tos ntsoov lawv.\n\n8 Thiab nim no kuv thov nug nej, kuv cov mi kwv tij, lawv puas raug puas tsuaj? Saib seb, kuv hais rau nej tias, Tsis raug, lawv tsis raug.\n\n9 Thiab kuv nug ntxiv, txoj kev tuag tej hlua puas tau tu, thiab ntuj txiag teb tsaus tej saw hlau uas khi lawv ib puag ncig, tej ntawd puas tau xoob? Kuv hais rau nej tias, Muaj tseeb tiag, tej ntawd tau xoob lawm, thiab lawv tej ntsuj plig tau loj hlob tuaj, thiab lawv tau hu nkauj txoj kev hlub uas txhiv dim. Thiab kuv hais rau nej tias lawv tau dim lawm.\n\n10 Thiab nim no kuv thov nug nej tias yam dab tsi ua rau lawv dim? Muaj tseeb tiag, yam dab tsi ua rau lawv muaj kev cia siab rau txoj kev cawm seeg? Yam dab tsi ua tau rau lawv xoob ntawm txoj kev tuag tej hlua, muaj tseeb tiag, thiab ntuj txiag teb tsaus tej saw hlau?\n\n11 Saib seb, kuv muaj peev xwm qhia nej—tsis yog kuv txiv Amas tau ntseeg tej lus uas Anpinadais lub qhov ncauj tau hais los? Thiab nws tsis yog ib tug yaj saub dawb huv los? Tsis yog nws tau hais Vajtswv tej lus, thiab kuv txiv Amas tau ntseeg tej ntawd los?\n\n12 Thiab raws li nws txoj kev ntseeg tau muaj ib qho kev hloov loj nyob tuaj hauv nws lub siab. Saib seb kuv hais rau nej tias qhov no yog tseeb tag huv tib si.\n\n13 Thiab saib seb, nws tau qhuab qhia txoj lus rau nej tej yawg koob, thiab kuj tau muaj ib qho kev hloov loj nyob tuaj hauv lawv tej siab thiab, thiab lawv tau txo lawv tej hwj chim thiab tso lawv tej kev ntseeg siab rau hauv qhov tseeb thiab rau Vajtswv tus uas muaj sia nyob. Thiab saib seb, lawv muaj siab ntseeg mus txog thaum kawg; yog li ntawd lawv tau dim lawm.\n\n14 Thiab nim no saib seb, kuv thov nug nej, kuv cov kwv tij ntawm lub koom txoos, nej puas tau yug sab ntsuj plig los ntawm Vajtswv? Nej puas tau txais nws tus meej yim rau saum nej tej ntsej muag? Nej puas tau raug txoj kev hloov loj no nyob hauv nej tej siab?\n\n15 Nej puas muaj kev ntseeg nyob hauv txoj kev txhiv dim ntawm nws tus uas tau tsim nej lawm? Nej puas tos ntsoov nrog lub qhov muag ntseeg, thiab ntsia lub cev uas txawj ploj tuag no sawv los mus nyob qhov tsis txawj ploj tuag, thiab lub cev uas txawj lwj no sawv los mus ua lub cev uas tsis txawj lwj, los sawv ntawm Vajtswv xub ntiag los txiav txim raws li tej uas tau ua los lawm nyob hauv lub cev uas txawj ploj tuag?\n\n16 Kuv hais rau nej tias, nej puas xav tau hauv nej tus kheej tias nej hnov tus Tswv lub suab, hais rau nej, nyob rau hnub ntawd tias: Cia li los ntawm kuv nej cov uas tau koob hmoov, vim saib seb, nej tej hauj lwm tau yog tej hauj lwm uas ncaj ncees nyob hauv lub ntiaj teb no?\n\n17 Los sis nej puas xav rau nej tus kheej tias nej muaj cuab kav dag tus Tswv nyob rau hnub ntawd, thiab hais tias—Tus Tswv es, peb tej hauj lwm tau yog tej hauj lwm ncaj ncees nyob rau hauv lub ntiaj teb—thiab kom nws yuav cawm nej no los?\n\n18 Los sis tsis li ntawd, nej puas xav rau nej tus kheej tau raug coj los rau ntawm Vajtswv lub rooj txiav txim nrog nej tej ntsuj plig uas muaj puv npo txoj kev txhaum thiab kev nyuaj siab, es tseem nco txog tag nrho nej tej kev txhaum, muaj tseeb tiag, nco tseeb heev txog tag nrho nej tej kev phem, muaj tseeb tiag, nco txog tias nej tau tawm tsam Vajtswv tej lus txib?\n\n19 Kuv hais rau nej tias, nej puas yuav muaj peev xwm ntsia tau Vajtswv nyob rau hnub ntawd uas muaj lub siab huv huv thiab tej tes dawb huv? Kuv hais rau nej tias, nej puas muaj cuab kav ntsia tau, es muaj Vajtswv tus meej yim yees rau saum nej tej ntsej muag?\n\n20 Kuv hais rau nej tias, nej puas muaj peev xwm xav tias yuav dim thaum nej muab nej tus kheej rais los ywj rau tus dab kav lawm?\n\n21 Kuv hais rau nej tias, nej yuav paub nyob rau hnub ntawd tias nej yuav dim tsis tau; vim yuav tsis muaj ib tug neeg twg dim tau tsuas yog nws tej ris tsho yuav raug ntxhua kom dawb xwb; muaj tseeb tiag, nws tej ris tsho yuav tsum huv mus txog thaum lawv dawb huv tsis muaj ib qho tsuas, dhau los ntawm nws tus uas peb tej yawg koob tau hais txog cov ntshav, tus uas yuav los txhiv nws cov neeg dim ntawm lawv tej kev txhaum.\n\n22 Thiab nim no kuv thov nug nej, kuv cov mi kwv tij, nej txhua tus yuav xav li cas, yog nej yuav tau sawv ntawm Vajtswv lub rooj txiav txim, es nej tej ris tsho tau tsuas ntshav thiab txhua yam kev vuab tsuab neeg? Saib seb txhua yam no yuav ua tim khawv nkaug nej dab tsi?\n\n23 Saib seb lawv yuav tsis ua tim khawv tias nej yog neeg tua neeg no los, muaj tseeb tiag, thiab tias nej muaj txhaum rau txhua yam kev phem no los?\n\n24 Saib seb, kuv cov mi kwv tij, nej puas xav tias ib tug neeg zoo li no yuav muaj ib qho chaw zaum nyob hauv Vajtswv lub nceeg vaj, nrog Anplaham, nrog Ixaj, thiab nrog Yakhauj, thiab tag nrho cov yaj saub dawb huv, uas tej ris tsho tau dawb huv thiab tsis muaj qhov ceb, huv huv thiab dawb no los?\n\n25 Kuv hais rau nej tias, Tsis muaj li; tsuas ntshai nej ho muab tus Tsim peb ua ib tug neeg dag txij thaum chiv keeb los lawm xwb, los sis cia tias nws yog ib tug neeg dag txij thaum chiv keeb los, nej yeej tsis muaj peev xwm xav tias cov neeg zoo li ntawd muaj tau chaw nyob rau saum ntuj ceeb tsheej lub nceeg vaj; tiam sis lawv yuav raug ntiab tawm vim lawv yog tej me nyuam ntawm tus dab lub nceeg vaj.\n\n26 Thiab nim no saib seb, kuv hais rau nej, kuv cov mi kwv tij, yog nej tau raug ib qho kev hloov siab, thiab yog nej tau xav hu zaj nkauj txoj kev hlub uas txhiv dim, kuv yuav nug tias, nej puas xav li ntawd nim no?\n\n27 Nej puas tau taug kev, es ceev nej tus kheej kom txhob muaj qhov thuam tau rau ntawm Vajtswv xub ntiag? Nej puas muaj cuab kav hais tias, yog nej raug hu kom tuag nyob lub sij hawm no, nyob hauv nej tus kheej, tias nej tau txo hwj chim txaus nkaus lawm? Tias nej tej ris tsho tau raug dawb huv thiab tau ua kom dawb dhau los ntawm Khetos cov ntshav, tus uas yuav los txhiv nws cov neeg dim ntawm lawv tej kev txhaum?\n\n28 Saib seb, nej puas tau tso txoj kev khav theeb tseg lawm? Kuv hais rau nej tias, yog nej tsis tau tso nej tseem tsis tau npaj ntsib Vajtswv. Saib seb nej yuav tsum npaj nrawm nroos; vim ntuj ceeb tsheej lub nceeg vaj yuav los sai sai, thiab tus uas zoo li ntawd yuav tsis tau txoj sia nyob mus ib txhis.\n\n29 Saib seb, kuv hais tias, puas muaj ib tug twg uas nyob hauv nej uas tsis tau tso txoj kev ntshaw luag tug tseg? Kuv hais rau nej tias tus zoo li ntawd tseem tsis tau npaj; thiab kuv xav kom nws cia li npaj nrawm nroos, vim lub sij hawm los txog ze lawm, thiab nws tsis paub tias thaum twg lub sij hawm yuav los; vim tus zoo li ntawd yuav nrhiav pom muaj txim.\n\n30 Thiab kuv hais rau nej ntxiv, puas muaj ib tug nyob hauv nej uas saib tsis taus nws tus kwv tij, los sis tsub tej kev tsim txom rau nws?\n\n31 Kev txom nyem cia li raug tus zoo li no, vim nws tsis tau npaj, thiab lub sij hawm los txog lawm tias nws yuav tsum hloov siab lees txim los sis nws yuav tsis muaj peev xwm dim tau!\n\n32 Muaj tseeb tiag, kev txom nyem yuav raug rau tag nrho nej cov uas yog neeg ua hauj lwm ntawm txoj kev tsis ncaj ncees; cia li hloov siab lees txim, cia li hloov siab lees txim, vim tus Tswv Vajtswv tau hais li ntawd!\n\n33 Saib seb, nws xa ib qho kev caw los rau noob neej txhua tus, vim txhais caj npab hlub tau cev tuaj rau lawv, thiab nws hais tias: Cia li hloov siab lees txim, thiab kuv yuav txais nej.\n\n34 Muaj tseeb tiag, nws hais tias: Cia li los ntawm kuv thiab nej yuav tau noj cov txiv ntawm tsob ntoo uas cawm neeg txoj sia; muaj tseeb tiag, nej yuav tau noj tej mov thiab haus tej dej ntawm txoj sia ywj siab;\n\n35 Muaj tseeb tiag, cia li los cuag kuv thiab coj tej hauj lwm ncaj ncees los, thiab nej yuav tsis raug ntov kom vau thiab pov rau hauv hluav taws—\n\n36 Vim saib seb, vim lub sij hawm los txog lawm leej twg uas tsis txi tej txiv zoo, los sis leej twg uas tsis ua tej hauj lwm ncaj ncees, tus ntawd tau ua kom muaj kev quaj thiab kev nyiav.\n\n37 Au nej cov uas ua hauj lwm ntawm txoj kev tsis ncaj ncees es; nej cov uas muaj plhus rau tej khoom tsis muaj nuj nqis ntawm lub ntiaj teb, nej cov uas tau khav tias paub tej kev ncaj ncees tiam sis tseem tau yuam kev, ib yam li tej yaj uas tsis muaj tswv, txawm tias tus yug yaj tau hu nej thiab tseem pheej hu nej, tiam sis nej yuav tsis mloog nws lub suab!\n\n38 Saib seb, kuv hais rau nej, tias tus tswv yug yaj zoo twb hu nej; muaj tseeb tiag, thiab nws twb hu nej nyob hauv nws lub npe kiag, uas yog Khetos lub npe; thiab yog nej yuav tsis mloog tus tswv yug yaj zoo lub suab, rau lub npe uas nej raug hu, saib seb, nej tsis yog tus tswv yug yaj zoo tej yaj.\n\n39 Thiab nim no yog nej tsis yog tus tswv yug yaj zoo tej yaj, nej yog pab yaj twg? Saib seb, kuv hais rau nej, tias tus dab yog nej tus tswv yug yaj, thiab nej yog nws pab; thiab nim no, leej twg muaj cuab kav tias qhov no tsis yog? Saib seb, kuv hais rau nej tias, leej twg tsis lees tej no ces nws yog ib tug neeg dag thiab yog tus dab ib tug me nyuam.\n\n40 Vim kuv hais rau nej tias txhua yam uas zoo yeej los ntawm Vajtswv los, thiab txhua yam uas phem yeej los ntawm tus dab los.\n\n41 Yog li ntawd, yog ib tug tib neeg ua tej hauj lwm zoo nws yeej mloog tus tswv yug yaj zoo lub suab, thiab nws yeej raws tus ntawd qab; tiam sis tus uas ua hauj lwm phem, tus ntawd ciaj los mus ua dab ib tug me nyuam, vim nws mloog tus ntawd lub suab, thiab raws nws qab.\n\n42 Thiab tus uas ua tej no yuav tsum tau txais nws tej nqi zog ntawm nws; yog li ntawd, nws yuav txais txoj kev tuag los ua nws qhov nqi zog, rau tej uas xib rau txoj kev ncaj ncees, uas tuag lawm rau txhua yam hauj lwm uas zoo.\n\n43 Thiab nim no, kuv cov kwv tij, kuv xav kom nej mloog kuv, vim kuv hais nyob hauv tej dag zog ntawm kuv tus ntsuj plig; vim saib seb, kuv tau hais rau nej tseeb xwv kom nej yuav tsis ua yuam kev, los sis tau hais raws li Vajtswv tej lus txib.\n\n44 Vim kuv tau raug hu los hais li no, raws li Vajtswv tus txheej txheem dawb huv, uas nyob hauv Yexus Khetos; muaj tseeb tiag, kuv tau raug txib los sawv ua tim khawv rau cov neeg no txog tej uas peb tej yawg koob tau hais txog tej uas yuav muaj los.\n\n45 Thiab tsis tas li no xwb. Nej tsis xav tias kuv paub txog tej no kuv tus kheej xwb? Saib seb, kuv ua tim khawv rau nej tias kuv yeej paub tias tej yam uas kuv tau hais no yeej tseeb. Thiab nej ho xav li cas tias kuv ho paub txog qhov tseeb ntawm tej no?\n\n46 Saib seb, kuv hais rau nej tias lawv raug ua rau kuv paub los ntawm Vajtswv tus Ntsuj Plig Dawb Huv. Saib seb, kuv tau yoo mov thiab thov Vajtswv tau ntau hnub xwv kom kuv yuav paub txog tej no kuv tus kheej. Thiab nim no kuv twb paub kuv tus kheej lawm tias lawv muaj tseeb; vim tus Tswv Vajtswv tau muab lawv ua rau kuv paub los ntawm tus Ntsuj Plig Dawb Huv; thiab qhov no yog tus ntsuj plig ntawm kev tshwm sim uas nyob hauv kuv.\n\n47 Thiab ntxiv, kuv hais rau nej tias nws tau raug muab ua tshwm sim los rau kuv paub li no, tias tej lus uas peb tej yawg koob tau hais lawm yeej tseeb, twb raws ib yam li tus ntsuj plig uas qhia tej uas yuav muaj los yav tom ntej uas nyob hauv kuv, uas kuj yog los ntawm Vajtswv tus Ntsuj Plig txoj kev qhia kom paub.\n\n48 Kuv hais rau nej, tias kuv paub kuv tus kheej tias yam dab tsi uas kuv yuav tsum hais rau nej, txog tej uas yuav muaj los, yeej muaj tseeb; thiab kuv hais rau nej, tias kuv paub tias Yexus Khetos yeej yuav los, muaj tseeb tiag, Leej Tub, Leej Txiv Tib Leeg Tub, uas muaj kev hlub puv npo, thiab kev zam txim, thiab kev tseeb. Thiab saib seb, nws yog tus uas yuav los tshem neeg ntiaj teb tej kev txog kev txhaum, muaj tseeb tiag, tej kev txhaum ntawm neeg txhua tus uas ntseeg khov kho hauv nws lub npe.\n\n49 Thiab nim no kuv hais rau nej tias qhov no yog tus txheej txheem uas kuv raug hu los ua, muaj tseeb tiag, los qhuab qhia rau kuv cov kwv tij uas kuv hlub, muaj tseeb tiag, thiab txhua tus uas nyob hauv thaj av; muaj tseeb tiag, los qhuab qhia rau sawv daws, tag nrho cov laus thiab cov hluas, tag nrho cov raug txim thiab cov tsis raug; muaj tseeb tiag, kuv hais rau nej cov muaj hnub nyoog, thiab cov muaj hnub nyoog ib nrab, thiab tiam neeg uas tseem yuav sawv tuaj; muaj tseeb tiag, tshaj rau lawv tias lawv yuav tsum hloov siab lees txim thiab yug dua tshiab.\n\n50 Muaj tseeb tiag, tus Ntsuj Plig tau hais li no: Cia li tso tej kev txog kev txhaum tseg, nej sawv daws tag nrho hauv lub ntiaj teb no, vim ntuj ceeb tsheej lub nceeg vaj twb los yuav txog sai; muaj tseeb tiag, Vajtswv Leej Tub yuav los ntawm nws lub yeeb koob, hauv nws lub zog, yeej huam, hwj chim, thiab kev kav teb chaws. Muaj tseeb tiag, kuv cov mi kwv tij uas kuv hlub es, kuv hais rau nej, tias tus Ntsuj Plig hais tias: Saib lub yeeb koob ntawm tus Vaj Ntxwv uas kav tag nrho lub ntiaj teb; thiab Vaj Ntxwv ntuj ceeb tsheej kuj yuav ci rau tag nrho noob neej sai sai no.\n\n51 Thiab tus Ntsuj Plig kuj hais rau kuv ntxiv tias, muaj tseeb tiag, ua ib lub suab quaj qw rau kuv, hais tias: Cia li mus thiab hais rau cov neeg no hais tias—Cia li hloov siab lees txim, vim tsuas yog nej yuav hloov siab lees txim nkaus nkaus xwb yog tsis li nej yuav tsis tau ntuj ceeb tsheej lub nceeg vaj los ua nej tug.\n\n52 Thiab kuv hais rau nej ntxiv, tus Ntsuj Plig hais tias: Saib seb rab taus twb muab tso rau ntawm lub hauv paus ntoo; yog li ntawd txhua tus ntoo uas tsis txi txiv zoo yuav raug muab ntov kom vau thiab muab pov rau hauv hluav taws, muaj tseeb tiag, cub hluav taws uas tua tsis tuag, twb yog cub hluav taws uas cig tas mus li. Saib seb, thiab nco ntsoov, Tus Dawb Huv tau hais li ntawd.\n\n53 Thiab nim no kuv cov kwv tij uas kuv hlub es, kuv hais rau nej tias, nej puas yuav cam tau tej lus hais no; muaj tseeb tiag, nej puas muaj cuab kav tso tej no rau ib sab, thiab muab Tus Dawb Huv tsuj rau hauv nej qab xib taws; muaj tseeb tiag, nej puas yuav muaj cuab kav khav nyob hauv nej tej siab; muaj tseeb tiag, nej puas tseem pheej yuav hnav qees tej ris tsho kim kim thiab muab nej tej siab rau tej khoom tsis muaj nuj nqis hauv ntiaj teb, rau nej tej kev nplua nuj?\n\n54 Muaj tseeb tiag, nej puas tseem pheej xav tias nej ib tug zoo dua li ib tug; muaj tseeb tiag, nej puas tseem pheej tsim txom nej tej kwv tij, uas txo lawv tej hwj chim thiab taug Vajtswv tus txheej txheem dawb huv qab, qhov uas lawv tau raug coj los rau lub koom txoos no, tau ua kom dawb huv los ntawm tus Ntsuj Plig Dawb Huv, thiab lawv twb coj tej hauj lwm uas haum rau txoj kev hloov siab lees txim—\n\n55 Muaj tseeb tiag, thiab nej puas tseem pheej yuav tig nej tej nraub qaum rau cov neeg pluag, thiab txom nyem, thiab tsis pub nej tej khoom rau lawv?\n\n56 Thiab thaum kawg, tag nrho nej cov uas tseem pheej ua phem, kuv hais rau nej tias cov no yog cov uas yuav raug ntov kom vau thiab muab pov rau hauv hluav taws tsuas yog lawv yuav hloov siab lees txim nrawm nroos xwb.\n\n57 Thiab nim no kuv hais rau nej tias, tag nrho nej cov uas xav raws tus tswv yug yaj zoo lub suab, nej cia li tawm hauv cov neeg phem los, thiab nej cia li nrug, thiab tsis txhob tuav lawv tej khoom tsis dawb huv; thiab saib seb, lawv tej npe yuav raug rho tawm, kom cov neeg phem tej npe tsis txhob nyob nrog cov neeg ncaj ncees tej npe, xwv kom Vajtswv txoj lus yuav tiav, uas hais tias: Cov neeg phem tej npe tsis txhob muab txuam nrog kuv cov neeg tej npe;\n\n58 Vim cov neeg ncaj ncees tej npe yuav raug muab sau cia hauv phau ntawv uas muaj txoj sia, thiab kuv yuav pub ib qho qub txeeg qub teg rau lawv nyob ntawm kuv sab xis. Thiab nim no, kuv cov kwv tij, nej tseem muaj dab tsi yuav hais tawm tsam qhov no? Kuv hais rau nej tias, yog nej hais lus tawm tsam nws, yuav tsis ua li cas, vim Vajtswv txoj lus yuav tsum muaj kom tiav.\n\n59 Vim tus tswv yug yaj twg uas nyob hauv nej uas tau muaj ntau tus yaj es tsis saib lawv, xwv kom tej hma yuav nkag los tsis tau thiab tom nws tej yaj? Thiab saib seb, yog ib tug hma nkag los rau hauv nws pab yaj nws yuav tsis raws tus hma ntawd kom khiav los? Muaj tseeb tiag, thiab tom qab ntawd, yog nws ua tau nws yuav ua kom tus hma no puas tsuaj.\n\n60 Thiab nim no kuv hais rau nej tias tus tswv yug yaj zoo yeej hu nej; thiab yog nej yuav mloog nws lub suab nws yuav coj nej los rau hauv nws pab, thiab nej yog nws cov yaj; thiab nws txib nej tias nej tsis txhob cia tus hma nyaum nkag los rau hauv nej, xwv kom nej thiaj yuav tsis puas tsuaj.\n\n61 Thiab nim no kuv, Amas txib nej nyob hauv yam lus ntawm nws tus uas tau txib kuv lawm, kom nej yuav tsum mob siab ceev tej lus uas kuv tau hais rau nej.\n\n62 Kuv hais li ib txoj kev cai rau nej cov uas zwm rau hauv lub koom txoos; thiab rau cov uas tsis tau zwm rau hauv lub koom txoos kuv hais raws li ib txoj kev caw, hais tias: Cia li los thiab ua kev cai raus dej rau txoj kev hloov siab lees txim, xwv kom nej thiaj yuav yog cov neeg ua noj cov txiv ntawm tsob ntoo uas cawm neeg txoj sia thiab.\n\n", "alma 6": "[center][font_size=26]Tshooj 6[/font_size][/center]\n\n[i]Lub Koom Txoos nyob hauv Xalahelas raug ntxuav dawb huv thiab tso muaj qib muaj quas—Amas mus rau tom Khede-oos mus qhuab qhia. Kwv yees li 83 xyoo ua ntej yug Yexus.[/i]\n\n1 Thiab nim no tau muaj tias tom qab uas Amas tau xaus hais lus rau cov neeg ntawm lub koom txoos, uas tau txhim tsa nyob hauv lub nroog Xalahelas tas lawm, nws tau tsa tej pov thawj thiab tej kev txwj laug, los ntawm txoj kev tso tes saum taub hau raws li Vajtswv tus txheej txheem, los coj thiab saib xyuas lub koom txoos.\n\n2 Thiab tau muaj tias cov uas tsis tau zwm rau hauv lub koom txoos uas tau hloov siab lees txim ntawm lawv tej kev txhaum lawv tau raug ua kev cai raus dej rau txoj kev hloov siab lees txim, thiab tau raug txais los rau hauv lub koom txoos.\n\n3 Thiab kuj tau muaj tias cov uas tau zwm rau hauv lub koom txoos uas tsis tau hloov siab ntawm lawv tej kev phem thiab tsis txo lawv tej hwj chim rau Vajtswv—kuv hais txog cov uas tau khav theeb hauv lawv tej siab—cov ntawd tau raug xyeej tib yam, thiab lawv tej npe tau raug rho tawm, xwv kom lawv tej npe tsis txhob tau nyob nrog cov uas ncaj ncees.\n\n4 Thiab xws li no lawv tau pib txhim tsa tus txheej txheem lub koom txoos nyob rau hauv lub nroog Xalahelas.\n\n5 Nim no kuv xav kom nej to taub tias Vajtswv txoj lus tau raug qhuab qhia dawb rau sawv daws, xwv kom tsis muaj leej twg yuav txeeb tau lawv txoj kev muaj cib fim sib sau ua ke tuaj mloog Vajtswv txoj lus.\n\n6 Txawm li ntawd los Vajtswv cov me nyuam tau raug txib tias kom lawv yuav tsum nquag nquag sib sau tuaj ua ke, thiab koom txoj kev yoo mov thiab rau siab thov Vajtswv pab rau cov uas tsis paub Vajtswv tej ntsuj plig.\n\n7 Thiab nim no tau muaj tias thaum Amas tau tsim tej kev cai no tas lawm nws tau ncaim lawv mus, muaj tseeb tiag, tau ncaim lub koom txoos uas nyob hauv lub nroog Xalahelas, thiab tau mus rau pem sab hnub tuaj ntawm tus dej Xidoos, rau hauv lub hav Khede-oos, ib lub nroog uas raug tsim nyob qhov ntawd, uas raug hu ua lub nroog Khede-oos, uas nyob hauv lub hav uas hu ua Khede-oos, uas hu raws tus txiv neej uas raug Nihos xuas ntaj tua.\n\n8 Thiab Amas tau mus thiab tau pib tshaj tawm Vajtswv txoj lus rau lub koom txoos uas tau txhim tsa nyob hauv Khede-oos lub hav, raws li txoj kev tshwm sim tseeb ntawm txoj lus uas nws tej yawg koob tau hais lawm, thiab raws li tus ntsuj plig uas qhia tej uas yuav muaj los yav tom ntej uas nyob hauv nws, raws li cov lus pov thawj ntawm Yexus Khetos, Vajtswv Leej Tub, tus uas yuav los txhiv nws cov neeg dim ntawm lawv tej kev txhaum, thiab los ntawm tus txheej txheem dawb huv uas nws tau raug hu. Thiab nws tau raug sau li ntawd tiag. Amees.\n\n", "alma 7": "Amas tej lus uas nws tau hais rau cov neeg nyob hauv Khede-oos, raws li nws phau ceev xwm txheej.\n\nMuaj nyob hauv tshooj 7.\n\n[center][font_size=26]Tshooj 7[/font_size][/center]\n\n[i]Khetos yuav raug yug los ntawm Maivliag—Nws yuav los tso txoj kev tuag tej hlua kom xoob thiab los ris nws cov neeg tej kev txhaum—Cov uas hloov siab lees txim, raug ua kev cai raus dej, thiab coj tej lus txib yuav tau txoj sia nyob mus ib txhis—Txoj kev tsis dawb huv yuav tsis muaj ntiag tug nyob saum Vajtswv lub nceeg vaj—Kev txo hwj chim, kev ntseeg, kev cia siab, thiab kev muaj siab hlub yuav tsum muaj. Kwv yees li 83 xyoo ua ntej yug Yexus.[/i]\n\n1 Saib seb kuv cov kwv tij uas kuv hlub es, pom tias kuv tau raug cia tuaj rau nej, yog li ntawd kuv sim siv kuv yam lus hais rau nej; muaj tseeb tiag, los ntawm kuv lub qhov ncauj kiag, pom tau tias nws yog thawj zaug uas kuv tau hais rau nej los ntawm tej lus ntawm kuv lub qhov ncauj, kuv tau raug nyob nruj rau lub rooj txiav txim, tau muaj ntau yam hauj lwm uas kuv tuaj tsis tau rau nej.\n\n2 Thiab kuv twb yuav tsis tau tuaj rau lub sij hawm no yog tias lub rooj txiav txim tsis tau muab rau lwm tus, los kav kuv qhov chaw; thiab tus Tswv nyob hauv txoj kev muaj siab hlub heev tau pub kom kuv yuav tsum tuaj rau nej.\n\n3 Thiab saib seb, kuv tau tuaj cia siab heev thiab xav heev tias kuv yuav ntsib nej tau txo hwj chim rau Vajtswv, thiab nej tau thov nws txoj kev hlub tsis tu ncua, kom kuv yuav nrhiav pom tias nej tsis muaj txim nyob ntawm nws xub ntiag, kom kuv yuav nrhiav pom tias nej tsis nyob hauv txoj kev nyuaj phem uas peb cov kwv tij tau nyob nyob hauv Xalahelas.\n\n4 Tiam sis thov kom Vajtswv lub npe tau koob hmoov, vim nws tau ua rau kuv paub, muaj tseeb tiag, tau muab rau kuv txoj kev xyiv fab heev uas paub txog tias lawv raug txhim tsa dua nyob hauv nws txoj kev ncaj ncees.\n\n5 Thiab kuv cia siab, raws li Vajtswv tus Ntsuj Plig uas nyob hauv kuv, tias kuv kuj yuav tsum muaj kev xyiv fab rau nej; txawm li ntawd los kuv tsis xav kom kuv txoj kev xyiv fab rau nej yuav tsum los ntawm tej kev txom nyem thiab nyuaj siab heev uas kuv tau muaj rau cov kwv tij nyob tom Xalahelas, vim saib seb, kuv txoj kev xyiv fab tau los rau lawv tom qab uas tau raug txoj kev txom nyem thiab nyuaj siab heev.\n\n6 Tiam sis saib seb, kuv cia siab tias nej yuav tsis zoo li nej tej kwv tij uas nyob hauv txoj kev uas tsis ntseeg kiag li; kuv cia siab tias nej yuav tsis khav theeb ntxhias nyob hauv nej tej siab; muaj tseeb tiag, kuv cia siab tias nej yuav tsis muab nej tej siab tso rau tej kev nplua nuj thiab tej khoom tsis muaj nuj nqis ntawm lub ntiaj teb; muaj tseeb tiag, kuv cia siab tias nej yuav tsis teev dab teev mlom, tiam sis nej yuav teev tiam tus Vajtswv tseeb thiab tus uas muaj txoj sia nyob, thiab nej yuav tos ntsoov rau txoj kev zam txim ntawm nej tej kev txhaum, nrog txoj kev ntseeg uas kav ib txhis, uas yuav muaj los.\n\n7 Vim saib seb, kuv hais rau nej tias yuav muaj ntau yam yuav los; thiab saib seb, muaj ib yam uas tseem ceeb dua txhua yam huv tib si—vim saib seb, lub sij hawm tshuav tsis deb ncua lawm tias tus Txhiv Dim yuav los thiab nyob nrog nws cov neeg.\n\n8 Saib seb, kuv tsis tau hais tias nws yuav los nyob hauv peb thaum lub caij uas nws tseem nyob hauv nws cev nqaij daim tawv; vim saib seb, tus Ntsuj Plig tsis tau hais rau kuv tias yuav yog li no. Nim no ib yam li tej yam no kuv los tsis paub; tiam sis kuv yeej paub npaum li no, tias tus Tswv Vajtswv yeej muaj hwj chim ua tau tag nrho ib puas tsav yam uas raws li nws txoj lus.\n\n9 Tiam sis saib seb, tus Ntsuj Plig tau hais npaum li no rau kuv, hais tias: Hais rau cov neeg no, hais tias—Nej cia li hloov siab lees txim, thiab cia li npaj tus Tswv txoj kev, thiab cia li taug nws txoj kev, uas ncaj; vim saib seb, ntuj ceeb tsheej lub nceeg vaj twb los txog lawm, thiab Vajtswv Leej Tub yuav los rau saum lub ntiaj teb.\n\n10 Thiab saib seb, nws yuav yug los ntawm Maivliag, nyob hauv Yeluxalees uas yog thaj av ntawm peb tej yawg koob, nws yuav yog ib tug nkauj xwb uas tsis tau deev hluas li, yog ib tug ntxhais uas muaj nuj nqis heev thiab raug xaiv cia lawm, tus uas yuav raug roos thiab xeeb tub los ntawm tus Vaj Ntsuj Plig Dawb Huv lub hwj chim, thiab yuav yug ib tug me tub, muaj tseeb tiag, twb yog Vajtswv Leej Tub.\n\n11 Thiab nws yuav mus, raug tej kev mob nkeeg thiab tej kev txom nyem thiab tej kev dag ntxias txhua yam; thiab ua li no xwv kom txoj lus thiaj yuav muaj puv npo li uas tau hais tias nws yuav ris nws cov neeg tej kev mob thiab tej kev nkeeg.\n\n12 Thiab nws yuav ris txoj kev tuag, xwv kom nws yuav txo tau txoj kev tuag tej hlua uas khi nws cov neeg kom xoob; thiab nws yuav ris lawv tej kev qaug dag qaug zog, kom nws lub siab thiaj li yuav muaj puv nkaus kev hlub tshua, raws li cev nqaij daim tawv, xwv kom nws yuav paub pab nws cov neeg raws li ntawm cev nqaij daim tawv raws li lawv tej kev qaug dag qaug zog.\n\n13 Nim no tus Ntsuj Plig paub tag nrho txhua yam; txawm li ntawd los Vajtswv Leej Tub yuav raug raws li ntawm cev nqaij daim tawv kom nws yuav ris tau nws cov neeg tej kev txog kev txhaum, xwv kom nws yuav tshem tau lawv tej kev txhaum tawm raws li lub hwj chim ntawm nws txoj kev txhiv dim; thiab nim no saib seb, qhov no yog cov lus tim khawv uas nyob hauv kuv.\n\n14 Nim no kuv hais rau nej tias nej yuav tsum hloov siab lees txim, thiab yug dua tshiab; vim tus Ntsuj Plig tau hais tias yog nej tsis yug dua tshiab nej yuav tsis tau ntuj ceeb tsheej lub nceeg vaj ua nej tug; yog li ntawd cia li los thiab ua kev cai raus dej rau txoj kev hloov siab lees txim, kom nej yuav raug ntxuav tawm ntawm nej tej kev txhaum, kom nej yuav muaj kev ntseeg nyob hauv Vajtswv tus Me Nyuam Yaj, tus uas yuav tshem lub ntiaj teb tej kev txog kev txhaum, tus uas muaj hwj chim pab kom dim thiab ntxuav tau tag nrho tej kev tsis ncaj ncees tawm tau.\n\n15 Muaj tseeb tiag, kuv hais rau nej tias cia li los thiab tsis txhob ntshai, thiab tso txhua yam kev txhaum tseg, tej uas pheej tab kaum nej, uas pheej khi nej kom vau rau txoj kev puas tsuaj, muaj tseeb tiag, cia li los thiab tawm mus, thiab qhia rau nej tus Vajtswv tias nej txaus siab los hloov siab lees txim ntawm nej tej kev txhaum thiab nkag rau txoj kev khi lus nrog nws los coj nws tej lus txib, thiab ua tim khawv qhov ntawd rau nws hnub no los ntawm txoj kev nqes mus rau hauv cov dej ua kev cai raus dej.\n\n16 Thiab tus uas ua li no, thiab coj Vajtswv tej lus txib txij no mus, tus ntawd yuav nco qab ntsoov tias kuv tau hais rau nws, muaj tseeb tiag, nws yuav nco qab ntsoov tias kuv tau hais rau nws lawm, nws yuav muaj txoj sia nyob mus ib txhis, raws li cov lus tim khawv ntawm tus Ntsuj Plig Dawb Huv, uas tau ua tim khawv nyob hauv kuv.\n\n17 Thiab nim no kuv cov kwv tij uas kuv hlub, nej puas ntseeg tej no? Saib seb, kuv hais rau nej tias, muaj tseeb tiag, kuv paub tias nej yeej ntseeg tej ntawd; thiab qhov kuv ho paub tias nej yeej ntseeg lawv yog los ntawm txoj kev tshwm sim ntawm tus Ntsuj Plig uas nyob hauv kuv. Thiab nim no vim nej tej kev ntseeg muaj zog txog qhov ntawd, muaj tseeb tiag, txog tej uas kuv tau hais lawm, kuv txoj kev xyiv fab ntau kawg li.\n\n18 Vim ib yam li kuv tau hais rau nej txij li thaum chiv thawj los, uas kuv xav tau tias nej tsis tau nyob hauv txoj kev nyuaj phem li nej tej kwv tij, txawm li ntawd los kuv tau nrhiav pom tias kuv tej kev xav tau raug txaus siab lawm.\n\n19 Vim kuv paub tias nej yeej taug tej kev ncaj ncees; kuv paub tias nej nyob hauv txoj kev uas coj mus rau Vajtswv lub nceeg vaj; muaj tseeb tiag, kuv paub tias nej yeej tab tom ua nws txoj kev kom ncaj.\n\n20 Kuv paub tias nws tau ua rau nej paub, los ntawm cov lus tim khawv ntawm nws txoj lus; tias nws taug tsis tau tej kev com kawb; thiab nws tsis pauv ncaim ntawm tej uas nws tau hais lawm; los sis nws yuav tsis tig ntawm sab xis mus rau sab laug hlo li, los sis ntawm qhov uas yog mus rau qhov uas tsis yog; yog li ntawd, nws txoj kev yog txoj uas ncig nyob mus ib txhis.\n\n21 Thiab nws yuav tsis nyob hauv tej tuam tsev uas tsis dawb huv; thiab tsis muaj tej vuab tsuab los sis ib yam dab tsi uas tsis huv yuav txais tau mus rau hauv Vajtswv lub nceeg vaj; yog li ntawd kuv hais rau nej tias lub sij hawm yuav los, muaj tseeb tiag, thiab nws yuav yog thaum hnub kawg, tias nws tus uas vuab tsuab yeej yuav tseem nyob hauv nws txoj kev vuab tsuab.\n\n22 Thiab nim no kuv cov kwv tij uas kuv hlub es, kuv tau hais tej yam no rau nej kom kuv yuav tsa tau nej los nco txog nej txoj hauj lwm rau Vajtswv, xwv kom nej yuav mus tsis muaj qhov thuam tau rau nws, xwv kom nej yuav lawv tau Vajtswv tus txheej txheem dawb huv qab, tom qab uas nej tau txais lawm.\n\n23 Thiab nim no kuv xav kom nej yuav txo hwj chim, thiab zam rau lwm tus thiab muaj siab mos siab muag; qhia yooj yim; muaj kev ua siab ntev puv npo thiab ua siab ntev nyiaj; mob siab rau txhua yam; rau siab coj Vajtswv tej lus txib txhua lub caij nyoog; thov txhua txhia yam uas nej xav tau, tag nrho sab cev nqaij daim tawv thiab sab ntsuj plig; nco ntsoov ua Vajtswv tsaug rau txhua yam uas nej tau txais.\n\n24 Thiab kom pom tias nej muaj kev ntseeg, kev cia siab, thiab kev sib hlub, thiab tom qab ntawd ces nej yeej yuav niaj hnub xav ua tej hauj lwm uas zoo.\n\n25 Thiab thov tus Tswv foom koob hmoov rau nej, thiab ceev nej tej ris tsho kom tsis txhob muaj ceb tsuas, xwv kom thaum kawg nej yuav raug coj mus zaum nrog Anplaham, Ixaj, thiab Yakhauj, thiab cov yaj saub dawb huv uas tau nyob txij li thaum lub ntiaj teb chiv los, kom nej tej ris tsho tsis txhob muaj qhov ceb ib yam li lawv tej ris tsho uas tsis muaj qhov ceb, nyob hauv ntuj ceeb tsheej lub nceeg vaj tsis tawm mus ib zaug ntxiv li lawm.\n\n26 Thiab nim no kuv cov kwv tij uas kuv hlub es, kuv tau hais tej lus no rau nej raws li tus Ntsuj Plig uas ua tim khawv hauv kuv; thiab kuv tus ntsuj plig yeej zoo siab heev, vim yog nej txoj kev rau siab heev thiab cuab pob ntseg rau kuv txoj lus.\n\n27 Thiab nim no, thov kom Vajtswv txoj kev thaj yeeb los rau saum nej, thiab rau saum nej tej vaj tse thiab tej av, thiab rau saum nej tej yaj thiab tej tsiaj txhu, thiab tag nrho ib puas tsav yam uas nej muaj, nej tej poj niam thiab nej tej me nyuam, raws li nej tej kev ntseeg thiab tej hauj lwm zoo, txij li lub sij hawm no mus thiab mus ib txhis li. Thiab kuv tau hais li ntawd tiag. Amees.\n\n", "alma 8": "[center][font_size=26]Tshooj 8[/font_size][/center]\n\n[i]Amas qhuab qhia thiab ua kev cai raus dej nyob hauv Milej—Nws raug tsis lees yuav nyob hauv Amonaihas thiab tawm mus lawm—Ib tug tim tswv txib nws kom rov qab thiab tshaj tawm txoj kev hloov siab lees txim rau cov neeg—Nws raug tos txais los ntawm Amulej, thiab nkawd ob leeg qhuab qhia nyob hauv Amonaihas. Kwv yees li 82 xyoo ua ntej yug Yexus.[/i]\n\n1 Thiab nim no tau muaj tias Amas tau rov qab los tom Khede-oos thaj av los, tom qab uas tau qhia cov neeg Khede-oos ntau yam uas tsis muaj peev xwm muab sau cia, tau txhim tsa tus txheej txheem ntawm lub koom txoos ib yam li nws twb tau ua nyob hauv thaj av Xalahelas, muaj tseeb tiag, nws tau rov qab los rau hauv nws lub tsev nyob hauv Xalahelas los so ntawm tej hauj lwm uas nws tau ua lawm.\n\n2 Thiab xws li no tau xaus xyoo thib cuaj ntawm cov neeg txiav txim txoj kev kav Nifais cov neeg.\n\n3 Thiab tau muaj tias thaum pib xyoo thib kaum ntawm cov neeg txiav txim txoj kev kav Nifais cov neeg, Amas tau ncaim ntawm qhov ntawd thiab tau mus ncig rau hauv thaj av Milej, nyob sab hnub poob ntawm tus dej Xidoos, nyob sab hnub poob tom tej ciam hav zoov.\n\n4 Thiab nws tau pib qhia cov neeg nyob hauv thaj av Milej raws li Vajtswv tus txheej txheem dawb huv, uas nws tau raug hu; thiab nws tau pib qhia cov neeg thoob plaws txhua thaj av hauv Milej.\n\n5 Thiab tau muaj tias cov neeg tau tuaj rau nws thoob plaws ntawm txhua tus ciam dej ciam av ntawm thaj av uas nyob ib sab tom hav zoov. Thiab lawv tau ua kev cai raus dej thoob plaws txhua thaj av;\n\n6 Ces thaum uas nws tau ua nws txoj hauj lwm nyob hauv Milej tag lawm nws tau ncaim qhov ntawd mus, thiab tau mus peb hnub ncig mus rau sab pem toj ntawm thaj av Milej; thiab nws tau los rau ib lub nroog uas hu ua Amonaihas.\n\n7 Nim no nws yog raws li kev li kev cai uas Nifais cov neeg tis npe rau lawv tej av thiab tej nroog, thiab lawv tej zej zog, muaj tseeb tiag, twb tag nrho rau lawv tej zej zog me, raws lub npe ntawm nws tus uas xub xub nyob hauv lawd; thiab thaj av Amonaihas thiaj tau tis ib yam li ntawd.\n\n8 Thiab tau muaj tias thaum Amas tau tuaj rau hauv lub nroog Amonaihas nws tau pib qhuab qhia Vajtswv txoj lus rau lawv.\n\n9 Nim no Dab Ntxwg Nyoog tau tuav cov neeg ntawm lub nroog Amonaihas tej siab tej ntsws ruaj heev; yog li ntawd lawv tsis kam mloog Amas tej lus.\n\n10 Txawm li ntawd los Amas tau ua hauj lwm ntau nyob hauv sab ntsuj plig, sib ntswg nrog Vajtswv nyob hauv txoj kev thov Vajtswv heev, xwv kom nws yuav nchuav nws tus Ntsuj Plig rau saum cov neeg uas nyob hauv lub nroog; xwv kom nws thiaj yuav cia Amas muab lawv ua kev cai raus dej rau txoj kev hloov siab lees txim.\n\n11 Txawm li ntawd los, lawv tau ua lawv tej siab tawv qhwb qhawv, hais rau nws tias: Saib seb, peb paub tias koj yog Amas; thiab peb paub tias koj yog tus pov thawj hlob rau lub koom txoos uas koj tau txhim tsa nyob ntau qhov chaw ntawm thaj av, raws li koj txoj kev li kev cai; thiab peb tsis yog neeg ntawm koj lub koom txoos, thiab peb tsis ntseeg tej kev li kev cai ruam li ntawd.\n\n12 Thiab nim no peb paub tias vim peb tsis yog neeg ntawm koj lub koom txoos peb paub tias koj tsis muaj hwj chim rau saum peb; thiab koj tau muab lub rooj txiav txim rau Nifaihas lawm; yog li ntawd koj tsis yog tus thawj tub txiav txim rau peb lawm.\n\n13 Nim no thaum cov neeg tau hais li no lawm, thiab tau tawm tsam nws tej lus tag nrho, thiab tau thuam nws, thiab nto qaub ncaug rau nws, thiab tau ua kom nws yuav tsum raug ntiab tawm ntawm lawv lub nroog mus, nws tau ncaim tawm ntawm qhov ntawd thiab tau ncig mus rau lub nroog uas hu ua Aloos.\n\n14 Thiab tau muaj tias thaum nws tseem tab tom mus tid, tau raug tsuam hnyav nrog txoj kev nyuaj siab, tiv qees txoj kev txom nyem thiab kev mob ntau ntawm sab ntsuj plig, vim txoj kev phem ntawm cov neeg uas nyob hauv lub nroog Amonaihas, tau muaj tias thaum Amas tseem raug tsuam hnyav nrog txoj kev nyuaj siab, saib seb tus Tswv ib tug tim tswv tau tshwm sim rau nws, hais tias:\n\n15 Koj tau koob hmoov, Amas; yog li ntawd, cia li tsa koj lub taub hau thiab cia li zoo siab, vim koj muaj qhov zoo heev los zoo siab; vim koj tau mob siab coj Vajtswv tej lus txib txij li lub sij hawm uas koj tau txais koj thawj tsab xov los ntawm nws. Saib seb, kuv yog nws tus uas tau coj tsab xov ntawd los rau koj.\n\n16 Thiab saib seb, kuv tau raug xa los txib kom koj rov qab mus rau lub nroog Amonaihas, thiab rov qhuab qhia dua rau cov neeg ntawm lub nroog; muaj tseeb tiag, qhuab qhia rau lawv. Muaj tseeb tiag, hais rau lawv tias, tsuas yog lawv hloov siab lees txim xwb tsis li ntawd tus Tswv Vajtswv yuav ua kom lawv puas tsuaj.\n\n17 Vim saib seb, lub sij hawm no lawv kawm kom lawv yuav rhuav koj cov neeg txoj kev ywj siab, (vim tus Tswv tau hais li no) uas tsis raws li tej lus txib, thiab tej kev txiav txim, thiab tej lus txib uas nws tau muab rau nws cov neeg.\n\n18 Nim no tau muaj tias tom qab uas Amas tau txais nws tsab xov los ntawm tus Tswv tus tim tswv lawm nws tau rov qab nrawm nroos mus rau tom thaj av Amonaihas. Thiab nws tau mus lwm txoj kev nkag mus rau hauv lub nroog, muaj tseeb tiag, mus txoj kev uas nyob rau sab nram hav ntawm lub nroog Amonaihas.\n\n19 Thiab thaum uas nws tau nkag mus rau hauv lub nroog nws tau tshaib plab heev, thiab nws tau hais rau ib tug txiv neej tias? Koj puas kam muab ib yam dab tsi rau Vajtswv tus tub qhe uas txo hwj chim noj?\n\n20 Thiab tus txiv neej tau hais rau nws tias: Kuv yog ib tug Neeg Nifais, thiab kuv paub tias koj yog Vajtswv ib tug yaj saub dawb huv, vim koj yog tus neeg uas tus tim tswv tau hais nyob hauv ib txoj kev ua yog toog pom tias: Koj yuav tau txais. Yog li ntawd, cia li nrog kuv mus lawm tom kuv tsev thiab kuv yuav faib kuv tej zaub mov rau koj; thiab kuv paub tias koj yuav yog ib qho koob hmoov rau kuv thiab kuv tsev neeg.\n\n21 Thiab tau muaj tias tus txiv neej tau txais nws mus rau hauv nws tsev; thiab tus txiv neej yog hu ua Amulej; thiab nws tau nqa mov mog thiab nqaij thiab muab tso rau ntawm Amas xub ntiag.\n\n22 Thiab tau muaj tias Amas tau noj mov mog thiab tau tsau; thiab nws tau foom koob hmoov rau Amulej thiab nws tsev neeg, thiab nws tau ua Vajtswv tsaug.\n\n23 Thiab tom qab uas nws tau noj tag thiab tau tsau lawm nws tau hais rau Amulej tias: Kuv yog Amas, thiab yog tus pov thawj hlob saib xyuas Vajtswv lub koom txoos thoob plaws hauv thaj av.\n\n24 Thiab saib seb, kuv tau raug hu tuaj qhuab qhia Vajtswv txoj lus rau hauv tag nrho cov neeg no, raws li tus ntsuj plig ntawm txoj kev tshwm sim thiab qhia tej uas yuav muaj los yav tom ntej; thiab kuv tau tuaj nyob hauv thaj av no thiab lawv tsis kam txais kuv, tiam sis lawv muab kuv ntiab tawm thiab kuv twb yuav luag tig kuv lub nraub qaum rau thaj av no mus ib txhis.\n\n25 Tiam sis saib seb, kuv tau raug txib tias kuv yuav tsum rov qab tuaj dua thiab qhia tej uas yuav muaj los yav tom ntej rau cov neeg no, muaj tseeb tiag, thiab ua tim khawv nkaug lawv txog lawv tej kev tsis ncaj ncees.\n\n26 Thiab nim no, Amulej, vim koj tau pub kuv noj thiab tau coj kuv los tsev, koj tau koob hmoov; vim kuv tau tshaib plab heev, vim kuv tau yoo mov tau ntau hnub.\n\n27 Thiab Amas tau nyob nrog Amulej tau ntau hnub ua ntej nws pib qhuab qhia rau cov neeg.\n\n28 Thiab tau muaj tias cov neeg tau pib ua tej kev tsis ncaj ncees loj heev ntxiv tuaj.\n\n29 Thiab txoj lus tau los rau Amas hais tias: Cia li mus; thiab hais rau kuv tus tub qhe Amulej, cia li mus thiab qhia tej uas yuav muaj los yav tom ntej rau cov neeg no, hais tias—Nej cia li hloov siab lees txim, vim tus Tswv tau hais li no, tsuas yog nej hloov siab lees txim xwb tsis li ntawd kuv yuav los saib xyuas cov neeg no nyob hauv kuv txoj kev npau taws; muaj tseeb tiag, thiab kuv yuav tsis tig kuv txoj kev npau taws heev mus li.\n\n30 Thiab Amas tau mus, thiab Amulej thiab, mus rau hauv cov neeg, mus tshaj tawm Vajtswv tej lus rau lawv; thiab nkawd tau muaj tus Vaj Ntsuj Plig Dawb Huv puv npo.\n\n31 Thiab nkawd tau hwj chim uas tau muab rau nkawd, kawg tias lawv tsis muaj cuab kav ceev nkawd rau hauv tej qhov taub; thiab tsis muaj ib tug neeg twg uas yuav muaj peev xwm tua tau nkawd; txawm li ntawd los nkawd tsis tau siv nkawd tej hwj chim mus txog thaum nkawd raug khi thiab raug muab pov rau hauv qhov taub. Nim no, tau ua li no xwv kom tus Tswv yuav qhia nws lub hwj chim dhau los ntawm nkawd.\n\n32 Thiab tau muaj tias nkawd tau mus ncig thiab tau pib qhuab qhia thiab qhia tej uas yuav muaj los yav tom ntej rau cov neeg, raws li tus ntsuj plig thiab lub hwj chim uas tus Tswv tau muab rau nkawd.\n\n", "alma 9": "Amas tej lus, thiab Amulej tej lus, uas tau tshaj tawm rau cov neeg uas nyob hauv thaj av Amonaihas. Thiab nkawd kuj raug pov rau hauv qhov taub, thiab cawm dim los ntawm Vajtswv lub hwj chim tseem ceeb uas nyob hauv nkawd, raws li Amas phau ceev xwm txheej.\n\nMuaj nyob hauv tshooj 9 mus tag nrho rau tshooj 14.\n\n[center][font_size=26]Tshooj 9[/font_size][/center]\n\n[i]Amas txib kom cov neeg hauv Amonaihas hloov siab lees txim—Tus Tswv yuav hlub tshua rau cov Neeg Lamas nyob rau hauv lub caij kawg—Yog tias cov Neeg Nifais tso qhov kaj tseg, lawv yuav raug puas tsuaj los ntawm cov Neeg Lamas—Vajtswv Leej Tub yuav los sai—Nws yuav los txhiv cov uas hloov siab lees txim thiab ua kev cai raus dej thiab muaj kev ntseeg nyob hauv nws lub npe. Kwv yees li 82 xyoo ua ntej yug Yexus.[/i]\n\n1 Thiab ntxiv, kuv, Amas, tau raug Vajtswv txib tias kuv yuav tsum coj Amulej thiab mus ncig thiab qhuab qhia ntxiv rau cov neeg no, los sis cov neeg uas nyob hauv lub nroog Amonaihas, tau muaj tias thaum kuv tau pib qhuab qhia rau lawv, lawv tau pib cav nrog kuv, hais tias:\n\n2 Koj yog leej twg? Koj xav tias peb yuav ntseeg cov lus pov thawj ntawm ib tug neeg, txawm tias nws yuav qhuab qhia rau peb tias lub ntiaj teb yuav txawj kawg no los?\n\n3 Nim no lawv tsis to taub tej lus uas nkawd tau hais; vim lawv tsis tau paub tias lub ntiaj teb yuav kawg.\n\n4 Thiab lawv kuj tau hais tias: Peb yuav tsis ntseeg koj tej lus txawm tias koj yuav qhia tej uas yuav muaj los yav tom ntej tias ib hnub xwb lub nroog loj no yuav raug puas tsuaj tag.\n\n5 Nim no lawv tsis tau paub tias Vajtswv muaj peev xwm ua tej yam hauj lwm zoo uas xav tsis thoob li ntawd, vim lawv yog ib co neeg siab tawv thiab tawv ncauj.\n\n6 Thiab lawv tau hais tias: Vajtswv yog leej twg, es ho tsis xa tus muaj hwj chim tshaj li ib tug neeg los rau cov neeg no, los tshaj tawm qhov tseeb rau lawv ntawm tej yam xwm loj thiab xav tsis thoob no?\n\n7 Thiab lawv tau sawv los cev tes rau kuv; tiam sis saib seb, lawv tsis ua. Thiab kuv tau sawv yam tsis ntshai kiag tshaj tawm rau lawv, muaj tseeb tiag, kuv tau ua tim khawv yam tsis ntshai rau lawv hais tias:\n\n8 Saib seb, Au nej cov uas phem thiab tiam neeg tsis ncaj es, ua li cas nej yuav hnov qab nej tej yawg koob txoj kev li kev cai; muaj tseeb tiag, ua li cas nej yuav hnov qab Vajtswv tej lus txib sai ua luaj li.\n\n9 Nej tsis nco qab txog peb tus yawg koob, Lihais, tau raug coj tawm ntawm Yeluxalees los ntawm Vajtswv txhais tes los? Nej tsis nco qab tias tag nrho lawv tau raug nws coj dhau hauv tej hav zoov no los?\n\n10 Thiab nej yuav hnov qab sai ua luaj tias nws tau cawm peb tej yawg koob tawm ntawm lawv tej yeeb ncuab tes pes tsawg zaus lawm thiab tshwj lawv tseg kom tsis txhob puas tsuaj, los ntawm lawv cov kwv tij kiag tej tes?\n\n11 Muaj tseeb tiag, thiab yog tsis yog rau nws lub hwj chim uas tsis muaj dab tsi piv tau, thiab nws txoj kev zam txim, thiab nws txoj kev ua siab ntev nyiaj rau peb, ces peb twb raug zam tsis tau kev puas tsuaj nyob hauv lub ntiaj teb ntev ua ntej lub caij no lawm, thiab tej zaum tau raug mus nyob hauv qhov chaw tsis zoo thiab txom nyem uas tsis muaj qhov kawg li lawm.\n\n12 Saib seb, nim no kuv hais rau nej tias nws tau hais kom nej hloov siab lees txim; thiab tsuas yog nej hloov siab lees txim xwb, tsis li ces nej yuav tsis muaj ntiag tug nyob hauv Vajtswv lub nceeg vaj tau. Tiam sis saib seb, tsis tas li no xwb—nws tau txib kom nej hloov siab lees txim, los sis nws yuav ua kom nej puas tsuaj tag huv tib si tawm ntawm lub ntiaj teb no mus; muaj tseeb tiag, nws yuav los xyuas nej nyob hauv nws txoj kev npau taws, thiab nyob hauv nws txoj kev npau taws heev nws yuav tsis tig mus li.\n\n13 Saib seb, nej tsis nco cov lus uas nws tau hais rau Lihais, hais tias: Npaum tias nej yuav coj kuv tej lus txib, nej yuav vam meej nyob hauv thaj av no los? Thiab ntxiv tau hais tias: yog nej tsis coj kuv tej lus txib nej yuav raug txiav tawm ntawm tus Tswv xub ntiag mus.\n\n14 Nim no kuv xav kom nej yuav tsum nco ntsoov, tias vim cov Neeg Lamas tsis tau coj Vajtswv tej lus txib, lawv tau raug txiav tawm ntawm tus Tswv xub ntiag mus. Nim no peb pom tias tus Tswv txoj lus tau muaj tseeb tiag nyob hauv tej yam no, thiab cov Neeg Lamas tau raug txiav tawm ntawm nws xub ntiag, txij li thaum chiv thawj ntawm lawv tej kev txhaum nyob hauv thaj av.\n\n15 Txawm li ntawd los kuv hais rau nej, tias yuav muaj kev zam taus ntau dua rau lawv nyob rau hnub txiav txim dua li rau nej, yog tias nej tseem nyob hauv nej tej kev txog kev txhaum, muaj tseeb tiag, thiab yuav muaj kev zam taus ntau dua rau lawv nyob hauv lub neej no dua li rau nej, tsuas yog nej yuav hloov siab lees txim xwb.\n\n16 Vim muaj ntau lo lus cog tseg uas tau muab cev mus rau cov Neeg Lamas; vim nws yog tej kev li kev cai ntawm lawv tej yawg koob uas tau ua kom lawv pheej nyob hauv lawv txoj kev tawv ncauj; yog li ntawd tus Tswv yuav zam txim rau lawv thiab cia lawv nyob hauv thaj av ntxiv mus.\n\n17 Thiab nyob rau ib lub sij hawm lawv yuav raug coj los mus ntseeg nws txoj lus, thiab paub txog lawv tej yawg koob tej kev li kev cai uas tsis yog; thiab lawv coob tug yuav dim, vim tus Tswv yuav zam txim rau txhua tus uas hu nws lub npe.\n\n18 Tiam sis saib seb, kuv hais rau nej tias yog nej tsis tseg nej tej kev phem ces nej txoj sia yuav tsis cia ntev nyob rau hauv thaj av, vim cov Neeg Lamas yuav raug xa tuaj tawm tsam nej, thiab yog tias nej tsis kam hloov siab lees txim lawv yuav tuaj thaum ib lub sij hawm uas nej tsis paub, thiab nej yuav raug xyuas los ntawm txoj kev puas tsuaj kom tu noob nrho; thiab nws yuav muaj raws li tus Tswv txoj kev npau taws heev.\n\n19 Vim nws yuav tsis cia nej ua neej nyob hauv nej txoj kev tsis ncaj ncees, ua kom nws cov neeg puas tsuaj. Kuv hais rau nej tias, Tsis yog li ntawd; nws yeej yeem cia kom cov Neeg Lamas ua kom tag nrho nws cov neeg uas hu ua Nifais cov neeg puas tsuaj huv tib si mus, yog tias lawv yuav poob taus mus rau hauv kev txog thiab kev txhaum, tom qab uas tau muab qhov kaj ntau thiab kev paub ntau rau lawv los ntawm tus Tswv lawv tus Vajtswv;\n\n20 Muaj tseeb tiag, tom qab uas tau yog ib co neeg uas tau koob hmoov los ntawm tus Tswv; muaj tseeb tiag, tom qab uas tau koob hmoov tshaj dua li lwm haiv neeg, lwm xeem neeg, lwm yam lus, los sis lwm cov neeg; tom qab uas tau muaj tag nrho ib puas tsav yam ua rau lawv paub, raws li lawv siab xav, thiab lawv txoj kev ntseeg, thiab tej kev thov Vajtswv, ntawm tej uas tau muaj los lawm, thiab tseem tab tom muaj, thiab tej uas yuav muaj los;\n\n21 Tau raug saib xyuas los ntawm Vajtswv tus Ntsuj Plig; tau hais lus nrog tej tim tswv, thiab tau raug tus Tswv lub suab hais lus rau; thiab tau muaj tus ntsuj plig ua qhia tej uas yuav muaj los yav tom ntej, thiab tus ntsuj plig qhia kev tshwm sim, thiab ntau yam txiaj ntsig, thiab kev pub txawj hais lwm yam lus, thiab kev pub txoj kev qhuab qhia, thiab lub txiaj ntsim Vaj Ntsuj Plig Dawb Huv, thiab kev pub txawj txhais lus;\n\n22 Muaj tseeb tiag, thiab tom qab uas tau raug Vajtswv coj dim ntawm thaj av Yeluxalees, los ntawm tus Tswv txhais tes; tau raug cawm dim ntawm kev tshaib, thiab ntawm kev mob nkeeg, thiab tag nrho txhua yam kab mob kev nkeeg; thiab lawv tau loj muaj zog nyob hauv kev ua rog, xwv kom lawv thiaj tsis raug puas tsuaj; tau raug coj tawm ntawm kev poob cev qhev ib lub sij hawm dhau ib lub sij hawm, thiab tau raug ceev thiab hwm tseg los txog nim no; thiab lawv tau raug vam meej mus txog thaum lawv nplua nuj nyob hauv txhua yam—\n\n23 Thiab nim no saib seb kuv hais rau nej tias, yog tias cov neeg no, cov uas tau txais koob hmoov ntau heev los ntawm tus Tswv txhais tes, yuav ua txhaum tsis raws li qhov kaj thiab txoj kev paub uas lawv tau muaj, kuv hais rau nej tias yog yuav yog li qhov no, tias yog lawv yuav poob mus rau hauv txoj kev txhaum, ces cov Neeg Lamas yuav tiv tau ntau dua li lawv.\n\n24 Vim saib seb, cov lus cog tseg ntawm tus Tswv tau muab cev mus rau cov Neeg Lamas, tiam sis lawv tsis yog rau nej yog nej ua txhaum; vim tus Tswv tsis tau cog lus ncaj nraim thiab ruaj khov, tias yog nej yuav ntxeev siab tawm tsam nws ces nej yuav raug puas tsuaj huv tib si tawm ntawm lub ntiaj teb mus no los?\n\n25 Thiab nim no vim qhov no, xwv kom nej yuav tsis raug puas tsuaj, tus Tswv tau xa nws tus tim tswv los saib xyuas nws cov neeg ntau tus, tshaj tawm rau lawv tias lawv yuav tsum mus ncig thiab hais nrov nrov rau cov neeg no, hais tias: Nej cia li hloov siab lees txim, vim ntuj ceeb tsheej lub nceeg vaj nyob ze lawm;\n\n26 Thiab tsis ntau hnub txij no mus Vajtswv Leej Tub yuav los nyob hauv nws lub yeeb koob; thiab nws lub yeeb koob yuav yog lub yeeb koob ntawm Leej Txiv Tib Leej Tub, uas muaj puv npo kev zoo, kev ncaj, thiab kev tseeb, muaj puv npo kev siab ntev, kev hlub tshua, thiab kev ua siab ntev nyiaj, hnov nws cov neeg tej lus thov nrawm thiab teb lawv tej lus thov.\n\n27 Thiab saib seb, nws yuav los txhiv cov uas yuav ua kev cai raus dej rau txoj kev hloov siab lees txim, dhau los ntawm txoj kev ntseeg nws lub npe.\n\n28 Yog li ntawd, nej cia li npaj tus Tswv txoj kev, vim lub sij hawm los txog lawm tias neeg txhua tus yuav tau sau ib qho nqi zog ntawm lawv tej hauj lwm, raws li tej uas lawv tau ua los lawm—yog lawv tau ua ncaj ncees lawv yuav tau sau txoj kev cawm seeg ntawm lawv tej ntsuj plig, raws li lub hwj chim thiab txoj kev cawm dim ntawm Yexus Khetos; thiab yog lawv ua phem lawv yuav sau txoj kev raug txim ntawm lawv tej ntsuj plig, raws li lub hwj chim thiab kev raug txhom ntawm tus dab.\n\n29 Nim no saib seb, qhov no yog tus tim tswv lub suab, hais nrov nrov rau cov neeg.\n\n30 Thiab nim no, kuv cov kwv tij uas kuv hlub es, vim nej yog kuv cov kwv tij, thiab nej yuav tsum raug hlub, thiab nej yuav tsum ua tej hauj lwm uas tsim nyog rau txoj kev hloov siab lees txim, pom tau tias nej tej siab tau tawv heev tawm tsam Vajtswv txoj lus, thiab tau pom tias nej yog ib co neeg tau yuam kev thiab tau poob lawm.\n\n31 Nim no tau muaj tias thaum kuv, Amas, tau hais tej lus no tas lawm, saib seb, cov neeg tau npau taws rau kuv vim kuv tau hais rau lawv tias lawv tau yog ib cov neeg siab tawv thiab tawv ncauj.\n\n32 Thiab vim kuv kuj tau hais rau lawv tias lawv tau yog ib co neeg yuam kev thiab tau poob lawm lawv tau npau taws rau kuv, thiab tau nrhiav kev cev lawv tej tes rau kuv, xwv kom lawv yuav tau muab kuv pov rau hauv qhov taub.\n\n33 Tiam sis tau muaj tias tus Tswv tsis tau pub tias lawv yuav tsum txhom tau kuv lub sij hawm no thiab muab kuv pov rau hauv qhov taub.\n\n34 Thiab tau muaj tias Amulej tau mus thiab tau sawv nres nroos, thiab tau pib qhuab qhia rau lawv thiab. Thiab nim no Amulej tej lus tsis tau muab sau tag nrho tseg, txawm li ntawd los nws cov lus ib txhia tau muab sau rau hauv phau ntawv no.\n\n", "alma 10": "[center][font_size=26]Tshooj 10[/font_size][/center]\n\n[i]Lihais yog Manaxes xeeb ntxwv—Amulej rov hais txog tej uas tus tim tswv txib kom nws tu Amas—Cov neeg ncaj ncees tej kev thov Vajtswv ua kom cov neeg raug zam tseg—Tej neeg hais kev cai thiab tej neeg txiav txim uas tsis ncaj ncees tau tsim txoj kev puas tsuaj rau cov neeg. Kwv yees li 82 xyoo ua ntej yug Yexus.[/i]\n\n1 Nim no cov no yog tej lus uas Amulej tau qhuab qhia rau cov neeg uas nyob hauv thaj av Amonaihas, hais tias:\n\n2 Kuv yog Amulej; kuv yog tus tub ntawm Khidaunas, tus uas ho yog tus tub ntawm Ixama-ees, uas ho yog ib tug xeeb ntxwv ntawm Aminadais; thiab nws tau yog tib tug Aminadais uas tau txhais cov ntawv uas nyob ntawm lub tuam tsev lub ntsa loog, uas tau raug sau los ntawm Vajtswv tus ntiv tes.\n\n3 Thiab Aminadais ho yog ib tug xeeb ntxwv ntawm Nifais, uas ho yog tus tub ntawm Lihais, uas tau tawm tim thaj av Yeluxalees tuaj, tus uas tau yog ib tug xeeb ntxwv ntawm Manaxes, tus uas ho yog Yauxej tus uas tau muab muag mus rau Iyiv los ntawm nws cov kwv tij txhais tes tus tub.\n\n4 Thiab saib seb, kuv kuj yog ib tug neeg uas muaj suab npe nyob tag nrho hauv cov neeg uas paub kuv; muaj tseeb tiag, thiab saib seb, kuv muaj tej kwv tij neej tsa thiab tej phooj ywg coob, thiab kuv kuj tau muaj kev nplua nuj heev los ntawm kuv txhais tes uas ua hauj lwm hnyav.\n\n5 Txawm li ntawd los, tom qab ib puas yam tsav no, kuv ib txwm tsis tau paub txog tus Tswv tej kev, thiab nws tej txuj ci uas neeg paub tsis txog thiab lub hwj chim uas zoo kawg nkaus pes tsawg. Kuv tau hais tias kuv ib txwm tsis tau paub ntau txog tej yam no; tiam sis saib seb, kuv tau hais tsis yog, vim kuv tau pom ntau txog nws tej txuj ci uas neeg paub tsis txog thiab nws lub hwj chim uas zoo kawg nkaus; muaj tseeb tiag, twb pom txoj kev tshwj cov neeg no txoj sia.\n\n6 Txawm li ntawd los, kuv tseem tau ua kuv lub siab tawv qhawv, vim kuv tau raug hu ntau zaus thiab kuv tsis kam mloog li; yog li ntawd kuv tau paub txog tej yam no, tiam sis kuv tau tsis xav paub; yog li ntawd kuv tau mus ntxeev siab tawm tsam Vajtswv, nyob hauv txoj kev phem ntawm kuv lub siab, mus txog hnub thib plaub ntawm lub xya hli no, uas nyob hauv xyoo thib kaum ntawm cov neeg txiav txim txoj kev kav.\n\n7 Thaum kuv tseem tab tom ncig mus saib ib tug kwv tij txheeb ze, saib seb tus Tswv ib tug tim tswv tau tshwm sim rau kuv thiab tau hais tias: Amulej es, cia li rov qab lawm tom koj lub tsev, vim koj yuav tau yug tus Tswv ib tug yaj saub; muaj tseeb tiag, yog ib tug neeg dawb huv, uas yog ib tug neeg raug xaiv los ntawm Vajtswv; vim nws tau yoo mov tau ntau hnub los vim yog cov neeg no tej kev txhaum, thiab tau tshaib plab heev, thiab koj yuav tsum txais nws los rau hauv koj tsev thiab yug nws, thiab nws yuav foom koob hmoov rau koj thiab koj tsev neeg; thiab tus Tswv tej koob hmoov yuav los nyob saum koj thiab koj tsev neeg.\n\n8 Thiab tau muaj tias kuv tau mloog li tus tim tswv lub suab, thiab tau rov qab ncaj qha los rau kuv tsev. Thiab thaum kuv tab tom los ntawd kuv tau pom tus neeg uas tus tim tswv tau hais rau kuv tias: Koj yuav tsum txais mus rau hauv koj lub tsev—thiab saib seb nws twb yog tib tug txiv neej no uas tau hais rau nej txog tej yam uas yog Vajtswv li.\n\n9 Thiab tus tim tswv tau hais rau kuv tias nws yog ib tug neeg dawb huv; yog li ntawd kuv paub tias nws yog ib tug neeg dawb huv vim tau hais los ntawm Vajtswv ib tug tim tswv.\n\n10 Thiab ntxiv, kuv paub tias tej uas nws tau ua tim khawv yeej muaj tseeb; vim saib seb kuv hais rau nej, tias ib yam li tus Tswv tseem muaj sia nyob, nws yeej tau xa nws tus tim tswv los ua tej yam no rau kuv paub; thiab nws tau ua li no thaum uas tus Amas no tseem nyob tom kuv tsev.\n\n11 Vim saib seb, nws tau foom koob hmoov rau kuv tsev neeg, nws tau foom koob hmoov rau kuv, thiab kuv tej poj niam, thiab kuv tej me nyuam, thiab kuv txiv thiab kuv tej kwv tij neej tsa; muaj tseeb tiag, nws twb tau foom koob hmoov tag nrho rau kuv tej kwv tij neej tsa, thiab tus Tswv txoj koob hmoov tau los nyob saum peb raws li tej lus uas nws tau hais lawm.\n\n12 Thiab nim no, thaum Amulej tau hais tej lus no tas lawm cov neeg tau pib xav tsis thoob, tau pom tias tau muaj ntau dua li ib tug tim khawv uas tau ua tim khawv txog tej uas lawv raug liam, thiab kuj txog tej uas yuav muaj los, raws li tus ntsuj plig ntawm txoj kev qhia tej uas yuav muaj los yav tom ntej uas nyob hauv nkawd.\n\n13 Txawm li ntawd los, lawv muaj ib txhia uas tau xav nug nkawd, xwv kom los ntawm lawv tej kev ntxias lawv yuav cuab tau nkawd tej lus, xwv kom lawv yuav nrhiav tau tim khawv nkaug nkawd, xwv kom lawv yuav tau coj nkawd mus rau lawv cov neeg txiav txim kom nkawd yuav raug txiav txim raws li txoj kev cai, thiab kom nkawd yuav raug muab tua los sis pov rau hauv qhov taub, raws li txoj kev txhaum uas lawv muaj peev xwm ua kom muaj los sis ua tim khawv nkaug nkawd.\n\n14 Nim no nws yog cov neeg uas tau nrhiav ua kom nkawd puas tsuaj, uas yog cov neeg hais kev cai, uas raug ntiav thiab tsa los ntawm cov neeg los tswj txoj kev cai nyob lub sij hawm uas lawv muaj plaub, los sis thaum muaj plaub txog tej kev txhaum ntawm cov neeg rau ntawm cov neeg txiav txim.\n\n15 Nim no cov neeg hais kev cai no tau kawm tag nrho tej kev haub thiab kev ntxias ntawm cov neeg; thiab qhov no yuav ua kom lawv muaj txuj ci nyob hauv lawv tej hauj lwm.\n\n16 Thiab tau muaj tias lawv tau pib nug Amulej, xwv kom los ntawm qhov ntawd lawv yuav ua kom nws tej lus sib chab sib chaws, los sis kom tsis raws li tej lus uas nws yuav tsum hais.\n\n17 Nim no lawv tsis tau paub tias Amulej yeej paub txog lawv tej tswv yim. Tiam sis tau muaj tias thaum lawv pib nug nws, nws tau paub txog lawv tej kev xav, thiab nws tau hais rau lawv tias: Au nej cov neeg phem thiab tiam niag neeg tsis ncaj es, nej cov neeg hais kev cai thiab cov neeg siab phem es, vim nej tab tom ua tus dab txoj hauj lwm; vim nej tab tom cuab ntxiab thiab cuam koob kom mag Vajtswv tej neeg dawb huv.\n\n18 Nej tab tom npaj kev yuav ua kom cov neeg ncaj ncees tej kev mus nkhaus, thiab coj Vajtswv txoj kev npau taws nqis los rau nej tej taub hau, kom mus txog thaum cov neeg no yuav raug puas tsuaj tas huv tib si.\n\n19 Muaj tseeb tiag, Mauxiyas tau hais meej, tus uas yog peb tus vaj ntxwv kawg tau hais lawm, thaum nws yuav luag tso lub teb chaws, tsis muaj leej twg uas yuav muab tso rau, tau kom cov neeg no yuav tsum raug kav los ntawm lawv tej suab—muaj tseeb tiag, nws yeej tau hais meej tias yog lub sij hawm yuav los tias cov neeg no lub suab yuav xaiv txoj kev tsis ncaj ncees, ntawd yog tias, yog lub sij hawm yuav los tiag cov neeg no yuav poob mus rau hauv txoj kev txhaum, lawv yuav siav rau txoj kev puas tsuaj.\n\n20 Thiab nim no kuv hais rau nej tias tus Tswv yeej yuav txiav txim zoo txog nej tej kev tsis ncaj ncees; nws yeej qhuab qhia zoo rau cov neeg no, los ntawm nws tej tim tswv tej suab tias: Nej cia li hloov siab lees txim, hloov siab lees txim, vim ntuj ceeb tsheej lub nceeg vaj nyob ze lawm.\n\n21 Muaj tseeb tiag, nws yeej qhuab qhia zoo, los ntawm nws tej tim tswv tej suab tias: Kuv yuav nqis los rau hauv kuv cov neeg, nrog txoj kev txij lim thiab txoj kev ncaj ncees nyob hauv kuv tes.\n\n22 Muaj tseeb tiag, thiab kuv hais rau nej tias yog tsis yog rau cov neeg ncaj ncees tej kev thov Vajtswv, cov uas nim no nyob hauv thaj av, ces nim no nej twb raug xyuas los ntawm txoj kev puas tsuaj huv tib si lawm; tiam sis nws yuav tsis yog los ntawm dej nyab, ib yam li cov neeg thaum Nau-as tseem ua neej nyob, tiam sis nws yuav yog los ntawm kev tshaib, thiab los ntawm kev mob nkeeg, thiab ntawm ntaj.\n\n23 Tiam sis nws yog los ntawm cov neeg ncaj ncees tej kev thov Vajtswv nej thiaj li raug tseg; nim no yog li ntawd, yog nej yuav ntiab cov neeg ncaj ncees tawm hauv nej mus ces tus Tswv txhais tes yuav tsis nyob twj ywm; tiam sis nyob hauv nws txoj kev npau taws heev nws yuav tawm los tawm tsam nej; ces nej yuav raug tsim txom los ntawm kev tshaib, thiab kev mob nkeeg, thiab los ntawm tej ntaj; thiab lub caij nyoog twb los yuav txog ze lawm tsuas yog nej hloov siab lees txim xwb.\n\n24 Thiab nim no tau muaj tias cov neeg tau npau taws heev ntxiv rau Amulej, thiab lawv tau qw nrov nrov, hais tias: Tus neeg no tau hais lus phem tawm tsam peb tej kev cai uas ncaj ncees, thiab peb cov tub hais kev cai txawj ntse uas peb tau xaiv.\n\n25 Tiam sis Amulej tau ncav hlo nws txhais tes, thiab hais muaj zog dua rau lawv, hais tias: Au nej cov neeg phem thiab tiam niag neeg tsis ncaj es, vim li cas Dab Ntxwg Nyoog thiaj tuav tau nej tej siab ruaj ua luaj li ko? Vim li cas nej thiaj cia nej tus kheej rau nws xwv kom nws yuav muaj hwj chim kav nej, los npog nej tej qhov muag, kom nej yuav tsis to taub tej lus uas tau hais, raws li lawv qhov tseeb?\n\n26 Vim saib seb, kuv puas tau ua tim khawv nkaug nej txoj kev cai? Nej tsis to taub; nej hais tias kuv tau hais nkaug tej txoj kev cai; tiam sis kuv twb tsis tau, tiam sis kuv tau hais zoo raws li nej txoj kev cai, rau nej txoj kev yuav raug txim xwb.\n\n27 Thiab nim no saib seb, kuv hais rau nej, tias txoj kev puas tsuaj ntawm cov neeg no tau pib npaj los ntawm cov neeg tsis ncaj ncees ntawm nej tej neeg hais kev cai thiab nej tej neeg txiav txim.\n\n28 Thiab nim no tau muaj tias thaum Amulej tau hais tej lus no cov neeg qw tawm nkaug nws, hais tias: Nim no peb paub tias tus neeg no yog tus dab ib tug me nyuam, vim nws tau dag rau peb; vim nws tau hais nkaug peb txoj kev cai. Thiab ziag no nws ho hais tias nws tsis tau hais nkaug no.\n\n29 Thiab ntxiv, nws tau hais phem nkaug peb tej neeg hais kev cai, thiab peb cov neeg txiav txim.\n\n30 Thiab tau muaj tias cov neeg hais kev cai tau muab tso rau hauv lawv tej siab tias lawv yuav tsum nco ntsoov tej no nkaug nws.\n\n31 Thiab tau muaj ib tug nyob hauv lawv uas npe hu ua Xi-elas. Nim no nws yog tus uas liam Amulej thiab Amas heev tshaj, nws tau yog ib tug txawj tshaj ntawm lawv, uas muaj hauj lwm ntau ua heev nyob hauv cov neeg.\n\n32 Nim no qhov tseem ceeb ntawm cov neeg hais kev cai no yog kom nplua nuj; thiab lawv tau nplua nuj raws li lawv tej hauj lwm.\n\n", "alma 11": "[center][font_size=26]Tshooj 11[/font_size][/center]\n\n[i]Kev qhia txog Neeg Nifais cov nyiaj—Amulej cam nrog Xi-elas—Khetos yuav tsis cawm cov neeg nyob hauv lawv tej kev txhaum—Tsuas yog cov uas tau ntuj ceeb tsheej lub nceeg vaj los ua lawv tug xwb thiaj li yuav dim—Neeg txhua tus yuav sawv hauv qhov tuag rov qab los—Yuav tsis muaj txoj kev tuag tom qab txoj kev sawv hauv qhov tuag rov qab los. Kwv yees li 82 xyoo ua ntej yug Yexus.[/i]\n\n1 Nim no nyob hauv Mauxiyas txoj kev cai txhua tus neeg uas yog ib tug neeg txiav txim ntawm txoj kev cai, los sis cov uas tau tsa los ua cov neeg txiav txim, yuav tsum tau txais nqi zog raws li lub sij hawm uas lawv tau ua hauj lwm txiav txim rau cov uas raug coj los rau lawv txiav txim.\n\n2 Nim no yog ib tug neeg tau tshuav lwm tus nqi, thiab nws tsis kam them tej uas nws tshuav nqi, nws yuav raug yws mus rau cov neeg txiav txim; thiab tus neeg txiav txim yuav siv cai, thiab tau xa tej tub ceev xwm mus coj tus neeg ntawd tuaj rau nws; thiab nws yuav txiav txim tus neeg ntawd raws li txoj kev cai thiab tej tim khawv uas tau raug coj tuaj nkaug nws, thiab li no tus neeg yuav raug yuam kom them tej uas nws tshuav nqi, los sis lwg nws tej khoom, los sis raug ntiab tawm ntawm cov neeg zoo li ib tug tub sab thiab ib tug tub nyiag.\n\n3 Thiab tus neeg txiav txim tau txais nws tej nqi zog raws li nws lub sij hawm—ib hnub ib xinais kub, los sis ib xihas nyiaj dawb, uas npaum li ib xinais kub; thiab qhov no raws li txoj kev cai uas tau muab lawm.\n\n4 Nim no cov no yog cov npe txawv ntawm lawv cov kub, thiab ntawm lawv cov nyiaj dawb, raws li lawv tus nqi. thiab tej npe tau raug muab los ntawm cov Neeg Nifais, vim lawv tsis tau suav nyiaj li cov Neeg Yudais uas nyob tim Yeluxalees; thiab lawv kuj tsis tau ntsuas li cov Neeg Yudais; tiam sis lawv txoj kev suav thiab lawv txoj kev ntsuas txawv, ua raws li cov neeg tej siab thiab tej kev nyiam, nyob hauv txhua txhua tiam neeg, los txog thaum cov neeg txiav txim txoj kev kav, lawv tau raug tsa los ntawm vaj ntxwv Mauxiyas.\n\n5 Nim no txoj kev suav nyiaj yog li no—ib xinais kub, ib xi-oo kub, ib sas kub, thiab ib linas kub.\n\n6 Ib xinas nyiaj dawb, ib anaws nyiaj dawb, ib exilas nyiaj dawb, thiab ib oothais nyiaj dawb.\n\n7 Ib xinas nyiaj dawb npaum li ib xinais kub, thiab rau ib qho luj noob txhuv liab, thiab kuj rau ib qho luj ntawm txhua yam noob.\n\n8 Nim no ib xi-oo kub yog ob npaug nqi ntawm ib xinais.\n\n9 Thiab ib sas kub yog ob npaug tus nqi ntawm ib xi-oo.\n\n10 Thiab ib linas kub raug nqi ntawm lawv tag nrho.\n\n11 Thiab ib anaws nyiaj dawb muaj nqi ib yam li ob xinas.\n\n12 Thiab ib exilas nyiaj dawb muaj nqi ib yam li plaub xinas.\n\n13 Thiab ib oothais muaj nqi npaum li lawv tag nrho.\n\n14 Nim no qhov no yog tus nqi tsawg dua ntawm lawv cov nyiaj—\n\n15 Ib sinploos yog ib nrab ntawm ib xinas; yog li ntawd, ib sinploos npaum li ib nrab ntawm ib qho kev luj noob txhuv liab.\n\n16 Thiab ib sinplas yog ib nrab ntawm ib sinploos.\n\n17 Thiab ib lias yog ib nrab ntawm ib sinplas.\n\n18 Nim no qhov no yog lawv cov lej, raws li lawv cov nyiaj.\n\n19 Nim no ib eethi-oos kub npaum li peb sinploos.\n\n20 Nim no, nws tau yog lub ntsiab uas kom nplua nuj, vim lawv tau txais lawv tej nqi zog raws li lawv txoj hauj lwm, yog li ntawd, lawv tau txhib cov neeg kom sawv tawm tsam, thiab tag nrho txhua yam kev thiab kev phem, xwv kom lawv yuav muaj hauj lwm ntau ntxiv, xwv kom lawv yuav tau nyiaj raws li tej plaub uas tau raug coj tuaj rau lawv; yog li ntawd lawv tau txhib cov neeg kom nkaug Amas thiab Amulej.\n\n21 Thiab tus Xi-elas no tau pib nug Amulej, hais tias: Koj puas yuav teb kuv ob peb lo lus uas kuv yuav nug koj? Nim no Xi-elas tau yog ib tug neeg uas txawj ntxias heev ntawm tus dab, xwv kom nws yuav ua kom tej uas zoo puas tsuaj; yog li ntawd, nws tau nug Amulej tias: Koj puas yuav teb tej lus uas kuv yuav nug koj?\n\n22 Thiab Amulej tau teb nws tias: Teb tau, yog nws yuav raws li tus Tswv tus Ntsuj Plig, uas nyob hauv kuv; vim kuv yuav tsis hais dab tsi uas tsis raws li tus Tswv tus Ntsuj Plig. thiab Xi-elas tau hais rau nws tias: Saib seb, ntawm no yog rau oothais nyiaj dawb, thiab kuv yuav muab cov no tag nrho rau koj yog tias koj yuav tsis lees tias muaj ib tug Tswj Ntuj Tswj Teb.\n\n23 Nim no Amulej tau hais tias: Au koj tus uas yog me nyuam ntuj txiag teb tsaus es, vim li cas koj thiaj ntxias kuv? Koj puas paub tias cov neeg ncaj ncees yeej tsis mloog rau tej lus ntxias zoo li ntawd?\n\n24 Koj ntseeg hais tias tsis muaj Vajtswv no los? Kuv hais rau koj tias, Tsis yog li ntawd, koj yeej paub hais tias yeej muaj ib tug Vajtswv, tiam sis koj hlub kev nplua nuj dua li nws.\n\n25 Thiab nim no koj tau dag rau ntawm Vajtswv rau kuv. Koj tau hais rau kuv tias—Saib rau lub oothais no saib, uas yog cov muaj nqis heev, kuv yuav muab rau koj—thaum koj twb xav tau nws nyob hauv koj lub siab tsis pub lawv rau kuv; thiab nws tsuas yog koj kev xav kom kuv txhob lees qhov tseeb thiab Vajtswv tus muaj txoj sia nyob, xwv kom koj yuav tau qhov rhuav kuv. Thiab nim no saib seb, vim qhov phem loj no koj yuav tau koj qhov nqi zog.\n\n26 Thiab Xi-elas tau hais rau nws tias: Koj hais tias muaj ib tug Vajtswv tseeb thiab muaj txoj sia nyob no los?\n\n27 Thiab Amulej tau hais tias: Muaj tseeb tiag, yeej muaj ib tug Vajtswv tseeb thiab muaj txoj sia nyob.\n\n28 Nim no Xi-elas tau hais tias: Puas muaj ntau dua li ib tug Vajtswv?\n\n29 Thiab nws tau teb tias, Tsis muaj.\n\n30 Nim no Xi-elas tau hais rau nws ntxiv tias: Li cas koj ho paub tau?\n\n31 Thiab nws tau hais tias: Ib tug tim tswv tau ua lawv rau kuv paub.\n\n32 Thiab Xi-elas tau hais dua ntxiv tias: Leej twg yog tus uas yuav los? Puas yog Vajtswv Leej Tub?\n\n33 Thiab Amulej tau hais rau nws tias, Muaj tseeb tiag.\n\n34 Thiab Xi-elas tau hais ntxiv tias: Nws puas yuav cawm nws cov neeg nyob hauv lawv tej kev txhaum? Thiab Amulej tau teb thiab hais rau nws tias: Kuv hais rau koj tias nws yuav tsis cawm, vim twb muaj tsis taus rau nws tso nws txoj lus tseg.\n\n35 Nim no Xi-elas tau hais rau cov neeg tias: Xav kom nej nco ntsoov tej yam no; vim nws tau hais tias tsuas muaj ib tug Vajtswv xwb; tiam sis nws ho hais tias Vajtswv Leej Tub yuav los, tiam sis nws yuav tsis cawm nws cov neeg—ib yam li nws tau muaj cai txib Vajtswv.\n\n36 Nim no Amulej rov hais dua rau nws tias: Saib seb koj tau dag, vim koj hais tias kuv tau hais ib yam li kuv tau muaj cai txib Vajtswv vim kuv tau hais tias nws yuav tsis cawm nws cov neeg nyob hauv lawv tej kev txhaum.\n\n37 Thiab kuv hais rau koj ntxiv dua tias nws tsis muaj peev xwm cawm lawv nyob hauv lawv tej kev txhaum; vim kuv tsis muaj cuab kav tsis lees nws txoj lus, thiab nws tau hais tias tsis muaj ib yam tsis huv yuav muab tau ntuj ceeb tsheej lub nceeg vaj ua nws tug; yog li ntawd, nej yuav dim tau li cas, tsuas yog nej yuav tau ntuj ceeb tsheej lub nceeg vaj los ua nej tug xwb? Yog li ntawd, nej yuav tsis muaj cuab kav dim tau nyob hauv nej tej kev txhaum.\n\n38 Nim no Xi-elas hais dua rau nws tias: Vajtswv Leej Tub puas yog Leej Txiv tus uas muaj Txoj Sia Nyob Mus Ib Txhis li?\n\n39 Thiab Amulej tau hais rau nws tias: Muaj tseeb tiag, nws yog Leej Txiv tus uas muaj Txoj Sia Nyob Mus Ib Txhis saum ntuj ceeb tsheej thiab hauv ntiaj teb tiag, thiab tag nrho txhua yam uas nyob hauv lawv; nws yog tus pib thiab tus kawg, tus thawj thiab tus nav;\n\n40 Thiab nws yuav los rau hauv lub ntiaj teb los txhiv nws cov neeg; thiab nws yuav los ris tej kev txog txhaum ntawm cov uas ntseeg nws lub npe; thiab cov no yog lawv cov uas yuav muaj txoj sia nyob mus ib txhis, thiab txoj kev cawm seeg yuav tsis los rau lwm tus twg li.\n\n41 Yog li ntawd cov neeg phem tseem yuav nyob ib yam li uas tsis tau muaj dua kev txhiv dim, tsuas yog txoj kev tuag tej hlua yuav raug ua kom xoob xwb; vim saib seb, muaj hnub yuav los tias tag nrho sawv daws yuav sawv hauv qhov tuag los thiab sawv ntawm Vajtswv xub ntiag, thiab raug txiav txim raws li lawv tej hauj lwm.\n\n42 Nim no, muaj ib txog kev tuag uas hu ua kev tuag sab cev nqaij daim tawv; thiab Khetos txoj kev tuag yuav ua kom txoj kev tuag sab cev nqaij daim tawv no tej hlua xoob, xwv kom sawv daws yuav raug sawv hauv txoj kev tuag sab cev nqaij daim tawv no rov qab los.\n\n43 Tus ntsuj plig thiab lub cev yuav raug los ua ke dua nyob hauv lub cev uas zoo kawg nkaus; tej tes taw thiab tej pob qij txha yuav raug rov txum tim qab los nyob zoo li qhov qub, twb yuav zoo ib yam li peb nyob lub sij hawm tam sim no; thiab peb yuav raug coj los mus sawv ntawm Vajtswv xub ntiag, paub ib yam li peb paub ziag no, thiab muaj kev nco zoo txog tag nrho peb tej kev txhaum.\n\n44 Nim no, qhov kev txum tim rov qab los no yuav los rau tag nrho sawv daws, tag nrho cov laus thiab cov hluas, tag nrho cov raug txim thiab cov tsis raug, tag nrho poj niam thiab txiv neej, tag nrho neeg phem thiab neeg ncaj ncees; thiab ib txoj plaub hau saum lawv tej taub hau los twb yuav tsis ploj; tiam sis txhua txhia yam yuav rov qab los rau lawv tej qub chaw li qub, ib yam li ziag no, los sis nyob hauv lub cev, thiab yuav raug coj thiab raug hu los teb saum lub rooj txiav txim ntawm Khetos tus uas yog Leej Tub, thiab Vajtswv tus uas yog Leej Txiv, thiab Leej Ntsuj Plig Dawb Huv, uas yog tib tug Vajtswv uas muaj txoj sia nyob mus ib txhis, los txiav txim raws li lawv tej hauj lwm, saib lawv zoo los sis lawv phem.\n\n45 Nim no, saib seb, kuv tau hais rau koj txog txoj kev tuag ntawm cev nqaij daim tawv uas txawj ploj txawj tuag, thiab kuj txog txoj kev sawv hauv qhov tuag rov qab los ntawm cev nqaij daim tawv uas txawj ploj txawj tuag. Kuv hais rau koj tias lub cev uas txawj ploj tuag no yuav raug sawv los mus ua lub cev uas tsis txawj ploj tuag, qhov ntawd yog ncaim ntawm txoj kev tuag, twb yog ncaim ntawm kev tuag thawj zaug los mus rau txoj sia, kom lawv yuav tsis tuag ib zaug ntxiv lawm; lawv tej ntsuj plig los koom ua ke nrog lawv tej cev, tsis sib faib ib zaug li lawm; yog li ntawd tag nrho lub cev yuav peem tsheej los rau sab ntsuj plig thiab lub cev uas tsis txawj ploj tuag, xwv kom lawv yuav tsis pom kev txawj ploj tuag ib zaug ntxiv li lawm.\n\n46 Nim no, thaum Amulej tau xaus tej lus no cov neeg tau pib muaj kev xav tsis thoob, thiab Xi-elas kuj tau pib tshee. Thiab li no tau xaus Amulej tej lus, los sis kuv tsuas tau sau tag nrho li no xwb.\n\n", "alma 12": "[center][font_size=26]Tshooj 12[/font_size][/center]\n\n[i]Amas cam nrog Xi-elas—Vajtswv tej txuj ci uas neeg paub tsis txog tsuas muab rau cov uas muab siab ntseeg xwb—Tib neeg raug txiav txim los ntawm lawv tej kev xav, kev ntseeg, tej lus, thiab tej hauj lwm—Cov neeg phem yuav raug kev tuag sab ntsuj plig—Lub neej uas txawj ploj tuag no yog ib qho kev sim siab—Txoj kev txhiv dim ua muaj tau txoj kev sawv hauv qhov tuag rov qab los thiab, los ntawm kev ntseeg, kev zam kev txog txhaum—Txoj kev hloov siab lees txim muaj cai txais kev zam txim dhau los ntawm Tib Leeg Tub. Kwv yees li 82 xyoo ua ntej yug Yexus.[/i]\n\n1 Nim no Amas, pom tias Amulej tej lus tau ua rau Xi-elas ntsiag to, vim nws tau pom tias Amulej txhom tau nws hauv nws txoj kev dag thiab kev ntxias ua kom nws puas tsuaj, thiab tau pom tias nws tau pib tshee hnyo nyob hauv txoj paub txog nws txoj kev txhaum, nws tau rua nws lub qhov ncauj thiab tau pib hais rau nws, thiab txhawb Amulej tej lus, thiab piav tej yam ntawd mus ntxiv, los sis piav tej vajlugkub ntxiv tej uas Amulej tau ua lawm.\n\n2 Nim no tej lus uas Amas tau hais rau Xi-elas tau raug hnov los ntawm cov neeg uas nyob ib puag ncig; vim cov neeg coob heev, thiab qhov no yog cov uas nws hais:\n\n3 Nim no Xi-elas, pom tias koj tau mag nyob hauv koj txoj kev dag thiab kev haub ntxias, vim koj tsis tau dag rau neeg xwb tiam sis koj tseem tau dag rau Vajtswv thiab; vim saib seb, nws paub tag nrho koj tej kev xav, thiab koj pom tias koj tej kev xav raug ua rau peb paub los ntawm nws tus ntsuj plig;\n\n4 Thiab koj pom tias peb paub tias koj txoj hau kev uas npaj tseg tau yog ib txog hau kev uas ntse heev, ib yam li tus dab txoj kev uas ntse heev, kom dag thiab ntxias cov neeg no xwv kom koj yuav muaj peev xwm tshum lawv nkaug peb, cem peb thiab ntiab peb tawm—\n\n5 Nim no qhov no yog ib txoj kev uas npaj tseg ntawm koj tus yeeb ncuab, thiab nws tau siv nws lub hwj chim nyob hauv koj. Nim no kuv xav kom koj yuav tsum nco ntsoov tias yam kuv hais rau koj kuv hais rau sawv daws.\n\n6 Thiab saib seb kuv hais rau nej sawv daws tias qhov no yog ib rooj ntxiab ntawm tus yeeb ncuab, uas nws tau cuab txhom cov neeg no, kom nws yuav coj tau nej mus rau hauv nws qab kev tswj hwm, xwv kom nws yuav khi tau nej nrog nws tej saw hlau, xwv kom nws yuav khi tau nej qaug rau txoj kev puas tsuaj uas kav ib txhis, raws li lub hwj chim ntawm nws txoj kev txhom tau.\n\n7 Nim no thaum Amas tau hais cov lus no tas lawm, Xi-elas tau pib tshee heev kawg ntxiv, vim nws tau raug yaum ntau thiab ntau ntxiv los ntawm Vajtswv lub hwj chim; thiab nws kuj tau raug yaum vim tias Amas thiab Amulej tau muaj ib qho kev paub txog nws, nws twb tau raug yaum tias nkawd tau paub tej kev xav thiab tej kev txhob txwm ntawm nws lub siab; vim hwj chim tau raug muab rau nkawd kom nkawd yuav paub txog tej yam no raws li tus ntsuj plig ntawm txoj kev qhia tej uas yuav muaj los yav tom ntej.\n\n8 Thiab Xi-elas tau pib nug nkawd yam kub siab lug, xwv kom nws yuav paub ntxiv txog Vajtswv lub nceeg vaj. Thiab nws tau hais rau Amas tias: Qhov no txhais li cas yam uas Amulej tau hais txog txoj kev sawv hauv qhov tuag rov qab los ntawm cov neeg tuag, tias sawv daws yuav sawv hauv qhov tuag los, tag nrho tus ncaj thiab tus tsis ncaj, thiab yuav raug coj los sawv ntawm Vajtswv xub ntiag txiav txim raws li lawv tej hauj lwm?\n\n9 Thiab nim no Amas tau pib piav tej yam no rau nws, hais tias: Nws twb raug muab rau ntau leej paub Vajtswv tej txuj ci uas neeg paub tsis txog; txawm li ntawd los lawv raug tso rau hauv qab ib txoj kev cai nruj tias lawv yuav tsum tsis txhob muab faib tsuas yog raws li nws txoj lus feem uas nws tau pub rau tib neeg xwb, raws li txoj kev mloog lus thiab rau siab uas lawv muab rau nws.\n\n10 Thiab yog li ntawd, tus uas yuav ua nws lub siab tawv, tus ntawd yuav tau txais txoj lus qhov uas tsawg dua; thiab tus uas tsis ua nws lub siab tawv, rau nws yuav raug muab qhov ntau dua ntawm txoj lus, mus txog thaum raug muab rau nws paub Vajtswv tej txuj ci uas neeg paub tsis txog mus txog thaum nws paub lawv thoob plaws.\n\n11 Thiab lawv cov uas yuav ua lawv tej siab tawv, yuav muab qhov tsawg zog ntawm txoj lus rau lawv kom mus txog thaum lawv tsis paub dab tsi kiag txog nws tej txuj ci uas neeg paub tsis txog; thiab thaum ntawd lawv yuav raug txhom coj mus los ntawm tus dab, thiab raug coj los ntawm nws siab nyiam nqis mus rau txoj kev puas tsuaj. Nim no qhov no yog qhov txhais ntawm ntuj txiag teb tsaus tej saw hlau.\n\n12 Thiab Amulej tau hais tseeb txog txoj kev tuag, thiab raug sawv tawm ntawm cev nqaij daim tawv uas txawj ploj tuag no mus rau qhov uas tsis txawj ploj tuag, thiab raug coj mus rau ntawm Vajtswv lub rooj txiav txim, kom txiav txim raws li peb tej hauj lwm.\n\n13 Ces yog tias peb tej siab tau tawv qhwb qhawv, muaj tseeb tiag, yog peb tau ua peb tej siab tawv qhwb qhawv rau txoj lus, kawg tias tau nrhiav tsis pom nws nyob hauv peb, thaum ntawd ces peb yuav tau qhov phem heev, vim thaum ntawd peb yuav raug txim.\n\n14 Vim peb tej lus yuav rau txim rau peb, muaj tseeb tiag, tag nrho peb tej hauj lwm yuav rau txim rau peb; peb yuav tsis raug nrhiav pom tsis muaj qhov ceb; thiab peb tej kev xav kuj yuav rau txim rau peb thiab; thiab nyob hauv qhov phem heev no peb yuav tsis kav ntsia mus rau peb tus Vajtswv; thiab peb yuav zoo siab yog tias peb ua tau kom tej pob zeb thiab tej roob vau los tsuam peb es muab peb zais ncaim ntawm nws xub ntiag.\n\n15 Tiam sis qhov no ua tsis tau li; peb yuav tsum txav los thiab sawv ntawm nws xub ntiag nyob hauv nws lub yeeb koob, thiab hauv nws lub hwj chim, thiab hauv nws lub zog, lub yeej huam, thiab txoj kev kav, thiab lees rau peb tej kev txaj muag uas kav ib txhis tias tag nrho nws tej kev txiav txim yeej ncaj ncees; tias nws yeej ncaj nyob tag nrho hauv nws tej hauj lwm, thiab tias nws yeej hlub tshua rau noob neej, thiab tias nws muaj hwj chim cawm tau neeg txhua tus uas ntseeg hauv nws lub npe thiab txi tau txiv rau txoj kev hloov siab lees txim.\n\n16 Thiab nim no saib seb, kuv hais rau koj tias thaum ntawd ces muaj ib qho kev tuag los, twb yog txoj kev tuag zaum ob, uas yog txoj kev tuag sab ntsuj plig; ces yog lub sij hawm uas tus uas yuav tuag nyob hauv nws tej kev txhaum, ib yam li txoj kev tuag ntawm cev nqaij daim tawv, kuj yuav tuag sab ntsuj plig thiab; muaj tseeb tiag, nws yuav tuag raws li tej yam uas muaj nyob rau hauv txoj kev ncaj ncees.\n\n17 Ces yog lub sij hawm thaum uas lawv tej kev tsim txom yuav raug zoo ib yam li ib lub pas dej hluav taws leej faj, uas tus nplaim sawv siab mus ib txhiab thiab ib txhis; thiab ces yog lub sij hawm uas lawv yuav raug khi saw hlau vau rau txoj kev puas tsuaj uas kav ib txhis, raws li lub hwj chim thiab txoj kev txhom ntawm Dab Ntxwg Nyoog, nws ua tau ywj nws siab rau lawv.\n\n18 Thaum ntawd, kuv hais rau koj tias, lawv yuav nyob zoo li tsis tau muaj kev txhiv dim li; vim lawv tsis muaj cuab kav raug txhiv dim raws li Vajtswv txoj kev txim lij; thiab lawv yuav tuag tsis taus, vim tsis muaj qhov tuag ntxiv lawm.\n\n19 Nim no tau muaj tias thaum Amas tau xaus hais cov lus no lawm, cov neeg haj yam xav tsis thoob;\n\n20 Tiam sis muaj ib tug hu ua Anthi-aunas, uas yog ib tug thawj tswj hwm ntawm lawv, tau txav los thiab tau hais rau nws tias: Qhov uas koj tau hais lawm yog dab tsi, hais tias tib neeg yuav sawv hauv qhov tuag rov qab los thiab yuav raug hloov ntawm lub cev uas txawj tuag no mus rau lub cev uas tsis txawj tuag, xwv kom tus ntsuj plig yuav tsis txawj tuag ib zaug li lawm?\n\n21 Vajlugkub txhais li cas, qhov uas hais tias Vajtswv tau tso Chelunpees thiab ib rab ntaj nplaim taws rau sab hnub tuaj ntawm lub vaj Edees, nyob tsam peb thawj nkawg niam txiv yuav nkag mus thiab noj cov txiv ntawm tsob ntoo uas cawm neeg txoj sia, thiab yuav nyob ntev dhawv mus ib txhis? Thiab xws li no peb pom tias yuav tsis muaj tau sij hawm ib zaug kom nkawd yuav nyob tas mus ib txhis.\n\n22 Nim no Amas tau hais rau nws tias: Qhov no yog tej uas kuv tau yuav luag piav, nim no peb pom tias Adas tau poob los ntawm txoj kev noj cov txiv uas tau txwv, raws li Vajtswv txoj lus; thiab li no peb pom, tias los ntawm nws txoj kev poob, tib neeg sawv daws thiaj tau rais los mus ua ib co neeg yuam kev thiab poob lawm.\n\n23 Thiab nim no saib seb, kuv hais rau koj tias yog nws ua tau rau Adas kom noj cov txiv ntawm tsob ntoo uas cawm neeg txoj sia nyob lub sij hawm ntawd, yuav tsis tau muaj txoj kev tuag, thiab txoj lus yuav tsis tau muaj ntsiab dab tsi, uas ua rau Vajtswv yog ib tug neeg dag, vim nws tau hais tias: Yog koj noj koj yeej yuav tuag tiag.\n\n24 Thiab peb pom tias txoj kev tuag tau los rau tib neeg, muaj tseeb tiag, txoj kev tuag uas Amulej tau hais txog, uas yog txoj kev tuag sab cev nqaij daim tawv; txawm li ntawd los twb tau muaj ib lub sij hawm pub rau tib neeg kom nws yuav hloov siab lees txim; yog li ntawd lub neej no tau rais los mus ua lub caij sim siab; ib lub sij hawm los npaj ntsib Vajtswv; ib lub sij hawm los npaj rau qhov uas tsis muaj qhov kawg uas wb tau hais lawm, uas yog tom qab txoj kev sawv hauv qhov tuag rov qab los ntawm cov tuag.\n\n25 Nim no, yog tias tsis yog rau txoj hau kev uas npaj tseg ntawm txoj kev txhiv dim, uas tau npaj txij thaum tsim lub ntiaj teb los, ces yuav tsis tau muaj txoj kev sawv hauv qhov tuag rov qab los ntawm cov tuag; tiam sis tau muaj ib txoj hau kev uas tau npaj tseg ntawm txoj kev txhiv dim lawm, uas yuav coj kom muaj tau txoj kev sawv hauv qhov tuag rov qab los ntawm cov tuag, qhov uas twb tau hais lawm.\n\n26 Thiab nim no saib seb, yog nws ua tau tias peb thawj nkawg niam txiv tau mus thiab tau noj cov txiv ntawm tsob ntoo uas cawm neeg txoj sia ces nkawd yeej yuav tau raug nyuaj siab mus ib txhis, tsis muaj caij npaj; thiab li no txoj hau kev uas npaj tseg ntawm txoj kev txhiv dim yuav tau raug swb, thiab Vajtswv txoj lus yuav tau raug tsis muaj qab hau dab tsi, tsis muaj kuab li lawm.\n\n27 Tiam sis saib seb, nws tsis tau yog li ntawd; tiam sis twb tau teem lawm kom tib neeg yuav tsum tuag; thiab tom qab txoj kev tuag, lawv yuav tsum raug los rau txoj kev txiav txim, twb yog tib txoj kev txiav txim uas wb tau hais, uas yog qhov kawg.\n\n28 Thiab tom qab uas Vajtswv tau teem kom tej yam no yuav tsum los rau tib neeg lawm, saib seb, ces nws tau pom tias tsim nyog tib neeg yuav tsum paub txog tej uas nws tau teem rau lawv lawm;\n\n29 Yog li ntawd nws tau xa tej tim tswv los tham nrog lawv, cov uas tau ua kom tib neeg pom txog nws lub yeeb koob.\n\n30 Thiab txij li lub sij hawm ntawd los lawv tau pib hu nws lub npe; yog li ntawd Vajtswv tau tham nrog tib neeg, thiab tau ua rau lawv paub txoj hau kev uas npaj tseg ntawm txoj kev txhiv dim, uas tau raug npaj txij thaum tsim lub ntiaj teb los; thiab qhov no nws tau ua rau lawv paub raws li lawv txoj kev ntseeg thiab kev hloov siab lees txim thiab lawv tej hauj lwm dawb huv.\n\n31 Yog li ntawd, nws tau muab tej lus txib rau lawv, lawv tau xub ua txhaum thawj cov kev cai zoo li tej uas yog sab cev nqaij daim tawv, thiab tau ciaj los mus zoo li Vajtswv, paub qhov zoo tawm ntawm qhov phem, tso lawv tus kheej nyob hauv ib qhov chaw ua neej, los sis raug tso rau hauv ib qho chaw ua neej tau raws li lawv tej siab xav thiab siab nyiam, txawm yuav ua phem los sis ua zoo—\n\n32 Yog li ntawd Vajtswv tau muab tej lus txib rau lawv, tom qab uas tau ua rau lawv paub txog txoj hau kev uas npaj tseg ntawm txoj kev txhiv dim, tias kom lawv tsis txhob ua phem, kev raug txim ntawm qhov ntawd yog txoj kev tuag zaum ob, uas tau yog ib txoj kev tuag kav ib txhis rau tej qhov uas ncaj ncees; vim rau cov no txoj hau kev uas npaj tseg ntawm txoj kev txhiv dim yuav muaj tsis tau hwj chim, vim tej hauj lwm ntawm txoj kev txim lij yuav tsis raug puas tsuaj tau, raws li Vajtswv txoj kev zoo tshaj plaws.\n\n33 Tiam sis Vajtswv tau hu tib neeg, nyob hauv nws Leej Tub lub npe, (qhov no yog txoj hau kev uas tau npaj tseg ntawm txoj kev txhiv dim) hais tias: Yog nej yuav hloov siab lees txim thiab tsis ua nej tej siab tawv qhwb qhawv, ces kuv yuav muaj kev zam txim rau nej, dhau los ntawm kuv Tib Leeg Tub;\n\n34 Yog li ntawd, tus uas yuav hloov siab lees txim, thiab tsis ua nws lub siab tawv, nws yuav muaj cai tau kev zam txim dhau ntawm kuv Tib Leeg Tub, mus rau txoj kev zam txim rau nws tej kev txhaum; thiab cov no yuav tau nkag mus rau hauv kuv qhov chaw so.\n\n35 Thiab tus uas yuav ua nws lub siab tawv thiab yuav ua tsis ncaj ncees, saib seb, kuv cog lus nyob hauv kuv txoj kev npau taws tias nws yuav tsis tau nkag mus rau hauv kuv qhov chaw so.\n\n36 Thiab nim no, kuv cov kwv tij, saib seb kuv hais rau nej, tias yog nej yuav ua nej tej siab tawv qhwb qhawv nej yuav nkag tsis tau rau hauv tus Tswv qhov chaw so; yog li ntawd nej txoj kev phem yuav thab kom nws npau taws xwv kom nws yuav xa nws txoj kev npau taws nqis los rau nej ib yam li kev thab kom npau taws thawj zaug, muaj tseeb tiag, raws li nws txoj lus nyob rau txoj kev thab kom npau taws zaum tas los zoo ib yam li thawj zaug, mus rau txoj kev puas tsuaj kav ib txhis ntawm nej tej ntsuj plig; yog li ntawd, raws li nws txoj lus, rau txoj kev tuag kawg, ib yam li thawj zaug.\n\n37 Thiab nim no, kuv cov kwv tij, pom tias peb paub tej yam no, thiab lawv yeej muaj tseeb, cia peb hloov siab lees txim, thiab tsis txhob ua peb tej siab tawv, xwv kom peb yuav tsis thab kom tus Tswv peb tus Vajtswv npau taws rub nws txoj kev npau taws nqis los rau saum peb nyob hauv nws cov lus txib qhov ob no uas nws tau muab rau peb; tiam sis cia peb nkag mus rau hauv Vajtswv qhov chaw so, uas tau npaj raws li nws txoj lus lawm.\n\n", "alma 13": "[center][font_size=26]Tshooj 13[/font_size][/center]\n\n[i]Tib neeg raug hu ua cov pov thawj hlob vim yog lawv txoj kev ntseeg heev thiab tej hauj lwm zoo—Lawv raug kom los qhia tej lus txib—Dhau los ntawm txoj kev ncaj ncees lawv tau raug ua kom dawb huv thiab nkag mus rau hauv tus Tswv qhov chaw so—Mekixedes tau yog ib tug ntawm cov no—Tej tim tswv tab tom tshaj tej moo zoo thoob plaws hauv thaj av—Lawv yuav qhia qhov tseeb ntawm txoj kev Khetos yuav los. Kwv yees li 82 xyoo ua ntej yug Yexus.[/i]\n\n1 Thiab ntxiv, kuv cov kwv tij, kuv yuav thov coj nej tej hlwb mus kom txog lub sij hawm thaum uas tus Tswv Vajtswv tau muab tej lus txib no rau nws cov me nyuam; thiab kuv xav kom nej yuav tsum nco ntsoov tias tus Tswv Vajtswv tau tsa tej pov thawj, mus raws li nws tus txheej txheem dawb huv, uas tau mus raws li tus txheej txheem ntawm nws Leej Tub, los qhia tej yam no rau cov neeg.\n\n2 Thiab cov pov thawj ntawd tau raug tsa raws li tus txheej txheem ntawm nws Leej Tub, ntawm ib tug yam ntxwv uas kom los ntawm qhov ntawd cov neeg yuav paub saib lawv yuav ua li cas npaj tos nws Leej Tub rau txoj kev txhiv dim.\n\n3 Thiab qhov no yog raws li qhov uas lawv tau raug tsa—tau raug hu thiab npaj txij thaum tsim lub ntiaj teb los raws li Vajtswv txoj kev paub ua ntej, vim yog lawv txoj kev ntseeg heev thiab tej hauj lwm zoo; nyob hauv thawj qhov chaw tau raug tso kom xaiv qhov zoo los sis qhov phem; yog li ntawd lawv tau xaiv qhov zoo, thiab xyaum muaj txoj kev ntseeg loj heev, tau raug hu nrog ib txoj hauj lwm dawb huv, muaj tseeb tiag, nrog txoj hauj lwm dawb huv ntawd uas tau raug npaj nrog, thiab raws li, ib txoj kev txhiv dim tau npaj rau cov ntawd.\n\n4 Thiab li no lawv tau raug hu los rau txoj hauj lwm dawb huv no vim yog lawv tej kev ntseeg, thaum lwm tus tseem yuav tsis txais Vajtswv tus Ntsuj Plig vim yog lawv txoj kev ua siab tawv thiab tej kev dig ntawm lawv tej siab, thaum, yog tias tsis yog rau qhov no lawv yuav tau muaj ntiag tug zoo heev ib yam li lawv cov kwv tij thiab.\n\n5 Los sis qhov zoo kawg, thaum chiv thawj lawv tau zoo ib yam li lawv cov kwv tij; yog li no txoj hauj lwm dawb huv no tau raug npaj txij thaum tsim lub ntiaj teb los rau cov uas yuav tsis ua lawv tej siab tawv, tau raug nyob hauv thiab dhau los ntawm txoj kev theej txhoj ntawm Tib Leeg Tub, tus uas tau npaj—\n\n6 Thiab li no tau raug hu los ntawm txoj hauj lwm dawb huv no, thiab tau tsa rau lub pov thawj hwj hlob ntawm tus txheej txheem dawb huv ntawm Vajtswv, los qhia nws tej lus txib rau noob neej, kom lawv kuj yuav tau nkag mus rau hauv nws qhov chaw so thiab—\n\n7 Lub pov thawj hwj hlob no tau raug muaj raws li tus txheej txheem ntawm nws Leej Tub, uas yog tus txheej txheem muaj txij puag thaum tsim ntiaj teb los; los sis ua lwm yam lus hais, tau tsis muaj hnub pib los sis tsis muaj xyoo kawg, tau raug npaj ib txhiab ib txhis mus tag nrho rau ib txhiab ib txhis, raws li nws txoj kev paub ua ntej txog txhua yam—\n\n8 Nim no lawv tau raug tsa mus zoo li no—tau raug hu nrog ib txoj hauj lwm dawb huv, thiab raug tsa nrog ib txoj kev tsa dawb huv, thiab lawv tau muaj lub pov thawj hwj hlob ntawm tus txheej txheem dawb huv, uas yog txoj kev hu, thiab txoj kev tsa, thiab lub pov thawj hwj hlob, uas tsis muaj qhov pib los sis qhov kawg—\n\n9 Lawv tau rais los ua cov pov thawj hlob mus ib txhis zoo li no, raws li Leej Tub tus txheej txheem, Tib Leeg Tub ntawm Leej Txiv, tus uas tsis muaj hnub pib los sis tsis muaj xyoo kawg, tus uas muaj kev zoo puv npo, muaj kev txij lim, thiab qhov tseeb. Thiab yeej muaj li ntawd tiag. Amees.\n\n10 Nim no, ib yam li kuv tau hais txog tus txheej txheem dawb huv, los sis lub pov thawj hwj hlob no, tau muaj ntau leej uas tau raug tsa thiab rais los ua Vajtswv cov pov thawj hlob; thiab nws tau vim yog lawv txoj kev ntseeg heev thiab txoj kev hloov siab lees txim, thiab lawv txoj kev ncaj ncees rau Vajtswv, lawv tau xaiv hloov siab lees txim thiab ua hauj lwm ncaj ncees dua li kom piam sij.\n\n11 Yog li ntawd lawv tau raug hu raws li tus txheej txheem dawb huv no, thiab raug ua kom dawb huv, thiab lawv tej ris tsho tau raug ntxhua dawb dhau ntawm tus Me Nyuam Yaj cov ntshav.\n\n12 Nim no lawv, tom qab tau raug ua kom dawb huv los ntawm tus Vaj Ntsuj Plig Dawb Huv, tau ua lawv tej ris tsho kom dawb, tau huv huv thiab tsis muaj qhov ceb rau ntawm Vajtswv, ntsia tsis taus txoj kev txhaum tsuas yog nrog kev ntxub xwb; thiab tau muaj coob, coob heev kawg li, uas tau ua huv huv thiab tau nkag mus rau hauv tus Tswv lawv tus Vajtswv qhov chaw so.\n\n13 Thiab nim no, kuv cov kwv tij, kuv xav kom nej yuav tsum txo nej hwj chim rau Vajtswv, thiab txi taus txiv rau ntawm txoj kev hloov siab lees txim, xwv kom nej thiaj yuav tau nkag mus rau hauv qhov chaw so ntawd thiab.\n\n14 Muaj tseeb tiag, txo nej hwj chim yam li cov neeg uas nyob hauv lub sij hawm Mekixedes, tus uas kuj yog ib tug pov thawj hlob raws li tib tug txheej txheem uas kuv tau hais txog no, tus uas kuj tau txais lub pov thawj hlob rau nws mus ib txhis li.\n\n15 Thiab nws tau yog tib tug Mekixedes no tus uas Anplaham tau them ib feem kaum rau; muaj tseeb tiag, peb tus yawg koob Anplaham tau them ib feem kaum ntawm txhua yam uas nws muaj.\n\n16 Nim no tej kab ke no tau muab raws li no, xwv kom los ntawm qhov ntawd cov neeg yuav tos ntsoov rau Vajtswv Leej Tub, nws tau yog ib lub cim ntawm nws tus txheej txheem, los sis qhov ntawd yog nws tus txheej txheem, thiab qhov no xwv kom lawv yuav tos ntsoov nws rau txoj kev zam lawv lub txim, xwv kom lawv yuav nkag tau mus rau hauv tus Tswv qhov chaw so.\n\n17 Nim no tus Mekixedes no yog ib tug vaj ntxwv kav thaj av Xalees; thiab nws cov neeg tau loj hlob nyob hauv txoj kev tsis ncaj ncees thiab txoj kev qias; muaj tseeb tiag, lawv tag nrho tau mus yuam kev; lawv tau muaj tag nrho txhua yam kev phem;\n\n18 Tiam sis Mekixedes tau siv txoj kev ntseeg heev, thiab tau txais txoj hauj lwm ntawm lub pov thawj hwj hlob raws li Vajtswv tus txheej txheem dawb huv, tau qhuab qhia txoj kev hloov siab lees txim rau nws cov neeg. Thiab saib seb, lawv tau hloov siab lees txim; thiab Mekizedes tau tsim kev thaj yeeb nyob hauv thaj av thaum nws tseem ua neej nyob; yog li ntawd nws tau raug hu ua tub vaj ntxwv ntawm txoj kev thaj yeeb, vim nws tau yog Xalees tus vaj ntxwv; thiab nws tau kav hauv qab nws txiv.\n\n19 Nim no, tau muaj ntau tus ua ntej nws, thiab kuj tau muaj ntau tus tom qab, tiam sis tsis tau muaj ib tug yuav zoo dua; yog li ntawd, lawv tau hais txog nws ntau dua.\n\n20 Nim no kuv tsis tas yuav hais txog qhov ntawd ntxiv; yam uas kuv tau hais lawm nyaj yuav txaus lawm. Saib seb, tej vajlugkub twb nyob ntawm nej xub ntiag; yog nej yuav nrog lawv sib ntswg nws yuav ua rau nej tus kheej muaj kev puas tsuaj.\n\n21 Thiab nim no tau muaj tias thaum Amas tau hais tej lus no rau lawv tas lawm, nws tau cev nws txhais tes rau lawv thiab qw nrog ib lub suab nrov nrov hais tias: Nim no yog lub sij hawm hloov siab lees txim, vim hnub cawm seeg los ze lawm;\n\n22 Muaj tseeb tiag, thiab tus Tswv lub suab, los ntawm tej tim tswv tej qhov ncauj, yuav tshaj nws tawm rau txhua haiv neeg; muaj tseeb tiag, yuav tshaj nws tawm, kom lawv yuav muaj txoj moo zoo ntawm txoj kev xyiv fab heev; muaj tseeb tiag, thiab nws yuav tshaj tawm tej moo zoo no rau tag nrho hauv nws cov neeg, muaj tseeb tiag, mus rau lawv cov uas raug tawg ri niab mus rau lwm teb chaws nyob rau saum lub ntiaj teb; yog li ntawd lawv tau los rau peb.\n\n23 Thiab lawv tau raug ua rau peb paub tseeb, xwv kom peb yuav to taub, xwv kom peb tsis yuam kev; thiab li no los vim peb yog neeg loj leeb nyob hauv ib thaj av txawv; yog li ntawd, peb tau koob hmoov ntau, vim peb tau muaj tej moo zoo no tshaj tawm rau peb nyob rau hauv peb txhua txhia ces kaum vaj txiv hmab.\n\n24 Vim saib seb, tej tim tswv tab tom tshaj nws tawm rau ntau leej nyob rau lub sij hawm no nyob hauv peb thaj av; thiab qhov no yog rau lub ntsiab ntawm txoj kev npaj noob neej tej siab los txais nws txoj lus nyob rau lub sij hawm thaum nws los nyob hauv nws lub yeeb koob.\n\n25 Thiab nim no peb tsuas tos mloog tej xov xwm zoo siab uas tau tshaj tawm rau peb los ntawm tej tim tswv tej qhov ncauj, txog nws txoj kev los; vim lub sij hawm yuav los, peb tsis paub tias yuav sai npaum li cas. Cia siab rau Vajtswv tias nws yuav yog thaum kuv tseem ua neej nyob; tiam sis txawm nws yuav muaj sai los sis qeeb, kuv yeej yuav zoo siab nyob hauv nws.\n\n26 Thiab qhov ntawd yuav ua rau cov neeg ncaj thiab dawb huv paub, los ntawm cov tim tswv tej qhov ncauj, nyob rau lub sij hawm thaum nws los, xwv kom peb tej yawg koob tej lus yuav muaj puv npo, raws li tej uas lawv tau hais txog nws, uas tau raug raws li tus ntsuj plig ntawm txoj kev qhia tej uas yuav muaj los yav tom ntej uas nyob hauv lawv.\n\n27 Thiab nim no, kuv cov kwv tij, kuv vam puag hauv kuv nruab siab tuaj, muaj tseeb tiag, nrog kev txhawj uas twb mob, tias nej yuav mloog rau kuv tej lus, thiab muab nej tej kev txhaum pov tseg, thiab tsis txhob laug sij hawm rau hnub uas nej hloov siab lees txim;\n\n28 Tiam sis nej yuav tsum txo nej tej hwj chim rau tus Tswv, thiab hu nws lub npe dawb huv, thiab xyuas thiab thov tsis tu ncua, kom nej yuav tsis raug ntxias tshaj qhov uas nej tiv taus, thiab xwv kom yuav raug tus Ntsuj Plig Dawb Huv coj, rais los mus ua neeg txo hwj chim, siab dawb siab zoo, zam rau lwm tus, ua siab ntev, muaj kev hlub puv npo thiab muaj kev ua siab ntev nyiaj huv tib si;\n\n29 Muaj kev ntseeg rau tus Tswv; muaj txoj kev cia siab tias nej yuav tau txais txoj sia nyob mus ib txhis; muaj Vajtswv txoj kev hlub nyob hauv nej tej siab tas mus li, xwv kom nej yuav raug tsa sawv nyob hauv hnub kawg thiab nkag mus rau hauv nws qhov chaw so.\n\n30 Thiab thov tus Tswv pub txoj kev hloov siab lees txim rau nej, xwv kom nej tsis txhob coj nws txoj kev npau taws nqis los rau nej, xwv kom nej tsis txhob raug khi los ntawm ntuj txiag teb tsaus tej saw hlau, xwv kom nej tsis txhob raug txoj kev tuag zaum ob.\n\n31 Thiab Amas tau hais ntau yam lus ntxiv rau cov neeg, uas tsis tau muab sau rau hauv phau ntawv no.\n\n", "alma 14": "[center][font_size=26]Tshooj 14[/font_size][/center]\n\n[i]Amas thiab Amulej raug kaw thiab raug ntaus—Cov neeg ntseeg thiab lawv tej vajlugkub dawb huv raug hluav taws hlawv—Cov neeg uas tuag rau lawv txoj kev ntseeg no tau raug txais los ntawm tus Tswv nyob hauv lub yeeb koob—Tej ntsa loog qhov taub tau raug tawg thiab vau—Amas thiab Amulej raug cawm dim thiab nkawd tej neeg tsim txom tau raug tua. Kwv yees li 82–81 xyoo ua ntej yug Yexus.[/i]\n\n1 Thiab tau muaj tias tom qab uas nws tau xaus hais rau cov neeg lawm lawv ntau leej tau ntseeg nws tej lus, thiab tau pib hloov siab lees txim, thiab nrhiav tej vajlugkub.\n\n2 Tiam sis lawv feem coob tau xav tias lawv yuav ua kom Amas thiab Amulej puas tsuaj; vim lawv tau npau taws rau Amas, vim yog qhov tseeb meej ntawm nws tej lus rau Xi-elas; thiab lawv kuj tau hais tias Amulej tau dag rau lawv, thiab tau saib tsis taus lawv txoj kev cai thiab saib tsis taus lawv tej neeg hais kev cai thiab tej neeg txiav txim.\n\n3 Thiab lawv kuj tau npau rau Amas thiab Amulej; thiab vim lawv tau ua tim khawv tseeb meej heev nkaug lawv tej kev phem, lawv tau nrhiav muab nkawd tua ntsiag to.\n\n4 Tiam sis tau muaj tias lawv tsis tau ua; tiam sis lawv tau txhom nkawd thiab tau muab cov hlua khov khov los khi nkawd, thiab tau coj nkawd mus cuag tus thawj tub txiav txim ntawm thaj av.\n\n5 Thiab cov neeg tau tawm mus thiab tau ua tim khawv nkaug nkawd—tau ua tim khawv tias nkawd tau saib tsis tau txoj kev cai, thiab lawv tej tub hais kev cai thiab tej neeg txiav txim ntawm thaj av, thiab tag nrho tej neeg uas tau nyob hauv thaj av; thiab kuj tau ua tim khawv tias tau muaj tiam sis ib tug Vajtswv xwb, thiab tias nws yuav xa nws Leej Tub los rau hauv cov neeg, tiam sis nws yuav tsis cawm kom lawv dim; thiab ntau yam zoo li no uas cov neeg tau ua tim khawv nkaug Amas thiab Amulej. Nim no tau ua li no nyob ntawm tus thawj tub txiav txim ntawm thaj av xub ntiag.\n\n6 Thiab tau muaj tias Xi-elas tau xav tsis thoob rau tej lus uas tau hais lawm; thiab nws kuj tau paub txog tej kev dig ntawm tej siab, uas nws tau ua nyob hauv cov neeg los ntawm nws tej lus dag; thiab nws lub siab tau pib raug tsim txom los ntawm txoj kev paub txog nws tus kheej txoj kev txhaum; muaj tseeb tiag, nws tau pib raug ntuj txiag teb tsaus tej kev mob vij ib puag ncig.\n\n7 Thiab tau muaj tias nws tau pib qw rau cov neeg, hais tias: Saib seb, kuv muaj kev txhaum, thiab cov txiv neej no tsis muaj qhov ceb rau Vajtswv. Thiab nws tau pib thov rau nkawd txij li lub sij hawm ntawd mus; tiam sis lawv tau tsawm nws, hais tias: Puas yog tus phem muab tau koj lawm thiab? Thiab lawv tau nto qaub ncaug rau nws, thiab muab nws ntiab tawm ntawm lawv mus, thiab kuj tag nrho cov uas tau ntseeg tej lus uas Amas thiab Amulej tau hais. Thiab lawv tau muab lawv cov no ntiab tawm, thiab txib neeg txawb pob zeb rau lawv.\n\n8 Thiab lawv tau coj lawv tej poj niam thiab tej me nyuam tuaj ua ke, thiab leej twg tau ntseeg los sis tau raug qhia kom ntseeg Vajtswv txoj lus lawv tau kom lawv yuav tsum raug muab pov rau hauv hluav taws, thiab lawv kuj tau coj lawv tej ceev xwm txheej uas tau muaj tej vajlugkub dawb huv, thiab kuj tau muab lawv pov rau hauv hluav taws thiab, kom lawv yuav raug kub hnyiab thiab puas tsuaj los ntawm hluav taws.\n\n9 Thiab tau muaj tias lawv tau coj Amas thiab Amulej, thiab tau cab nkawd mus rau tom qhov chaw uas tua cov neeg ntseeg, xwv kom nkawd yuav ua tim khawv rau txoj kev puas tsuaj ntawm cov uas tau raug hluav taws kub.\n\n10 Thiab thaum Amulej tau pom tej kev mob ntawm tej poj niam thiab me nyuam uas tau raug hluav taws kub, kuj tau mob nws thiab; thiab nws tau hais rau Amas hais tias: Wb yuav ua tim khawv rau qhov kev phem no tau li cas? Yog li ntawd cia wb xyab wb tej tes, thiab siv Vajtswv lub hwj chim uas nyob hauv wb, thiab cawm lawv kom dim ntawm tej nplaim taws.\n\n11 Tiam sis Amas tau hais rau nws tias: Tus Ntsuj Plig txwv kuv kom kuv tsis txhob xyab kuv txhais tes; vim saib seb tus Tswv tau txais lawv mus rau nws tus kheej, nyob hauv lub yeeb koob; thiab nws yeej cia kom lawv yuav ua tej yam no, los sis kom cov neeg yuav ua tej yam no rau lawv, raws li lawv txoj kev siab tawv, xwv kom tej kev txiav txim uas nws yuav siv rau lawv nyob hauv nws txoj kev npau taws yuav ncaj ncees; thiab cov neeg tsis muaj txim tej ntshav yuav sawv ua ib qho tim khawv nkaug lawv, muaj tseeb tiag, thiab quaj nrov nrov nkaug lawv nyob rau hauv hnub kawg.\n\n12 Nim no Amulej tau hais rau Amas hais tias: Saib seb, tej zaum lawv kuj yuav muab wb hlawv thiab.\n\n13 Thiab Amas tau hais tias: Cia nws muaj raws li tus Tswv lub siab xav. Tiam sis, saib seb, wb txoj hauj lwm tseem tsis tau tas; yog li ntawd lawv yuav tsis muab wb hlawv.\n\n14 Nim no tau muaj tias thaum tej cev ntawm lawv cov uas tau muab pov rau hauv hluav taws, thiab cov ceev xwm txheej uas tau muab pov nrog lawv tau kub hnyiab tas lawm, tus thawj tub txiav txim ntawm thaj av tau los thiab tau sawv ntawm Amas thiab Amulej xub ntiag, thaum uas nkawd tseem raug khi; thiab nws tau xuas ncuav pias rau nkawd plhu, thiab tau hais rau nkawd hais tias: Tom qab uas neb tau pom li no lawm, neb puas tseem yuav qhuab qhia rau cov neeg no ntxiv, tias lawv yuav raug muab pov rau hauv lub pas dej hluav taws thiab leej faj?\n\n15 Saib seb, neb pom tias neb tsis muaj hwj chim cawm cov uas tau muab pov rau hauv hluav taws; thiab Vajtswv los kuj tsis tau cawm lawv vim lawv ntseeg neb txoj kev ntseeg. Thiab tus neeg txiav txim tau rov xuas ncuav pias rau nkawd plhu dua, thiab nug hais tias: Neb muaj dab tsi yuav hais rau neb tus kheej?\n\n16 Nim no tus neeg txiav txim no tau nyob hauv tus txheej txheem thiab txoj kev ntseeg ntawm Nihos, tus uas tau tua Khede-oos.\n\n17 Thiab tau muaj tias Amas thiab Amulej tsis teb nws dab tsi li; thiab nws tau ntaus nkawd dua, thiab tau muab nkawd rau cov tub ceev xwm coj mus pov rau hauv qhov taub.\n\n18 Thiab thaum nkawd tau raug pov rau hauv qhov taub tau peb hnub lawm, tau muaj ntau tus neeg hais kev cai, thiab tej neeg txiav txim, thiab tej pov thawj, thiab tej xib hwb, uas txawj hauj lwm ntawm Nihos; thiab lawv tau tuaj rau hauv qhov taub tuaj saib nkawd, thiab lawv tau nug nkawd txog ntau lo lus; tiam sis nkawd tsis teb lawv dab tsi li.\n\n19 Thiab tau muaj tias tus neeg txiav txim tau sawv ntawm nkawd xub ntiag, thiab tau hais tias: Yog vim li cas neb thiaj tsis teb cov neeg no tej lus? Neb puas paub tias kuv muaj hwj chim muab neb pov rau hauv tej nplaim hluav taws? Thiab nws tau kom nkawd hais lus; tiam sis nkawd tsis teb dab tsi hlo li.\n\n20 Thiab tau muaj tias lawv tau ncaim thiab nyias mus nyias, tiam sis tag kis rov qab tuaj dua; thiab tus neeg txiav txim kuj tau rov qab xuas ncuav pias rau nkawd tej plhu dua. Thiab coob tug kuj tau txav los, thiab tau ntaus nkawd, hais tias: Neb puas yuav rov qab sawv dua thiab txiav txim rau cov neeg no, thiab nrhiav plaub rau peb txoj kev cai? Yog neb muaj hwj chim loj npaum ntawd vim li cas neb ho tsis cawm neb tus kheej?\n\n21 Thiab lawv tau hais ntau yam zoo li ntawd rau nkawd, tom lawv hniav qees rau nkawd, thiab nto qaub ncaug rau nkawd, thiab hais tias: Peb yuav zoo li cas thaum peb raug txim?\n\n22 Thiab ntau yam zoo li no, muaj tseeb tiag, lawv hais tag nrho ib puas yam tsav zoo li no rau nkawd; thiab li no lawv tau thuam nkawd tau ntau hnub. Thiab lawv tau tsis pub zaub mov rau nkawd xwv kom nkawd yuav tshaib plab, thiab tsis pub dej kom nkawd yuav nqhis dej; thiab lawv kuj tau muab nkawd tej ris tsho ntawm nkawd mus kom nkawd yuav liab qab; thiab li no nkawd tau raug xuas hlua khov khov khi, thiab raug kaw hauv qhov taub.\n\n23 Thiab tau muaj tias tom qab nkawd tau raug txom nyem tau ntau hnub lawm, (thiab nws tau yog hnub kaum ob, nyob hauv lub kaum hli ntuj, nyob hauv xyoo thib kaum ntawm cov neeg txiav txim txoj kev kav Nifais cov neeg) ces tus thawj tub txiav txim rau thaj av Amonaihas thiab lawv cov xib hwb coob tug thiab lawv tej neeg hais kev cai tau mus rau hauv lub qhov taub uas Amas thiab Amulej tau raug hlua khi.\n\n24 Thiab tus thawj tub txiav txim tau sawv ntawm nkawd xub ntiag, thiab tau rov ntaus nkawd dua, thiab tau hais rau nkawd tias: Yog nej muaj Vajtswv lub hwj chim cia li cawm neb tus kheej ntawm tej hlua no, thiab tom qab ntawd peb yuav ntseeg tias tus Tswv yuav ua kom cov neeg no puas tsuaj raws li neb tej lus.\n\n25 Thiab tau muaj tias lawv sawv daws tau txav mus thiab ntaus nkawd, hais tib co qub lus, mus txog tus kawg; thiab thaum tus kawg tau hais lus rau nkawd tas lawm Vajtswv lub hwj chim tau los rau saum Amas thiab Amulej, thiab nkawd tau sawv thiab tau sawv ntsug.\n\n26 Thiab Amas tau hu, hais tias: Wb tseem yuav nyiaj tej kev txom nyem heev no ntev npaum li cas os tus Tswv es? Au tus Tswv, muab lub zog rau wb raws li wb txoj kev ntseeg uas nyob hauv Khetos, kom muaj kev dim. Thiab nkawd tau tu cov hlua uas khi nkawd; thiab thaum cov neeg tau pom qhov no, lawv tau pib khiav, vim txoj kev ntshai ntawm txoj kev puas tsuaj tau los rau saum lawv.\n\n27 Thiab tau muaj tias lawv tau ntshai kawg ces lawv tau vau rau hauv av, thiab mus tsis txog sab qhov rooj sab nraud ntawm lub qhov taub; thiab av tshee heev kawg li, thiab tej phab ntsa qhov taub tau faib ua ob sab, ces tej ntawd txawm tau vau rau hauv av; thiab tus thawj tub txiav txim, thiab tej neeg hais kev cai, thiab tej pov thawj, thiab tej xib hwb, uas tau ntaus Amas thiab Amulej, tau raug tua los ntawm txoj kev vau ntawm qhov ntawd.\n\n28 Thiab Amas thiab Amulej tau tawm hauv qhov taub los, thiab nkawd tsis tau raug mob dab tsi; vim tus Tswv tau pub hwj chim rau nkawd, raws li nkawd txoj kev ntseeg uas nyob hauv Khetos. Thiab nkawd tau tawm plaws hauv qhov taub ncaj qha los; thiab tej hlua uas tau khi nkawd tau plam tas; thiab lub qhov taub tau vau rau hauv av, thiab txhua tus uas nyob hauv tej ntsa loog sab hauv puav leej raug tuag, tsuas tshuav Amas thiab Amulej xwb; thiab nkawd tau tawm ncaj qha mus rau hauv lub nroog.\n\n29 Nim no cov neeg tau hnov ib lub suab loj tau khiav ua ke tej pwb pawg tuaj kom paub txog qhov xwm ntawd; thiab thaum lawv tau pom Amas thiab Amulej tau tawm tom qhov taub los, thiab tej phab ntsa tod tau vau rau hauv av, lawv tau raug ntshai kawg li, thiab tau khiav ntawm Amas thiab Amulej mus zoo li ib tug tshis khiav nrog nws tus me nyuam tawm ntawm ob tug tsov ntxhuav; thiab lawv tau khiav ntawm Amas thiab Amulej mus zoo li no.\n\n", "alma 15": "[center][font_size=26]Tshooj 15[/font_size][/center]\n\n[i]Amas thiab Amulej mus rau tom Xidoos thiab tsim ib lub koom txoos—Amas kho Xi-elas, tus uas los koom hauv lub koom txoos—Coob leej ua kev cai raus dej thiab lub koom txoos vam meej—Amas thiab Amulej mus rau tom Xalahelas. Kwv yees li 81 xyoo ua ntej yug Yexus.[/i]\n\n1 Thiab tau muaj tias Amas thiab Amulej tau raug txib kom ncaim tawm ntawm lub nroog ntawd; thiab nkawd tau ncaim, thiab tau tawm los mus rau hauv thaj av Xidoos; thiab saib seb, qhov ntawd nkawd tau pom tag nrho cov neeg uas tau ncaim tawm ntawm thaj av Amonaihas, cov uas tau raug ntiab tawm thiab muab pob zeb ntaus, vim lawv tau ntseeg Amas tej lus.\n\n2 Thiab nkawd tau piav rau lawv tag nrho ib puas yam tsav uas tau tshwm sim rau lawv tej poj niam thiab me nyuam, thiab kuj txog nkawd tus kheej, thiab txog nkawd lub hwj chim ntawm txoj kev cawm dim.\n\n3 Thiab Xi-elas kuj tau mob pw nyob tom Xidoos, ua npaws kub, uas tau mob los ntawm tej kev txom nyem ntawm nws saib vim yog nws txoj kev phem, vim nws tau xav tias tsis muaj Amas thiab Amulej lawm; thiab nws tau xav tias nkawd tau tuag lawm vim yog nws txoj kev tsis ncaj. Thiab txoj kev txhaum loj no, thiab nws lwm yam kev txhaum ntau, tau tsim txom nws lub siab mus txog thaum nws tau rais los mus mob heev kawg li, tsis muaj txoj kev cawm dim li; yog li ntawd nws tau pib kub heev nrog ib qho hluav taws kub.\n\n4 Nim no, thaum uas nws tau hnov tias Amas thiab Amulej tau nyob hauv thaj av Xidoos, nws lub siab tau pib rov muaj zog tuaj; thiab nws tau xa ib tsab xov tam sim ntawd mus rau nkawd, xav kom nkawd los cuag nws.\n\n5 Thiab tau muaj tias nkawd tau mus tam sim, ua kiag raws li tsab xov uas nws tau xa mus rau nkawd; thiab nkawd tau mus rau hauv tsev mus cuag Xi-elas; thiab nkawd nrhiav tau nws saum nws lub txaj, tau mob, tau ua npaws kub tsis muaj zog kiag li; thiab nws lub siab los kuj tau mob heev kawg nkaus li vim yog nws tej kev tsis ncaj ncees; thiab thaum nws tau pom nkawd nws tau xyab hlo nws txhais tes, thiab tau thov nkawd kom nkawd kho nws.\n\n6 Thiab tau muaj tias Amas tau tuav nkaus nws tes, tau hais rau nws tias: Koj puas ntseeg Khetos lub hwj chim uas coj mus rau txoj kev cawm seeg?\n\n7 Thiab nws tau teb thiab hais tias: Muaj tseeb tiag, kuv ntseeg tag nrho ib puas yam tsav lus uas koj tau qhia lawm.\n\n8 Thiab Amas tau hais tias: Yog koj ntseeg hauv txoj kev txhiv dim ntawm Khetos ces koj yeej zoo taus.\n\n9 Thiab nws tau hais tias: Muaj tseeb tiag, kuv ntseeg raws nraim li koj tej lus.\n\n10 Thiab tom qab ntawd Amas tau quaj thov rau tus Tswv hais tias: Au tus Tswv peb tus Vajtswv es, thov hlub tus txiv neej no, thiab kho nws raws li nws txoj kev ntseeg uas nyob hauv Khetos.\n\n11 Thiab thaum Amas tau hais tej lus no tas, Xi-elas tau sawv tsees, thiab tau pib mus kev; thiab tau ua zoo li no rau txoj kev xav tsis thoob heev ntawm cov neeg tag nrho; thiab txoj kev paub ntawm qhov no tau mus thoob plaws rau txhua thaj av hauv Xidoos.\n\n12 Thiab Amas tau muab Xi-elas ua kev cai raus dej rau tus Tswv; thiab nws tau pib txij li lub sij hawm ntawd mus qhuab qhia rau cov neeg.\n\n13 Thiab Amas tau tsa ib lub koom txoos nyob hauv thaj av Xidoos, thiab tau tsa tej pov thawj thiab tej xib hwb nyob hauv thaj av, muab ua kev cai raus dej rau tus Tswv cov uas xav ua kev cai raus dej.\n\n14 Thiab tau muaj tias lawv tau muaj coob; vim lawv tau tuaj tag nrho hauv ib cheeb tsam ib ncig Xidoos tuaj, thiab tau ua kev cai raus dej.\n\n15 Tiam sis rau cov neeg uas nyob hauv thaj av Amonaihas, lawv tseem ua ib co neeg siab tawv thiab tawv ncauj; thiab lawv tsis tau hloov siab lees txim ntawm lawv tej kev txhaum, tseem muab tag nrho Amas thiab Amulej tej hwj chim txiaj ntsig rau tus dab; vim lawv tau yog Nihos tej tub txawg tub ntse, thiab tsis tau ntseeg txoj kev hloov siab lees txim ntawm lawv tej kev txhaum.\n\n16 Thiab tau muaj tias Amas thiab Amulej, Amulej tau tso tag nrho nws tej kub, thiab tej nyiaj dawb, thiab nws tej khoom muaj nuj nqis, uas muaj nyob hauv thaj av Amonaihas, rau Vajtswv txoj lus, nws tau raug tsis lees yuav los ntawm cov uas tau yog nws tej phooj ywg ib zaug thiab kuj los ntawm nws txiv thiab nws tej kwv tij neej tsa;\n\n17 Yog li ntawd, tom qab uas Amas tau tsa lub koom txoos nyob hauv Xidoos, tau pom ib txoj kev ris siab loj, muaj tseeb tiag, tau pom tias cov neeg tau ris siab rau txoj kev khav theeb ntawm lawv tej siab, thiab tau pib txo lawv tej hwj chim rau Vajtswv, thiab tau pib sau lawv tus kheej tuaj ua ke rau lawv tej chaw dawb huv teev tiam Vajtswv ntawm lub thaj, xyuas ntsoov thiab thov Vajtswv tsis tu ncua, kom lawv yuav raug cawm dim ntawm Dab Ntxwg Nyoog, thiab ntawm txoj kev tuag, thiab ntawm txoj kev puas tsuaj—\n\n18 Nim no ib yam li kuv tau hais lawm, Amas tau pom tag nrho tej yam no, yog li ntawd nws tau coj Amulej thiab tau los rau thaj av Xalahelas, thiab tau coj nws mus rau tom nws lub tsev, thiab tau pab nws hauv nws tej kev txom nyem, thiab txhawb nws lub dag lub zog nyob hauv tus Tswv.\n\n19 Thiab li no tau kawg xyoo thib kaum ntawm cov neeg txiav txim txoj kev kav Nifais cov neeg.\n\n", "alma 16": "[center][font_size=26]Tshooj 16[/font_size][/center]\n\n[i]Cov Neeg Lamas ua cov neeg Amonaihas puas tsuaj—Xaulas coj cov Neeg Nifais kov yeej cov Neeg Lamas—Amas thiab Amulej thiab coob tus qhuab qhia txoj lus—Lawv qhia tias tom qab nws txoj kev sawv hauv qhov tuag rov qab los Khetos yuav tshwm sim rau cov Neeg Nifais. Kwv yees li 81–77 xyoo ua ntej yug Yexus.[/i]\n\n1 Thiab tau muaj tias nyob rau hauv xyoo thib kaum ib ntawm cov neeg txiav txim txoj kev kav cov Neeg Nifais, nyob rau hnub xiab tsib ntawm lub ob hlis, tau muaj kev thaj yeeb ntau nyob hauv thaj av Xalahelas, tau tsis muaj rog los sis tej kev sib cav sib ceg tau ob peb xyoos, mus txog thaum hnub xiab tsib ntawm lub ob hlis ntuj nyob rau hauv xyoo thib kaum ib, tau muaj ib npluav rog tshaj tawm hnov thoob plaws hauv thaj av.\n\n2 Vim saib seb, cov Neeg Lamas tej tub rog tau tuaj tom hav zoov rau hauv tej ciam teb ntawm thaj av, mus rau hauv lub nroog Amonaihas, thiab tau pib tua cov neeg thiab rhuav lub nroog puas tsuaj.\n\n3 Thiab nim no tau muaj tias, ua ntej cov Neeg Nifais txhij tau tub rog txaus caum lawv tawm ntawm thaj av, lawv tau ua rau cov neeg uas nyob hauv lub nroog Amonaihas puas tsuaj tas, thiab ib co uas tau nyob ib ncig ntawm tej ciam teb Nau-as, thiab tau txhom ib txhia mus rau hauv hav zoov.\n\n4 Nim no tau muaj tias cov Neeg Nifais tau xav pab tso cov uas tau raug cab mus kaw nyob hauv hav zoov.\n\n5 Yog li ntawd, nws tus uas tau raug tsa ua thawj saib xyuas rau cov Neeg Nifais tej tub rog, (thiab nws lub npe yog Xaulas, thiab nws tau muaj ob tug tub, Lihais thiab Ahas)—Nim no Xaulas thiab nws ob tug tub, paub tias Amas tau yog tus pov thawj hlob rau lub koom txoos, thiab tau hnov tias nws tau muaj tus ntsuj plig uas qhia tej uas yuav muaj los yav tom ntej, yog li ntawd lawv tau mus cuag nws thiab tau xav kom nws qhia saib tus Tswv puas xav kom lawv mus rau hauv hav zoov nrhiav lawv cov kwv tij, cov uas tau raug cov Neeg Lamas txhom.\n\n6 Thiab tau muaj tias Amas tau thov tus Tswv txog qhov ntawd. Thiab Amas tau rov qab los thiab tau hais rau lawv tias: Saib seb, cov Neeg Lamas yuav hla tus dej Xidoos nyob ntawm hav zoov sab nram hav, dhau nram tej ciam teb ntawm thaj av Meethais. Thiab saib seb nej yuav ntsib lawv nrad, uas nyob sab hnub tuaj ntawm tus dej Xidoos, thiab nyob qhov ntawd tus Tswv yuav coj nej cov kwv tij uas tau raug cov Neeg Lamas txhom lawm los rau nej.\n\n7 Thiab tau muaj tias Xaulas thiab nws cov tub tau hla tus dej Xidoos, nrog lawv tej tub rog, thiab tau mus dhau nram tej ciam teb ntawm Meethais mus rau tom hav zoov sab nram hav, uas nyob rau sab hnub tuaj ntawm tus dej Xidoos.\n\n8 Thiab lawv tau tuaj tawm tsam nrog cov Neeg Lamas tej tub rog, thiab cov Neeg Lamas tau tawg ri niab thiab raug raws mus rau hauv hav zoov; thiab lawv tau coj lawv cov kwv tij uas tau raug cov Neeg Lamas txhom, thiab lawv cov uas tau raug txhom tsis muaj ib tug twg tau raug ploj li. Thiab lawv tau raug lawv cov kwv tij coj los mus nyob hauv lawv tej av.\n\n9 Thiab li no tau xaus xyoo thib kaum ib ntawm cov neeg txiav txim, thiab cov Neeg Lamas tau raug raws tawm ntawm thaj av, thiab cov neeg hauv Amonaihas tau raug puas tsuaj; muaj tseeb tiag, txhua tus neeg muaj sia uas yog neeg Amonaihas tau raug puas tsuaj, thiab lawv lub nroog loj, uas lawv tau hais tias Vajtswv yuav ua tsis tau kom puas tsuaj, vim nws txoj kev loj.\n\n10 Tiam sis saib seb, tib hnub xwb nws twb tsis muaj ib tug neeg nyob lawm; thiab tej neeg tuag tau raug dev thiab tej tsiaj qus hauv hav zoov noj.\n\n11 Txawm li ntawd los, tom qab uas tau ntau hnub lawm lawv tej cev uas tuag lawm tau raug muab tum tsheej pawg rau saum tej av, thiab lawv tau muab npoog tej qho av ntiav ntiav. Thiab nim no tej pa ntawd tsw lwj heev kawg nkaus li kawg tias cov neeg tsis kam mus nyob hauv thaj av Amonaihas tau ntau xyoo. Thiab nws tau raug hu ua qhov chaw tsis muaj neeg nyob ntawm Nihos; vim lawv tau yog Nihos tej tub txawg tub ntse, uas tau raug tua; thiab lawv tej av tseem tsis tau muaj neeg nyob.\n\n12 Thiab cov Neeg Lamas tsis tau tuaj ua rog tawm tsam cov Neeg Nifais ntxiv mus txog xyoo thib kaum plaub ntawm cov neeg txiav txim txoj kev kav cov Neeg Nifais. Thiab xws li no Nifais cov neeg tau muaj kev thaj yeeb tsis tu ncua tau peb xyoos nyob hauv txhua thaj av.\n\n13 Thiab Amas thiab Amulej tau tawm mus qhuab qhia txoj kev hloov siab lees txim rau cov neeg nyob hauv lawv tej tuam tsev, thiab nyob hauv tej chaw dawb huv, thiab kuj nyob hauv lawv tej tsev sab laj, uas tau raug tsim raws li cov Neeg Yudais tej.\n\n14 Thiab txhua tus uas xav hnov nkawd tej lus, nkawd tau faib Vajtswv txoj lus rau lawv, tsis xaiv leej twg ntsej muag, tsis tu ncua li.\n\n15 Thiab Amas thiab Amulej tau tawm mus li no, thiab kuj tau muaj ntau leej ntxiv cov uas tau raug xaiv rau txoj hauj lwm, mus qhia txoj lus thoob plaws txhua thaj av. Thiab txoj kev tsim lub koom txoos tau nthuav dav mus thoob plaws rau hauv thaj av, nyob tag nrho txhua thaj tsam ib ncig huv tib si, nyob tag nrho hauv cov Neeg Nifais.\n\n16 Thiab tsis tau muaj kev tsis xwm yeem nyob hauv lawv; tus Tswv tau nchuav nws tus Ntsuj Plig rau saum thaj av tag nrho los npaj noob neej tej cim xeeb, los sis los npaj lawv tej siab los txais txoj lus uas yuav raug qhia nyob hauv lawv rau lub caij thaum nws nqis los—\n\n17 Xwv kom lawv yuav tsis tawv rau txoj lus, xwv kom lawv tsis txhob tsis ntseeg, thiab mus rau txoj kev puas tsuaj, tiam sis kom lawv yuav tau txais txoj lus nrog txoj kev xyiv fab, thiab zoo ib yam li ib tug ceg raug txuas rau tsob txiv hmab tseeb, kom lawv yuav tau nkag mus rau hauv tus Tswv lawv tus Vajtswv qhov chaw so.\n\n18 Nim no cov pov thawj uas tau tawm mus rau hauv cov neeg tau qhuab qhia tawm tsam tag nrho tej kev dag, thiab tej kev ntxias, thiab tej kev ntshaw, thiab tej kev sib cav sib ceg, thiab kev xav ua kom lwm tus puas tsuaj, thiab tej kev hais lus phem, thiab kev tub sab, kev tub nyiag, kev lim hiam, kev tua neeg, kev deev luag poj luag txiv, thiab tag nrho txhua yam ntawm kev ua dev ua npua, qhia nrov nrov tias tej yam no yuav tsum tsis txhob muaj—\n\n19 Qhia ntshis tej uas yuav tsum muaj los tsis ntev no; muaj tseeb tiag, qhia ntshis Vajtswv Leej Tub txoj kev los, nws tej kev raug txom nyem thiab txoj kev tuag, thiab txoj kev sawv hauv qhov tuag rov qab los ntawm cov neeg tuag.\n\n20 Thiab coob tug ntawm cov neeg tau nug txog qhov chaw uas Vajtswv Leej Tub yuav los; thiab lawv tau raug qhia hais tias nws yuav tshwm sim rau lawv tom qab uas nws sawv hauv qhov tuag rov qab los; thiab cov neeg tau hnov qhov no nrog txoj kev xyiv fab thiab zoo plawv heev.\n\n21 Thiab nim no tom qab uas lub koom txoos tau raug tsim nyob thoob plaws txhua thaj av tag lawm—tau kov yeej tus dab, thiab tus Tswv txoj lus tau raug qhuab qhia nyob hauv nws txoj kev huv huv rau hauv txhua thaj av, thiab tus Tswv tau nchuav nws tej koob hmoov rau cov neeg—ces xws li no tau xaus xyoo thib kaum plaub ntawm cov neeg txiav txim txoj kev kav cov Neeg Nifais.\n\n", "alma 17": "Ib zag txog Mauxiyas cov tub, uas tau tsis kam kav lub teb chaws es yeem mus qhia Vajtswv txoj lus, thiab tau nce mus rau pem thaj av Nifais qhuab qhia rau cov Neeg Lamas; lawv tej kev txom nyem thiab txoj kev cawm dim—raws li Amas phau ceev xwm txheej.\n\nMuaj nyob hauv tshooj 17 mus tag nrho rau tshooj 27.\n\n[center][font_size=26]Tshooj 17[/font_size][/center]\n\n[i]Mauxiyas cov tub muaj tus ntsuj plig uas qhia tej uas yuav muaj los yav tom ntej thiab kev tshwm sim—Lawv nyias mus nyias ib txog kev mus tshaj tawm txoj lus rau cov Neeg Lamas—Amoos mus rau pem thaj av Ixama-ees thiab tau rais los mus ua vaj ntxwv Lamaunais tub qhe—Amoos cawm tau vaj ntxwv tej yaj thiab tua tau nws tej yeeb ncuab nyob rau ntawm cov dej Xinpus. Nqe 1–3, kwv yees li 77 xyoo ua ntej yug Yexus; nqe 4, kwv yees li 91–77 xyoo ua ntej yug Yexus; nqe 5–39, kwv yees li 91 xyoo ua ntej yug Yexus.[/i]\n\n1 Thiab nim no tau muaj tias thaum Amas tab tom taug kev ntawm thaj av Khede-oos mus lawm sab nram hav, mus rau thaj av Meethais, saib seb, rau nws txoj kev xav tsis thoob, nws tau ntsib Mauxiyas cov tub tab tom taug kev mus rau tom thaj av Xalahelas.\n\n2 Nim no Mauxiyas cov tub no tau nrog Amas ua ke lub caij thaum tus tim tswv tau tshwm sim thawj zaug rau nws; yog li ntawd Amas tau xyiv fab heev uas tau pom nws cov kwv tij, thiab yam uas tau ntxiv rau nws txoj kev zoo siab, lawv tseem tau yog nws cov kwv tij nyob hauv tus Tswv; muaj tseeb tiag, thiab lawv tau loj hlob muaj zog nyob hauv txoj kev paub ntawm qhov tseeb; vim lawv tau yog neeg ruaj ntawm txoj kev to taub thiab lawv tau rau siab nrhiav vajlugkub, xwv kom lawv yuav paub Vajtswv txoj lus.\n\n3 Tiam sis tsis tas li no xwb; lawv tau muab lawv tus kheej thov Vajtswv thiab yoo mov heev; yog li ntawd lawv tau muaj tus ntsuj plig uas qhia tej uas yuav muaj los yav tom ntej, thiab tus ntsuj plig ntawm kev tshwm sim, thiab thaum lawv qhia, lawv qhia nrog hwj chim thiab nrog cai ntawm Vajtswv.\n\n4 Thiab lawv tau qhia Vajtswv txoj lus tau ncua li kaum plaub xyoos nyob hauv cov Neeg Lamas, ua tau vam meej heev nyob hauv txoj kev coj tau ntau leej los paub txog qhov tseeb; muaj tseeb tiag, los ntawm lub hwj chim ntawm lawv tej lus ntau leej tau raug coj los rau ntawm Vajtswv lub thaj, los hu nws lub npe thiab lees lawv tej kev txhaum rau nws.\n\n5 Nim no tej no yog tej uas tau tshwm sim rau lawv nyob hauv lawv tej kev mus ncig, vim lawv tau muaj kev txom nyem ntau; lawv tau raug kev txom nyem ntau, tsis hais cev nqaij daim tawv thiab hauv cim xeeb, xws li kev tshaib, kev nqhis thiab kev lim, thiab kev ua hauj lwm ntau nyob hauv sab ntsuj plig.\n\n6 Nim no cov no yog lawv tej kev tau mus: Tau ncaim lawv txiv, Mauxiyas, nyob hauv thawj xyoos ntawm cov neeg txiav txim; tau tsis kam kav lub teb chaws uas lawv txiv tau xav muab rau lawv, thiab cov neeg los kuj xav li no thiab;\n\n7 Txawm li ntawd los lawv tau ncaim ntawm thaj av Xalahelas, thiab tau coj lawv tej ntaj, thiab lawv tej hmuv, thiab lawv tej hneev, thiab lawv tej xub, thiab lawv tej hneev roj hmab; thiab lawv tau ua li no kom lawv yuav nrhiav tau nqaij rau lawv tus kheej thaum nyob tom hav zoov.\n\n8 Thiab lawv tau ncaim mus rau tom hav zoov li nrog lawv cov neeg uas lawv tau xaiv, nce mus rau pem thaj av Nifais, qhuab qhia Vajtswv txoj lus rau cov Neeg Lamas.\n\n9 Thiab tau muaj tias lawv tau ncig mus ntau hnub nyob hauv hav zoov, thiab lawv tau yoo mov ntau thiab thov Vajtswv ntau xwv kom tus Tswv yuav pub rau lawv ib qho ntawm nws tus Ntsuj Plig mus nrog lawv, thiab nrog lawv nyob, xwv kom lawv yuav ua tau ib rab cuab yeej nyob hauv Vajtswv tes mus coj lawv cov kwv tij, cov Neeg Lamas, yog nws yuav ua tau, kom paub txog qhov tseeb, kom paub txog txoj kev phem ntawm lawv cov yawg koob tej kev li kev cai, uas tau tsis yog lawm.\n\n10 Thiab tau muaj tias tus Tswv tau los saib xyuas lawv nrog nws tus Ntsuj Plig, thiab tau hais rau lawv tias: Cia li txhob txhawj. Thiab lawv tau tsis txhawj.\n\n11 Thiab tus Tswv kuj tau hais rau lawv tias: Cia li mus rau hauv cov Neeg Lamas, nej cov kwv tij, thiab mus qhia kuv txoj lus; tiam sis nej yuav tsum ua siab ntev hauv txoj kev ua siab ntev nyiaj thiab tej kev txom nyem, xwv kom nej yuav ua tau yam ntxwv zoo rau lawv pom nyob hauv kuv, thiab kuv yuav ua kom nej yog ib rab cuab yeej nyob hauv kuv txhais tes mus rau txoj kev cawm seeg ntawm coob leej.\n\n12 Thiab tau muaj tias Mauxiyas cov tub tej siab, thiab cov uas tau nrog lawv, tau muaj peev xwm tawm mus rau cov Neeg Lamas mus qhuab qhia rau lawv txog Vajtswv txoj lus.\n\n13 Thiab tau muaj tias thaum lawv tau mus txog hauv tej ciam teb ntawm cov Neeg Lamas thaj av, ces lawv tau sib faib thiab ib leej tau ncaim ib leeg, ntseeg tus Tswv tias lawv yuav sib ntsib dua thaum kawg ntawm lawv txoj kev sau qoob loo; vim lawv tau xav tias txoj hauj lwm uas lawv tau pib tseem ceeb heev.\n\n14 Thiab nws yeej tseem ceeb heev tiag, vim lawv tau qhuab qhia Vajtswv txoj lus rau ib cov neeg qus, thiab tawv thiab nyaum; ib co neeg uas nyiam tua cov Neeg Nifais, thiab nyiag thiab ua lim hiam rau lawv; thiab lawv tej siab tau tso rau saum tej kev nplua nuj, los sis rau saum kub, thiab nyiaj dawb, thiab tej pob zeb uas muaj nqis; li ntawd los lawv tseem tau nrhiav kom muaj tej yam no los ntawm txoj kev tua neeg thiab kev ua lim hiam, xwv kom lawv yuav tsis tau khwv nrog lawv tej tes rau tej yam no.\n\n15 Yog li ntawd lawv tau yog ib co neeg tub nkeeg heev, coob leej uas tau teev tej mlom, thiab Vajtswv txoj kev foom tsis zoo tau poob los rau saum lawv vim yog lawv tej yawg koob tej kev li kev cai; txawm li ntawd los tus Tswv tej lus cog tseg tseem tau muab cev rau lawv yog lawv yuav hloov siab lees txim.\n\n16 Yog li ntawd, yog vim qhov no es Mauxiyas cov tub thiaj tau txais txoj hauj lwm ua, xwv kom tej zaum lawv yuav coj tau lawv los rau hauv txoj kev hloov siab lees txim; xwv kom tej zaum lawv yuav coj tau lawv los paub txoj kev txhiv dim.\n\n17 Yog li ntawd lawv tau sib faib ib leeg ncaim ib leeg, thiab tau tawm mus rau hauv lawv, txhua tus nyias mus nyias, raws li Vajtswv txoj lus thiab lub hwj chim uas tau muab rau nws.\n\n18 Nim no Amoos yog tus thawj nyob hauv lawv, los sis tias nws tau muab kev pab rau lawv, thiab nws tau ncaim ntawm lawv mus, tom qab uas tau muab kev pab rau lawv raws li lawv tej yam hauj lwm, tau faib Vajtswv txoj lus rau lawv, los sis foom koob hmoov rau lawv ua ntej nws ncaim; thiab li no lawv tau nyias ncaim mus nyias thoob plaws rau hauv thaj av.\n\n19 Thiab Amoos tau mus rau tom thaj av Ixama-ees, thaj av tau raug hu raws li Ixama-ees cov tub, uas kuj tau rais los mus ua cov Neeg Lamas.\n\n20 Thiab thaum Amoos tau nkag mus rau hauv thaj av Ixama-ees, cov Neeg Lamas tau txhom nws thiab tau muab nws khi, raws li lawv kev cai khi cov Neeg Nifais txhua tus uas tau poob rau hauv lawv tes, thiab cab lawv mus rau vaj ntxwv; thiab li ntawd nyob ntawm vaj ntxwv siab saib muab lawv tua, los sis cia lawv raug txim, los sis muab lawv pov rau hauv qhov taub, los sis muab lawv ntiab tawm ntawm nws thaj av, raws li nws siab xav thiab siab nyiam.\n\n21 Thiab Amoos tau raug cab li no los rau vaj ntxwv tus uas kav thaj av Ixama-ees; thiab nws lub npe yog Lamaunais; thiab nws tau yog Ixama-ees ib tug xeeb ntxwv.\n\n22 Thiab vaj ntxwv tau nug Amoos saib puas yog nws xav nyob hauv thaj av nrog cov Neeg Lamas, los sis nrog nws cov neeg.\n\n23 Thiab Amoos tau hais rau nws tias: Muaj tseeb tiag, kuv xav nyob nrog cov neeg no ib ntus; muaj tseeb tiag, thiab tej zaum mus txog hnub kuv tuag.\n\n24 Thiab tau muaj tias vaj ntxwv Lamaunais tau zoo siab heev nrog Amoos, thiab tau kom daws nws tej hlua; thiab nws tau xav kom Amoos yuav nws ib tug ntxhais ua poj niam.\n\n25 Tiam sis Amoos tau hais rau nws tias: Tsis yuav, tiam sis kuv yuav ua koj tus tub qhe. Yog li ntawd Amoos tau rais los mus ua ib tug tub qhe rau vaj ntxwv Lamaunais. Thiab tau muaj tias nws tau raug tso nrog lwm cov tub qhe mus zov Lamaunais tej yaj, raws li cov Neeg Lamas txoj kev cai.\n\n26 Thiab tom qab uas nws tau ua hauj lwm rau vaj ntxwv tau peb hnub lawm, thaum uas nws tseem nrog lwm cov tub qhe Neeg Lamas tab tom tawm mus nrog lawv tej yaj mus rau qhov chaw uas muaj dej, uas tau hu ua qhov dej Xinpus, thiab tag nrho cov Neeg Lamas tau coj lawv tej yaj tuaj rau qhov no, xwv kom lawv yuav tau dej—\n\n27 Yog li ntawd, thaum Amoos thiab vaj ntxwv cov tub qhe tab tom tav lawv tej yaj tuaj rau qhov chaw uas muaj dej no, saib seb, ib pab Neeg Lamas, uas tau tuaj nrog lawv tej yaj rau nram dej, tau sawv thiab raws Amoos thiab vaj ntxwv cov tub qhe tej yaj khiav, thiab lawv tau raws cov yaj kawg tias lawv tau khiav mus ntau txoj kev.\n\n28 Nim no vaj ntxwv cov tub qhe tau pib yws yws, hais tias: Nim no vaj ntxwv yuav muab peb tua, ib yam li nws tau tua peb cov kwv tij lawm vim lawv tej yaj tau raug raws khiav los ntawm cov neeg phem no. Thiab lawv tau pib quaj heev kawg li, hais tias: Saib seb, twb ua peb tej yaj khiav tas lawm.\n\n29 Nim no lawv tau quaj vim yog txoj kev ntshai raug muab tua. Nim no thaum Amoos tau pom qhov no nws lub siab tau puv npo nyob hauv nws nrog txoj kev xyiv fab; vim, nws tau hais tias, kuv yuav ua tawm kuv lub hwj chim rau kuv cov phooj ywg tub qhe no, los sis lub hwj chim uas nyob hauv kuv, coj kom tau cov yaj no rov qab los rau vaj ntxwv, xwv kom kuv yuav yeej kuv cov phooj ywg tub qhe no tej siab, kom kuv yuav coj lawv los ntseeg kuv tej lus.\n\n30 Thiab nim no, tej no yog cov uas Amoos tau xav, thaum nws tau pom tej kev kub ntxhov ntawm cov uas nws tau xav tias yog nws cov kwv tij.\n\n31 Thiab tau muaj tias nws tau hais nws tej lus rub yaum lawv, tias: Kuv cov kwv tij, cia li zoo siab thiab cia peb mus nrhiav cov yaj, thiab peb yuav sau lawv los ua ke thiab coj lawv rov qab mus rau ntawm qhov chaw uas muaj dej; thiab li ntawd peb yuav ceev tau tej yaj rau vaj ntxwv thiab nws yuav tsis muab peb tua.\n\n32 Thiab tau muaj tias lawv tau mus nrhiav tej yaj, thiab lawv tau lawv Amoos qab, thiab lawv tau maj nrawm nroos kawg nkaus li thiab tau caum tau vaj ntxwv tej yaj, thiab tau sau lawv rov qab los ua ke dua rau ntawm qhov chaw uas muaj dej.\n\n33 Thiab cov neeg ntawd tau rov qab sawv raws lawv cov yaj dua; tiam sis Amoos tau hais rau nws cov kwv tij tias: Cia li ua voj voog ib ncig cov yaj kom lawv tsis txhob khiav; thiab kuv mus thiab tawm tsam nrog cov neeg no uas tau raws peb cov yaj tawg khiav.\n\n34 Yog li ntawd, lawv tau ua ib yam li Amoos tau txib lawv, thiab nws tau tawm mus thiab sawv cav nrog lawv cov uas tau sawv ntawm cov dej Xinpus; thiab lawv tau muaj coob tsis tsawg.\n\n35 Yog li ntawd lawv tsis tau ntshai Amoos, vim lawv tau xav tias ib tug ntawm lawv cov neeg yeej tua tau nws raws li lawv siab xav, vim lawv tsis tau paub tias tus Tswv tau cog lus rau Mauxiyas tias nws yuav cawm nws cov tub tawm ntawm lawv tes; thiab lawv los tsis tau paub ib yam dab tsi txog tus Tswv li; yog li ntawd lawv tsuas zoo siab hlo ua kom lawv cov kwv tij puas tsuaj xwb; thiab vim yog qhov no lawv thiaj tau sawv raws vaj ntxwv tej yaj kom tawg khiav.\n\n36 Tiam sis Amoos tau sawv thiab tau pib muab nws rab hneev roj hmab txawb pob zeb rau lawv; muaj tseeb tiag, nws tau tua pob zeb muaj hwj chim heev rau hauv lawv; thiab nws tau tua lawv ib txhia li no kawg tias lawv tau pib xav tsis thoob rau nws lub hwj chim; txawm li ntawd los lawv tau npau taws vim yog txoj kev tua lawv cov kwv tij, thiab lawv tau xav kom nws vau; yog li ntawd, tau pom tias lawv tsis muaj cuab kav xuas lawv tej pob zeb ntaus raug nws, lawv nqa qws tuaj tua nws.\n\n37 Tiam sis saib seb, txhua tus neeg uas tau tsa nws rab qws ntaus Amoos, nws tau muab nws rab ntaj txiav lawv tej caj npab; vim nws tau tiv lawv tej kev ntaus los ntawm txoj kev muab tus hniav ntawm nws rab ntaj txiav lawv tej caj npab, kawg tias lawv tau pib poob siab, thiab tau pib khiav ntawm nws mus; muaj tseeb tiag, thiab lawv tsis yog tsawg; thiab nws tau ua rau lawv khiav los ntawm nws txhais caj npab lub zog.\n\n38 Nim no lawv rau leej tau vau los ntawm hneev roj hmab, tiam sis nws tsis tau tua ib tug twg li tsuas yog xuas nws rab ntaj tua lawv tus thawj xwb; thiab nws tau txiav lawv tej caj npab ntau npaum li uas tau tsa tuaj tawm tsam nws, thiab lawv tsis yog tsawg.\n\n39 Thiab thaum nws tau raws lawv mus deb lawm, nws tau rov qab los thiab lawv tau ywg dej rau lawv tej yaj thiab tau rov qab tav lawv mus rau tom vaj ntxwv thaj zaub, thiab tom qab ntawd tau nkag mus cuag vaj ntxwv, coj tej caj npab uas tau raug txiav los ntawm Amoos rab ntaj, los ntawm cov uas tau yuav muab nws tua; thiab lawv tau raug coj mus rau vaj ntxwv ua ib qho tim khawv txog tej uas lawv tau ua lawm.\n\n", "alma 18": "[center][font_size=26]Tshooj 18[/font_size][/center]\n\n[i]Vaj ntxwv Lamaunais xav tias Amoos yog tus Ntsuj Plig muaj Hwj Chim—Amoos qhia vaj ntxwv txog txoj kev tsim ntuj tsim teb, txog Vajtswv tej kev ua hauj lwm nrog tib neeg, thiab txog txoj kev txhiv txim uas yuav dhau los ntawm Khetos—Lamaunais ntseeg thiab tau vau rau hauv av zoo li tuag lawm. Kwv yees li 90 xyoo ua ntej yug Yexus.[/i]\n\n1 Thiab tau muaj tias vaj ntxwv Lamaunais tau kom nws cov tub qhe txav los sawv thiab ua tim khawv txog tag nrho tej uas lawv tau pom txog ntawd.\n\n2 Thiab thaum lawv tau ua tim khawv rau tej uas lawv tau pom tag lawm, thiab nws tau kawm txog txoj kev mob siab heev ntawm Amoos uas tau ceev nws tej yaj, thiab txog nws lub hwj chim loj uas tawm tsam nrog cov uas tau yuav tua nws, nws tau xav tsis thoob heev kawg nkaus li, thiab tau hais tias: Muaj tseeb tiag, tus neeg no yeej tshaj li ib tug txiv neej. Saib seb, qhov no tsis yog tus Ntsuj Plig uas Muaj Hwj Chim uas tau xa tej kev rau txim loj los rau cov neeg no, vim yog lawv tej kev tua neeg los?\n\n3 Thiab lawv tau teb tus vaj ntxwv, thiab tau hais tias: Txawm nws yog tus Ntsuj Plig uas Muaj Hwj Chim los sis yog neeg, peb tsis paub; tiam sis peb paub npaum li no, tias nws raug vaj ntxwv tej yeeb ncuab tua tsis tau; thiab lawv kuj tsis muaj cuab kav raws vaj ntxwv tej yaj tawg khiav thaum nws nrog peb nyob, vim yog nws txoj kev txawj thiab kev muaj zog heev; yog li ntawd, peb paub tias nws yog ib tug phooj ywg rau vaj ntxwv. Thiab nim no, Au vaj ntxwv es, peb tsis ntseeg tias ib tug neeg yuav muaj hwj chim loj npaum li ntawd, vim peb paub tias tua tsis tau nws.\n\n4 Thiab nim no, thaum vaj ntxwv tau hnov tej lus no lawm, nws tau hais rau lawv tias: Nim no kuv paub tias nws yog tus Ntsuj Plig uas Muaj Hwj Chim; thiab nws tau nqis los rau lub caij no los tshwj nej txoj sia tseg, xwv kom kuv yuav tsis muab nej tua ib yam li kuv tau ua rau nej cov kwv tij. Nim no tus no yog tus Ntsuj Plig uas Muaj Hwj Chim uas peb tej yawg koob tau hais txog lawm.\n\n5 Nim no qhov no tau yog Lamaunais txoj kev cai, uas nws tau txais los ntawm nws txiv, tias muaj ib tug Ntsuj Plig uas Muaj Hwj Chim. Txawm tias lawv tau ntseeg ib tug Ntsuj Plig uas muaj Hwj Chim los lawv tau xav tias txhua yam uas lawv tau ua puav leej yog; txawm li ntawd los, Lamaunais tau pib ntshai kawg nkaus, ntshai tsam nws tau ua txhaum vim txoj kev tua nws tej tub qhe;\n\n6 Vim nws tau tua lawv ntau leej vim lawv tej kwv tij tau raws lawv tej yaj tawg khiav nyob rau nram qhov chaw uas muaj dej; thiab li no, vim lawv tau cia lawv tej yaj tawg khiav lawv tau raug tua.\n\n7 Nim no tau yog txoj kev xyaum ntawm cov Neeg Lamas no tuaj sawv ntawm cov dej Xinpus raws cov neeg tej yaj kom tawg khiav, kom los ntawm qhov ntawd lawv yuav lawv tau ntau tus uas tau khiav tawg mus rau hauv lawv tej av, nws tau yog ib qho kev xyaum ua lim hiam nyob hauv lawv.\n\n8 Thiab tau muaj tias vaj ntxwv Lamaunais tau nug nws cov tub qhe, hais tias: Tus txiv neej no uas muaj hwj chim loj ua luaj li ntawd nyob qhov twg?\n\n9 Thiab lawv tau hais rau nws tias: Saib seb, nws tab tom pub koj cov nees. Nim no vaj ntxwv tau txib nws cov tub qhe, ua ntej thaum coj lawv tej yaj mus haus dej, tias lawv yuav tsum npaj nws cov nees thiab tej tsheb nees luag, thiab coj nws mus rau Nifais thaj av; vim tau muaj ib rooj qav loj nyob hauv thaj av Nifais, los ntawm Lamaunais txiv, tus uas ua vaj ntxwv kav tag nrho thaj av.\n\n10 Nim no thaum vaj ntxwv Lamaunais tau hnov tias Amoos tau tab tom npaj nws tej nees thiab nws tej tsheb nees luag nws tau haj yam xav tsis thoob ntxiv, vim yog Amoos txoj kev ntseeg heev, tau hais tias: Muaj tseeb tiag tsis tau muaj ib tug tub qhe nyob tag nrho hauv kuv cov tub qhe uas tau mloog lus li tus txiv neej no; vim nws tau nco ntsoov ua tag nrho kuv tej lus txib.\n\n11 Nim no kuv paub tseeb tias tus no yog tus Ntsuj Plig uas Muaj Hwj Chim, thiab kuv xav kom nws los cuag kuv, tiam sis kuv ntshai kawg.\n\n12 Thiab tau muaj tias thaum Amoos tau npaj tej nees thiab tej tsheb nees luag rau vaj ntxwv thiab nws cov tub qhe tiav lawm, nws tau mus cuag vaj ntxwv, thiab nws tau pom tias vaj ntxwv lub ntsej muag tau hloov; yog li ntawd nws tau yuav luag thim rov qab ntawm nws xub ntiag mus.\n\n13 Thiab vaj ntxwv ib tug tub qhe tau hais rau nws tias, Lanpanas, uas tau txhais hais tias, tus uas muaj hwj chim heev los sis vaj ntxwv muaj hwj chim, muab lawv tej vaj ntxwv saib yam muaj hwj chim; thiab li no nws tau hais rau nws tias: Lanpanas, vaj ntxwv xav kom koj nyob.\n\n14 Yog li ntawd Amoos tau tig nws tus kheej mus rau vaj ntxwv, thiab tau hais rau nws tias: Koj xav kom kuv ua dab tsi rau koj, Au vaj ntxwv es? Thiab vaj ntxwv tsis tau teb nws tau ncua li ib teev, raws li lawv lub sij hawm, vim nws tsis paub xyov nws yuav hais li cas rau nws.\n\n15 Thiab tau muaj tias Amoos tau hais rau nws ntxiv tias: Koj xav tau dab tsi ntawm kuv? Tiam sis vaj ntxwv tsis teb nws.\n\n16 Thiab tau muaj tias Amoos, tau muaj Vajtswv tus Ntsuj Plig puv npo, yog li ntawd nws tau paub txog vaj ntxwv tej kev xav. Thiab nws tau hais rau nws tias: Puas yog vim koj tau hnov tias kuv tau tiv thaiv koj tej tub qhe thiab tej yaj, thiab tau tua lawv cov kwv tij xya leej nrog rab hneev nti roj hmab thiab nrog rab ntaj, thiab tau txiav lwm tus tej caj npab, xwv kom thaiv tau koj tej yaj thiab koj tej tub qhe; saib seb, puas yog qhov no uas ua rau koj xav tsis thoob?\n\n17 Kuv hais rau koj tias, yog dab tsi, uas koj xav tsis thoob ua luaj li? Saib seb, kuv yog ib tug tib neeg xwb, thiab yog koj tus tub qhe; yog li ntawd, yam dab tsi uas koj xav tau uas yog qhov ncaj, qhov ntawd kuv yuav ua.\n\n18 Nim no thaum vaj ntxwv tau hnov tej lus no, nws tau xav tsis thoob dua, vim nws tau pom tias Amoos nyeem tau nws tej kev xav; tiam sis txawm li no los, vaj ntxwv Lamaunais tau qhib nws lub qhov ncauj, thiab tau hais rau nws tias: Koj yog leej twg? Koj puas yog tus Ntsuj Plig uas Muaj Hwj Chim ntawd, tus uas paub tag nrho ib puas yam tsav?\n\n19 Amoos tau teb thiab tau hais rau nws tias: Kuv tsis yog.\n\n20 Thiab vaj ntxwv tau hais tias: Ua li cas koj ho paub tej kev xav hauv kuv lub siab? Koj yeej meem hais tsis ntshai, thiab qhia kuv txog tej yam no; thiab qhia kuv saib los ntawm lub hwj chim dab tsi uas koj tau tua thiab tau txiav tej caj npab ntawm kuv cov kwv tij uas tau raws kuv tej yaj tawg khiav—\n\n21 Thiab nim no, yog koj yuav qhia kuv txog tej yam no, yam dab tsi koj xav tau kuv yuav muab rau koj; thiab yog nws ho xav tau, kuv yuav tso kuv tej tub rog saib xyuas koj; tiam sis kuv paub tias koj yeej muaj zog tshaj dua li lawv sawv daws; txawm li ntawd los, yam dab tsi uas koj xav tau ntawm kuv kuv yuav pub nws rau koj.\n\n22 Nim no vim Amoos ntse, tiam sis tsis khav txiv, nws tau hais rau Lamaunais hais tias: Koj puas yuav mloog kuv tej lus, yog tias kuv qhia koj saib los ntawm lub hwj chim dab tsi kuv ua tej yam no? Thiab qhov no yog qhov uas kuv xav tau ntawm koj.\n\n23 Thiab vaj ntxwv tau teb nws, thiab tau hais tias: Muaj tseeb tiag, kuv yuav ntseeg tag nrho koj tej lus. Thiab yog li ntawd nws tau raug ntxias kom los mloog.\n\n24 Thiab Amoos tau pib hais rau nws yam tsis ntshai, thiab tau hais rau nws tias: Koj puas ntseeg hais tias muaj ib tug Vajtswv?\n\n25 Thiab nws tau teb, thiab tau hais rau nws tias: Kuv tsis paub xyov qhov ko txhais li cas.\n\n26 Thiab tom qab ntawd Amoos tau teb tias: Koj puas ntseeg hais tias muaj ib tug Ntsuj Plig uas Muaj Hwj Chim?\n\n27 Thiab nws tau hais tias, Ntseeg.\n\n28 Thiab Amoos tau hais tias: Tus no yog Vajtswv. Thiab Amoos tau hais rau nws dua hais tias: Koj puas ntseeg tias tus Ntsuj Plig uas Muaj Hwj Chim no, uas yog Vajtswv, tau tsim tag nrho ib puas yam tsav uas nyob saum ntuj ceeb tsheej thiab hauv ntiaj teb no?\n\n29 Thiab nws tau hais tias: Ntseeg, kuv ntseeg tias nws tau tsim tag nrho ib puas yam tsav uas nyob hauv ntiaj teb no; tiam sis kuv tsis paub txog saum ntuj ceeb tsheej.\n\n30 Thiab Amoos tau hais rau nws tias: Saum ntuj ceeb tsheej yog qhov chaw uas Vajtswv thiab tag nrho nws cov tim tswv dawb huv nyob.\n\n31 Thiab vaj ntxwv Lamaunais tau hais tias: Puas yog nyob siab dua lub ntiaj teb lawm saud?\n\n32 Thiab Amoos tau hais tias: Yeej yog, thiab nws ntsia los rau noob neej sawv daws; thiab nws paub tag nrho tej kev xav thiab tej kev xav tau ntawm lub siab; vim los ntawm nws txhais tes lawv sawv daws raug tsim txij thaum chiv keeb los.\n\n33 Thiab vaj ntxwv Lamaunais tau hais tias: Kuv ntseeg tag nrho txhua yam no uas koj tau hais. Puas yog Vajtswv xa koj los?\n\n34 Amoos tau hais rau nws tias: Kuv yog ib tug neeg; thiab thaum chiv keeb neeg tau raug tsim muaj yam ntxwv zoo li Vajtswv, thiab kuv raug hu los ntawm nws tus Ntsuj Plig Dawb Huv tuaj qhia tej yam no rau cov neeg no, xwv kom lawv yuav raug coj los paub txog qhov uas ncaj thiab tseeb;\n\n35 Thiab ib qho ntawm tus Ntsuj Plig ntawd nyob hauv kuv, uas muab txoj kev paub, thiab hwj chim rau kuv raws li kuv txoj kev ntseeg thiab tej kev xav tau uas nyob ntawm Vajtswv.\n\n36 Nim no thaum Amoos tau hais tej lus no tas lawm, nws tau pib thaum tsim lub ntiaj teb, thiab thaum tsim Adas, thiab tau hais rau nws tag nrho ib puas yam tsav txog neeg txoj kev poob, thiab tau piav qhia thiab tau tso rau ntawm nws xub ntiag tej ceev xwm txheej thiab tej vajlugkub dawb huv ntawm cov neeg, uas tej yaj saub tau hais, nqis los txog lub sij hawm uas lawv tus yawg koob, Lihais, tau ncaim Yeluxalees.\n\n37 Thiab nws kuj tau piav qhia rau lawv (vim nws tau yog rau vaj ntxwv thiab nws cov tub qhe) tag nrho tej kev tsiv ntawm lawv tej yawg koob nyob hauv hav zoov, thiab tag nrho lawv tej kev raug tshaib plab thiab nqhis dej, thiab lawv txoj kev raug txom nyem, thiab lwm yam.\n\n38 Thiab nws kuj tau piav qhia rau lawv txog tej kev ntxeev siab ntawm Lamas thiab Lemu-ees, thiab Ixama-ees cov tub, muaj tseeb tiag, nws tau qhia tag nrho lawv tej kev ntxeev siab rau lawv; thiab nws tau piav tseeb rau lawv tag nrho tej ceev xwm txheej thiab tej vajlugkub txij li lub sij hawm uas Lihais tau ncaim Yeluxalees nqis los txog rau lub sij hawm no.\n\n39 Tiam sis tsis tas li no xwb; vim nws tau piav tseeb rau lawv txog txoj kev txhiv dim, uas tau npaj txij li thaum tsim ntuj tsim teb los; thiab nws kuj tau ua rau lawv paub txog txoj kev Khetos yuav los, thiab nws tau ua rau lawv paub txog tus Tswv txhua yam hauj lwm.\n\n40 Thiab tau muaj tias tom qab uas nws tau hais ib puas yam tsav no, thiab piav tseeb lawv rau vaj ntxwv, ces vaj ntxwv tau ntseeg tag nrho nws tej lus.\n\n41 Thiab nws tau pib thov tus Tswv, hais tias: Au tus Tswv es, thov muaj kev hlub tshua; raws li koj txoj kev hlub uas muaj nplua mias uas tau muab rau Nifais cov neeg, thov muab rau kuv, thiab kuv cov neeg.\n\n42 Thiab nim no, thaum nws tau hais li no, nws tau vau rau hauv av, zoo ib yam li nws tuag lawm.\n\n43 Thiab tau muaj tias nws cov tub qhe tau coj nws thiab ris nws mus cuag nws tus poj niam, thiab tau muab nws pw rau saum ib lub txaj; thiab nws pw zoo li nws tau tuag lawm tau li ob hnub thiab ob hmos; thiab nws tus poj niam, thiab nws tej tub, thiab nws tej ntxhais tau quaj ntsuag rau nws, raws li cov Neeg Lamas txoj kev cai, quaj ntsuag heev rau nws txoj kev ploj.\n\n", "alma 19": "[center][font_size=26]Tshooj 19[/font_size][/center]\n\n[i]Lamaunais txais qhov kaj ntawm txoj sia kav ib txhis thiab pom tus Txhiv Dim—Nws tsev neeg vau mus rau hauv ib txoj kev ua mem muj qus, thiab ib txhia tau pom tej tim tswv—Amoos raug tej txuj ci tseem ceeb tsom kwm—Nws ua kev cai raus dej rau ntau leej thiab tsim ib lub koom txoos nyob hauv lawv. Kwv yees li 90 xyoo ua ntej yug Yexus.[/i]\n\n1 Thiab tau muaj tias tom qab uas tau ob hnub thiab ob hmos lawm lawv twb yuav luag coj nws lub cev mus thiab tso nws rau hauv ib lub qhov ntxa pob zeb, uas lawv tau ua cia faus lawv tej neeg tuag.\n\n2 Nim no niam vaj ntxwv tau hnov txog Amoos txoj kev muaj suab npe, yog li ntawd nws tau xa xov thiab tau xav kom nws los cuag niam vaj ntxwv.\n\n3 Thiab tau muaj tias Amoos tau ua li nws tau raug txib, thiab tau mus cuag niam vaj ntxwv, thiab tau xav paub saib nws xav kom Amoos ua dab tsi.\n\n4 Thiab nws tau hais rau Amoos tias: Kuv tus txiv tej tub qhe tau ua rau kuv paub tias koj yog Vajtswv dawb huv ib tug yaj saub, thiab tias koj muaj hwj chim ua ntau yam hauj lwm tseem ceeb nyob hauv nws lub npe;\n\n5 Yog li ntawd, yog tias qhov no muaj tseeb, kuv xav kom koj mus thiab saib kuv tus txiv, vim nws tau pw saum nws lub txaj tau ob hnub thiab ob hmos lawm; thiab ib txhia hais tias nws tsis tuag; tiam sis ib txhia hais tias nws tuag lawm thiab nws tsw lwj lawm, thiab tias yuav tsum coj nws mus tso rau hauv qhov ntxa pob zeb; tiam sis rau kuv tus kheej, nws twb tsis tsw rau kuv.\n\n6 Nim no, qhov no yog yam uas Amoos xav tau, vim nws paub lawm tias vaj ntxwv Lamaunais nyob hauv Vajtswv lub hwj chim lawm; nws paub lawm tias qhov thaiv tsaus ntuj ntawm txoj kev tsis ntseeg tau raug tshem tawm ntawm nws lub cim xeeb lawm, thiab qhov kaj tau zes rau hauv nws lub siab, uas yog qhov kaj ntawm Vajtswv lub yeeb koob, uas tau yog ib qhov kaj uas zoo kawg nkaus ntawm nws txoj kev zoo—muaj tseeb tiag, qhov kaj no tau txhab txoj kev xyiv fab ntawd rau hauv nws tus ntsuj plig, tej huab ntawm txoj kev tsaus ntuj tau raug tsis muaj mus, thiab qhov kaj ntawm txoj sia kav ib txhis tau raug zes rau hauv nws tus ntsuj plig, muaj tseeb tiag, nws paub lawm tias qhov no tau kov yeej nws cev nqaij daim tawv lawm, thiab nws tau raug coj lawm nyob hauv Vajtswv—\n\n7 Yog li ntawd, qhov uas niam vaj ntxwv xav tau ntawm nws yog nws tib txoj kev xav. Yog li ntawd, nws tau mus saib vaj ntxwv raws niam vaj ntxwv tau xav kom nws ua; thiab nws tau pom vaj ntxwv, thiab nws paub lawm tias nws tsis tau tuag.\n\n8 Thiab nws tau hais rau niam vaj ntxwv tias: Nws tsis tuag, tiam sis nws pw hauv Vajtswv xwb, thiab tag kis nws yuav sawv dua; yog li ntawd tsis txhob muab nws faus.\n\n9 Thiab Amoos tau hais rau nws tias: Koj puas ntseeg qhov no? Thiab nws tau hais rau Amoos tias: Kuv tsis tau muaj tim khawv tsuas yog koj cov lus, thiab peb cov tub qhe tej lus xwb; txawm li ntawd los kuv ntseeg tias nws yuav muaj raws li koj tau hais lawm.\n\n10 Thiab Amoos tau hais rau nws tias: Koj tau koob hmoov vim yog koj txoj kev ntseeg heev; kuv hais rau koj, poj niam, tsis tau muaj ib tug nyob tag nrho hauv cov Neeg Nifais uas muaj kev ntseeg loj npaum li ntawd.\n\n11 Thiab tau muaj tias nws tau zov nws tus txiv lub txaj, txij li lub caij ntawd mus txog lub caij tag kis uas Amoos tau teem tias nws yuav sawv.\n\n12 Thiab tau muaj tias nws tau sawv, raws li Amoos tej lus; thiab thaum uas nws tau sawv, nws tau cev nws txhais tes rau tus poj niam, thiab tau hais tias: Thov kom Vajtswv lub npe cia li tau koob hmoov, thiab koj cia li tau koob hmoov.\n\n13 Vim tseeb npaum li uas koj tseem muaj txoj sia, saib seb, kuv tau pom kuv tus Txhiv Dim; thiab nws yuav nqis los, thiab raug yug los ntawm ib tug poj niam, thiab nws yuav cawm noob neej txhua tus uas ntseeg hauv nws lub npe. Nim no, thaum nws tau hais tej lus no tas lawm, nws lub siab tau dhia hauv nws, thiab nws tau rov vau nrog txoj kev xyiv fab dua; thiab niam vaj ntxwv los kuj vau thiab, raug tsis muaj zog los ntawm tus Ntsuj Plig.\n\n14 Nim no Amoos tau pom tias tus Tswv tus Ntsuj Plig raug nchuav los rau cov Neeg Lamas raws li nws tej lus thov, uas yog nws cov kwv tij, uas tau yog cov uas tau ua ntau yam kev nyuaj siab nyob hauv cov Neeg Nifais, los sis rau tag nrho Vajtswv cov neeg vim yog lawv tej kev tsis ncaj ncees thiab lawv tej kev li kev cai, nws tau txhos caug ntua, thiab tau pib nchuav nws lub siab tawm nyob hauv txoj kev thov Vajtswv thiab ua Vajtswv tsaug rau tej uas nws tau ua rau nws cov kwv tij; thiab nws kuj tau tsis muaj zog nrog txoj kev xyiv fab thiab; thiab ces lawv peb leeg tag nrho tau vau rau hauv av.\n\n15 Nim no, thaum vaj ntxwv tej tub qhe tau pom tias lawv tau vau tas lawm, lawv tau pib quaj thov Vajtswv, vim txoj kev ntshai ntawm tus Tswv kuj tau los rau saum lawv lawm thiab, vim lawv tau yog cov uas tau sawv ntawm vaj ntxwv xub ntiag thiab tau ua tim khawv rau nws txog Amoos lub hwj chim loj.\n\n16 Thiab tau muaj tias lawv tau thov rau tus Tswv lub npe, nyob hauv lawv tej dag zog, mus txog thaum lawv tag nrho tau vau rau hauv av, tsuas tshuav ib tug poj niam Lamas, uas muaj npe hu ua Anpis, nws tau raug hloov siab tshiab los rau tus Tswv tau ntau xyoo lawm, vim yog nws txiv txoj kev ua yog toog pom uas zoo heev—\n\n17 Yog li ntawd, tau raug hloov siab tshiab los rau tus Tswv, thiab yeej tsis tau ua leej twg paub, yog li ntawd, thaum nws tau pom tias tag nrho Lamaunais cov tub qhe tau vau tas rau hauv av, thiab nws tus poj nom, tus uas yog niam vaj ntxwv, thiab vaj ntxwv, thiab Amoos pw pua lua rau hauv av, nws paub lawm tias qhov ntawd yog Vajtswv lub hwj chim; thiab tau xav tias lub sij hawm no yog lub uas yuav tau ua rau cov neeg no paub tej yam uas tau tshwm sim nyob hauv lawv, kom los ntawm pom qhov no nws yuav ua rau lawv ntseeg hauv Vajtswv lub hwj chim, yog li ntawd nws tau khiav tiaj lias mus rau ib lub tsev dhau ib lub tsev, ua rau cov neeg paub.\n\n18 Thiab lawv tau pib sib sau tuaj ua ke rau hauv vaj ntxwv tsev. Thiab ib pab neeg coob tau tuaj rau ntawd, thiab rau lawv txoj kev xav tsis thoob lawv tau pom vaj ntxwv, thiab niam vaj ntxwv, thiab nkawd tej tub qhe tau pw pua lua rau hauv av, thiab lawv tag nrho pw zoo li lawv twb tuag lawm; thiab lawv kuj tau pom Amoos, thiab pom tias, nws tau yog ib tug Neeg Nifais.\n\n19 Thiab nim no cov neeg tau pib yws yws nyob hauv lawv; ib txhia hais tias nws yog ib qho kev phem loj heev uas tau los rau lawv, los sis los rau saum vaj ntxwv thiab nws tsev neeg, vim yog nws tau cia Neeg Nifais nyob hauv thaj av.\n\n20 Tiam sis ib txhia tau cem lawv, hais tias: Vaj ntxwv tau coj qhov kev phem no los rau nws tsev neeg, vim yog nws tau tua nws tej tub qhe uas tau ua lawv tej yaj tawg khiav ri niab nyob rau tom cov dej Xinpus.\n\n21 Thiab lawv kuj tau raug cem los ntawm cov txiv neej uas tau sawv nram cov dej Xinpus thiab tau raws cov yaj uas yog vaj ntxwv li, vim lawv tau npau taws rau Amoos vim yog nws tau muab lawv cov kwv tij ntau leej tua nyob nram cov dej Xinpus, thaum tab tom tiv thaiv vaj ntxwv tej yaj.\n\n22 Nim no, ib tug ntawm lawv, uas nws tus kwv tij tau raug tua los ntawm Amoos rab ntaj, tau npau taws heev rau Amoos, tau rho hlo nws rab ntaj thiab txav zog mus xwv kom nws yuav tso poob rau saum Amoos, muab nws tua; thiab thaum nws tsa hlo rab ntaj tua nws, saib seb, nws tau vau hlo tuag lawm.\n\n23 Nim no peb pom tias tsis muaj peev xwm tua tau Amoos, vim tus Tswv tau hais rau Mauxiyas, nws txiv hais tias: Kuv yuav tseg nws nyob, thiab yuav muaj li ntawd rau nws raws li koj txoj kev ntseeg—yog li ntawd, Mauxiyas tau cia siab muab nws tso rau ntawm tus Tswv.\n\n24 Thiab tau muaj tias thaum cov neeg coob coob tau pom tias tus txiv neej, uas tau tsa ntaj tua Amoos tau vau tuag lawm, txoj kev ntshai tau los rau lawv sawv daws, thiab lawv tsis kam cev lawv tej tes tuav nws los sis tuav cov uas tau vau lawm ib tug twg li; thiab lawv tau pib xav tsis thoob nyob hauv lawv dua txog yam dab tsi uas tau ua lub hwj chim loj no, los sis seb tag nrho ib puas yam tsav no yog dab tsi.\n\n25 Thiab tau muaj tias tau muaj ntau tus nyob hauv lawv uas tau hais tias Amoos tau yog tus Ntsuj Plig uas Muaj Hwj Chim, thiab ib co ho tau hais tias nws tau raug xa los ntawm tus Ntsuj Plig uas Muaj Hwj Chim;\n\n26 Tiam sis ib txhia tau cem lawv sawv daws, hais tias nws tau yog ib tug dab, uas tau raug xa los ntawm cov Neeg Nifais tuaj tsim txom lawv.\n\n27 Thiab tau muaj ib txhia uas tau hais tias Amoos tau raug xa los ntawm tus Ntsuj Plig uas Muaj Hwj Chim los tsim txom lawv vim yog lawv tej kev tsis ncaj ncees; thiab tias nws tau yog tus Ntsuj Plig uas Muaj Hwj Chim uas tau nrog cov Neeg Nifais nyob tas mus li, tus uas pheej tso lawv dim ntawm lawv tej tes; thiab lawv tau hais tias nws tau yog tus Ntsuj Plig uas Muaj Hwj Chim loj no uas tau ua rau lawv cov kwv tij Lamas ntau leej heev puas tsuaj.\n\n28 Thiab xws li no txoj kev sib cav tau pib phem heev kawg nkaus nyob hauv lawv. Thiab thaum lawv tseem tab tom sib cav zoo li no, tus poj niam ntxhais qhev uas tau ua rau cov neeg coob coob tuaj sib sau ua ke, thiab thaum nws tau pom txoj kev sib cav uas nyob hauv cov neeg coob coob ntawd nws tau tu siab heev, kua muag twb poob.\n\n29 Thiab tau muaj tias nws tau mus thiab tau tuav niam vaj ntxwv tes, xwv kom tej zaum nws yuav tsa tau nws sawv hauv av los; thiab thaum nws tuav nkaus niam vaj ntxwv tes ua ciav nws cia li sawv tsees sawv ntsug, thiab tau hu ib lub suab nrov nrov hais tias: Au Yexus tus uas tau koob hmoov, tus uas tau cawm kuv dim ntawm lub ntuj txiag teb tsaus uas phem kawg! Au Vajtswv tus ua tau koob hmoov, thov muaj kev hlub tshua rau cov neeg no lauj!\n\n30 Thiab thaum nws tau hais li no tas lawm, nws tau npuaj teg, tau muaj kev xyiv fab puv npo, tau hais ntau lo lus uas tsis to taub; thiab thaum nws tau ua li no tas lawm, nws tau tuav vaj ntxwv Lamaunais tes, thiab saib seb nws tau sawv tsees sawv ntsug.\n\n31 Thiab nws, tam sim ntawd, tau pom txoj kev sib cav nyob hauv nws cov neeg, tau txav zog mus thiab tau pib cem lawv, thiab qhia rau lawv tej lus uas nws tau hnov los ntawm Amoos lub qhov ncauj; thiab txhua tus uas tau hnov nws tej lus puav leej ntseeg, thiab tau hloov siab tshiab los rau tus Tswv.\n\n32 Tiam sis tseem tau tshuav ntau leej hauv lawv uas tsis kam mloog nws tej lus; yog li ntawd lawv tau nyias mus nyias txoj kev lawm.\n\n33 Thiab tau muaj tias thaum Amoos sawv lawm nws kuj tau qhuab qhia rau lawv, thiab tag nrho Lamaunais tej tub qhe sawv daws thiab; thiab lawv tau tshaj tawm tag nrho rau cov neeg tib yam—tias lawv tej siab twb raug hloov lawm; tias lawv tsis muaj lub siab xav ua phem lawm.\n\n34 Thiab saib seb, ntau leej tau tshaj tawm rau cov neeg tias lawv tau pom tej tim tswv thiab tau nrog lawv tham; thiab xws li no lawv tau qhia rau lawv tej yam uas yog Vajtswv li, thiab txog nws txoj kev ncaj ncees.\n\n35 Thiab tau muaj tias tau muaj ntau leej uas tau ntseeg lawv tej lus; thiab txhua tus uas tau ntseeg tau ua kev cai raus dej; thiab lawv tau rais los mus ua ib co neeg ncaj ncees, thiab lawv tau tsim ib lub koom txoos nyob hauv lawv.\n\n36 Thiab tus Tswv txoj hauj lwm tau pib muaj nyob hauv cov Neeg Lamas zoo li no; tus Tswv tau pib nchuav nws tus Ntsuj Plig los rau lawv; thiab peb pom tias nws txhais caj npab tseem ncav rau tag nrho cov neeg uas yuav hloov siab lees txim thiab ntseeg nws lub npe.\n\n", "alma 20": "[center][font_size=26]Tshooj 20[/font_size][/center]\n\n[i]Tus Tswv xa Amoos mus rau Midaunais mus tso nws cov kwv tij uas raug kaw lawm kom dim—Amoos thiab Lamaunais ntsib Lamaunais txiv, tus uas ua vaj ntxwv kav tag nrho thaj av—Amoos yuam kom vaj ntxwv laus cia luag tso nws cov kwv tij mus. Kwv yees li 90 xyoo ua ntej yug Yexus.[/i]\n\n1 Thiab tau muaj tias thaum lawv tau tsim ib lub koom txoos nyob rau hauv thaj av ntawd lawm, vaj ntxwv Lamaunais tau xav kom Amoos yuav tsum nrog nws mus rau thaj av Nifais, xwv kom nws yuav tau qhia Amoos rau nws txiv.\n\n2 Thiab tus Tswv lub suab tau los rau Amoos hais tias: Koj tsis txhob nce mus rau pem thaj av Nifais, vim saib seb, vaj ntxwv yuav nrhiav koj txoj sia; tiam sis koj yuav tsum mus rau thaj av Midaunais; vim saib seb, koj tus kwv Aloos, thiab Mulaukhais thiab Eemas tseem nyob hauv qhov taub.\n\n3 Nim no tau muaj tias thaum Amoos tau hnov li no, nws tau hais rau Lamaunais tias: Saib seb, kuv tus kwv thiab cov kwv tij nyob hauv qhov taub tom Midaunais, thiab kuv mus xwv kom kuv yuav tso tau lawv dim.\n\n4 Nim no Lamaunais tau hais rau Amoos tias: Kuv paub, nyob hauv tus Tswv lub zog koj yeej ua tau ib puas yam tsav. Tiam sis saib seb, kuv yuav nrog koj mus rau thaj av Midaunais; vim tus vaj ntxwv ntawm thaj av Midaunais, uas npe hu ua Eethi-anaus, yog kuv ib tug phooj ywg; yog li ntawd kuv mus rau tom thaj av Midaunais, xwv kom kuv yuav tau thov rau tus vaj ntxwv ntawm thaj av, thiab nws yuav tso koj cov kwv tij tawm hauv qhov taub. Nim no Lamaunais tau hais rau nws tias: Leej twg qhia koj tias koj cov kwv tij nyob hauv qhov taub?\n\n5 Thiab Amoos tau hais rau nws tias: Tsis muaj leej twg tau qhia kuv, tsuas yog Vajtswv xwb; thiab nws tau hais rau kuv tias—Cia li mus thiab mus tso koj cov kwv tij, vim lawv tau nyob qhov taub nyob hauv thaj av Midaunais.\n\n6 Nim no thaum Lamaunais tau hnov qhov no lawm nws tau kom nws tej tub qhe npaj nws tej nees thiab nws tej tsheb nees luag kom txhij.\n\n7 Thiab nws tau hais rau Amoos tias: Los, kuv yuav nrog koj nqis mus rau nram thaj av Midaunais, thiab nyob nrad kuv yuav thov tus vaj ntxwv kom nws yuav tso koj cov kwv tij tawm qhov taub.\n\n8 Thiab tau muaj tias thaum Amoos thiab Lamaunais tseem tab tom taug kev mus rau nrad, nkawd tau ntsib Lamaunais txiv, tus uas yog vaj ntxwv kav tag nrho txhua thaj av.\n\n9 Thiab saib seb, Lamaunais txiv tau hais rau nws tias: Vim li cas koj tsis tuaj rau pluas qav uas nyob rau hnub tseem ceeb ntawd thaum uas kuv tau ua ib pluag qav rau kuv tej tub, thiab rau kuv cov neeg?\n\n10 Thiab nws kuj tau hais tias: Koj tab tom nrog tus Neeg Nifais no, uas yog ib tug me nyuam ntawm tus neeg dag tuaj mus lawm qhov twg?\n\n11 Thiab tau muaj tias Lamaunais tau hais rau nws saib nws tab tom mus lawm qhov twg, vim nws ntshai tsam ua rau nws npau taws.\n\n12 Thiab nws kuj tau hais rau nws tag nrho ib puas yam tsav uas ua rau nws nyob rau hauv nws lub nceeg vaj, uas nws tsis tau mus cuag nws txiv mus koom pluas qav uas nws tau npaj.\n\n13 Thiab nim no thaum Lamaunais tau qhia rau nws tag nrho ib puas yam tsav no, saib seb, rau nws txoj kev ceeb, nws txiv tau npau taws rau nws, thiab tau hais tias: Lamaunais es, koj tseem yuav mus tso cov Neeg Nifais no, cov uas yog tus neeg dag cov tub. Saib seb, nws tau nyiag peb tej yawg koob; thiab nim no nws tej me nyuam kuj tau tuaj rau hauv peb xwv kom lawv yuav los ntawm lawv txoj kev ntxias thiab lawv tej kev dag, dag ntxias peb, kom lawv yuav rov qab nyiag peb tej qhov txhia chaw dua.\n\n14 Nim no Lamaunais txiv tau txib kom nws yuav tsum muab nws rab ntaj tua Amoos. Thiab nws kuj tau txib Lamaunais tias nws yuav tsum tsis txhob mus rau tom thaj av Midaunais, tiam sis nws yuav tsum rov qab nrog nws mus lawm tom thaj av Ixama-ees.\n\n15 Tiam sis Lamaunais tau hais rau nws tias: Kuv yuav tsis tua Amoos, kuv yuav tsis rov qab mus lawm tom thaj av Ixama-ees, tiam sis kuv yuav mus lawm tom thaj av Midaunais xwv kom kuv yuav tso tau Amoos cov kwv tij, vim kuv paub tias lawv yog neeg ncaj ncees thiab yog cov yaj saub dawb huv ntawm Vajtswv tus tseeb.\n\n16 Nim no thaum nws txiv tau hnov tej lus no, nws tau npau taws rau nws, thiab nws tau rho hlo nws rab ntaj xwv kom nws yuav tua kom Lamaunais vau rau hauv av.\n\n17 Tiam sis Amoos tau txav zog los thiab tau hais rau nws tias: Saib seb, koj tsis txhob tua koj tus tub; txawm li ntawd los nws tuag ntshe yuav zoo dua li koj, vim saib seb, nws tau hloov siab lees txim ntawm nws tej kev txhaum; tiam sis yog koj yuav tuag nyob rau lub sij hawm no, hauv koj txoj kev npau taws, koj tus ntsuj plig yuav dim tsis tau li.\n\n18 Thiab ntxiv, tsim nyog tias koj yuav tswj koj tus kheej; vim yog tias koj yuav muab koj tus tub tua, nws tau yog ib tug neeg tsis muaj txim, nws cov ntshav yuav quaj tawm hauv av tuaj mus rau tus Tswv nws tus Vajtswv, rau txoj kev pauj txiaj ntsig los rau koj; thiab tej zaum koj yuav poob koj tus ntsuj plig mus.\n\n19 Nim no thaum Amoos tau hais tej lus no rau nws, nws tau teb Amoos tias: Kuv paub tias yog kuv tua kuv tus tub, ces kuv yuav ua kom tej ntshav uas tsis muaj txim nrog; vim twb yog koj uas tau nrhiav ua kom nws puas tsuaj.\n\n20 Thiab nws tau ncav hlo nws txhais tes tua Amoos. Tiam sis Amoos tau tiv nws txoj kev tua, thiab kuj tau thav nws txhais caj npab xwv kom nws tsis muaj peev xwm siv nws.\n\n21 Nim no thaum vaj ntxwv tau pom tias Amoos muaj cuab kav tua tau nws, nws tau pib thov Amoos tias kom nws tseg nws txoj sia.\n\n22 Tiam sis Amoos tau tsa hlo nws rab ntaj, thiab tau hais rau nws tias: Saib seb, kuv yuav muab koj tua ntshe tsuas yog koj yuav pub rau kuv tias kuv cov kwv tij yuav raug tso tawm ntawm qhov taub xwb.\n\n23 Nim no vaj ntxwv, ntshai tsam nws yuav xiam nws txoj sia, tau hais tias: Yog koj yuav tso kuv kuv yuav muab rau koj txhua yam uas koj thov, txawm yuav muab ib nrab ntawm lub teb chaws los tau.\n\n24 Nim no thaum Amoos tau pom tias nws tau soo tau vaj ntxwv laus raws li nws siab xav, nws tau hais rau nws tias: Yog koj yuav cia kom kuv cov kwv tij dim tawm ntawm qhov taub, thiab Lamaunais los tseem yuav ceev nws lub nceeg vaj, thiab koj yuav tsis npau taws nrog nws, tiam sis pub kom nws yuav ua tau raws li nws tus kheej xav nyob hauv txhua yam uas nws xav tau, ces kuv yuav tso koj; yog tsis li ntawd ces kuv yuav ntaus koj rau hauv av.\n\n25 Nim no thaum Amoos tau hais tej lus no tas lawm, vaj ntxwv tau pib zoo siab vim yog nws txoj sia.\n\n26 Thiab thaum nws tau pom tias Amoos tsis tau muaj siab xav ua kom nws puas tsuaj, thiab thaum nws kuj tau pom txoj kev hlub heev uas Amoos tau muaj rau nws tus tub Lamaunais, nws tau xav tsis thoob kiag li, thiab tau hais tias: Vim qhov no yog tag nrho tej uas koj xav tau xwb, kom koj yuav tso koj cov kwv tij, thiab cia kuv tus tub Lamaunais ceev nws lub nceeg vaj, saib seb, kuv yuav pub rau koj tias kuv tus tub yuav ceev nws lub nceeg vaj txij lub sij hawm no mus thiab mus ib txhis li; thiab kuv yuav tsis kav nws ntxiv lawm—\n\n27 Thiab kuv kuj yuav pub rau koj tias koj cov kwv tij yuav raug tso tawm ntawm qhov taub, thiab koj thiab koj cov kwv tij yuav los cuag kuv, nyob hauv kuv lub nceeg vaj; vim kuv xav pom koj heev. Vim vaj ntxwv tau xav tsis thoob heev rau tej lus uas nws tau hais lawm, thiab kuj rau tej lus uas tau hais los ntawm nws tus tub Lamaunais, yog li ntawd nws tau xav kawm lawv.\n\n28 Thiab tau muaj tias Amoos thiab Lamaunais tau taug kev mus rau tom thaj av Midaunais ntxiv. Thiab Lamaunais tau raug vaj ntxwv ntawm thaj av nyiam; yog li ntawd Amoos cov kwv tij tau raug coj tawm ntawm qhov taub.\n\n29 Thiab thaum Amoos tau ntsib lawv nws tau tu siab heev kawg li, vim saib seb lawv tau liab qab, thiab lawv tej tawv nqaij tau yaig heev vim yog raug tej hlua khov khov khi. Thiab lawv kuj tau raug tshaib, yoo nqhis, thiab txhua yam kev txom nyem; txawm li ntawd los lawv tseem tau ua siab ntev nyob tag nrho hauv lawv tej kev txom nyem.\n\n30 Thiab, li yam uas tau tshwm sim, nws tau yog lawv txoj hmoov tau poob rau hauv cov neeg uas tawv dua thiab nyaum dua tej; yog li ntawd lawv cov no thiaj tsis kam mloog lawv tej lus, thiab lawv cov no tau raws lawv tawm, thiab tau ntaus lawv, thiab raws lawv ib lub tsev dhau ib lub tsev, thiab ib qho chaw rau ib qho chaw, twb mus txog thaum lawv tau los txog rau hauv thaj av Midaunais; thiab qhov ntawd lawv tau raug txhom thiab pov rau hauv qhov taub, thiab raug xuas hlua khov khov khi, thiab tau cia nyob rau hauv qhov taub tau ntau hnub, thiab tau raug tso dim los ntawm Lamaunais thiab Amoos.\n\n", "alma 21": "Ib zag txog Aloos, thiab Mulaukhais, thiab nkawd cov kwv tij txoj kev qhuab qhia, rau cov Neeg Lamas.\n\nMuaj nyob hauv tshooj 21 mus tag nrho rau tshooj 26.\n\n[center][font_size=26]Tshooj 21[/font_size][/center]\n\n[i]Aloos qhia cov neeg Amalej txog Khetos thiab nws txoj kev theej txhoj—Aloos thiab nws cov kwv tij raug kaw qhov taub nyob hauv Midaunais—Tom qab lawv txoj kev tso dim lawv qhia nyob hauv tej tsev sab laj thiab ua ntau tus hloov siab tshiab—Lamaunais pub txoj kev teev ntuj ywj siab rau cov neeg nyob hauv thaj av Ixama-ees. Kwv yees li 90–77 xyoo ua ntej yug Yexus.[/i]\n\n1 Nim no thaum Amoos thiab nws cov kwv tij lawv tau sib ncaim nyob hauv tej ciam teb ntawm cov Neeg Lamas thaj av, saib seb Aloos tau taug kev mus rau tom thaj av uas cov Neeg Lamas tau hu tias, Yeluxalees, hu nws raws li thaj av uas yug lawv tej yawg koob; thiab nws tau nyob deb txuas tej ciam teb ntawm Maumoos.\n\n2 Nim no cov Neeg Lamas thiab cov neeg Amalej thiab Amuloos cov neeg tau ua ib lub nroog loj, uas tau hu ua Yeluxalees.\n\n3 Nim no cov Neeg Lamas lawv tus kheej tau tawv txaus, tiam sis cov neeg Amalej thiab cov neeg Amuloos tseem tau tawv dua; yog li ntawd lawv tau ua cov Neeg Lamas kom lawv yuav tsum ua lawv tej siab tawv, kom lawv yuav tsum loj hlob muaj zog hauv txoj kev phem thiab lawv tej kev qias.\n\n4 Thiab tau muaj tias Aloos tau tuaj rau hauv lub nroog Yeluxalees, thiab xub thawj tau pib qhuab qhia rau cov neeg Amalej. Thiab nws tau pib qhuab qhia rau lawv nyob hauv lawv tej tsev sab laj, vim lawv tau pib tsim tej tsev sab laj mus raws li tus txheej txheem ntawm Nihos; vim ntau tus ntawm cov neeg Amalej thiab cov neeg Amuloos tau ua raws li tus txheej txheem ntawm Nihos.\n\n5 Yog li ntawd, thaum Aloos tau nkag mus rau hauv lawv ib lub tsev sab laj qhuab qhia rau cov neeg, thiab thaum nws tseem tab tom hais rau lawv, saib seb ib tug neeg Amalej tau sawv thiab tau pib cam nrog nws, hais tias: Qhov uas koj tau ua tim khawv rau ko yog dab tsi? Koj puas tau pom ib tug tim tswv? Yog vim li cas tej tim tswv ho tsis tshwm sim rau peb pom? Saib seb tsis yog cov neeg no zoo ib yam li koj cov neeg thiab los?\n\n6 Koj kuj hais tias, tsuas yog peb hloov siab lees txim xwb tsis li ntawd ces peb yuav piam sij. Koj ho paub tau peb tej kev xav thiab kev xav ua ntawm peb tej siab tau li cas? Vim li cas koj ho paub tias peb muaj qhov yuav tsum hloov siab lees txim? Koj ho paub tau li cas tias peb tsis yog ib cov neeg ncaj ncees? Saib seb, peb tau tsim tej chaw dawb huv, thiab peb kuj sau peb sawv daws tuaj ua ke teev tiam Vajtswv. Peb yeej ntseeg tias Vajtswv yuav cawm neeg txhua tus.\n\n7 Nim no Aloos tau hais rau nws tias: Koj puas ntseeg tias Vajtswv Leej Tub yuav los txhiv tib neeg dim ntawm lawv tej kev txhaum?\n\n8 Thiab tus txiv neej tau hais rau nws tias: Peb tsis ntseeg hais tias koj paub tej yam zoo li ntawd. Peb tsis ntseeg hauv tej kev cai ruam no. Peb tsis ntseeg tias koj paub txog tej uas yuav los, thiab peb kuj tsis ntseeg tias koj tej yawg koob thiab peb tej yawg koob tau paub txog tej yam uas lawv tau hais lawm, txog tej uas yuav muaj los.\n\n9 Nim no Aloos tau pib nthuav tej vajlugkub rau lawv txog txoj kev uas Khetos los, thiab kuj txog txoj kev sawv hauv qhov tuag rov qab los ntawm cov neeg tuag lawm, thiab tias yuav tsis muaj kev txhiv dim rau tib neeg tsuas yog nws yuav dhau los ntawm txoj kev tuag thiab tej kev raug txom nyem ntawm Khetos xwb, thiab txoj kev theej txhoj ntawm nws cov ntshav.\n\n10 Thiab tau muaj tias thaum uas nws tau pib piav tej yam no rau lawv lawv tau npau taws rau nws, thiab tau pib thuam nws; thiab lawv tsis xav hnov tej lus uas nws tau hais.\n\n11 Yog li ntawd, thaum nws tau pom tias lawv tsis mloog nws tej lus, nws tau ncaim tawm ntawm lawv lub tsev sab laj, thiab tau los rau ib lub zos uas hu ua Anais-Athais, thiab nyob qhov ntawd nws nrhiav tau Mulaukhais tab tom qhuab qhia txoj lus rau lawv; thiab Eemas thiab nws cov kwv tij thiab. Thiab lawv tau cam nrog ntau leej txog txoj lus.\n\n12 Thiab tau muaj tias lawv tau pom tias cov neeg ua lawv tej siab tawv qhwb qhawv, yog li ntawd lawv tau ncaim thiab tau los rau hauv thaj av Midaunais. Thiab lawv tau qhuab qhia txoj lus rau ntau leej, thiab tsawg tus tau ntseeg tej lus uas lawv tau qhia.\n\n13 Tiam sis, Aloos thiab ib txhia ntawm nws cov kwv tij tau raug txhom thiab pov rau hauv qhov taub, thiab lawv cov seem tau khiav tawm ntawm thaj av Midaunais mus rau tej cheeb tsam ib ncig.\n\n14 Thiab cov uas tau raug pov rau hauv qhov taub tau raug kev txom nyem ntau yam, thiab lawv tau raug tso dim los ntawm Lamaunais thiab Amoos tes, thiab lawv raug pub zaub mov rau noj thiab muab ris tsho rau hnav.\n\n15 Thiab lawv tau rov mus tshaj tawm txoj lus dua, thiab lawv tau raug tso dim li no tawm ntawm qhov taub thawj zaug; thiab lawv tau raug txom nyem li no.\n\n16 Thiab lawv tau tawm mus rau txhua qhov uas tus Tswv tus Ntsuj Plig coj lawv, mus qhuab qhia Vajtswv txoj lus nyob hauv txhua lub tsev sab laj ntawm cov neeg Amalej, los sis nyob hauv txhua qhov chaw sib sau ntawm cov Neeg Lamas qhov uas kam lawv nkag mus.\n\n17 Thiab tau muaj tias tus Tswv tau pib foom koob hmoov rau lawv, kawg tias lawv coj tau ntau leej los paub txog qhov tseeb; muaj tseeb tiag, lawv tau qhia ntau leej pom txog lawv tej kev txhaum, thiab txog tej kev li kev cai ntawm lawv tej yawg koob, uas tau tsis yog lawm.\n\n18 Thiab tau muaj tias Amoos thiab Lamaunais rov qab ntawm thaj av Midaunais mus rau thaj av Ixama-ees, uas tau yog thaj av ntawm lawv tej qub txeeg qub teg.\n\n19 Thiab vaj ntxwv Lamaunais tsis kam cia Amoos ua hauj lwm rau nws, los sis ua nws tus tub qhe.\n\n20 Tiam sis nws tau kom yuav tsum ua muaj tej tsev sab laj nyob rau hauv thaj av Ixama-ees; thiab nws tau kom nws cov neeg, los sis cov neeg uas nyob hauv qab nws txoj kev kav, lawv yuav tsum sib sau tuaj ua ke.\n\n21 Thiab nws tau zoo siab rau lawv, thiab nws tau qhia rau lawv ntau yam. Thiab nws kuj tau tshaj tawm rau lawv tias lawv tau yog ib co neeg nyob hauv qab nws, thiab tias lawv yog ib co neeg nyob ywj siab, tias lawv tau dim ntawm tej kev nruj tsiv ntawm vaj ntxwv, uas yog nws txiv; vim tias nws txiv tau pub rau nws tias nws yuav tau kav cov neeg uas nyob hauv thaj av Ixama-ees, thiab nyob tag nrho tej thaj av uas nyob ib ncig.\n\n22 Thiab nws kuj tau tshaj tawm rau lawv tias lawv yuav muaj kev ywj siab txog txoj kev teev tiam tus Tswv lawv tus Vajtswv raws li lawv nyiam, nyob txhua qhov chaw uas lawv nyob, yog tias nws nyob hauv thaj av uas nyob hauv qab ntawm vaj ntxwv Lamaunais txoj kev kav.\n\n23 Thiab Amoos tau qhuab qhia rau vaj ntxwv Lamaunais cov neeg; thiab tau muaj tias nws tau qhia lawv txhua yam txog tej uas ntsig txog txoj kev ncaj ncees. Thiab nws tau ntuas lawv txhua hnub, rau siab tag nrho; thiab lawv tau mloog nws txoj lus, thiab lawv tau kub siab lug coj Vajtswv tej lus txib.\n\n", "alma 22": "[center][font_size=26]Tshooj 22[/font_size][/center]\n\n[i]Aloos qhia Lamaunais txiv txog txoj kev tsim lub ntiaj teb, Adas txoj kev poob, thiab txoj kev txhiv dim ntawm Khetos—Vaj ntxwv thiab tag nrho nws tsev neeg raug hloov siab tshiab—Thaj av tau raug faib li cas nyob nruab nrab ntawm cov Neeg Nifais thiab cov Neeg Lamas. Kwv yees li 90–77 xyoo ua ntej yug Yexus.[/i]\n\n1 Nim no, thaum uas Amoos tseem tab tom qhia Lamaunais cov neeg tsis tu ncua li no, peb yuav tig rov qab mus rau Aloos thiab nws cov kwv tij zaj; vim tom qab uas nws tau ncaim ntawm thaj av Midaunais nws tau raug tus Ntsuj Plig coj mus rau thaj av Nifais, twb mus rau vaj ntxwv tus uas kav tag nrho tej thaj av lub tsev tsuas tshuav thaj av Ixama-ees xwb; thiab nws tau yog Lamaunais txiv.\n\n2 Thiab tau muaj tias Aloos tau mus rau nws rau hauv vaj ntxwv lub tsev, nrog nws cov kwv tij, thiab tau khoov ntawm vaj ntxwv xub ntiag, thiab tau hais rau nws tias: Saib seb, Au vaj ntxwv, peb yog Amoos cov kwv tij, cov uas koj tau tso tawm hauv qhov taub los.\n\n3 Thiab nim no, Au vaj ntxwv, yog koj yuav tseg peb txoj sia, peb yuav ua koj tej tub qhe. Thiab vaj ntxwv tau hais rau lawv tias: Cia li sawv, vim kuv yuav pub nej txoj sia rau nej, thiab kuv yuav tsis cia nej ua kuv tej tub qhe; tiam sis kuv yuav kom nej qhia kuv; vim kuv tau muaj tej yam teeb meem nyob hauv siab vim yog txoj kev siab dawb thiab tej lus tseem ceeb heev ntawm nej tus tij laugAmoos; thiab kuv xav paub qhov uas yog vim li cas nws tsis tau tawm ntawm Midaunais nrog nej tuaj.\n\n4 Thiab Aloos tau hais rau vaj ntxwv tias: Saib seb, tus Tswv tus Ntsuj Plig tau hu nws mus lwm txoj kev lawm; nws tau mus rau tom thaj av Ixama-ees, mus qhia Lamaunais cov neeg lawm.\n\n5 Nim no vaj ntxwv tau hais rau lawv tias: Qhov no uas nej tau hais txog tus Tswv tus Ntsuj Plig yog dab tsi? Saib seb, qhov no yog yam uas ua rau kuv nyuaj siab.\n\n6 Thiab ntxiv, qhov no uas Amoos tau hais tias—Yog koj yuav hloov siab lees txim koj yuav dim, thiab yog koj yuav tsis hloov siab lees txim, koj yuav raug ntiab tawm nyob rau hauv hnub kawg no yog dab tsi?\n\n7 Thiab Aloos tau teb nws thiab tau hais rau nws tias: Koj puas ntseeg tias muaj ib tug Vajtswv? Thiab vaj ntxwv tau hais tias: Kuv paub tias cov neeg Amalej hais tias muaj ib tug Vajtswv, thiab kuv tau pub rau lawv kom lawv ua tej chaw dawb huv, xwv kom lawv yuav sau lawv tus kheej tuaj ua ke teev tiam nws. Thiab yog nim no koj hais tias muaj ib tug Vajtswv, saib seb kuv yeej yuav ntseeg.\n\n8 Thiab nim no thaum Aloos tau hnov li no, nws lub siab tau pib zoo siab, thiab nws tau hais tias: Saib seb, tseeb npaum li koj muaj sia nyob, Au vaj ntxwv es, yeej muaj ib tug Vajtswv.\n\n9 Thiab vaj ntxwv tau hais tias: Vajtswv puas yog tus Ntsuj Plig uas Muaj Hwj Chim uas tau coj peb tej yawg koob tawm ntawm thaj av Yeluxalees?\n\n10 Thiab Aloos tau hais rau nws tias: Yog, nws yog tus Ntsuj Plig uas Muaj Hwj Chim ntawd, thiab nws tau tsim tag nrho txhua yam nyob saum ntuj ceeb tsheej thiab hauv ntiaj teb no. Koj puas ntseeg qhov no?\n\n11 Thiab nws tau hais tias: Muaj tseeb tiag, kuv ntseeg tias tus Ntsuj Plig uas Muaj Hwj Chim tau tsim tag nrho ib puas yam tsav, thiab kuv xav kom nej qhia kuv txog tag nrho ib puas yam tsav no, thiab kuv yuav ntseeg nej tej lus.\n\n12 Thiab tau muaj tias thaum Aloos tau pom tias vaj ntxwv yuav ntseeg nws tej lus, nws tau pib txij li thaum kev tsim Adas los, nyeem tej vajlugkub rau vaj ntxwv—saib Vajtswv tau tsim neeg raws li nws tus yam ntxwv li cas, thiab tias Vajtswv tau muab tej lus txib rau nws, thiab tias vim yog txoj kev txhaum, neeg thiaj li tau poob.\n\n13 Thiab Aloos tau piav meej tej vajlugkub rau nws txij li thaum txoj kev tsim Adas los, qhia txoj kev uas neeg poob rau ntawm nws xub ntiag, thiab lawv tej kev ntiaj teb thiab txoj kev txhiv dim, uas tau npaj txij li thaum txoj kev tsim lub ntiaj teb, dhau los ntawm Khetos, rau txhua tus uas yuav ntseeg hauv nws lub npe.\n\n14 Thiab vim neeg tau poob nws thiaj tsis tsim nyog tau ib yam dab tsi nws tus kheej; tiam sis Khetos txoj kev tuag thiab tej kev txom nyem theej rau lawv tej kev txhaum, dhau los ntawm txoj kev ntseeg thiab txoj kev hloov siab lees txim, thiab lwm yam; thiab tias nws tu txoj kev tuag tej hlua, xwv kom lub qhov ntxa yuav tsis muaj yeej, thiab kom tej toj taug ntawm txoj kev tuag yuav raug nqos nyob hauv tej kev cia siab ntawm lub yeeb koob; thiab Aloos tau piav meej tag nrho tej yam no rau vaj ntxwv.\n\n15 Thiab tau muaj tias tom qab uas Aloos tau piav meej tej yam no rau nws tas lawm, vaj ntxwv tau hais tias: Kuv yuav ua dab tsi es kuv thiaj yuav muaj txoj sia nyob mus ib txhis uas koj tau hais no? Muaj tseeb tiag, kuv yuav ua dab tsi es kuv thiaj li yuav raug yug los ntawm Vajtswv, muab tus ntsuj plig phem no rho tawm ntawm kuv lub cev mus, thiab txais yuav nws tus Ntsuj Plig, xwv kom kuv yuav muaj kev xyiv fab puv npo, xwv kom kuv yuav tsis raug ntiab tawm nyob rau hauv hnub kawg? Nws tau hais tias, saib seb, kuv yuav muab ib puas yam tsav uas kuv muaj tso pov tseg, muaj tseeb tiag, kuv yuav tso kuv txoj kev kav teb chaws, xwv kom kuv yuav tau txais txoj kev xyiv fab heev no.\n\n16 Tiam sis Aloos tau hais rau nws tias: Yog koj xav tau yam no, yog koj yuav pe Vajtswv, muaj tseeb tiag, yog koj yuav hloov siab lees txim tag nrho koj tej kev txhaum, thiab yuav pe Vajtswv, thiab hu nws lub npe nyob ntawm txoj kev ntseeg, ntseeg tias koj yuav tau txais, ces koj yeej yuav tau txais txoj kev cia siab uas koj xav tau.\n\n17 Thiab tau muaj tias thaum Aloos tau hais tej lus no tas lawm, vaj ntxwv tau txhos caug ntua pe tus Tswv; muaj tseeb tiag, nws twb tau pw pua lua rau hauv av, thiab thov heev kawg nkaus, hais tias:\n\n18 Au Vajtswv es, Aloos tau qhia rau kuv tias muaj ib tug Vajtswv; thiab yog muaj ib tug Vajtswv, thiab yog koj yog Vajtswv, thov koj ua koj tus kheej rau kuv paub, thiab kuv yuav tso tag nrho kuv tej kev txhaum tseg kom paub koj, thiab xwv kom kuv yuav raug tsa sawv hauv qhov tuag rov los, thiab raug dim nyob rau hauv hnub kawg. Thiab nim no thaum vaj ntxwv tau hais tej lus no tas lawm, nws tau vau hlo zoo li nws tuag lawm.\n\n19 Thiab tau muaj tias nws tej tub qhe tau khiav mus thiab tau qhia niam vaj ntxwv tag nrho ib puas yam tsav uas tau tshwm sim rau vaj ntxwv. Thiab nws tau tuaj rau ntawm vaj ntxwv; thiab thaum nws tau pom nws pw zoo li uas nws twb tuag lawm, thiab kuj tau pom Aloos thiab nws cov kwv tij sawv ntsug zoo li lawv tau ua rau nws vau, nws tau npau taws rau lawv, thiab tau txib kom nws tej tub qhe, los sis vaj ntxwv cov tub qhe, yuav tsum txhom lawv thiab muab lawv tua.\n\n20 Nim no tej tub qhe tau pom qhov uas ua rau vaj ntxwv vau, yog li ntawd lawv tsis kam tso lawv tej tes rau saum Aloos thiab nws cov kwv tij; thiab lawv tau thov niam vaj ntxwv hais tias: Vim li cas koj ho txib kom peb tua cov neeg no, thaum pom tias lawv ib tug yeej muaj zog dua li peb sawv daws? Yog li ntawd peb yeej yuav vau rau lawv xwb.\n\n21 Nim no thaum niam vaj ntxwv tau pom cov tub qhe txoj kev ntshai nws kuj tau pib ntshai heev kawg nkaus li, ntshai tias tsam muaj xyw phem los rau nws. Thiab nws tau txib nws cov tub qhe tias kom lawv mus thiab hu cov neeg, xwv kom lawv yuav tua Aloos thiab nws cov kwv tij.\n\n22 Nim no thaum Aloos tau pom niam vaj ntxwv txoj kev txiav txim siab, nws, kuj paub txog txoj kev tawv ntawm cov neeg tej siab, ntshai tias tsam ib co neeg coob coob yuav sib sau lawv tus kheej tuaj ua ke, thiab yuav muaj ib qho kev sib cav sib ceg loj thiab ib qho kev sib thab nyob hauv lawv; yog li ntawd nws tau cev nws txhais tes mus thiab tau tsa vaj ntxwv sawv hauv av los, thiab tau hais rau nws tias: Sawv ntsug. Thiab nws tau sawv ntseg ntsees, tau txais nws lub zog.\n\n23 Nim no qhov no tau ua nyob ntawm niam vaj ntxwv xub ntiag thiab ntau tus tub qhe. Thiab thaum lawv tau pom qhov no lawv tau xav tsis thoob li, thiab tau pib ntshai. Thiab vaj ntxwv tau sawv txav zog los, thiab tau pib qhuab qhia rau lawv. Thiab nws tau qhuab qhia rau lawv, kawg tias nws tsev neeg tau raug hloov siab tshiab los rau tus Tswv.\n\n24 Nim no tau muaj ib pab neeg coob coob tau sib sau tuaj ua ke vim yog txoj kev txib ntawm niam vaj ntxwv, thiab tau pib muaj tej kev yws yws hnyav heev nyob hauv lawv vim yog Aloos thiab nws cov kwv tij.\n\n25 Tiam sis vaj ntxwv tau sawv txav zog los rau hauv lawv thiab tau qhuab qhia rau lawv. Thiab lawv tau raug daws kev npau taws rau Aloos thiab cov uas nrog nws.\n\n26 Thiab tau muaj tias thaum vaj ntxwv tau pom tias cov neeg tau daws kev npau taws, nws tau kom Aloos thiab nws cov kwv tij yuav tsum los sawv hauv nruab nrab ntawm cov neeg coob coob, thiab xwv kom lawv yuav qhuab qhia txoj lus rau lawv.\n\n27 Thiab tau muaj tias vaj ntxwv tau xa ib tsab xov thoob plaws rau tag nrho thaj av, nyob tag nrho hauv nws cov neeg uas nyob tag nrho hauv nws thaj av, tag nrho cov uas nyob tej thaj tsam ib ncig, uas tau nyob tom ciam dej hiav txwv, nyob sab hnub tuaj tsam ib ncig, uas tau nyob tom ciam dej hiav txwv, nyob sab hnub tuaj thiab nyob sab hnub poob, thiab tej uas tau raug faib tawm ntawm thaj av Xalahelas los ntawm ib thaj hav zoov nqaim, uas txij li dej hiav txwv sab hnub tuaj mus rau dej hiav txwv sab hnub poob, thiab ib puag ncig nyob rau tej ciam teb ntawm ntug dej hiav txwv, thiab tej ciam teb ntawm tej hav zoov uas nyob sab pem toj los ntawm thaj av Xalahelas, dhau los ntawm tej ciam teb ntawm Meethais, los ntawm hauv dej Xidoos, uas ntws pem sab hnub tuaj mus rau sab hnub poob—thiab li no tau yog qhov uas cov Neeg Lamas thiab cov Neeg Nifais tau sib faib.\n\n28 Nim no, cov Neeg Lamas uas tub nkeeg tshaj tau nyob rau hauv hav zoov, thiab tau nyob hauv tej tsev pheeb suab ntaub; thiab lawv tau faib nyob thoob plaws hauv tej hav zoov rau sab hnub poob, nyob hauv thaj av Nifais; muaj tseeb tiag, thiab kuj nyob rau sab hnub poob ntawm thaj av Xalahelas, nyob hauv tej ciam teb ntawm ntug dej hiav txwv, thiab rau sab hnub poob hauv thaj av Nifais, hauv qhov chaw ntawm lawv tej yawg koob thawj cov qub txeeg qub teg, thiab li no ua ciam teb raws ntawm ntug dej hiav txwv.\n\n29 Thiab kuj tau muaj ntau tus Neeg Lamas nyob rau sab hnub tuaj npuab ntug dej hiav txwv, qhov uas cov Neeg Nifais tau caum lawv. Thiab li no cov Neeg Nifais yuav luag raug cov Neeg Lamas vij; txawm li ntawd los cov Neeg Nifais tau nyob tag nrho sab pem toj ntawm thaj av uas ua ciam teb rau tej hav zoov, nyob pem hauv dej Xidoos, txij li sab hnub tuaj mus rau sab hnub poob, ib ncig ntawm tej ntug hav zoov sab hnub poob, ib ncig ntawm tej ntug hav zoov; nyob rau sab pem toj, mus txog thaum lawv tau los txog thaj av uas lawv tau hu ua Huaj Vam.\n\n30 Thiab nws tau ua ciam teb rau saum thaj av uas lawv tau hu ua Quav Poj, nws tau nyob deb heev rau sab pem toj uas tau los mus rau hauv thaj av uas tau muaj neeg thiab tau raug puas tsuaj lawm, ntawm cov uas tej pob txha peb tau hais lawm, uas tau raug nrhiav tau los ntawm cov neeg Xalahelas, nws tau yog qhov chaw uas lawv xub tuaj txog.\n\n31 Thiab lawv tau tuaj ped mus rau hauv tej hav zoov phab nram hav. Yog li ntawd thaj av uas nyob sab pem toj tau hu ua Quav Poj, thiab thaj av uas nyob phab nram hav tau hu ua Huaj Vam, nws tau yog tej hav zoov uas muaj tag nrho txhua yam tsiaj qus huv si, ib feem ntawm qhov uas tau los ntawm thaj av sab pem toj rau zaub noj.\n\n32 Thiab nim no, nws tsuas deb li ib hnub xwb thiab ib nrab kev rau ib tug Neeg Nifais, nyob ntawm ciam teb Huaj Vam thiab thaj av Quav Poj, txij sab hnub tuaj mus rau hiav txwv sab hnub poob; thiab li no thaj av Nifais thiab thaj av Xalahelas tau yuav luag raug dej vij, tau muaj ib nyuag ceg kaum av nyob nruab nrab thaj av sab pem toj thiab thaj av sab nram hav.\n\n33 Thiab tau muaj tias cov Neeg Nifais tau nyob thaj av Huaj Vam, twb txij li sab hnub tuaj mus rau hiav txwv sab hnub poob, thiab li no cov Neeg Nifais nyob hauv lawv txoj kev txawj ntse, nrog lawv tej neeg zov nyas thiab lawv tej tub rog, tau thaiv cov Neeg Lamas rau sab nram hav, xwv kom los ntawm qhov ntawd lawv cov no yuav muaj tsis tau dab tsi ntxiv nyob rau sab pem toj, xwv kom lawv yuav tsis tau tuaj nyob thaj av sab pem toj.\n\n34 Yog li ntawd cov Neeg Lamas tsis muaj peev xwm muaj dab tsi ntxiv tsuas yog nyob hauv thaj av Nifais xwb, thiab tej hav zoov ib ncig xwb. Nim no qhov no tau yog txoj kev txawj ntse hauv cov Neeg Nifais—vim tias cov Neeg Lamas tau yog ib co yeeb ncuab rau lawv, lawv yuav tsis cia lawv tej kev txom nyem rau txhua sab, thiab kuj tias kom lawv yuav muaj ib lub teb chaws uas lawv khiav mus rau qhov twg los tau, raws li lawv siab xav.\n\n35 Thiab nim no kuv, tom qab uas tau hais qhov no tas, rov qab dua mus rau zaj ntawm Amoos thiab Aloos, Oonaws thiab Hinais, thiab lawv cov kwv tij.\n\n", "alma 23": "[center][font_size=26]Tshooj 23[/font_size][/center]\n\n[i]Kev teev ntuj ywj siab raug tshaj tawm—Cov Neeg Lamas nyob hauv xya thaj av thiab nroog raug hloov siab tshiab—Lawv hu lawv tus kheej ua cov neeg Eethais-Nifais-Lihais thiab raug dim ntawm txoj kev foom phem—Cov neeg Amalej thiab cov neeg Amuloos tsis kam lees qhov tseeb. Kwv yees li 90–77 xyoo ua ntej yug Yexus.[/i]\n\n1 Saib seb, nim no tau muaj tias cov Neeg Lamas tus vaj ntxwv tau xa ib tsab xov mus rau tag nrho nws cov neeg, tias lawv yuav tsum tsis txhob tso lawv tej tes rau saum Amoos, los sis Aloos, los sis Oonaws los sis Hinais, los sis ib tug ntawm lawv cov kwv tij uas yuav tawm mus qhuab qhia Vajtswv txoj lus, nyob txhua qhov chaw uas lawv yuav mus, nyob txhua qhov ntawm lawv thaj av.\n\n2 Muaj tseeb tiag, nws tau xa ib co lus nruj mus rau hauv lawv, xwv kom lawv yuav tsum tsis txhob tso lawv tej tes rau saum lawv los khi lawv cov no, los sis muab lawv pov rau hauv qhov taub, los sis muab lawv ntaus, los sis ntiab lawv tawm ntawm lawv tej tsev sab laj, los sis muab lawv nplawm; thiab lawv yuav tsum tsis txhob txawb pob zeb rau lawv, tiam sis lawv yuav tsum muaj kev ywj siab mus rau hauv lawv tej tsev, thiab hauv lawv tej tuam tsev, thiab lawv tej chaw dawb huv.\n\n3 Thiab li no kom lawv yuav tawm mus thiab qhuab qhia txoj lus raws li lawv siab nyiam, vim vaj ntxwv tau raug hloov los mus rau hauv tus Tswv lawm, thiab tag nrho nws tsev neeg; yog li ntawd nws tau xa nws tsab xov thoob plaws thaj av rau nws cov neeg, xwv kom Vajtswv txoj lus yuav tsis muaj cuam tshuam, tiam sis kom nws yuav tawm mus thoob plaws rau tag nrho thaj av, xwv kom nws cov neeg yuav raug yaum txog txoj kev phem ntawm lawv tej yawg koob tej kev li kev cai, thiab xwv kom lawv yuav raug yaum los paub tias lawv sawv daws puav leej yog kwv tij, thiab kom lawv yuav tsum tsis txhob tua neeg, los sis tsis txhob ua lim hiam, los sis tsis txhob ua tub sab, los sis tsis txhob deev luag poj luag txiv, los sis tsis txhob ua txhaum ib yam kev phem dab tsi li.\n\n4 Thiab nim no tau muaj tias thaum vaj ntxwv tau xa tsab xov no tawm, Aloos thiab nws cov kwv tij tau tawm mus rau ib lub nroog dhau ib lub nroog, thiab dhau ib lub tsev teev tiam mus rau ib lub, txhim tsa tej koom txoos, thiab tsa tej pov thawj thiab tej xib hwb thoob plaws thaj av hauv cov Neeg Lamas, qhuab qhia thiab qhia Vajtswv txoj lus nyob hauv lawv; thiab li no lawv tau pib muaj kev vam meej heev.\n\n5 Thiab txhiab txhiab leej tau raug coj los paub txog tus Tswv, muaj tseeb tiag, txhiab txhiab leej tau raug coj los ntseeg hauv cov Neeg Nifais tej kev li kev cai; thiab lawv tau raug qhia cov ceev xwm txheej thiab tej kev qhia tej uas yuav muaj los yav tom ntej uas tau raug cev nqis los rau lub sij hawm no.\n\n6 Thiab tseeb npaum li tus Tswv muaj txoj sia nyob, yeej muaj tseeb tias coob npaum li cov uas tau los ntseeg, los sis coob npaum li cov uas tau raug coj los paub txog qhov tseeb, dhau los ntawm txoj kev qhuab qhia ntawm Amoos thiab nws cov kwv tij, raws li tus ntsuj plig ntawm kev tshwm sim thiab ntawm txoj kev qhia tej uas yuav muaj los yav tom ntej, thiab Vajtswv lub hwj chim uas ua tej txuj ci tseem ceeb nyob hauv lawv—muaj tseeb tiag, kuv hais rau nej, ib yam li tus Tswv tseem muaj sia nyob, yeej muaj cov Neeg Lamas coob npaum li cov uas tau los ntseeg nyob hauv lawv tej lus qhuab qhia, thiab tau hloov los rau hauv tus Tswv, yeej tsis tau ncaim mus li lawm.\n\n7 Vim lawv tau rais los mus ua ib co neeg ncaj ncees; lawv tau tso lawv tej cuab yeej uas siv ntxeev siab tseg, xwv kom lawv thiaj tsis tau tawm tsam Vajtswv ntxiv lawm, thiab tsis tawm tsam lawv cov kwv tij ib tug twg li.\n\n8 Nim no, cov no yog lawv cov uas tau hloov siab tshiab los rau tus Tswv:\n\n9 Cov neeg ntawm cov Neeg Lamas uas tau nyob hauv thaj av Ixama-ees;\n\n10 Thiab kuj yog cov neeg ntawm cov Neeg Lamas uas tau nyob hauv thaj av Midaunais;\n\n11 Thiab kuj yog cov neeg ntawm cov Neeg Lamas uas tau nyob hauv lub nroog Nifais;\n\n12 Thiab kuj yog cov neeg ntawm cov Neeg Lamas uas tau nyob hauv thaj av Sailos, thiab cov uas tau nyob hauv thaj av Seloos, thiab nyob hauv lub nroog Lemu-ees, thiab hauv lub nroog Sinailos.\n\n13 Thiab cov no yog tej npe ntawm tej nroog ntawm cov Neeg Lamas uas tau hloov siab tshiab los mus rau tus Tswv; thiab cov no yog lawv cov uas tau tso lawv tej cuab yeej uas siv ntxeev siab tseg, muaj tseeb tiag, tag nrho lawv tej cuab yeej ua rog; thiab lawv tau yog cov Neeg Lamas tag nrho.\n\n14 Thiab cov neeg Amalej tsis tau raug hloov siab tshiab, tsuas yog ib tug xwb; thiab kuj tsis tau muaj ib tug neeg Amuloos li; tiam sis lawv tau ua lawv tej siab tawv, thiab kuj tau ua rau cov Neeg Lamas tej siab tawv nyob rau hauv tej qhov ntawm thaj av uas lawv tau nyob, muaj tseeb tiag, thiab tag nrho lawv tej zos thiab lawv tej nroog.\n\n15 Yog li ntawd, peb tau hais tag nrho tej npe ntawm tej nroog ntawm cov Neeg Lamas uas lawv tau hloov siab lees txim thiab los paub txog qhov tseeb, thiab tau hloov siab tshiab.\n\n16 Thiab nim no tau muaj tias vaj ntxwv thiab cov uas tau hloov siab tshiab tau xav tias kom lawv muaj ib lub npe, xwv kom los ntawm qhov ntawd lawv yuav zoo txawv lawv cov kwv tij; yog li ntawd vaj ntxwv tau sab laj nrog Aloos thiab ntau tus ntawm lawv cov pov thawj, txog lub npe uas lawv yuav ris, xwv kom lawv yuav txawv.\n\n17 Thiab tau muaj tias lawv hu lawv lub npe ua Eethais-Nifais-Lihais; thiab lawv raug hu los ntawm lub npe no thiab tsis hu ua cov Neeg Lamas ntxiv lawm.\n\n18 Thiab lawv tau pib ua ib cov neeg nquag heev; muaj tseeb tiag, thiab lawv tau ua phooj ywg zoo nrog cov Neeg Nifais; yog li ntawd, lawv tau qhib ib qho kev phooj ywg nrog lawv, thiab Vajtswv txoj kev foom tsis zoo tau tsis raws lawv qab ntxiv lawm.\n\n", "alma 24": "[center][font_size=26]Tshooj 24[/font_size][/center]\n\n[i]Cov Neeg Lamas tuaj tawm tsam Vajtswv cov neeg—Cov neeg Eethais-Nifais-Lihais zoo siab nyob hauv Khetos thiab raug los xyuas los ntawm tej tim tswv. Lawv xaiv cia txom nyem tuag es tsis tiv thaiv lawv tus kheej—Cov Neeg Lamas raug hloov siab tshiab coob ntxiv. Kwv yees li 90–77 xyoo ua ntej yug Yexus.[/i]\n\n1 Thiab tau muaj tias cov neeg Amalej thiab cov neeg Amuloos thiab cov Neeg Lamas cov uas tau nyob hauv thaj av Amuloos, thiab cov uas nyob hauv thaj av Helas, thiab cov uas tau nyob hauv thaj av Yeluxalees, thiab ntxiv tag nrho, sawv daws cov uas nyob txhua thaj av ib puag ncig, cov uas tsis tau hloov siab tshiab thiab lawv cov uas tsis tau ris lub npe Eethais-Nifais-Lihais, tau raug txhib los ntawm cov neeg Amalej thiab los ntawm cov neeg Amuloos kom npau taws nkaug lawv cov kwv tij.\n\n2 Thiab lawv tej kev ntxub tau rais los mus iab heev rau lawv, kawg tias lawv tau pib ntxeev siab rau lawv tus vaj ntxwv, kawg tias lawv tsis xav kom nws ua lawv tus vaj ntxwv lawm; yog li ntawd, lawv tau nqa cuab yeej ua rog tawm tsam cov neeg ntawm cov neeg Eethais-Nifais-Lihais.\n\n3 Nim no vaj ntxwv tau muab lub nceeg vaj rau nws tus tub, thiab nws tau hu nws lub npe ua Eethais-Nifais-Lihais.\n\n4 Thiab vaj ntxwv tau tuag nyob rau tib xyoos ntawd uas cov Neeg Lamas tau pib npaj ua rog tawm tsam Vajtswv cov neeg.\n\n5 Nim no thaum Amoos thiab nws cov kwv tij thiab tag nrho cov uas tau tuaj nrog nws tau pom tej kev npaj ntawm cov Neeg Lamas los rhuav lawv cov kwv tij, lawv tau tuaj rau thaj av Midias, thiab Amoos tau ntsib tag nrho nws cov kwv tij nyob tid; thiab tom qab tid lawv tau los mus rau thaj av Ixama-ees xwv kom lawv yuav muaj ib qho kev sab laj nrog Lamaunais thiab nrog nws tus kwv Eethais-Nifais-Lihais, saib lawv yuav ua dab tsi tiv thaiv lawv tawm tsam cov Neeg Lamas.\n\n6 Nim no tsis tau muaj ib tug uas nyob hauv tag nrho cov neeg sawv daws cov uas tau hloov siab tshiab rau tus Tswv lawm es yuav kam nqa cuab yeej tawm tsam lawv cov kwv tij; tsis kam ua li ntawd, lawv twb tsis kam npaj ua rog; muaj tseeb tiag, thiab lawv tus vaj ntxwv kuj tau txib lawv kom lawv tsis txhob ua.\n\n7 Nim no, cov no yog cov lus uas nws tau hais rau cov neeg txog qhov teeb meem ntawd: Kuv ua kuv tus Vajtswv tsaug, kuv cov neeg uas kuv hlub, tias peb tus Vajtswv uas muaj hwj chim tau muaj lub siab zoo tau xa peb cov kwv tij no, cov Neeg Nifais, tuaj rau peb tuaj qhuab qhia rau peb, thiab yaum peb los paub txog tej kev li kev cai ntawm peb tej yawg koob phem.\n\n8 Thiab saib seb, kuv ua peb tus Vajtswv uas muaj hwj chim tsaug tias nws tau muab ib feem ntawm nws tus ntsuj plig rau peb los nplij peb lub siab, xwv kom peb tau qhib ib txoj kev phooj ywg nrog cov kwv tij, cov Neeg Nifais no.\n\n9 Thiab saib seb, kuv kuj ua kuv tus Vajtswv tsaug, tias los ntawm txoj kev qhib txoj kev phooj ywg no peb tau pom txog peb tej kev txhaum, thiab txog ntau yam kev tua neeg uas peb tau ua lawm.\n\n10 Thiab kuv kuj ua kuv tus Vajtswv tsaug, muaj tseeb tiag, kuv tus Vajtswv uas muaj hwj chim, tias nws tau pub rau peb xwv kom peb yuav hloov siab lees txim txog tej yam no, thiab nws kuj tau zam txim rau peb txog peb tej kev txhaum ntau ntawd thiab tej kev tua neeg uas peb tau ua txhaum, thiab tau tshem tej kev txhaum ntawm peb tej siab tawm mus, dhau los ntawm nws tus Tub tej kev hlub tshua.\n\n11 Thiab nim no saib seb, kuv cov kwv tij es, vim tias nws tsuas tau yog tag nrho tej uas peb muaj peev xwm ua tau xwb, (zoo ib yam li peb tau yog cov uas yuam kev tshaj plaws tej tib neeg sawv daws) los lees tag nrho peb tej kev txhaum thiab tej kev tua neeg ntau uas peb tau ua lawm, thiab kom Vajtswv pab muab lawv tshem tawm ntawm peb tej siab mus, vim nws tau yog tag nrho tej uas peb ua tau los hloov siab lees txim txaus nkaus rau Vajtswv xwv kom nws yuav tshem peb tej kev tsuas mus—\n\n12 Nim no, kuv cov kwv tij zoo tshaj plaws uas kuv hlub, vim Vajtswv tau tshem peb tej kev tsuas mus lawm, thiab peb tej ntaj tau rais los mus ci heev, ces peb cia li tsis txhob ua kom peb tej ntaj tsuas nrog peb tej kwv tij tej ntshav ntxiv lawm.\n\n13 Saib seb, kuv hais rau nej tias, Tsis yog, cia peb ceev peb tej ntaj xwv kom lawv tsis txhob tsuas nrog peb cov kwv tij tej ntshav; vim tej zaum, yog peb yuav ua kom peb tej ntaj rov tsuas dua lawv yuav tsis muaj peev xwm raug ntxuav kom ci dua ntxiv lawm dhau los ntawm peb tus Vajtswv uas muaj hwj chim Leej Tub cov ntshav, uas yuav raug nrog rau txoj kev theej txhoj ntawm peb tej kev txhaum.\n\n14 Thiab Vajtswv tus uas muaj hwj chim tau muaj txoj kev hlub tshua rau peb, thiab tau ua tej yam no rau peb paub xwv kom peb yuav tsis piam sij; muaj tseeb tiag, thiab nws tau ua tej yam no rau peb paub ua ntej, vim nws hlub peb tej ntsuj plig ib yam li nws hlub peb tej me nyuam; yog li ntawd, nyob hauv nws txoj kev hlub tshua nws tau tso nws tej tim tswv los xyuas peb, xwv kom txoj kev cawm seeg yuav raug ua rau peb paub ib yam li rau tej tiam neeg yav tom ntej.\n\n15 Au, peb tus Vajtswv mas siab zoo npaum li cas! Thiab nim no saib seb, vim yog nws tau ntau npaum li peb yuav ua tau kom tshem tau peb tej kev tsuas ntawm peb mus, thiab peb tej ntaj tau raug ua kom ci, peb cia li muab lawv zais cia xwv kom lawv yuav raug ceev ci cia, ib yam li ib lo lus tim khawv rau peb tus Vajtswv nyob rau hauv hnub kawg, los sis nyob rau hnub uas peb yuav raug coj los sawv ntawm nws xub ntiag txiav txim, xwv kom peb yuav tsis tau ua peb tej ntaj tsuas nyob hauv tej ntshav ntawm peb cov kwv tij txij li nws tau muab nws txoj lus rau peb thiab tau ua rau peb dawb huv los ntawm qhov ntawd.\n\n16 Thiab nim no, kuv cov kwv tij, yog peb cov kwv tij nrhiav ua kom peb puas tsuaj, saib seb, peb yuav muab peb tej ntaj zais cia, muaj tseeb tiag, peb twb yuav muab lawv faus tob cia rau hauv av, xwv kom lawv yuav raug ceev ci cia, ib yam li ib lo lus tim khawv tias peb yeej ib txwm tsis tau siv lawv, nyob rau hauv hnub kawg; thiab yog tias peb cov kwv tij ua kom peb puas tsuaj, saib seb, peb yuav tau mus cuag peb tus Vajtswv thiab yuav raug cawm dim.\n\n17 Thiab nim no tau muaj tias thaum vaj ntxwv tau xaus tej lus hais no, thiab tag nrho cov neeg sawv daws tau sib sau tuaj ua ke, lawv tau nqa lawv tej ntaj, thiab tag nrho tej cuab yeej ua rog uas tau raug siv rau txoj kev txo tib neeg tej ntshav, thiab lawv tau muab lawv faus cia tob rau hauv av.\n\n18 Thiab lawv tau ua li no, nws tau nyob hauv lawv lub qhov muag ib lo lus tim khawv rau Vajtswv, thiab kuj rau tib neeg, tias lawv yuav tsis siv cuab yeej ua rog tawm tsam rau txoj kev txo tib neeg tej ntshav ntxiv lawm; thiab lawv tau ua li no, ua pov thawj thiab khi lus nrog Vajtswv, tias yog yuav txo lawv cov kwv tij tej ntshav ces lawv yeem tso lawv txoj sia pov tseg; thiab yog tias yuav txeeb muab ib yam dab tsi ntawm ib tug kwv tij mus ces lawv yeem zoo siab muab rau nws xwb; thiab yog tias yuav siv lawv tej sij hawm rau txoj kev tub nkeeg ces lawv yeem ua hauj lwm kub siab lug nrog lawv tej tes xwb.\n\n19 Thiab li no peb pom tias, thaum cov Neeg Lamas no tau raug coj los ntseeg thiab paub qhov tseeb, lawv nyob ruaj nrees, thiab yeem tiv mus txog qhov tuag tsis kam ua txhaum; thiab li no peb pom tias lawv tau faus lawv tej cuab yeej ntawm txoj kev thaj yeeb, los sis lawv tau faus tej cuab yeej ua rog, rau txoj kev thaj yeeb.\n\n20 Thiab tau muaj tias lawv cov kwv tij, cov Neeg Lamas, tau npaj ua rog, thiab tau tuaj rau pem thaj av Nifais rau txoj kev ua kom vaj ntxwv puas tsuaj, thiab muab lwm tus los theej nws qhov chaw, thiab kuj ua kom cov neeg Eethais-Nifais-Lihais puas tsuaj tawm ntawm thaj av mus.\n\n21 Nim no thaum cov neeg tau pom tias lawv tau tab tom tuaj tawm tsam lawv lawv tau tawm mus ntsib lawv, thiab tau pw pua lua rau hauv av rau ntawm lawv xub ntiag, thiab tau pib hu tus Tswv lub npe; thiab li no lawv tau nyob zoo li no thaum uas cov Neeg Lamas tau pib tawm tsam lawv, thiab tau pib xuas ntaj tua lawv.\n\n22 Thiab tsis tau ntsib kev tiv thaiv zoo li no, lawv tau tua lawv ib txhiab thiab tsib leeg; thiab peb paub tias lawv tau koob hmoov, vim lawv tau mus nrog lawv tus Vajtswv nyob lawm.\n\n23 Nim no thaum cov Neeg Lamas tau pom tias lawv cov kwv tij tsis khiav ntawm rab ntaj mus li, thiab lawv kuj tsis tig mus rau sab tes xis los sis sab laug, tiam sis lawv yuav pw ntog thiab piam sij, thiab qhuas Vajtswv txawm yog nyob thaum tab tom raug piam sij los ntawm ntaj—\n\n24 Nim no thaum cov Neeg Lamas tau pom li no lawv tau tsum tsis tua lawv lawm; thiab tau muaj ntau tus cov uas tej siab tau xav thiab mob nyob hauv lawv rau cov uas tau tuag los ntawm ntaj, vim lawv tau hloov siab lees txim ntawm tej yam uas lawv tau ua lawm.\n\n25 Thiab tau muaj tias lawv tau muab lawv tej cuab yeej ua rog txawb pov tseg, thiab lawv tsis kam nqa lawv tej cuab yeej ntxiv li lawm, vim lawv tau raug ua mob siab rau tej kev tua neeg uas lawv tau ua txhaum lawm; lawv tau pw ntog ib yam li lawv cov kwv tij, vam khom rau tej kev hlub tshua ntawm cov uas muab tej ntaj tsa yuav tua lawv.\n\n26 Thiab tau muaj tias Vajtswv cov neeg tau sib koom hnub ntawd coob dua li cov uas tau raug tua lawm; thiab cov uas tau raug tua lawm puav leej yog neeg ncaj ncees, yog li ntawd peb tsis muaj qhov uas tsis paub tseeb tiam sis tias lawv yeej raug cawm lawm tiag.\n\n27 Thiab tsis tau muaj ib tug phem uas raug tua nyob hauv lawv li; tiam sis tau muaj ntau dua li ib txhiab leej tau raug coj los paub txog qhov tseeb; li no peb pom hais tias tus Tswv ua hauj lwm nyob hauv ntau txoj kev mus rau txoj kev cawm dim ntawm nws cov neeg.\n\n28 Nim no cov coob tshaj plaws ntawm cov Neeg Lamas uas tau tua lawv cov kwv tij coob tug mas yog cov neeg Amalej thiab cov neeg Amuloos, yog feem coob tshaj ntawm cov uas tau ua raws li tus txheej txheem ntawm Nihos.\n\n29 Nim no, nyob rau hauv cov uas tau koom nrog tus Tswv cov neeg, tsis muaj ib tug uas yog neeg Amalej los sis neeg Amuloos, los sis cov uas tau ua raws tus txheej txheem ntawm Nihos, tiam sis lawv tsuas tau yog Lamas thiab Lemu-ees tej xeeb leej xeeb ntxwv nkaus xwb.\n\n30 Thiab li no peb muaj peev xwm paub tau, tias tom qab ib cov neeg tau raug ua pom kev ib zaug lawm los ntawm Vajtswv tus Ntsuj Plig, thiab tau muaj kev paub zoo txog tej uas ntsig txog txoj kev ncaj ncees, thiab tom qab ntawd tau poob mus rau hauv txoj kev txog thiab kev txhaum, lawv rais los mus tawv dua li qub, thiab li ntawd lawv lub neej yuav muaj phem dua li yog lawv ib txwm tsis tau paub dua tej yam no li.\n\n", "alma 25": "[center][font_size=26]Tshooj 25[/font_size][/center]\n\n[i]Neeg Lamas tej kev chim ri—Tej noob ntawm Nau-as cov pov thawj piam sij ib yam li Anpinadais tau qhia tseg lawm—Cov Neeg Lamas ntau leej raug hloov siab tshiab thiab koom cov neeg ntawm cov neeg Eethais-Nifais-Lihais—Lawv ntseeg Khetos thiab coj Mauxes txoj kev cai. Kwv yees li 90–77 xyoo ua ntej yug Yexus.[/i]\n\n1 Thiab saib seb, nim no tau muaj tias cov Neeg Lamas ntawd tau npau taws heev ntxiv vim lawv tau tua lawv cov kwv tij; yog li ntawd lawv tau cog lus pauj txiaj ntsig rau cov Neeg Nifais; thiab lawv tau tsum tsis tua cov neeg ntawm cov neeg Eethais-Nifais-Lihais nyob lub sij hawm ntawd ntxiv li lawm.\n\n2 Tiam sis lawv tau coj lawv tej tub rog thiab tau mus rau tom tej ciam teb ntawm thaj av Xalahelas, thiab tau tawm tsam cov neeg uas tau nyob hauv thaj av Amaunaihas, thiab tau ua kom lawv puas tsuaj.\n\n3 Thiab tom qab ntawd, lawv tau muaj ntau npluav rog nrog cov Neeg Nifais, qhov uas lawv tau raug raws khiav thiab raug tua.\n\n4 Thiab nyob hauv cov Neeg Lamas cov tau raug tua yuav luag tag cov noob ntawm Amuloos thiab nws cov kwv tij, uas tau yog Nau-as cov pov thawj, thiab lawv tau raug tua los ntawm cov Neeg Nifais tes;\n\n5 Thiab cov seem tshuav, tau khiav mus rau hauv hav zoov sab hnub tuaj, thiab tau siv hwj chim thiab cai rau cov Neeg Lamas, tau ua kom ntau tus ntawm cov Neeg Lamas yuav tsum piam sij los ntawm hluav taws vim yog lawv txoj kev ntseeg—\n\n6 Vim ntau tus ntawm lawv, tom qab uas tau nyiaj kev ploj ntau thiab kev txom nyem ntau heev, tau pib raug txhib rov nco txog tej lus uas Aloos thiab nws cov kwv tij tau qhuab qhia rau lawv nyob hauv lawv thaj av; yog li ntawd lawv tau pib tsis ntseeg tej kev li kev cai ntawm lawv tej yawg koob, thiab ntseeg hauv tus Tswv, thiab tias nws tau muab hwj chim loj rau cov Neeg Nifais; thiab li no lawv tau muaj ntau leej tau hloov siab tshiab nyob hauv hav zoov.\n\n7 Thiab tau muaj tias cov thawj coj uas tau yog cov seem ntawm Amuloos cov me nyuam tau kom lawv yuav tsum raug tua kom tuag, muaj tseeb tiag, tag nrho cov uas tau ntseeg hauv tej yam no.\n\n8 Nim no txoj kev tua cov neeg ntseeg no tau ua kom lawv cov kwv tij ntau tus yuav tsum raug txhib kom npau taws; thiab tau pib muaj kev sib ceg nyob hauv hav zoov; thiab cov Neeg Lamas tau pib plob tua Amuloos thiab nws cov kwv tij cov noob thiab tau pib tua lawv; thiab lawv tau khiav mus rau hauv hav zoov uas nyob rau sab hnub tuaj.\n\n9 Thiab saib seb lawv raug plob tua nyob rau lub sij hawm no los ntawm cov Neeg Lamas. Li no Anpinadais tej lus tau raug muaj los tiag, tej uas nws tau hais txog tej noob ntawm cov pov thawj uas tau ua kom nws raug txoj kev tuag los ntawm hluav taws.\n\n10 Vim nws tau hais rau lawv tias: Yam dab tsi uas nej yuav ua rau kuv yuav yog ib lub cim txog tej yam uas yuav los.\n\n11 Thiab nim no Anpinadais tau yog thawj tug uas raug txoj kev tuag los ntawm hluav taws vim yog nws txoj kev ntseeg Vajtswv; nim no qhov no yog qhov uas nws tau hais, tias ntau tus yuav raug txoj kev tuag los ntawm hluav taws, ib yam li uas nws tau raug lawm.\n\n12 Thiab nws tau hais rau Nau-as cov pov thawj tias lawv tej noob yuav ua kom ntau leej raug coj mus tua, ib yam li nws tau raug lawm, thiab tias lawv yuav raug khiav ri niab rau txhia qhov chaw thiab raug tua, twb ib yam li ib tug yaj uas tsis muaj tswv es raug raws thiab tua los ntawm tej tsiaj qus; thiab nim no saib seb, tej lus no tau raug muaj tseeb tiag, vim lawv tau raug raws los ntawm cov Neeg Lamas, thiab lawv tau raug plob tua, thiab lawv tau raug tua.\n\n13 Thiab tau muaj tias thaum cov Neeg Lamas tau pom tias lawv kov tsis yeej cov Neeg Nifais lawv tau rov qab mus rau tom lawv thaj av; thiab ntau leej ntawm lawv tau los mus nyob rau hauv thaj av Ixama-ees thiab thaj av Nifais, thiab lawv tau koom rau Vajtswv cov neeg, uas tau yog cov neeg Eethais-Nifais-Lihais.\n\n14 Thiab lawv kuj tau faus lawv tej cuab yeej ua rog, ib yam li lawv cov kwv tij tau ua lawm, thiab lawv tau pib ua ib co neeg ncaj ncees; thiab lawv tau taug tus Tswv tej kev, thiab tau yeem coj nws tej lus txib thiab nws tej kev li kev cai.\n\n15 Muaj tseeb tiag, thiab lawv tau coj Mauxes txoj kev cai; vim nws tau tsim nyog tias lawv yuav tsum coj Mauxes txoj kev cai li qub, vim nws tseem tsis tau muaj puv npo. Tiam sis tsis tas li Mauxes txoj kev cai xwb, lawv tau tos ntsoov rau Khetos txoj kev nqis los, xav hais tias Mauxes txoj kev cai tau yog ib lub cim ntawm nws txoj kev nqis los, thiab ntseeg tias lawv yuav tsum tau coj kev li kev cai sab nraum tawv mus kom txog lub sij hawm uas nws yuav tshwm sim los rau lawv.\n\n16 Nim no lawv tsis tau xav tias txoj kev cawm seeg tau los ntawm Mauxes txoj kev cai los; tiam sis Mauxes txoj kev cai tau pab ua kom lawv tej kev ntseeg muaj zog nyob hauv Khetos; thiab twb yog li no lawv thiaj tseem tau ceev ib txoj kev cia siab los ntawm txoj kev ntseeg, mus rau txoj kev cawm seeg uas nyob mus ib txhis, vam khom ntsoov rau tus ntsuj plig ntawm txoj kev qhia tej uas yuav muaj los yav tom ntej, uas tau hais tej yam uas yuav muaj los.\n\n17 Thiab nim no saib seb, Amoos, thiab Aloos, thiab Oonaws, thiab Hinais, thiab lawv cov kwv tij tau zoo siab heev, vim txoj kev vam meej uas lawv tau muaj nyob hauv cov Neeg Lamas, tau pom tias tus Tswv tau pub rau lawv raws li lawv tej kev thov Vajtswv, thiab tau pom tias nws kuj tau ua raws li nws txoj lus rau lawv nyob hauv txhua txhia yam.\n\n", "alma 26": "[center][font_size=26]Tshooj 26[/font_size][/center]\n\n[i]Amoos zoo siab nyob hauv tus Tswv—Cov uas muaj kev ntseeg raug tus Tswv ua kom muaj dag zog thiab raug muab txoj kev paub—Los ntawm txoj kev ntseeg tib neeg yuav coj tau txhiab txhiab leej neeg los mus rau txoj kev hloov siab lees txim—Vajtswv muaj tag nrho ib puas yam tsav hwj chim thiab to taub tag nrho ib puas yam tsav. Kwv yees li 90–77 xyoo ua ntej yug Yexus.[/i]\n\n1 Thiab nim no, cov no yog Amoos tej lus rau nws cov kwv tij, uas hais li no: Kuv cov kwv tij thiab kuv cov kwv npawg, saib seb kuv hais rau nej tias, peb yeej muaj qhov txaus zoo siab heev; vim peb puas muaj peev xwm xav tau tias Vajtswv yuav pub rau peb tej koob hmoov zoo npaum li no thaum peb pib pem thaj av Xalahelas?\n\n2 Thiab nim no, kuv thov nug, nws tau muab yam koob hmoov tseem ceeb dab tsi rau peb? Nej puas muaj cuab kav qhia tau?\n\n3 Saib seb, kuv teb rau nej tias; peb cov kwv tij, cov Neeg Lamas, twb tau nyob hauv txoj kev tsaus ntuj, muaj tseeb tiag, twb nyob hauv lub qhov tob uas tsaus ntuj tshaj plaws, tiam sis saib seb, lawv pes tsawg leej uas tau coj los pom Vajtswv txoj kev kaj uas zoo tshaj plaws! Thiab qhov no yog txoj koob hmoov uas tau muab rau peb, xwv kom peb tau raug ua cuab yeej nyob hauv Vajtswv txhais tes kom coj txog txoj hauj lwm tseem ceeb no.\n\n4 Saib seb, txhiab txhiab leej ntawm lawv zoo siab heev tiag, thiab tau raug coj los mus rau hauv Vajtswv pab.\n\n5 Saib seb, daim teb tau siav lawm, thiab nej tau koob hmoov, vim nej tau cev liag mus hlais, thiab tau muab sau los ntawm nej tej dag zog, muaj tseeb tiag, nej tau ua hauj lwm tag nrho ib hnub ntev loo; thiab saib seb tej teg nplej uas nej pav tau! Thiab lawv yuav raug sau ua ke mus rau hauv txhab, xwv kom lawv yuav tsis raug xiam mus.\n\n6 Muaj tseeb tiag, lawv yuav tsis raug nthwv cua daj cua dub nplawm kom vau nyob rau hauv hnub kawg; muaj tseeb tiag, thiab lawv yuav tsis raug nthwv cua moj lig kaw ntsawj kom tawg ri niab; tiam sis thaum nthwv cua daj cua dub los lawv yuav raug sau los ua ke rau hauv lawv tej chaw, xwv kom nthwv cua daj cua dub yuav tsis muaj peev xwm mus txog lawv; muaj tseeb tiag, thiab lawv yuav tsis raug tej cua nyaum tshuab mus rau tej qhov uas tej yeeb ncuab xav cab lawv mus.\n\n7 Tiam sis saib seb, lawv nyob hauv tus Tswv txhais tes ntawm txoj kev sau qoob loo, thiab lawv yeej yog nws li; thiab nws yuav tsa lawv sawv nyob rau hauv hnub kawg.\n\n8 Peb tus Vajtswv lub npe cia li tau koob hmoov; peb cia li hu nkauj qhuas nws, muaj tseeb tiag, peb cia li ua tsaug rau nws lub npe dawb huv, vim nws yeej ua tej hauj lwm uas ncaj ncees mus ib txhis li.\n\n9 Vim yog hais tias peb tsis tau tawm ntawm thaj av Xalahelas tuaj, peb cov kwv tij uas peb hlub no, cov uas tau hlub peb heev, yeej tseem yuav raug tsim txom nrog txoj kev ntxub tawm tsam peb, muaj tseeb tiag, thiab lawv kuj tseem yuav yog tej neeg qhua rau Vajtswv.\n\n10 Thiab tau muaj tias thaum Amoos tau hais tej lus no tas lawm, nws tus tij laug Aloos tau cem nws, hais tias: Amoos, kuv ntshai hais tias tsam koj txoj kev xyiv fab yuav tau coj koj mus rau txoj kev khav theeb lawm.\n\n11 Tiam sis Amoos tau hais rau nws tias: Kuv yeej tsis khav nyob hauv kuv tus kheej lub zog, los sis hauv kuv tus kheej txoj kev txawj ntse; tiam sis saib seb, kuv txoj kev xyiv fab twb muaj puv npo lawm, muaj tseeb tiag, kuv lub siab muaj kev xyiv fab puv nkaus, thiab kuv yuav xyiv fab nyob hauv kuv tus Vajtswv.\n\n12 Muaj tseeb tiag, kuv paub hais tias kuv yeej ua tsis tau dab tsi li; yog hais txog kuv lub zog kuv tsis muaj zog; yog li ntawd kuv yuav tsis khav txog kuv tus kheej, tiam sis kuv yuav khav txog kuv tus Vajtswv, vim nyob hauv nws lub zog kuv yeej muaj peev xwm ua tau ib puas yam tsav; muaj tseeb tiag, saib seb, ntau yam txuj ci tseem ceeb loj uas peb tau ua nyob rau hauv thaj av no, vim tej uas peb yuav qhuas nws lub npe mus ib txhis.\n\n13 Saib seb, pes tsawg txhiab leej ntawm peb cov kwv tij uas nws tau tso tawm ntawm ntuj txiag teb tsaus tej kev tsim txom mob nkeeg; thiab lawv tau raug coj los hu nkauj txog txoj kev hlub ntawm txoj kev txhiv dim, thiab qhov no vim yog lub hwj chim ntawm nws txoj lus uas nyob hauv peb, yog li ntawd tsis yog peb muaj qhov uas yuav tsum zoo siab heev los?\n\n14 Muaj tseeb tiag, peb muaj qhov zoo kawg los qhuas nws mus ib txhis, vim nws yog tus Vajtswv uas Siab Tshaj Plaws, thiab tau tso peb tej kwv tij tawm ntawm ntuj txiag teb tsaus tej saw hlau.\n\n15 Muaj tseeb tiag, lawv tau raug kaw cia nrog txoj kev tsaus ntuj uas kav ib txhis thiab txoj kev puas tsuaj; tiam sis saib seb, nws tau coj lawv los rau hauv nws txoj kev kaj uas kav ib txhis, muaj tseeb tiag, mus rau txoj kev cawm seej uas kav ib txhis; thiab lawv raug thaiv ib puag ncig nrog txoj kev siab dawb uas piv tsis tau ntawm nws txoj kev hlub; muaj tseeb tiag, thiab peb tau ua tej cuab yeej nyob hauv nws txhais tes rau txoj kev ua txoj hauj lwm loj thiab tseem ceeb no.\n\n16 Yog li ntawd, peb cia li zoo siab, muaj tseeb tiag, peb yuav xyiv fab nyob hauv tus Tswv; muaj tseeb tiag, peb yuav zoo siab, vim peb txoj kev xyiv fab twb muaj puv npo lawm; muaj tseeb tiag, peb yuav qhuas peb tus Vajtswv mus ib txhis. Saib seb leej twg yuav muaj peev xwm zoo siab ntau dhau lawm nyob hauv tus Tswv? Muaj tseeb tiag, leej twg yuav muaj cuab kav hais ntau dhau lawm txog nws lub hwj chim loj, thiab txog nws txoj kev hlub tshua, thiab txog nws txoj kev ua siab ntev nyiaj rau noob neej? Saib seb, kuv hais rau nej tias, kuv twb tsis muaj peev xwm hais feem me tshaj plaws uas kuv xav tau.\n\n17 Leej twg yuav xav tau hais tias peb tus Vajtswv yuav ua siab zoo ua luaj ib yam li tau pab tshem peb dim tawm ntawm peb txoj kev phem, txoj kev txhaum, thiab qhov chaw vuab tsuab?\n\n18 Saib seb, peb tau tawm mus nyob hauv txoj kev npau taws, nrog txoj kev ntxias kub ntxhov phem kom rhuav nws lub koom txoos.\n\n19 Au ces, vim li cas nws ho tsis tau xa peb mus rau txoj kev puas tsuaj uas phem kawg nkaus, muaj tseeb tiag, vim li cas nws ho tsis tau cia rab ntaj ntawm nws txoj kev ncaj ncees poob los rau peb, thiab rau txim rau peb mus rau txoj kev uas tsis muaj chaw cia siab nyob mus ib txhis?\n\n20 Au, kuv tus ntsuj plig es, yuav luag zoo li uas tau, tsiv ntawm txoj kev xav ntawd. Saib seb, nws tsis tau siv nws txoj kev txim lij rau peb, tiam sis nyob hauv nws txoj kev hlub tshua heev tau coj peb los dhau tus kwj tob tob ntawm lub qhov tuag uas kav ib txhis ntawd thiab txoj kev nyuaj siab ntawd, xwv kom peb tej ntsuj plig thiaj tau kev cawm seej.\n\n21 Thiab nim no saib seb, kuv cov kwv tij, muaj tus neeg ntiaj teb dab tsi uas paub tej yam no? Kuv hais rau nej tias, yeej tsis muaj ib tug twg uas paub tej yam no, tsuas yog cov uas hloov siab lees txim lawm xwb.\n\n22 Muaj tseeb tiag, tus uas hloov siab lees txim thiab xyaum kom muaj kev ntseeg, thiab ua tau tej hauj lwm zoo, thiab thov Vajtswv tsis tseg tsis tu ncua—rau cov zoo li ntawd twb raug cia kom paub Vajtswv tej txuj ci uas neeg paub tsis txog; muaj tseeb tiag, rau cov zoo li ntawd yuav raug muab ua kom paub tej uas ib txwm tsis tau paub dua; muaj tseeb tiag, thiab yuav raug muab rau cov zoo li ntawd kom coj tau txhiab txhiab leej los rau txoj kev hloov siab lees txim, ib yam li uas tau muab rau peb kom coj peb cov kwv tij no los rau txoj kev hloov siab lees txim.\n\n23 Nim no nej puas nco qab, kuv cov kwv tij, tias peb tau hais rau peb cov kwv tij nyob hauv thaj av Xalahelas tias, peb nce mus rau pem thaj av Nifais, mus qhuab qhia rau peb cov kwv tij, cov Neeg Lamas, thiab lawv tau luag thuam peb no los?\n\n24 Vim lawv tau hais rau peb tias: Nej xav hais tias nej muaj peev xwm coj tau cov Neeg Lamas los mus paub qhov tseeb no los? Nej xav hais tias nej muaj peev xwm yaum cov Neeg Lamas txog txoj kev tsis yog ntawm lawv tej yawg koob tej kev li kev cai, thaum uas lawv yog ib cov neeg tawv ncauj; cov uas muaj tej siab nyiam txoj kev ua kom ntshav nrog; cov uas txoj sia tau raug siv nyob hauv txoj kev tsis ncaj ncees uas phem tshaj plaws; cov uas muaj tej kev tau yog li ib tug neeg txhaum tej kev txij li thaum chiv keeb los? Nim no kuv cov kwv tij, nej nco qab tias qhov no tau yog lawv tej lus.\n\n25 Thiab lawv tau hais ntxiv tias: Peb cia li nqa cuab yeej tawm tsam lawv, xwv kom peb tau ua kom lawv puas tsuaj thiab lawv tej kev tsis ncaj ncees tawm ntawm thaj av, nyob tsam lawv kov yeej peb thiab ua kom peb puas tsuaj.\n\n26 Tiam sis saib seb, kuv cov kwv tij uas kuv hlub, peb tau tuaj rau hauv hav zoov tsis yog nrog qhov uas tuaj ua kom peb tej kwv tij puas tsuaj, tiam sis nrog txoj kev xav tias tej zaum nyaj peb yuav cawm tau lawv ib txhia qho tug dim.\n\n27 Nim no thaum peb nyuaj siab, thiab peb tau yuav luag tig rov qab, saib seb, tus Tswv tau nplij peb siab, thiab tau hais tias: Cia li mus rau hauv nej cov kwv tij, cov Neeg Lamas, thiab ua siab ntev nyiaj nej tej kev txom nyem, thiab kuv yuav pub kom nej ua tau li nej siab xav.\n\n28 Thiab nim no, peb tau tuaj, thiab tau nyob hauv lawv; thiab peb tau ua siab ntev nyob hauv peb tej kev txom nyem, thiab peb tau nyiaj txhua yam uas tsis muaj siv; muaj tseeb tiag, peb tau mus ib lub tsev rau ib lub tsev, vam khom ntsoov rau tej kev hlub tshua ntawm lub ntiaj teb—tsis yog vam rau tej kev hlub tshua ntawm lub ntiaj teb xwb tiam sis rau Vajtswv tej kev hlub tshua.\n\n29 Thiab peb tau nkag mus rau hauv lawv tej tsev thiab tau qhia lawv, thiab peb tau qhia lawv nyob hauv lawv tej kev; muaj tseeb tiag, thiab peb tau qhia lawv nyob saum lawv tej roob; thiab peb kuj tau nkag mus rau hauv lawv tej tuam tsev thiab lawv tej tsev sab laj thiab qhia lawv; thiab peb tau raug ntiab tawm, thiab tau raug thuam, thiab raug nto qaub ncaug rau, thiab raug xuas ncuav pias rau peb tej plhu; peb raug xuas pob zeb ntaus, thiab raug txhom thiab khi nrog tej hlua khov khov, thiab raug pov rau hauv qhov taub; thiab dhau los ntawm Vajtswv lub hwj chim thiab txoj kev txawj ntse peb tau raug tso dim dua.\n\n30 Thiab peb tau raug txhua yam kev txom nyem, thiab tag nrho ib puas yam tsav no, xwv kom tej zaum peb yuav yog tej cuab yeej ntawm txoj kev cawm ib txhia neeg dim; thiab peb tau xav hais tias peb txoj kev xyiv fab yuav muaj puv npo yog tias tej zaum peb muaj peev xwm ua tej cuab yeej ntawm txoj kev cawm tej neeg ib txhia.\n\n31 Nim no saib seb, peb muaj peev xwm tos ntsoov thiab pom tej kev tawg paj txi txiv ntawm peb tej dag zog; thiab lawv puas tsawg? Kuv hais rau nej tias, Tsis tsawg, lawv coob kawg; muaj tseeb tiag, thiab peb yeej muaj peev xwm ua tim khawv txog lawv txoj kev ntseeg tiag tiag, vim yog lawv txoj kev hlub uas muaj rau lawv tej kwv tij thiab rau peb.\n\n32 Vim saib seb, lawv tau yeem tso lawv txoj sia dua li uas muab lawv tej yeeb ncuab txoj sia; thiab lawv tau muab lawv tej cuab yeej ua rog faus cia tob rau hauv av, vim yog lawv txoj kev hlub uas lawv muaj rau lawv cov kwv tij.\n\n33 Thiab nim no saib seb kuv hais rau nej tias, puas tau muaj kev hlub loj zoo li ntawd nyob tag nrho rau hauv thaj av? Saib seb, kuv hais rau nej tias, Tsis muaj, nyob hauv cov Neeg Nifais los twb tsis tau muaj thiab.\n\n34 Vim saib seb, lawv yuav nqa cuab yeej ua rog tawm tsam lawv cov kwv tij; lawv yuav tsis tau cia lawv tus kheej raug tua. Tiam sis saib seb pes tsawg tus ntawm lawv cov no tau tso lawv txoj sia; thiab peb paub tias lawv tau mus cuag lawv tus Vajtswv lawm, vim yog lawv txoj kev hlub thiab lawv txoj kev ntxub txoj kev txhaum.\n\n35 Nim no peb tseem tsis muaj dab tsi los zoo siab los? Muaj tseeb tiag, kuv hais rau nej tias, yeej ib txwm tsis tau muaj neeg uas tau muaj qhov zoo siab heev npaum li peb, txij li thaum ntuj tsim teb raug los; muaj tseeb tiag, thiab kuv txoj kev xyiv fab twb raug coj lawm deb, twb mus txog rau txoj kev khav nyob hauv kuv tus Vajtswv; vim nws muaj tag nrho ib puas yam tsav hwj chim, ib puas yam tsav kev txawj ntse, thiab tag nrho ib puas yam tsav kev to taub; nws to taub ib puas yam tsav, thiab nws yog ib Tug ua muaj kev hlub tshua, kawg nkaus tias tau muab txoj kev cawm seej, rau cov uas yuav hloov siab lees txim thiab ntseeg nws lub npe.\n\n36 Nim no yog tias qhov no yog txoj kev khav theeb, txawm li ntawd los kuv yuav khav; vim qhov no yog kuv txoj sia thiab kuv txoj kev kaj, kuv txoj kev xyiv fab thiab kuv txoj kev cawm seej, thiab kuv txoj kev txhiv dim ntawm txoj kev nyuaj siab uas kav ib txhis. Muaj tseeb tiag, kuv tus Vajtswv lub npe cia li tau koob hmoov, tus uas tau nco ntsoov txog cov neeg no, cov uas yog ib ceg ntawm tsob ntoo Ixayees, thiab tau ploj ncaim ntawm nws lub cev mus rau pej kum teb; muaj tseeb tiag, kuv hais tias, kuv tus Vajtswv lub npe cia li tau koob hmoov, tus uas tau nco ntsoov txog peb, cov neeg loj leeb rau hauv pej kum teb.\n\n37 Nim no kuv cov kwv tij, peb pom tias Vajtswv yeej nco ntsoov txog neeg txhua tus, txawm yog lawv yuav nyob hauv thaj av twg; muaj tseeb tiag, nws yeej suav ntsoov nws cov neeg, thiab txoj kev hlub tshua ntawm nws lub siab twb nyob rau tag nrho ntiaj teb no. Nim no qhov no yog kuv txoj kev xyiv fab, thiab kuv txoj kev ua tsaug loj; muaj tseeb tiag, thiab kuv yuav ua kuv tus Vajtswv tsaug mus ib txhis li. Amees.\n\n", "alma 27": "[center][font_size=26]Tshooj 27[/font_size][/center]\n\n[i]Tus Tswv txib Amoos kom coj cov neeg Eethais-Nifais-Lihais mus rau qhov tsis raug teeb meem—Thaum ntsib Amas, Amoos txoj kev xyiv fab ua rau nws qaug zog—Cov Neeg Nifais muab thaj av Ntsawsoos rau lawv—Lawv raug hu ua Amoos cov neeg. Kwv yees li 90–77 xyoo ua ntej yug Yexus.[/i]\n\n1 Nim no tau muaj tias thaum cov Neeg Lamas uas tau mus ua rog tawm tsam cov Neeg Nifais tau nrhiav pom, tom qab uas lawv muaj ntau yam nyuaj ua kom lawv cov no puas tsuaj, tias nws tau yog ib qho tsis muaj qab hau nrhiav ua kom lawv puas tsuaj, lawv tau tig rov qab mus rau thaj av Nifais.\n\n2 Thiab tau muaj tias cov neeg Amalej, vim yog lawv txoj kev ploj, tau raug npau taws heev. Thiab thaum lawv tau pom tias lawv tsis muaj cuab kav nrhiav pauj txiaj ntsig rau cov Neeg Nifais, lawv tau pib txhib cov neeg kom npau taws tawm tsam lawv cov kwv tij, cov neeg Eethais-Nifais-Lihais; yog li ntawd lawv tau pib rov qab ua kom lawv cov no puas tsuaj dua.\n\n3 Nim no cov neeg no tau rov tsis kam nqa lawv tej cuab yeej ua rog dua, thiab lawv tau cia lawv tus kheej raug tua raws li lawv tej yeeb ncuab siab nyiam.\n\n4 Nim no thaum Amoos thiab nws cov kwv tij tau pom txoj hauj lwm puas tsuaj no nyob hauv cov uas lawv tau hlub heev, thiab nyob hauv cov uas tau hlub lawv heev—vim lawv tau raug saib zoo li lawv tau yog tej tim tswv uas tau xa los ntawm Vajtswv los cawm lawv dim ntawm txoj kev puas tsuaj uas kav ib txhis—yog li ntawd, thaum Amoos thiab nws cov kwv tij tau pom txoj hauj lwm puas tsuaj loj no, lawv tau raug txav nrog txoj kev siab hlub, thiab lawv tau hais rau vaj ntxwv hais tias:\n\n5 Cia peb sau tus Tswv cov neeg no los ua ke, thiab cia peb nqis mus rau nram thaj av Xalahelas mus cuag peb cov kwv tij cov Neeg Nifais, thiab khiav tawm ntawm peb tej yeeb ncuab tes, kom peb thiaj tsis raug puas tsuaj.\n\n6 Tiam sis vaj ntxwv tau hais rau lawv tias: Saib seb, cov Neeg Nifais yuav ua kom peb puas tsuaj, vim yog tej kev tua neeg coob thiab tej kev txhaum uas peb tau ua rau lawv.\n\n7 Thiab Amoos tau hais tias: Kuv yuav mus thiab nug tus Tswv, thiab yog nws hais rau peb tias, cia li nqis mus rau nram peb cov kwv tij, koj puas yuav mus?\n\n8 Thiab vaj ntxwv tau hais rau nws tias: Muaj tseeb tiag, yog tus Tswv hais rau peb tias mus, peb yuav nqis mus rau nram peb cov kwv tij, thiab peb yuav ua lawv qhev mus txog thaum peb kho tau rau lawv tej kev tua neeg coob thiab tej kev txhaum uas peb tau ua rau lawv lawm.\n\n9 Tiam sis Amoos tau hais rau nws tias: Qhov ntawd txhaum peb cov kwv tij txoj kev cai, uas tau raug tsim los ntawm kuv txiv, tias yuav tsum tsis txhob muaj ib tug twg ua qhev nyob hauv lawv; yog li ntawd cia peb nqis mus thiab vam khom rau peb cov kwv tij tej kev hlub tshua.\n\n10 Tiam sis vaj ntxwv tau hais rau nws tias: Nug tus Tswv, thiab yog nws hais rau peb tias mus, peb yuav mus; tsis li ntawd ces peb yuav piam sij nyob hauv thaj av.\n\n11 Thiab tau muaj tias Amoos tau mus thiab tau nug tus Tswv, thiab tus Tswv tau hais rau nws tias:\n\n12 Coj cov neeg no tawm ntawm thaj av no mus, xwv kom lawv yuav tsis piam sij; vim Dab Ntxwg Nyoog tau tuav cov neeg Amalej tej siab ruaj heev li, cov uas tau txhib kom cov Neeg Lamas npau taws tawm tsam lawv cov kwv tij kom muab lawv tua; yog li ntawd nej cia li tawm ntawm thaj av no mus; thiab cov neeg no tau koob hmoov nyob hauv tiam no, vim kuv yuav hwm lawv cia.\n\n13 Thiab nim no tau muaj tias Amoos tau mus thiab tau hais rau vaj ntxwv tag nrho tej lus uas tus Tswv tau hais rau nws.\n\n14 Thiab lawv tau sau tag nrho lawv cov neeg tuaj ua ke, muaj tseeb tiag, tag nrho tus Tswv cov neeg, thiab tau sau tag nrho lawv tej pab yaj thiab tej tsiaj txhu los ua ke, thiab tau ncaim tawm ntawm thaj av, thiab tau los rau hauv hav zoov uas tau muab thaj av Nifais faib tawm ntawm thaj av Xalahelas, thiab tau los txog ze rau tej ciam teb ntawm thaj av.\n\n15 Thiab tau muaj tias Amoos tau hais rau lawv tias: Saib seb, kuv thiab kuv cov kwv tij yuav tawm mus rau hauv thaj av Xalahelas, thiab nej yuav tsum nyob qhov no mus txog thaum peb rov qab tuaj; thiab peb yuav sim peb cov kwv tij tej siab, saib lawv puas yuav kam nej los rau hauv lawv thaj av.\n\n16 Thiab tau muaj tias thaum uas Amoos tseem tab tom tawm mus rau hauv thaj av, ces nws thiab nws cov kwv tij tau ntsib Amas, nyob rau hauv qhov chaw uas tau hais txog lawm; thiab saib seb, txoj kev sib ntsib zaum no tau yog ib txoj uas xyiv fab heev.\n\n17 Nim no Amoos tau xyiv fab heev kawg nkaus tias nws tau puv npo; muaj tseeb tiag, nws tau raug nqos los ntawm nws tus Vajtswv txoj kev xyiv fab, kawg nkaus tias nws tau qaug zog; thiab nws tau rov qab qaug rau hauv av dua.\n\n18 Nim no qhov no tsis yog txoj kev xyiv fab heev los? Saib seb, qhov no yog txoj kev xyiv fab uas tsis muaj leej twg tau txais tsuas yog tus uas hloov siab lees txim tiag tiag thiab tus uas txo hwj chim los nrhiav txoj kev zoo siab xwb.\n\n19 Nim no Amas txoj kev xyiv fab uas tau ntsib nws cov kwv tij tau yog ib qho zoo kawg tiag, thiab txoj kev xyiv fab ntawm Aloos, ntawm Oonaws, thiab Hinais; tiam sis saib seb lawv tej kev xyiv fab ho tsis tau tshaj lawv tej zog.\n\n20 Thiab nim no tau muaj tias Amas tau coj nws cov kwv tij rov qab mus rau tom thaj av Xalahelas; mus rau hauv nws lub tsev kiag. Thiab lawv tau mus thiab tau qhia rau tus thawj tub txiav txim tag nrho ib puas yam tsav uas tau tshwm sim rau lawv nyob rau hauv thaj av Nifais, nyob rau hauv lawv cov kwv tij, cov Neeg Lamas.\n\n21 Thiab tau muaj tias tus thawj tub txiav txim tau xa ib tsab xov mus thoob plaws rau txhua thaj av, xav tau suab ntawm cov neeg saib puas kam txais lawv cov kwv tij, cov uas tau yog cov neeg Eethais-Nifais-Lihais.\n\n22 Thiab tau muaj tias tej suab ntawm cov neeg tau los, hais tias: Saib seb, peb yuav kam muab thaj av Ntsawsoos, uas nyob rau sab hnub tuaj uas npuab dej hiav txwv, uas txuas thaj av Huaj Vam, uas nyob sab nram hav ntawm thaj av Huaj Vam; thiab thaj av Ntsawsoos no yog thaj av uas peb yuav muab rau peb cov kwv tij ua ib qho qub txeeg qub teg.\n\n23 Thiab saib seb, peb yuav tso peb tej tub rog nyob nruab nrab ntawm thaj av Ntsawsoos thiab thaj av Nifais, xwv kom peb yuav tsom kwm tau peb cov kwv tij nyob hauv thaj av Ntsawsoos; thiab peb ua li no rau peb cov kwv tij, vim yog lawv txoj kev ntshai nqa tej cuab yeej ua rog tawm tsam lawv cov kwv tij ntshai tsam lawv yuav ua txhaum; thiab lawv txoj kev ntshai heev no tau los vim yog lawv txoj kev hloov siab lees txim mob heev uas lawv tau muaj lawm, rau lawv tej kev tua neeg ntau thiab lawv tej kev phem heev.\n\n24 Thiab nim no saib seb, peb yuav ua li no rau peb cov kwv tij, xwv kom lawv yuav tau thaj av Ntsawsoos ua qub txeeg qub teg; thiab peb yuav muab peb tej tub rog saib xyuas lawv thaiv lawv tej yeeb ncuab, tsuas yog kom lawv yuav muab qho me ntsis ntawm lawv tej khoom rau peb kom pab peb tej tub rog kom muaj txawm peem xwb.\n\n25 Nim no, tau muaj tias thaum Amoos tau hnov qhov no, nws tau rov qab mus cuag cov neeg Eethais-Nifais-Lihais, thiab Amas kuj nrog nws thiab, mus rau tom hav zoov, qhov uas lawv tau rub lawv tej tsev pheeb suab ntaub, thiab tau ua rau lawv paub tag nrho ib puas yam tsav no. Thiab Amas kuj tau qhia rau lawv txog nws txoj kev los ntseeg Vajtswv, nrog Amoos thiab Aloos, thiab nws cov kwv tij.\n\n26 Thiab tau muaj tias qhov ntawd tau ua txoj kev xyiv fab heev nyob rau hauv lawv. Thiab lawv tau nqis mus rau nram thaj av Ntsawsoos, thiab tau muab thaj av Ntsawsoos; thiab lawv tau raug hu los ntawm cov Neeg Nifais ua Amoos cov neeg; yog li ntawd lawv tau raug zoo txawv los ntawm lub npe ntawd txij li ntawd mus lawm.\n\n27 Thiab lawv tau nyob nrog cov Neeg Nifais, thiab kuj raug suav nrog cov neeg uas tau yog cov ntseeg ntawm Vajtswv lub koom txoos. Thiab lawv kuj zoo txawv rau lawv tej kev mob siab rau Vajtswv, thiab rau tib neeg; vim lawv tau ua neeg siab ncaj thiab siab zoo huv si nyob hauv tag nrho txhua yam; thiab lawv tau nyob ruaj nrees hauv txoj kev ntseeg ntawm Khetos, mus txog hnub uas kawg.\n\n28 Thiab lawv tau saib txoj kev tua lawv cov kwv tij nrog txoj kev tsis nyiam tshaj plaws; thiab lawv yuav tsis muaj cuab kav raug yaum tau los nqa tej cuab yeej ua rog tawm tsam lawv tej kwv tij; thiab lawv tsis tau ntshai txog txoj kev tuag ib nyuag qhov li, vim lawv txoj kev cia siab thiab tej kev paub txog Khetos thiab txoj kev sawv hauv qhov tuag rov qab los; yog li ntawd, rau lawv txoj kev tuag tau raug Khetos txoj kev kov yeej muab nws nqos lawm.\n\n29 Yog li ntawd, lawv yeej yuav nyiaj txoj kev tuag uas mob tshaj thiab nyuaj siab tshaj uas raug lawv tej kwv tij ua, ua ntej lawv yuav nqa ntaj los sis nqa liag tua lawv.\n\n30 Thiab li no lawv tau yog ib cov neeg rau siab thiab ntxim hlub, ib cov neeg uas tau koob hmoov ntau heev los ntawm tus Tswv.\n\n", "alma 28": "[center][font_size=26]Tshooj 28[/font_size][/center]\n\n[i]Cov Neeg Lamas raug swb ib npluav rog uas hnyav heev—Kaum tawm txhiab leej raug tua—Cov neeg phem raug xa mus rau qhov chaw uas txom nyem tsis paub kawg; cov neeg ncaj ncees tau txais txoj kev zoo siab uas tsis muaj qhov kawg li. Kwv yees li 77–76 xyoo ua ntej yug Yexus.[/i]\n\n1 Thiab nim no tau muaj tias tom qab uas Amoos cov neeg tau mus nyob rau hauv thaj av Ntsawsoos, thiab ib lub koom txoos kuj raug tsim nyob rau hauv thaj av Ntsawsoos, thiab tau tso cov Neeg Nifais tej tub rog nyob ib puag ncig thaj av Ntsawsoos, muaj tseeb tiag, nyob tag nrho rau tej ciam teb ib ncig thaj av Xalahelas; saib seb cov Neeg Lamas tej tub rog tau raws lawv cov kwv tij qab tuaj rau tom hav zoov.\n\n2 Thiab li no tau muaj ib npluav rog hnyav heev; muaj tseeb tiag, twb yog ib npluav uas ib txwm tsis tau paub nyob tag nrho hauv cov neeg nyob hauv thaj av txij li lub caij Lihais tau ncaim Yeluxalees; muaj tseeb tiag, thiab kaum tawm txhiab ntawm cov Neeg Lamas tau raug tua thiab tau tawg ri niab mus rau lwm qhov.\n\n3 Muaj tseeb tiag, thiab kuj muaj kev raug tua tuag coob leej nyob hauv cov Neeg Nifais; txawm li ntawd los, cov Neeg Lamas tseem tau raug raws thiab tawg ri niab, thiab cov Neeg Nifais tau rov qab los dua rau lawv thaj av.\n\n4 Thiab nim no qhov no tau yog ib lub caij uas tau muaj ib qho kev txom nyem loj thiab quaj ntsuag uas tau hnov thoob plaws tag nrho thaj av, nyob tag nrho hauv cov Neeg Nifais—\n\n5 Muaj tseeb tiag, txoj kev quaj ntawm tej poj ntsuam nyuaj siab rau lawv tej txiv, thiab ntawm tej txiv nyuaj siab rau lawv tej tub, thiab tej ntxhais rau cov kwv tij, muaj tseeb tiag, tus kwv tij, muaj tseeb tiag, tus kwv tij rau tus txiv; thiab li no txoj kev quaj ntawm txoj kev nyuaj siab tau raug hnov nyob tag nrho hauv lawv, nyuaj siab rau lawv tej kwv tij neej tsa uas tau raug tua lawm.\n\n6 Thiab nim no qhov no tau yog ib hnub uas tu siab heev li; muaj tseeb tiag, ib lub caij uas muaj lawm tiag tiag, thiab ib lub caij uas muaj kev yoo mov thiab thov Vajtswv heev.\n\n7 Thiab li no tau kawg xyoo thib kaum tsib ntawm cov neeg txiav txim txoj kev kav cov Neeg Nifais;\n\n8 Thiab qhov no yog zaj ntawm Amoos thiab nws cov kwv tij, lawv tej kev mus rau hauv thaj av Nifais, lawv tej kev txom nyem nyob hauv thaj av, lawv tej kev tu siab, thiab lawv tej kev txom nyem, thiab lawv tej kev xyiv fab uas tsis to taub txog, thiab txoj kev txais tos thiab txoj kev tsis muaj xwm txheej ntawm cov kwv tij nyob hauv thaj av Ntsawsoos. Thiab nim no thov tus Tswv, tib neeg sawv daws tus Txhiv Dim, foom koob hmoov rau lawv tej ntsuj plig mus ib txhis li.\n\n9 Thiab qhov no yog zaj ntawm tej tsov rog thiab tej kev sib ceg nyob hauv cov Neeg Nifais, thiab tej tsov rog nyob nruab nrab ntawm cov Neeg Nifais thiab cov Neeg Lamas; thiab xyoo thib kaum tsib ntawm cov neeg txiav txim tau tas.\n\n10 Thiab txij li thawj xyoos mus rau xyoo thib kaum tsib tau muaj kev puas tsuaj rau ntau txhiab leej txoj sia; muaj tseeb tiag, qhov ntawd tau muaj ib qhov kev ntshav nrog phem heev.\n\n11 Thiab ntau txhiab leej tej cev tau raug muab faus rau hauv av, thaum ntau txhiab leej tej cev tab tom lwj tsus rau saum npoo av; muaj tseeb tiag, thiab ntau txhiab leej tab tom nyuaj siab rau lawv tej kwv tij neej tsa uas tau ploj lawm, vim lawv tau muaj qhov ntshai, raws li tej lus cog tseg ntawm tus Tswv, tias lawv tau raug xa mus rau ib qho chaw txom nyem uas tsis muaj qhov kawg li.\n\n12 Thaum ntau lwm txhiab leej nyuaj siab tiag rau lawv tej kwv tij neej tsa uas tau ploj lawm, txawm li ntawd los lawv tseem zoo siab thiab kaj siab nyob hauv txoj kev cia siab, thiab yeej paub, raws li tus Tswv tej lus cog tseg; tias lawv raug tsa sawv los nyob ntawm Vajtswv sab xis, nyob hauv qhov chaw kaj siab uas tsis muaj qhov kawg ib zaug li.\n\n13 Thiab li no peb pom kev tsis xwm yeem ntawm noob neej loj npaum li cas vim yog txoj kev txog thiab kev txhaum, thiab tus dab lub hwj chim, uas los ntawm tej kev dag ntxias uas nws tau xav cuab ntxias tib neeg tej siab.\n\n14 Thiab li no peb pom txoj kev hu tseem ceeb ntawm tib neeg txoj kev rau siab ua hauj lwm nyob hauv tus Tswv lub vaj txiv hmab; thiab li no peb pom qhov kev tu siab loj, thiab txog txoj kev xyiv fab—txoj kev tu siab vim yog txoj kev tuag thiab txoj kev puas tsuaj nyob hauv tib neeg, thiab txoj kev xyiv fab vim yog Khetos txoj kev kaj mus rau txoj sia.\n\n", "alma 29": "[center][font_size=26]Tshooj 29[/font_size][/center]\n\n[i]Amas xav qhuab qhia txoj kev hloov siab lees txim ib yam li tej tim tswv—Tus Tswv pub tej xib hwb rau txhua haiv neeg—Amas zoo siab rau tus Tswv txoj hauj lwm thiab rau txoj kev ua tau li siab xav ntawm Amoos thiab nws cov kwv tij. Kwv yees li 76 xyoo ua ntej yug Yexus.[/i]\n\n1 Au kheev lam tias kuv yog ib tug tim tswv, thiab muaj peev xwm ua tau li kuv lub siab xav, xwv kom kuv yuav tawm mus thiab qhia nrog Vajtswv tej suab raj, nrog ib lub suab uas ua lub ntiaj teb tshee hnyo, thiab qhuab qhia kev hloov siab lees txim rau txhua tus neeg!\n\n2 Muaj tseeb tiag, kuv yuav tshaj tawm rau txhua tus neeg, ib yam li lub suab xob quaj, rau txoj kev hloov siab lees txim thiab txoj kev txhiv dim, xwv kom lawv yuav hloov siab lees txim thiab los cuag peb tus Vajtswv, xwv kom yuav tsis muaj txoj kev tu siab nyob rau saum lub ntiaj teb ntxiv lawm.\n\n3 Tiam sis saib seb, kuv yog ib tug neeg xwb, thiab txawj ua txhaum raws kuv siab xav; vim kuv yuav tsum zoo siab rau tej yam uas tus Tswv tau muab rau kuv lawm.\n\n4 Kuv yuav tsum tsis txhob txob kuv tej kev xav tau, Vajtswv tus uas ncaj ncees txoj kev cai uas nyob ruaj nrees, vim kuv paub tias nws yeej muab pub rau tib neeg raws li lawv siab xav, txawm yog yuav mus rau txoj kev tuag los sis mus rau txoj sia; muaj tseeb tiag; kuv paub tias nws pub rau tib neeg, muaj tseeb tiag, muab tej kev cai ruaj khov uas pauv tsis tau rau lawv, raws li lawv siab xav, txawm yog lawv yuav mus rau txoj kev cawm seej los sis rau txoj kev puas tsuaj.\n\n5 Muaj tseeb tiag, thiab kuv paub tias qhov zoo thiab qhov phem tau los rau tib neeg txhua tus; tus uas tsis paub qhov zoo tawm ntawm qhov phem yuav tsis muaj txim; tiam sis tus uas paub qhov zoo thiab qhov phem, tus ntawd yuav raug muab rau raws li nws siab xav, txawm yog nws xav yuav zoo los sis phem, yuav txoj sia los sis txoj kev tuag, txoj kev xyiv fab los sis txoj kev uas tu siab rau tej uas txhob txwm ua.\n\n6 Nim no, tau pom tias kuv paub tej yam no, vim li cas kuv pheej xav tau ntau dua li uas cia li ua txoj hauj lwm uas kuv tau raug hu los ua?\n\n7 Vim li cas kuv pheej xav tias kheev lam kuv yog ib tug tim tswv, xwv kom kuv yuav muaj peev xwm hais tau rau tag nrho qab ntuj kawg?\n\n8 Vim saib seb, tus Tswv yeej pub rau txhua haiv neeg, los ntawm lawv haiv neeg thiab yam lus, los qhuab qhia nws txoj lus, muaj tseeb tiag, nyob hauv txoj kev txawj ntse, tag nrho tej uas nws pom tias tsim nyog rau lawv yuav tsum muaj; yog li ntawd peb pom tias tus Tswv yeej coj pab nrog txoj kev txawj ntse, raws li qhov uas ncaj thiab tseeb.\n\n9 Kuv paub yam uas tus Tswv tau txib kuv ua, thiab kuv yeej zoo siab hlo ua nws. Kuv tsis zoo siab khav rau kuv tus kheej, tiam sis kuv zoo siab rau hauv tej uas tus Tswv tau txib kuv ua; muaj tseeb tiag, thiab qhov no yog kuv txoj kev zoo siab, tias tej zaum kuv yuav ua tau ib rab cuab yeej nyob hauv tus Tswv tes los coj ib txhia neeg los rau txoj kev hloov siab lees txim; thiab qhov no yog kuv txoj kev xyiv fab.\n\n10 Thiab saib seb, thaum kuv pom kuv cov kwv tij coob leej ua neeg hloov siab lees txim tiag, thiab tau los cuag tus Tswv lawv tus Vajtswv, thaum ntawd kuv tus ntsuj plig tau muaj kev xyiv fab puv npo; thaum ntawd kuv nco qab txog yam uas tus Tswv tau ua rau kuv lawm, muaj tseeb tiag, nws twb tau hnov kuv tej lus thov; muaj tseeb tiag, thaum ntawd kuv nco qab txog nws txhais caj npab hlub tshua uas nws tau cev tuaj rau kuv.\n\n11 Muaj tseeb tiag, thiab kuv kuj nco qab txog txoj kev raug ntes ntawm kuv tej yawg koob; vim kuv paub tseeb tias tus Tswv tau tso lawv dim ntawm txoj kev raug txim, thiab los ntawm qhov no tau txhim tsa nws lub koom txoos; muaj tseeb tiag, tus Tswv Vajtswv, Anplaham tus Vajtswv, Ixaj tus Vajtswv, thiab Yakhauj tus Vajtswv, tau tso lawv dim ntawm txoj kev raug txim.\n\n12 Muaj tseeb tiag, kuv yeej tau ib txwm nco ntsoov txog txoj kev raug ntes ntawm kuv tej yawg koob; thiab tib tug Vajtswv uas tau tso lawv dim ntawm cov neeg Iyiv tes tau tso lawv dim ntawm txoj kev raug txim.\n\n13 Muaj tseeb tiag, thiab tib tug Vajtswv ntawd tau txhim tsa nws lub koom txoos nyob hauv lawv; muaj tseeb tiag, thiab tib tug Vajtswv ntawd tau hu kuv los ntawm ib txoj kev hu dawb huv, los qhuab qhia txoj lus rau cov neeg no, tau muab rau kuv ntau yam uas ua tau li siab xav, qhov ntawd ua rau kuv txoj kev xyiv fab puv npo.\n\n14 Tiam sis kuv tsis tau xyiv fab nyob hauv tej uas kuv ua tau li siab xav xwb, tiam sis kuv txoj kev xyiv fab puv ntau ntxiv vim yog txoj kev vam meej ntawm kuv cov kwv tij, uas tau nce mus rau pem thaj av Nifais.\n\n15 Saib seb, lawv tau ua hauj lwm hnyav heev, thiab tau tawg paj txi txiv ntau; thiab lawv tej nqi zog yuav ntau npaum li cas!\n\n16 Nim no, thaum kuv xav txog txoj kev vam meej ntawm kuv cov kwv tij no kuv tus ntsuj plig raug coj lawm deb, zoo li nws twb ncaim ntawm lub cev lawm, thaum nws ua li ntawd, ces ua rau kuv xyiv fab tshaj plaws.\n\n17 Thiab nim no thov Vajtswv pub rau kuv cov kwv tij no, kom lawv yuav tau zaum nyob hauv Vajtswv lub nceeg vaj; muaj tseeb tiag, thiab kuj pub tag nrho rau cov uas yog tej txiv ntoo ntawm lawv tej hauj lwm xwv kom lawv yuav tsis tawm mus ntxiv lawm, tiam sis kom lawv yuav qhuas nws mus ib txhis. Thiab thov Vajtswv pub kom yuav ua tau raws li kuv tej lus, tib yam li uas kuv tau hais lawm. Amees.\n\n", "alma 30": "[center][font_size=26]Tshooj 30[/font_size][/center]\n\n[i]Khaulihos, tus neeg tawm tsam Khetos, thuam Khetos, txoj kev theej txhoj, thiab tus ntsuj plig uas qhia tej uas yuav muaj los yav tom ntej—Nws qhia tias tsis muaj Vajtswv, tsis muaj qhov uas tib neeg poob, tsis muaj txoj kev rau txim rau txoj kev txhaum, thiab tsis muaj Khetos—Amas ua tim khawv tias Khetos yuav los thiab tag nrho txhua yam qhia tseeb hais tias yeej muaj ib tug Vajtswv—Khaulihos xav kom muaj ib lub cim thiab raug ua kom ruam—Tus dab tau tshwm sim rau Khaulihos zoo li ib tug tim tswv thiab tau qhia nws saib yuav hais dab tsi—Nws raug muab tsuj ntog thiab tuag. Kwv yees li 76–74 xyoo ua ntej yug Yexus.[/i]\n\n1 Saib seb, nim no tau muaj tias tom qab uas Amoos cov neeg tau nyob tus rau hauv thaj av Ntsawsoos lawm, muaj tseeb tiag, thiab tom qab uas cov Neeg Lamas tau raug raws khiav tawm ntawm thaj av mus lawm, thiab lawv cov neeg tuag tau raug muab faus los ntawm cov neeg ntawm thaj av tas lawm—\n\n2 Nim no tsis tau suav lawv cov neeg tuag vim yog lawv muaj coob heev; thiab cov Neeg Nifais tej neeg tuag los kuj tsis tau suav tib yam—tiam sis tau muaj tias tom qab uas lawv muab lawv cov neeg tuag faus tas, thiab tom qab tej hnub nyoog ua kev yoo mov, thiab txoj kev nyuaj siab, thiab txoj kev thov Vajtswv, (thiab nws tau yog xyoo thib kaum rau ntawm cov neeg txiav txim txoj kev kav Nifais cov neeg) tau pib muaj kev thaj yeeb tsis tu ncua thoob plaws txhua thaj av.\n\n3 Muaj tseeb tiag, thiab cov neeg tau rau siab coj tus Tswv tej lus txib; thiab lawv tau raug coj nruj Vajtswv tej kab ke, raws li Mauxes txoj kev cai; vim lawv tau raug qhia coj Mauxes txoj kev cai kom mus txog thaum nws yuav muaj puv npo.\n\n4 Thiab li no cov neeg tsis tau muaj kev sib thab nyob rau tag nrho xyoo thib kaum rau ntawm cov neeg txiav txim txoj kev kav cov Neeg Nifais.\n\n5 Thiab tau muaj tias nyob rau thaum pib xyoo thib kaum xya ntawm cov neeg txiav txim txoj kev kav, tau muaj kev thaj yeeb tsis tu ncua.\n\n6 Tiam sis tau muaj tias nyob rau thaum yuav kawg ntawm xyoo thib kaum xya, ib tug txiv neej tau tuaj rau hauv thaj av Xalahelas, thiab nws tau yog ib tug neeg tawm tsam Khetos, vim nws tau pib qhuab qhia rau cov neeg tawm tsam tej uas yuav muaj los yav tom ntej uas tau hais los ntawm tej yaj saub, txog txoj kev Khetos los.\n\n7 Nim no tsis tau muaj ib txoj kev cai tawm tsam rau ib tug neeg txoj kev ntseeg; vim nws tau yog ib qho uas tsis ncaj nrog Vajtswv tej lus txib yog hais tias yuav muaj ib txoj kev cai uas yuav coj tib neeg mus rau tej chaw tsis xwm yeem.\n\n8 Vim vajlugkub hais li no: Nej cia li xaiv hnub no saib nej yuav hawm ntseeg leej twg.\n\n9 Nim no yog tias ib tug neeg tau xav hawm ntseeg Vajtswv, qhov ntawd yeej yog nws txoj kev ua tau; los sis tias, yog nws ho tau ntseeg Vajtswv qhov ntawd yeej yog nws txoj kev ua tau los hawm ntseeg nws; tiam sis yog nws ho tsis tau ntseeg nws yeej tsis muaj kev cai uas yuav rau txim rau nws.\n\n10 Tiam sis yog nws tau tua neeg nws yuav raug txim tuag; thiab yog nws tau ua tub nyiag nws kuj yuav tau raug txim; thiab yog nws ua tub sab nws kuj yuav tau raug txim; thiab yog nws tau deev luag poj luag txiv nws kuj yuav tau raug txim; muaj tseeb tiag, rau tag nrho tej kev phem no lawv yeej yuav raug txim.\n\n11 Vim tau muaj ib txoj kev cai tias tib neeg yuav tsum raug txiav txim raws li lawv tej kev txhaum. Txawm li ntawd los, tsis tau muaj kev cai tawm tsam ib tug neeg txoj kev ntseeg; yog li ntawd, ib tug neeg tsuas raug txim rau tej kev txhaum uas nws tau ua lawm xwb; yog li ntawd tib neeg sawv daws yeej nyob saum tej chaw xwm yeem.\n\n12 Thiab tus neeg tawm tsam Khetos no, uas npe hu ua Khaulihos, (thiab txoj kev cai tsis muaj peev xwm tuav tau nws) tau pib qhuab qhia rau cov neeg tias yeej yuav tsis muaj Khetos. Thiab nws tau qhuab qhia li no, hais tias:\n\n13 Au nej cov uas tau raug khi nyob hauv txoj kev cia siab ruam thiab tsis muaj qab hau es, vim li cas nej thiaj cia nej tus kheej kwv tus cuab nrog tej yam ruam ua luaj li no? Vim li cas nej thiaj li tos ib tug Khetos? Vim tsis muaj ib tug neeg txawj paub txog tej yam uas tseem yuav muaj los.\n\n14 Saib seb, tej yam no uas nej hu ua tej kev qhia tej uas yuav muaj los yav tom ntej, uas nej hais tias tau cev nqis los ntawm cov yaj saub dawb huv, saib seb, lawv yog ib co kev li kev cai ruam heev los ntawm nej tej yawg koob.\n\n15 Nej ho paub tau txog lawv tej kev tseeb li cas? Saib seb, nej yeej tsis muaj peev xwm paub txog tej uas nej tsis pom; yog li ntawd nej yeej tsis muaj peev xwm paub tias yuav muaj ib tug Khetos.\n\n16 Nej tos ntsoov thiab hais tias nej pom ib qho kev zam txim ntawm nej tej kev txhaum. Tiam sis saib seb, qhov ntawd tsuas yog txoj kev xav ntawm lub siab npau xwb; thiab txoj kev thab ntawm nej tej siab no los vim yog tej kev li kev cai ntawm nej tej yawg koob, uas tau coj nej mus rau hauv ib txoj kev ntseeg txog tej uas tsis tseeb.\n\n17 Thiab nws tau hais ntau yam zoo li ntawd ntxiv rau lawv, qhia rau lawv tias yuav tsis muaj txoj kev theej txhoj rau tib neeg tej kev txhaum, tiam sis txhua tus neeg nyob mus hauv lub neej no raws li txoj kev khwv ntawm nws; yog li ntawd txhua tus neeg vammeej raws li nws txoj kev txawv, thiab txhua tus neeg tau kav raws li nws lub zog; thiab txawm yog dab tsi uas ib tug neeg tau ua los yeej tsis txhaum.\n\n18 Thiab nws tau qhia los rau lawv, coj tau lawv ntau tus tej siab lawm, tau ua kom lawv tsa lawv tej taub hau nyob hauv lawv txoj kev phem, muaj tseeb tiag, tau coj ntau tus poj niam, thiab txiv neej, mus ua txhaum kev nkauj kev nraug—tau qhia rau lawv tias thaum ib tug neeg tuag lawm, ces qhov ntawd yog qhov kawg ntawm nws lawm.\n\n19 Nim no tus txiv neej no kuj tau mus rau tom thaj av Ntsawsoos, mus qhuab qhia tej yam no rau hauv Amoos cov neeg, uas tau yog cov neeg ntawm cov Neeg Lamas ib zaug.\n\n20 Tiam sis saib seb lawv tau ntse dua li ntau tus Neeg Nifais; vim lawv tau txhom nws, thiab muab nws khi, thiab tau cab nws tuaj cuag Amoos, tus uas yog ib tug pov thawj hlob rau cov neeg ntawd.\n\n21 Thiab tau muaj tias Amoos ua kom nws yuav tsum raug cab tawm ntawm thaj av mus. Thiab nws tau los rau hauv thaj av Khede-oos, thiab kuj tau pib qhuab qhia rau lawv; thiab ntawm no nws ua tsis tau ntau li siab xav, vim nws raug txhom thiab raug khi thiab raug cab mus cuag tus pov thawj hlob, thiab thawj tub txiav txim hauv thaj av.\n\n22 Thiab tau muaj tias tus pov thawj hlob tau hais rau nws tias: Vim li cas koj thiaj mus ncig hloov tus Tswv tej kev? Vim li cas koj thiaj qhia cov neeg no tias yuav tsis muaj Khetos, kom los tab kaum lawv tej kev zoo siab? Vim li cas koj thiaj hais tawm tsam tag nrho tej yaj saub dawb huv tej kev qhia tej uas yuav muaj los yav tom ntej?\n\n23 Nim no tus pov thawj hlob lub npe yog Khidaunas. Thiab Khaulihos tau hais rau nws tias: Vim kuv tsis qhia tej kev li kev cai ruam ntawm nej tej yawg koob, thiab vim kuv tsis qhia cov neeg no kom khi lawv tus kheej rau hauv tej kab ke thiab tej kev li kev cai uas raug ua tseg los ntawm cov pov thawj thaum ub, kom yuav siv tau hwj chim thiab txoj cai rau saum lawv, kom ceev lawv rau hauv txoj kev ua tsis tau dab tsi, xwv kom lawv yuav tsis tsa lawv tej taub hau, tiam sis kom raug tso qis raws li nej tej lus.\n\n24 Nej hais tias cov neeg no yog ib co neeg nyob ywj siab. Saib seb, kuv hais tias lawv nyob hauv txoj kev ua qhev. Nej hais tias tej lus qhia tej uas yuav muaj los yav tom ntej thaum ub muaj tseeb. Saib seb, kuv hais tias nej yeej tsis paub tias lawv muaj tseeb.\n\n25 Nej hais tias cov neeg no yog ib cov muaj txim thiab ib co neeg tau poob, vim yog txoj kev txhaum ntawm ib nkawg niam txiv. Saib seb, kuv hais tias ib tug me nyuam yeej tsis muaj txim vim yog niam thiab txiv.\n\n26 Thiab nej kuj hais tias Khetos yuav los. Tiam sis saib seb, kuv hais tias nej yeej tsis paub tias yuav muaj ib tug Khetos. Thiab nej kuj hais tias nws yuav raug tua theej rau tej kev txhaum ntawm lub ntiaj teb—\n\n27 Thiab li no nej tau ntxias dag cov neeg no mus raws li tej kev li kev cai ruam ntawm nej tej yawg koob, thiab raws li nej tej siab xav; thiab nej ceev lawv nyob qis, tib yam li nyob hauv txoj kev raug txim, xwv kom nej yuav tau tej hauj lwm ntawm lawv tej tes los rau nej tus kheej, xwv kom lawv yuav tsis txhob muaj peev xwm tsa hau ntsia, thiab kom lawv tsis txhob zoo siab rau lawv tej kev muaj cai thiab tej kev muaj cib fim.\n\n28 Muaj tseeb tiag, lawv tsis kam siv tej uas yog lawv tug ntshai tsam lawv yuav ua siab lawv tej pov thawj, uas quab lawv raws li lawv siab nyiam, thiab tau coj lawv los ntseeg, ntawm lawv tej kev li kev cai thiab lawv tej npau suav thiab lawv tej kev xav ruam thiab lawv tej kev ua yog toog pom thiab lawv tej kev txhob txwm uas neeg paub tsis txog, tias lawv yuav tsum ua, yog lawv tsis ua raws li lawv cov no tej lus, ces yuav ua siab tus uas tsis muaj leej twg paub, tus uas lawv hais tias yog Vajtswv—ib tug uas ib txwm tsis tau muaj neeg pom los sis paub, tus uas ib txwm yeej tsis tau muaj thiab yeej yuav tsis muaj li.\n\n29 Nim no thaum tus pov thawj hlob thiab tus thawj tub txiav txim tau pom txoj kev tawv ntawm nws lub siab, muaj tseeb tiag, thaum nkawd pom tias Vajtswv los nws tseem yuav hais lus phem rau thiab, nkawd txawm tsis teb rau nws cov lus; tiam sis nkawd tau ua kom nws yuav tsum raug khi; thiab lawv tau coj nws mus rau ntawm cov tub ceev xwm tes, thiab tau xa nws mus rau thaj av Xalahelas, xwv kom nws yuav raug coj los cuag Amas, thiab tus thawj tub txiav txim uas yog tus tswv xeev rau tag nrho thaj av.\n\n30 Thiab tau muaj tias thaum nws raug coj los cuag Amas thiab tus thawj tub txiav txim, nws tau hais tib yam li uas nws tau hais nyob hauv thaj av Khede-oos; muaj tseeb tiag, nws tau hais lus phem rau Vajtswv.\n\n31 Thiab nws tau tsa suab nrov zuj zus rau Amas, thiab tau hais lus phem tawm tsam cov pov thawj hlob thiab tej xib hwb, liam lawv txog txoj kev coj cov neeg kom ua raws li tej kev li kev cai ruam ntawm lawv tej yawg koob, kom yuav tau tej nqi zog hauj lwm ntawm cov neeg no los ua neej.\n\n32 Nim no Amas tau hais rau nws hais tias: Koj yeej paub tias peb tsis tau muab tej nqi zog hauj lwm ntawm cov neeg no los rau peb ua neej; vim saib seb kuv tau ua hauj lwm txij li thaum cov tub txiav txim pib kav los txog nim no, nrog kuv ob txhais tes rau txoj kev pab kuv, tsis suav kuv tej kev uas tau mus ntau zaus ncig rau hauv thaj av tshaj tawm Vajtswv txoj lus rau kuv cov neeg.\n\n33 Thiab tsis tas li tej hauj lwm ntau uas kuv tau ua nyob rau hauv lub koom txoos, kuv yeej ib txwm tsis tau txais li ib xinais rau kuv txoj hauj lwm; thiab kuv tej kwv tij los yeej tsis muaj ib tug tau, tsuas yog thaum nyob rau hauv lub rooj txiav txim xwb; thiab thaum ntawd peb tsuas tau txais raws li txoj kev cai rau peb tej sij hawm xwb.\n\n34 Thiab nim no, yog peb tsis tau txais ib yam dab tsi rau peb tej hauj lwm nyob hauv lub koom txoos, nws muaj nuj nqis dab tsi rau peb mus ua hauj lwm nyob hauv lub koom txoos tsuas yog tshaj tawm qhov tseeb xwb, xwv kom peb yuav muaj kev xyiv fab vim yog txoj kev xyiv fab ntawm peb cov kwv tij?\n\n35 Yog li ntawd vim li cas koj ho hais tias peb qhuab qhia rau cov neeg no kom peb nplua nuj, thaum koj tus kheej, paub tias peb tsis tau txais kev nplua nuj? Thiab nim no, koj puas ntseeg tias peb dag ntxias cov neeg no qhov uas ua muaj kev xyiv fab li ntawd nyob rau hauv lawv tej siab?\n\n36 Thiab Khaulihos tau teb nws tias, Muaj tseeb tiag.\n\n37 Thiab tom qab ntawd Amas tau hais rau nws tias: Koj puas ntseeg tias muaj ib tug Vajtswv?\n\n38 Thiab nws tau teb tias, Tsis ntseeg.\n\n39 Nim no Amas tau hais rau nws tias: Koj puas yuav tsis kam lees dua tias muaj ib tug Vajtswv thiab yuav tsis kam lees rau tus Khetos thiab? Vim saib seb, kuv hais rau koj tias, kuv paub yeej muaj ib tug Vajtswv, thiab tias Khetos yeej yuav los.\n\n40 Thiab nim no koj muaj yam tim khawv dab tsi uas hais tias tsis muaj Vajtswv, los sis tias Khetos yuav tsis los? Kuv hais rau koj tias koj yeej tsis muaj dab tsi, tsuas yog koj tej lus xwb.\n\n41 Tiam sis, saib seb, kuv muaj txhua yam tsav uas ua tim khawv tias tej yam no muaj tseeb; thiab koj kuj muaj txhua yam ua tim khawv rau koj tias lawv yeej muaj tseeb; thiab koj puas yuav tsis kam lees lawv? Koj puas ntseeg tias tej yam no twb muaj tseeb?\n\n42 Saib seb, kuv paub tias koj yeej ntseeg, tiam sis koj raug ib tug ntsuj plig dag lawm, thiab koj tau muab Vajtswv tus Ntsuj Plig tso tseg xwv kom nws yuav tsis muaj chaw nyob hauv koj; tiam sis tus dab muaj hwj chim kav koj, thiab nws cab koj mus puag ncig, ua hauj lwm dag ntxias xwv kom nws yuav ua kom Vajtswv tej me nyuam puas tsuaj.\n\n43 Thiab nim no Khaulihos tau hais rau Amas tias: Yog koj yuav ua ib lub cim rau kuv saib, kom kuv yuav ntseeg tias muaj ib tug Vajtswv, muaj tseeb tiag, ua rau kuv pom tias nws muaj hwj chim, thiab tom qab ntawd kuv yuav ntseeg txog qhov tseeb ntawm koj tej lus.\n\n44 Tiam sis Amas tau hais rau nws tias: Koj twb tau muaj tej cim txaus lawm; koj tseem yuav sim koj tus Vajtswv thiab los? Koj yuav hais tias, Ua kom kuv pom ib lub cim, thaum koj twb muaj lus tim khawv ntawm tag nrho koj tej kwv tij no, thiab tag nrho tej yaj saub dawb huv? Tej vajlugkub muaj nyob ntawm koj xub ntiag, muaj tseeb tiag, thiab txhua yam qhia tias muaj ib tug Vajtswv; muaj tseeb tiag, lub ntiaj teb, thiab tag nrho txhua yam uas nyob saum nws, muaj tseeb tiag, thiab nws txoj kev tig, muaj tseeb tiag, thiab tag nrho tej ntiaj teb uas txav li lawv ib txwm txav twb ua tim khawv tias muaj ib tug Tswv Tsim Siab Kawg nkaus.\n\n45 Thiab koj tseem mus ncig, dag ntxias cov neeg no tej siab, ua tim khawv rau lawv tias tsis muaj Vajtswv no los? Thiab tsis tas li ntawd koj tseem tsis kam lees tag nrho tej lus tim khawv no los? Thiab nws tau hais tias: Muaj tseeb tiag, kuv yuav tsis lees, tsuas yog koj yuav ua ib lub cim rau kuv pom xwb.\n\n46 Thiab nim no tau muaj tias Amas tau hais rau nws tias: Saib seb, kuv tu siab heev vim yog txoj kev tawv ntawm koj lub siab, muaj tseeb tiag, tias koj yeej tseem yuav tawv rau tus ntsuj plig ntawm qhov tseeb, kom koj tus ntsuj plig yuav raug puas tsuaj.\n\n47 Tiam sis saib seb, nws yuav zoo dua yog koj tus ntsuj plig ploj mus li cia koj ua qhov uas coj ntau tus ntsuj plig nqis mus rau txoj kev puas tsuaj, los ntawm koj tej lus dag thiab los ntawm koj tej lus ntxias; yog li ntawd yog koj yuav tsis kam lees dua, saib seb Vajtswv yuav qhuab koj, kom koj yuav rais los mus ua neeg hais tsis tau lus, kom koj yuav tsis qhib koj lub qhov ncauj ntxiv ib zaug li lawm, kom koj yuav tsis tau ntxias cov neeg no ntxiv lawm.\n\n48 Nim no Khaulihos tau hais rau nws tias: Tsis yog kuv tsis lees tias muaj ib tug Vajtswv, tiam sis kuv tsis ntseeg tias muaj ib tug Vajtswv; thiab kuv hais tias koj yeej tsis paub tias muaj ib tug Vajtswv; thiab tsuas yog koj yuav ua kom kuv pom ib lub cim xwb, kuv yeej yuav tsis ntseeg.\n\n49 Nim no Amas tau hais rau nws tias: Kuv yuav muab qhov no ua ib lub cim rau koj, kom koj yuav raug ua kom hais tsis tau lus, raws li kuv cov lus; thiab kuv hais, tias nyob hauv Vajtswv lub npe, koj yuav raug hais tsis tau lus, xwv kom koj yuav hais tsis tau dab tsi ntxiv lawm.\n\n50 Nim no thaum Amas tau hais tej lus no tas lawm, Khaulihos tau raug hais tsis tau lus, kom nws hais tsis tau dab tsi ntxiv, raws li Amas tej lus.\n\n51 Thiab nim no thaum tus thawj tub txiav txim tau pom qhov no, nws tau ncav nws txhais tes thiab sau ntawv rau Khaulihos, hais tias: Koj puas tau pom Vajtswv lub hwj chim? Nyob hauv leej twg uas koj tau xav kom Amas ua kom pom nws lub cim? Koj puas yuav xav kom nws ua raug rau lwm tus, ua kom koj pom ib lub cim? Saib seb, nws tau ua rau koj pom ib lub cim lawm; thiab nim no koj puas tseem yuav cam ntxiv?\n\n52 Thiab Khaulihos tau ncav nws txhais tes thiab tau sau, hais tias: Kuv paub tias kuv yog ib tug neeg ruam, vim kuv hais tsis tau lus; thiab kuv paub tias tsis muaj dab tsi tsuas yog Vajtswv lub hwj chim xwb thiaj muaj peev xwm coj tau qhov no los rau kuv; muaj tseeb tiag, thiab kuv yeej ib txwm paub tias yeej muaj ib tug Vajtswv.\n\n53 Tiam sis saib seb, tus dab tau dag ntxias kuv; vim nws tau tshwm sim rau kuv li ib tug tim tswv, thiab tau hais rau kuv tias: Cia li mus thiab kho cov neeg no, vim lawv txhua tus tau mus yuam kev raws li ib tug Vajtswv uas tsis muaj leej twg paub. Thiab nws tau hais rau kuv tias: Yeej tsis muaj Vajtswv li; muaj tseeb tiag; thiab nws tau qhia rau kuv tej uas kuv yuav tsum hais. Thiab kuv tau qhia nws tej lus; thiab kuv qhia lawv vim yog lawv haum neeg ntiaj teb lub siab; thiab kuv tau qhia lawv, mus txog thaum kuv vam meej heev, kawg tias kuv twb tau ntseeg tias tej ntawd yeej muaj tseeb; thiab vim qhov no kuv tau tawm tsam qhov tseeb, mus txog thaum kuv coj tau qhov kev foom loj heev no los rau saum kuv.\n\n54 Nim no thaum nws tau hais qhov no tas lawm, nws tau thov kom Amas thov Vajtswv, xwv kom qhov kev foom yuav raug tshem ntawm nws mus.\n\n55 Tiam sis Amas tau hais rau nws tias: Yog qhov kev foom no tshem tawm ntawm koj lawm ces koj yeej yuav rov qab mus ntxias cov neeg no tej siab dua; yog li ntawd, nws yeej yuav muaj mus kom raws li tus Tswv siab xav.\n\n56 Thiab tau muaj tias txoj kev foom ntawd tsis raug muab tshem tawm ntawm Khaulihos; tiam sis nws tau raug ntiab tawm, thiab tau mus ncig ib lub tsev dhau ib lub tsev thov nws tej zaub mov.\n\n57 Nim no txoj kev paub txog tej uas tau tshwm sim rau Khaulihos tau raug muab tshaj tawm tam sim ntawd thoob plaws rau txhua thaj av; muaj tseeb tiag, txoj kev xa xov tau raug xa tawm los ntawm tus thawj tub txiav txim mus rau tag nrho cov neeg nyob hauv thaj av, tshaj tawm rau cov uas tau ntseeg Khaulihos tej lus kom lawv cia li hloov siab lees txim sai sai, tsis li ntawd ces tib txoj kev rau txim ntawd yuav los rau lawv thiab.\n\n58 Thiab tau muaj tias lawv sawv daws tau raug kawm txog txoj kev phem ntawm Khaulihos; yog li ntawd lawv sawv daws tau hloov siab tshiab dua los cuag tus Tswv; thiab qhov no tau xaus txoj kev tsis zoo raws li Khaulihos. Thiab Khaulihos tau mus ncig ib lub tsev dhau ib lub tsev, thov zaub mov los pab nws.\n\n59 Thiab tau muaj tias thaum nws tawm mus rau hauv cov neeg, muaj tseeb tiag, rau hauv ib cov neeg uas tau faib lawv tus kheej tawm ntawm cov Neeg Nifais thiab tau hu lawv ua cov neeg Xaulas, uas tau raug coj los ntawm ib tug txiv neej uas npe hu ua Xaulas—thiab thaum nws tau tawm mus rau hauv lawv, saib seb, nws tau raug hla thiab tsuj, mus txog thaum nws tuag.\n\n60 Thiab li no peb pom qhov kawg ntawm nws tus uas tau hloov tus Tswv tej kev; thiab li no peb pom tias tus dab yeej yuav tsis pab nws tej me nyuam nyob tom hnub kawg, tiam sis tsuas luag lawv nrawm nroos nqis mus rau hauv ntuj txiag teb tsaus xwb.\n\n", "alma 31": "[center][font_size=26]Tshooj 31[/font_size][/center]\n\n[i]Amas coj ib co tub txib qhia txoj moo zoo mus kho cov Neeg Xaulas uas tau ncaim lub koom txoos lawm—Cov neeg Xaulas tsis kam lees Khetos, ntseeg hauv tej tswv yim cuav ntawm txoj kev xaiv neeg, thiab teev tiam nrog tej lus thov Vajtswv uas luag sau—Tej tub qhia txoj moo zoo tau muaj tus Vaj Ntsuj Plig Dawb Huv puv npo—Lawv tej kev txom nyem raug txoj kev xyiv fab uas nyob hauv Khetos nqos lawm. Kwv yees li 74 xyoo ua ntej yug Yexus.[/i]\n\n1 Nim no tau muaj tias tom qab uas kawg Khaulihos, Amas tau txais xov tias cov Neeg Xaulas tau hloov tus Tswv tej kev, thiab Xaulas, tus uas yog lawv tus thawj, tau coj tej neeg tej siab mus pe hawm tej mlom ruam, nws lub siab tau rov pib mob dua vim yog cov neeg txoj kev tsis ncaj ncees.\n\n2 Vim nws tau yog qhov uas ua kev tu siab ntau heev rau Amas uas paub txog txoj kev tsis ncaj ncees nyob hauv nws cov neeg; yog li ntawd nws tau tu siab heev kawg nkaus li vim yog txoj kev faib cov Neeg Xaulas tawm ntawm cov Neeg Nifais.\n\n3 Nim no cov Neeg Xaulas tau sau lawv tus kheej tuaj ua ke nyob hauv ib thaj av uas lawv hu ua Eethi-onas, uas nyob sab hnub tuaj ntawm thaj av Xalahelas, uas nyob ze ciam teb ntawm ntug dej hiav txwv, uas nyob rau sab nram hav ntawm thaj av Ntsawsoos, uas kuj nyob ntawm ciam teb uas nyob ze hav zoov sab nram hav, lub hav zoov uas muaj puv nkaus cov Neeg Lamas.\n\n4 Nim no cov Neeg Nifais tau ntshai heev tias tsam cov Neeg Xaulas yuav nkag mus cog kev phooj ywg nrog cov Neeg Lamas, thiab qhov ntawd yuav ua ib qho chaw poob loj heev rau cov Neeg Nifais sab.\n\n5 Thiab nim no, ib yam li txoj kev qhuab qhia ntawm txoj lus muaj hwj chim coj tau cov neeg coob heev mus ua tej uas ncaj ncees—muaj tseeb tiag, qhov ntawd tau muaj hwj chim loj tshaj rau cov neeg tej siab dua li tej ntaj, los sis lwm yam huv tib si, uas tau muaj los rau lawv—yog li ntawd Amas tau xav tias nws tsim nyog tias lawv yuav tsum sim qhov tsim txiaj ntawm Vajtswv txoj lus.\n\n6 Yog li ntawd nws tau coj Amoos, thiab Aloos, thiab Oonaws; thiab nws tau tso Hinais rau hauv lub koom txoos uas nyob hauv Xalahelas; tiam sis thawj peb tug nws tau coj nrog nws, thiab kuj coj Amulej thiab Xi-elas, uas tau nyob hauv Melej; thiab nws kuj tau coj nws ob tug tub thiab.\n\n7 Nim no nws tsis tau coj nws tus tub hlob nrog nws, thiab nws lub npe yog Hilamas; tiam sis cov npe ntawm cov uas nws tau coj nrog nws yog Sinploos thiab Khali-atoos; thiab cov no yog cov npe ntawm cov uas tau nrog nws mus rau hauv cov Neeg Xaulas, mus qhuab qhia txoj lus rau lawv.\n\n8 Nim no cov Neeg Xaulas tau yog neeg tsis sib haum nrog cov Neeg Nifais; yog li ntawd lawv twb tau muaj Vajtswv txoj lus qhuab qhia rau lawv lawm.\n\n9 Tiam sis lawv tau poob mus rau hauv tej kev yuam kev loj lawm, vim lawv tsis kam xyaum coj Vajtswv tej lus txib, thiab tej kev cai, raws li Mauxes txoj kev cai.\n\n10 Thiab lawv kuj tsis kam xyaum coj lub koom txoos tej kab ke, kom thov Vajtswv tsis tu ncua thiab txo hwj chim rau Vajtswv txhua hnub, xwv kom lawv yuav tsis nkag mus rau hauv txoj kev dag ntxias.\n\n11 Muaj tseeb tiag, thaum kawg, lawv tau hloov tus Tswv tej kev nyob hauv ntau yam; yog li ntawd vim qhov no, Amas thiab nws cov kwv tij tau mus rau hauv thaj av mus qhuab qhia txoj lus rau lawv.\n\n12 Nim no, thaum lawv tau tuaj rau hauv thaj av lawm, saib seb, rau lawv txoj kev yoob lawv tau pom tias cov Neeg Xaulas tau ua tej tsev sab laj, thiab lawv tau sib sau lawv tus kheej tuaj ua ke rau ib hnub ntawm lub lim tiam, hnub uas lawv tau hu ua tus Tswv hnub; thiab lawv tau teev tiam raws li tej uas Amas thiab nws cov kwv tij ib txwm tsis tau pom li;\n\n13 Vim lawv tau ua ib qho chaw nyob hauv nruab nrab ntawm lawv lub tsev sab laj, ib qho chaw sawv ntsug, uas siab dua li taub hau, thiab saum hau tsuas txaus ib tug neeg xwb.\n\n14 Yog li ntawd, leej twg tau xav teev tiam yuav tsum tau mus thiab sawv rau saum hau saud, thiab tsa nws ob txhais tes rau saum ntuj, thiab qw nrog ib lub suab nrov nrov, hais tias:\n\n15 Dawb Huv, Vajtswv tus uas dawb huv; peb ntseeg tias koj yog Vajtswv, thiab peb ntseeg tias koj dawb huv, thiab koj tau yog ib tug ntsuj plig, thiab koj yog ib tug ntsuj plig, thiab koj tseem yuav yog ib tug ntsuj plig mus ib txhis.\n\n16 Vajtswv tus uas dawb huv, peb ntseeg tias koj tau faib peb tawm ntawm peb cov kwv tij; thiab peb tsis ntseeg peb cov kwv tij tej kev li kev cai, uas tau raug cev nqis los rau lawv los ntawm siab me nyuam yaus ntawm lawv tej yawg koob; tiam sis peb ntseeg hais tias koj tau xaiv peb los ua koj tej me nyuam dawb huv; thiab koj kuj tau ua rau peb paub tias yuav tsis muaj Khetos.\n\n17 Tiam sis nag hmo, hnub no koj zoo li cas, koj yeej yuav zoo li ntawd mus ib txhis; thiab koj tau xaiv peb kom peb yuav dim, thaum txhua tus uas nyob ib ncig peb tau raug xaiv pov rau hauv ntuj txiag teb tsaus los ntawm koj txoj kev npau taws; vim txoj kev dawb huv, Au Vajtswv es, peb ua koj tsaug; thiab peb kuj ua koj tsaug uas koj tau xaiv peb, kom peb yuav tsis raug coj yuam kev raws li tej kev li kev cai ruam ntawm peb tej kwv tij, uas khi lawv qaug rau ib txoj kev ntseeg Khetos, uas tau coj lawv tej siab ua loj leeb deb ntawm koj mus, peb tus Vajtswv.\n\n18 Thiab peb ua koj tsaug ntxiv, Au Vajtswv es, uas peb yog ib cov neeg uas raug xaiv tseg thiab dawb huv. Amees.\n\n19 Nim no tau muaj tias tom qab uas Amas thiab nws cov kwv tij thiab nws cov tub tau hnov tej kev thov Vajtswv no tas lawm, lawv tau yoob tshaj li qhov ntseeg tau.\n\n20 Vim saib seb, txhua tus neeg tau nce mus thiab hais tej lus thov Vajtswv zoo tib yam nkaus.\n\n21 Nim no lawv tau hu qhov chaw no ua Lamiyatoos, uas, tau txhais, tias qhov chaw sawv dawb huv.\n\n22 Nim no, nyob ntawm qhov chaw sawv no lawv tau thov, txhua tus neeg, thov Vajtswv tib yam lus, ua lawv tus Vajtswv tsaug tias lawv tau yog cov uas nws tau xaiv lawm, thiab tias nws tsis tau coj lawv yuam kev raws li txoj kev li kev cai ntawm lawv cov kwv tij, thiab tias lawv tej siab tsis tau raug nyiag mus ntseeg hauv tej uas yuav muaj los, uas lawv tsis tau paub txog.\n\n23 Nim no, tom qab uas cov neeg sawv daws tau thov ua tsaug zoo li no tas lawm, lawv tau rov qab mus rau tom lawv tej tsev, tsis hais txog lawv tus Vajtswv ntxiv mus txog thaum lawv tau rov qab sib sau lawv tus kheej tuaj ua ke dua rau ntawm qhov chaw sawv dawb huv, tuaj ua tsaug raws li lawv sij ua.\n\n24 Nim no thaum Amas tau pom li no mob nws lub siab heev; vim nws tau pom tias lawv tau yog ib co neeg phem thiab ib co neeg uas hloov tus Tswv tej kev; muaj tseeb tiag, nws tau pom tias lawv tej siab tau muab tso rau saum tej kub, thiab saum tej nyiaj dawb, thiab rau saum txhua yam tsim nuj huv tib si.\n\n25 Muaj tseeb tiag, thiab nws kuj tau pom tias lawv tej siab tau nqa siab rau txoj kev khav theeb, nyob hauv lawv txoj kev khav.\n\n26 Thiab nws tau tsa nws lub suab rau saum ntuj, thiab quaj thov, hais tias: Au, yuav ntev npaum li cas, Au tus Tswv es, uas koj yuav cia kom koj tej tub qhe yuav nyob hauv cev nqaij daim tawv rau hauv qab no, kom pom tej kev phem tiag tiag li ntawd nyob hauv noob neej los?\n\n27 Saib seb, Au Vajtswv es, lawv quaj thov rau koj, thiab tiam sis lawv tej siab twb raug lawv txoj kev khav nqos lawm. Saib seb, Au Vajtswv es, lawv quaj thov rau koj nrog lawv tej qhov ncauj, thaum lawv muaj plhus heev, nrog tej khoom tsis muaj qab hau ntawm lub ntiaj teb.\n\n28 Saib seb, Au kuv tus Vajtswv es, lawv tej khoom kim kim, thiab lawv tej nplhaib, thiab lawv tej saw tes, thiab lawv tej saw kub, thiab tag nrho lawv tej khoom muaj nqis uas lawv coj ua saw; thiab saib seb, lawv tej siab tau muab tso rau saum cov no, thiab lawv tseem tau quaj thov rau koj thiab hais tias—Peb ua koj tsaug, Au Vajtswv es, vim peb yog ib co neeg uas raug xaiv tseg rau koj lawm, thaum uas lwm cov yuav piam sij.\n\n29 Muaj tseeb tiag, thiab lawv hais tias koj tau ua rau lawv paub tias yuav tsis muaj Khetos.\n\n30 Au tus Tswv Vajtswv es, ntev npaum li cas ntxiv uas koj yuav cia tej kev phem thiab tsis muaj kev ntseeg li ntawd nyob nrog cov neeg no? Au tus Tswv es, thov koj muab lub zog rau kuv, xwv kom kuv yuav nyiaj tau kuv tej kev tsis muaj zog. Vim kuv tau qaug zog, thiab txoj kev phem li ntawd nyob hauv cov neeg no ua rau kuv tus ntsuj plig mob.\n\n31 Au tus Tswv es, tu kuv lub siab heev kawg nkaus; thov koj nplij kuv tus ntsuj plig nyob hauv Khetos. Au tus Tswv es, thov koj pub rau kuv kom kuv yuav muaj taus zog, kom kuv yuav ua tau siab ntev nyiaj tej kev txom nyem no uas yuav los rau kuv, vim yog txoj kev txhaum ntawm cov neeg no.\n\n32 Au tus Tswv es, thov koj nplij kuv tus ntsuj plig, thiab muab rau kuv txoj kev vam meej, thiab kuj muab rau kuv cov phooj ywg ua hauj lwm uas nyob nrog kuv—muaj tseeb tiag, Amoos, thiab Aloos, thiab Oonaws, thiab Amulej thiab Xi-elos thiab kuv ob tug tub—muaj tseeb tiag, tag nrho lawv cov no thov koj nplij, Au tus Tswv es. Muaj tseeb tiag, thov koj nplij lawv tej ntsuj plig nyob hauv Khetos.\n\n33 Thov koj pub rau lawv kom lawv yuav muaj zog, kom lawv yuav nyiaj tau lawv tej kev txom nyem uas yuav los rau lawv vim yog tej kev tsis ncaj ncees ntawm cov neeg no.\n\n34 Au tus Tswv es, thov koj pub rau peb kom peb yuav muaj kev vam meej nyob hauv txoj kev coj lawv rov qab los cuag koj nyob hauv Khetos.\n\n35 Saib seb, Au tus Tswv es, lawv tej ntsuj plig yeej tsim txiaj, thiab coob tug ntawm lawv yog peb cov kwv tij; yog li ntawd, Au tus Tswv es, muab rau peb lub hwj chim thiab kev txawj ntse xwv kom peb yuav coj tau, peb cov kwv tij no, rov qab los rau koj.\n\n36 Nim no tau muaj tias thaum Amas tau hais tej lus no tas lawm, ces nws tau tso nws txhais tes rau saum lawv txhua tus uas nrog nws nyob. Thiab saib seb, thaum nws tso nws txhais tes rau saum lawv, lawv tau muaj tus Ntsuj Plig Dawb Huv puv npo.\n\n37 Thiab tom qab ntawd lawv ib leeg tau faib ncaim ib leeg, tsis tau xav rau lawv tus kheej tias lawv yuav noj dab tsi, los sis lawv yuav haus dab tsi, los sis lawv yuav hnav dab tsi.\n\n38 Thiab tus Tswv tau pub rau lawv kom lawv tsis txhob tshaib, thiab kom lawv tsis txhob nqhis; muaj tseeb tiag, thiab nws kuj tau muab lub zog rau lawv, kom lawv yuav tsis tau nyiaj ib yam kev txom nyem dab tsi, tsuas yog muaj kev xyiv fab ntawm Khetos xwb. Nim no qhov no tau zoo raws kiag li Amas txoj kev thov Vajtswv; thiab qhov no vim yog nws tau thov nyob hauv txoj kev ntseeg.\n\n", "alma 32": "[center][font_size=26]Tshooj 32[/font_size][/center]\n\n[i]Amas qhia cov neeg pluag uas lawv tej kev txom nyem tau txo lawv hwj chim—Txoj kev ntseeg yog ib txoj kev cia siab rau tej yam uas tsis pom uas muaj tseeb—Amas ua tim khawv tias tej tim tswv los pab rau tej txiv neej, tej poj niam, thiab tej me nyuam yaus—Amas piv txoj lus rau ib lub noob—Yuav tsum muab nws cog thiab tu—Ces nws yuav hlob mus ua ib tsob ntoo uas tau de cov txiv ntawm txoj sia nyob mus ib txhis. Kwv yees li 74 xyoo ua ntej yug Yexus.[/i]\n\n1 Thiab tau muaj tias lawv tau tawm mus, thiab tau pib qhuab qhia Vajtswv txoj lus rau cov neeg, tau nkag mus rau hauv lawv tej tsev sab laj, thiab rau hauv lawv tej tsev; muaj tseeb tiag, thiab lawv twb tau qhuab qhia txoj lus nyob hauv lawv tej kev.\n\n2 Thiab tau muaj tias tom qab uas tau ua hauj lwm heev nyob rau hauv lawv, lawv cov no tau pib muaj kev ua tau li siab xav nyob rau hauv feem neeg pluag; vim saib seb, lawv tau raug ntiab tawm ntawm tej tsev sab laj vim yog lawv tej ris tsho qub heev—\n\n3 Yog li ntawd lawv raug tsis pub nkag rau hauv lawv tej tsev sab laj teev tiam Vajtswv, tau raug saib li kev vuab tsuab; yog li ntawd lawv yog neeg pluag; muaj tseeb tiag, lawv raug lawv cov kwv tij saib li tej khoom seem; yog li ntawd lawv tau pluag rau tej khoom ntawm lub ntiaj teb; thiab lawv kuj tau txom nyem hauv siab thiab.\n\n4 Nim no, thaum Amas tab tom qhia thiab hais lus rau cov neeg nyob saum lub roob Aunaihas, tau muaj ib pab neeg coob tuaj cuag nws, yog cov uas peb tau hais txog, cov neeg uas tau txom nyem hauv siab, vim yog lawv tej kev pluag rau tej khoom ntawm lub ntiaj teb.\n\n5 Thiab lawv tau tuaj cuag Amas; thiab ib tug uas yog tus hlob nyob hauv lawv tau hais rau nws tias: Saib seb, kuv cov kwv tij no yuav ua dab tsi, vim lawv raug neeg txhua tus ntxub lawv vim yog lawv txoj kev pluag, muaj tseeb tiag, thiab qhov tseem ceeb tshaj yog los ntawm peb cov pov thawj; vim lawv tau ntiab peb tawm ntawm peb tej tsev sab laj uas peb tau ua hauj lwm hnyav ua nrog peb tej tes kiag; thiab lawv tau ntiab peb tawm vim yog peb txoj kev txom nyem heev; thiab peb tsis muaj chaw yuav teev tiam peb tus Vajtswv; thiab saib seb, peb yuav ua dab tsi?\n\n6 Thiab nim no thaum Amas tau hnov yam no, nws tau tig hlo nws tus kheej los, nws lub ntsej muag tig nrawm nroos rau nws tus no, thiab nws tau pom txoj kev xyiv fab heev; vim nws tau pom tias lawv tej kev txom nyem tau txo lawv tej hwj chim tiag thiab lawv tau nyob hauv txoj kev npaj hnov txoj lus lawm.\n\n7 Yog li ntawd nws tsis hais ntxiv rau lwm cov neeg coob coob; tiam sis nws tau xyab nws txhais tes, thiab hais nrov nrov rau cov uas nws tau pom, uas tau yog neeg hloov siab tshiab tiag, thiab tau hais rau lawv hais tias:\n\n8 Kuv pom tias nej yog neeg siab mos siab muag; thiab yog li ntawd, nej tau koob hmoov.\n\n9 Saib seb nej tus tij laug tau hais tias, Peb yuav ua dab tsi?—vim peb raug muab ntiab tawm ntawm peb tej tsev sab laj, xwv kom peb yuav teev tiam tsis tau peb tus Vajtswv.\n\n10 Saib seb kuv hais rau nej, nej xav tias nej tsis muaj cuab kav teev tiam Vajtswv tsuas yog yuav tsum nyob hauv nej tej tsev sab laj xwb no los?\n\n11 Kuv yuav nug nej, ntxiv, nej xav tias nej yuav tsum teev tiam Vajtswv ib lub lim tiam ib zaug xwb no los?\n\n12 Kuv hais rau nej tias, yeej yog qhov zoo uas nej raug ntiab tawm ntawm nej tej tsev sab laj, xwv kom nej yuav txo hwj chim, thiab xwv kom nej yuav kawm kev txawj ntse; vim nws tsim nyog tias nej yuav tsum kawm kev txawj ntse; vim nws yog tias nej raug ntiab tawm, vim nej raug nej cov kwv tij ntxub vim yog nej txoj kev pluag heev, kom nej yuav raug coj los rau hauv txoj kev siab mos siab muag; vim nej tsim nyog raug coj los mus txo hwj chim.\n\n13 Thiab nim no, vim nej raug yuam los mus txo hwj chim nej tau koob hmoov; vim ib tug neeg tej zaum, yog nws raug yuam los txo hwj chim, yuav nrhiav kev hloov siab lees txim; thiab nim no muaj tseeb, leej twg hloov siab lees txim yuav nrhiav tau kev zam txim; thiab tus uas nrhiav tau kev zam txim thiab nyiaj kom mus txog thaum kawg tus ntawd yuav raug cawm dim.\n\n14 Thiab nim no, ib yam li kuv tau hais rau nej lawm, tias vim nej tau raug yuam kom txo hwj chim nej tau koob hmoov, nej puas tsis tau xav tias lawv cov uas txo lawv tej hwj chim tiag tiag vim yog txoj lus yeej tau koob hmoov ntau dua?\n\n15 Muaj tseeb tiag, tus uas txo nws lub hwj chim tiag tiag, thiab hloov siab lees txim ntawm nws tej kev txhaum, thiab nyiaj kom mus txog thaum kawg, tus ntawd yuav tau koob hmoov—muaj tseeb tiag, tau koob hmoov ntau dua li lawv cov uas raug yuam kom txo hwj chim vim yog lawv tej kev pluag heev.\n\n16 Yog li ntawd, koob hmoov tau rau lawv cov uas txo lawv tej hwj chim uas tsis yog tau raug yuam kom txo hwj chim; los sis muab, ua lwm yam lus hais, koob hmoov tau rau tus uas ntseeg Vajtswv txoj lus, thiab ua kev cai raus dej tsis ua siab tawv, muaj tseeb tiag, tsis raug kom coj los paub txoj lus, los sis raug yuam kom paub, ua ntej lawv yuav ntseeg.\n\n17 Muaj tseeb tiag, muaj ntau tus hais tias: Yog koj yuav ua kom peb pom ib lub cim los saum ntuj ceeb tsheej los, ces peb yuav paub qhov tseeb; tom qab ntawd peb yuav ntseeg.\n\n18 Nim no kuv nug tias, qhov no puas yog kev ntseeg? Saib seb, kuv hais rau nej tias, Tsis yog; vim yog tias ib tug neeg paub ib yam dab tsi lawm ces nws yeej yuav tsis muaj qhov ua kom ntseeg, vim nws twb paub qhov ntawd lawm.\n\n19 Thiab nim no, yuav raug foom tsis zoo ntau npaum li cas rau nws tus uas paub txog Vajtswv lub siab nyiam thiab ho tsis ua li, thiab tus uas ho ntseeg qhuav qhuav xwb, los sis lam raug ua kom ntseeg xwb, thiab poob mus rau hauv txoj kev txhaum?\n\n20 Nim no los ntawm qhov no nej yuav tsum txiav txim. Saib seb, kuv hais rau nej, tias yog sab no los nws yeej zoo ib yam li yog sab tod; thiab nws yuav raug rau txhua tus neeg raws li nws tes hauj lwm.\n\n21 Thiab nim no ib yam li kuv tau hais txog txoj kev ntseeg—kev ntseeg tsis yog yuav paub tej yam dab tsi tseeb tseeb; yog li ntawd yog nej muaj kev ntseeg nej cia siab rau tej yam uas tsis pom, tiam sis muaj tseeb.\n\n22 Thiab nim no, saib seb, kuv hais rau nej, thiab kuv xav kom nej yuav tsum nco ntsoov, tias Vajtswv muaj kev hlub tshua rau txhua tus uas ntseeg nws lub npe; yog li ntawd nws xav kom, nyob hauv thawj qhov chaw, nej yuav tsum ntseeg, muaj tseeb tiag, ntseeg nws txoj lus.\n\n23 Thiab nim no, nws tau faib nws txoj lus los ntawm tej tim tswv los rau tib neeg, muaj tseeb tiag, tsis yog rau tej txiv neej xwb tiam sis rau tej poj niam thiab. Nim no tsis tas li no xwb; tej me nyuam yaus los kuj tau muab tej lus rau lawv ntau zaus uas tau ua rau tej neeg txawj ntse thiab tej neeg kawm ntaub kawm ntawv xav tsis thoob.\n\n24 Thiab nim no, kuv cov kwv tij uas kuv hlub es, ib yam li nej tau xav kom kuv qhia saib nej yuav ua dab tsi vim nej raug kev txom nyem thiab ntiab tawm—nim no kuv tsis xav kom nej yuav tsum xav tias kuv txhob txwm txiav txim rau nej raws nraim li tej uas muaj tseeb xwb—\n\n25 Vim kuv tsis tau xav tias nej sawv daws tau raug yuam kom txo nej tej hwj chim; vim kuv ntseeg tiag tias muaj ib txhia nyob hauv nej yeej zoo siab txo lawv tej hwj chim, cia lawv nyob qhov uas zoo li cas los nyob.\n\n26 Nim no, ib yam li kuv tau hais txog txoj kev ntseeg—tias nws tsis yog ib qho uas paub tseeb tseeb—kuv tej lus los kuj tib yam li ntawd thiab. Xub thawj nej yeej tsis paub txog lawv qhov tseeb tiag tiag, tib yam li txoj kev ntseeg uas tsis muaj qhov paub tseeb txog.\n\n27 Tiam sis saib seb, yog nej yuav tsim thiab siv tej hlwb, kom los xyaum kawm txog kuv tej lus, thiab los muab ib qho kev ntseeg me me sim, muaj tseeb tiag, yog tsis muaj dab tsi ntau tshaj li uas nej xav los ntseeg, cia lub siab xav ntseeg no ua hauj lwm nyob hauv nej, mus txog thaum nej ntseeg zoo li qhov uas nej muab tau ib qho chaw rau kuv tej lus nyob.\n\n28 Nim no, peb yuav muab txoj lus piv rau ib lub noob. Nim no, yog nej cia ib qho chaw, xwv kom ib lub noob yuav raug muab cog rau hauv nej lub siab, saib seb, yog tias nws yog ib lub noob tseeb, los sis ib lub noob zoo, yog nej tsis muab nws ntiab tawm los ntawm nej txoj kev tsis ntseeg, kom nej yuav tiv thaiv tus Tswv tus Ntsuj Plig, saib seb, nws yuav pib hlob nyob rau hauv nej tej hauv siab; thiab thaum nej hnov nws hlob tuaj, nej yuav pib hais rau nej tus kheej tias—Nws yuav tsum yog ib lub noob zoo, los sis txoj lus yeej zoo, vim nws tau pib ua rau kuv tus ntsuj plig loj tuaj; muaj tseeb tiag, nws tau pib ua rau kuv to taub tuaj, muaj tseeb tiag, nws tau pib qab heev rau kuv.\n\n29 Nim no saib seb, qhov no yuav tsis ua kom nej txoj kev ntseeg loj tuaj los? Kuv hais rau nej tias, Yeej yog; tiam sis nws tseem tsis tau loj hlob kom paub tseeb tseeb xwb.\n\n30 Tiam sis saib seb, thaum lub noob loj hlob, thiab tawg kaus, thiab pib loj, ces nej yuav tsum hais tias lub noob yog lub zoo; vim saib seb nws loj hlob, thiab tawg kaus, thiab pib loj. Thiab nim no, saib seb, qhov no yuav tsis txhawb kom nej txoj kev ntseeg muaj zog tuaj los? Muaj tseeb tiag, nws yeej yuav ua kom nej txoj kev ntseeg muaj zog tuaj: vim nej yuav hais tias kuv paub tias lub no yog ib lub noob zoo; vim saib seb nws tau tawg kaus thiab pib loj.\n\n31 Thiab nim no, saib seb, nej puas paub tseeb tias lub no yog ib lub noob zoo? Kuv hais rau nej tias, Yeej yog; vim txhua lub noob loj hlob tuaj mus zoo li nws yam.\n\n32 Yog li ntawd, yog lub noob loj hlob nws yeej yog lub zoo, tiam sis yog nws tsis loj hlob, saib seb nws twb tsis zoo, yog li ntawd nws yuav raug txawb pov tseg.\n\n33 Thiab nim no, saib seb, vim nej tau sim qhov kom pom thiab paub, thiab tau cog lub noob, thiab nws loj hlob thiab tawg kaus, thiab pib loj, nej yuav tsum paub tias yog lub noob zoo.\n\n34 Thiab nim no, saib seb, nej txoj kev paub puas tseeb lawm? Yeej paub, nej txoj kev paub txog yam ntawd yeej tseeb lawm, thiab nej tsis tas siv txoj kev ntseeg; thiab qhov no twb yog vim nej paub lawm, vim nej paub tias txoj lus tau loj hauv nej tej ntsuj plig, thiab nej kuj paub tias nws tau tawg kaus tuaj, kom nej txoj kev to taub pib to taub tuaj, thiab kom nej tej siab pib dav tuaj.\n\n35 Au ces, tsis yog qhov no muaj tseeb los? Kuv hais rau nej tias, Yeej muaj tseeb, vim nws yog qhov kaj; thiab yam dab tsi uas yog qhov kaj, yeej zoo, vim yus yeej pom tau nws, yog li ntawd nej yuav tsum paub tias nws yeej zoo; thiab nim no saib seb, tom qab uas nej tau saj qhov kaj no lawm nej txoj kev paub puas tseeb?\n\n36 Saib seb kuv hias rau nej tias, Tsis yog; thiab nej yuav tsum tsis txhob muab nej txoj kev ntseeg tso tseg cia rau ib sab, vim nej tsuas tau sim nej txoj kev ntseeg cog lub noob kom nej yuav tau xyaum txoj kev sim ua kom paub saib lub noob puas zoo xwb.\n\n37 Thiab saib seb, thaum tus ntoo pib loj, nej yuav hais tias: Cia peb tu nws kom zoo, kom nws yuav muaj taus cag, kom nws yuav loj hlob, thiab txi tau txiv rau peb. Thiab nim no saib seb, yog nej tu nws kom zoo heev nws yuav muaj taus cag, thiab loj hlob, thiab txi tau txiv.\n\n38 Tiam sis yog nej tsis quav ntsej tsob ntoo, thiab tsis xav txog txoj kev tu nws, saib seb nws yuav tuaj tsis tau ib tug cag li; thiab thaum tshav kub tuaj thiab kub nws, vim nws tsis muaj cag nws yuav qhuav mus, thiab nej yuav muab nws rho thiab muab nws pov tseg.\n\n39 Nim no, qhov no tsis yog vim lub noob tsis zoo, thiab kuj tsis yog vim cov txiv ntawd tsis qab; tiam sis nws vim yog nej thaj av qhuav qhuav, thiab nej tsis tu tsob ntoo, yog li ntawd nej thiaj muaj tsis tau cov txiv ntawd.\n\n40 Thiab yog li ntawd, yog nej tsis kam tu txoj lus, tos ntsoov nrog txoj kev ntseeg rau cov txiv ntawd, nej yuav tsis muaj cuab kav de tau cov txiv ntawm tsob ntoo uas cawm neeg txoj sia ib zaug li.\n\n41 Tiam sis yog nej yuav tu txoj lus, muaj tseeb tiag, tu tsob ntoo thaum nws pib hlob, rau siab ntso nrog nej txoj kev ntseeg, thiab nrog txoj kev ua siab ntev, tos ntsoov rau cov txiv ntawd, nws yuav tuaj tau cag; thiab saib seb nws yuav yog ib tsob ntoo loj tuaj mus rau txoj sia kav mus ib txhis.\n\n42 Thiab vim yog nej txoj kev rau siab thiab nej txoj kev ntseeg thiab nej txoj kev ua siab ntev nrog txoj lus nyob hauv txoj kev tu nws, xwv kom nws yuav tuaj taus cag rau hauv nej, saib seb, nyob nyob ces nej yuav tau de cov txiv ntawd, uas yog cov muaj nuj nqis tshaj, uas yog cov qab zib tshaj txhua yam uas qab zib huv tib si, thiab uas yog cov dawb tshaj txhua yam uas dawb huv tib si, muaj tseeb tiag, thiab huv tshaj txhua yam uas huv huv tib si; thiab nej yuav tau noj cov txiv no mus txog thaum nej tsau, xwv kom nej yuav tsis tshaib plab, thiab nej yuav tsis nqhis lawm.\n\n43 Lub sij hawm ntawd, kuv cov kwv tij es, nej yuav tau sau tej nqi zog ntawm nej txoj kev ntseeg, thiab nej txoj kev rau siab, thiab kev siab ntev, tos ntsoov tsob ntoo txi txiv los rau nej.\n\n", "alma 33": "[center][font_size=26]Tshooj 33[/font_size][/center]\n\n[i]Xinos tau qhia tias leej tib neeg yuav tsum thov Vajtswv thiab teev tiam nyob hauv txhua txhia qhov chaw, thiab tias tej kev txiav txim raug tshem tawm vim yog Leej Tub—Xinoj tau qhia tias txoj kev zam txim tau raug muab vim yog Leej Tub—Mauxes tau tsa, nyob hauv hav zoov, ib lub cim ntawm Vajtswv Leej Tub. Kwv yees li 74 xyoo ua ntej yug Yexus.[/i]\n\n1 Nim no tom qab uas Amas tau hais tej lus no tas lawm, lawv tau xa ib tug tuaj cuag nws xav paub saib lawv puas yuav ntseeg ib tug Vajtswv, xwv kom lawv yuav tau txais cov txiv no uas nws tau hais txog lawm, los sis saib lawv yuav cog lub noob li cas, los sis txoj lus uas nws tau hais txog lawm, uas nws tau hais tias yuav tsum raug muab cog rau hauv lawv tej siab; los sis saib lawv yuav tsum pib xyaum sim lawv txoj kev ntseeg zoo li cas.\n\n2 Thiab Amas tau hais rau lawv tias: Saib seb, nej tau hais tias nej tsis muaj cuab kav teev tiam nej tus Vajtswv vim nej tau raug ntiab tawm ntawm nej tej tsev sab laj. Tiam sis saib seb, kuv hais rau nej tias, yog nej xav tias nej tsis muaj cuab kav teev tiam Vajtswv, nej yuam kev loj heev lawm, thiab nej tsim nyog nrhiav tej vajlugkub; yog nej xav tias lawv tau qhia nej tej no, ces nej tsis to taub lawv.\n\n3 Nej puas nco qab nyeem tej uas Xinos, tus yaj saub thaum ub, tau hais txog txoj kev thov Vajtswv los sis txoj kev teev tiam?\n\n4 Vim nws tau hais tias: Koj yog tus muaj kev hlub tshua, Au Vajtswv, vim koj tau hnov kuv tej lus thov, txawm yog thaum kuv nyob hauv hav zoov; muaj tseeb tiag, koj tau yog tus muaj kev hlub tshua thaum kuv tau thov txog rau cov uas yog kuv tej yeeb ncuab, thiab koj tau muab lawv cob rau kuv.\n\n5 Muaj tseeb tiag, Au Vajtswv es, thiab koj tau muaj kev hlub tshua rau kuv thaum kuv quaj thov koj nyob tom kuv tej teb; thaum kuv tau quaj rau koj nyob hauv kuv txoj kev thov, thiab koj tau hnov kuv.\n\n6 Thiab ntxiv, Au Vajtswv es, thaum kuv tau tig mus rau kuv lub tsev koj tau hnov kuv nyob hauv kuv txoj kev thov.\n\n7 Thiab thaum kuv tau nkag mus rau hauv kuv qhov chaw rau khaub ncaws, Au tus Tswv es, thiab tau thov rau koj, koj tau hnov kuv.\n\n8 Muaj tseeb tiag, koj yeej hlub tshua koj tej me nyuam thaum lawv quaj thov rau koj, kom koj yuav hnov thiab tsis yog kom tib neeg hnov, thiab koj yuav hnov lawv.\n\n9 Muaj tseeb tiag, Au Vajtswv es, koj tau hlub tshua kuv, thiab tau hnov kuv tej kev quaj thov thaum nyob sib koom ua ib pawg nrog koj cov ntseeg.\n\n10 Muaj tseeb tiag, thiab koj kuj tau hnov kuv thaum kuv tau raug ntiab tawm thiab tau raug ntxub los ntawm kuv tej yeeb ncuab; muaj tseeb tiag, koj tau hnov kuv tej lus quaj thov, thiab tau npau taws rau kuv tej yeeb ncuab, thiab koj tau xyuas lawv nyob hauv koj txoj kev npau taws nrog txoj kev puas tsuaj nrawm nroos.\n\n11 Thiab koj tau hnov kuv vim yog kuv tej kev txom nyem thiab kuv txoj kev ua siab ncaj; thiab nws vim yog koj Leej Tub koj thiaj tau muaj kev hlub li ntawd rau kuv, yog li ntawd kuv yuav quaj thov rau koj nyob tag nrho hauv kuv tej kev txom nyem, vim kuv txoj kev xyiv fab yog nyob hauv koj; vim koj tau tshem koj tej kev txiav txim ntawm kuv mus, vim yog koj Leej Tub.\n\n12 Thiab nim no Amas tau hais rau lawv hais tias: Nej puas ntseeg cov vajlugkub ntawd uas tau sau los ntawm lawv cov thaum ub?\n\n13 Saib seb, yog nej ntseeg, nej yuav tsum ntseeg yam uas Xinos tau hais; vim, saib seb nws tau hais tias: Koj tau tshem koj tej kev txiav txim mus vim yog koj Leej Tub.\n\n14 Nim no saib seb, kuv cov kwv tij, kuv yuav nug saib nej puas tau nyeem tej vajlugkub? Yog nej tau, ua li cas nej ho tsis ntseeg Vajtswv Leej Tub?\n\n15 Vim tsis tau sau tseg tias Xinos tib leeg thiaj tau hais tej yam no xwb, tiam sis Xinoj kuj tau hais txog tej yam no thiab—\n\n16 Vim saib seb, nws tau hais tias: Koj tau npau taws, nrog cov neeg no, Au tus Tswv es, vim lawv pheej yuav tsis to taub koj tej kev hlub tshua uas koj tau muab rau lawv vim yog koj Leej Tub.\n\n17 Thiab nim no, kuv cov kwv tij, nej pom tias ib tug yaj saub thib ob thaum ub tau ua tim khawv txog Vajtswv Leej Tub, thiab vim cov neeg pheej tsis to taub nws tej lus lawv tau xuas pob zeb ntaus nws tuag.\n\n18 Tiam sis saib seb, tsis tas li no xwb; cov no tsis yog cov uas thiaj tau hais txog Vajtswv Leej Tub xwb.\n\n19 Saib seb, Mauxes los kuj tau hais txog nws; muaj tseeb tiag, thiab saib seb ib lub cim twb tau raug tsa sawv nyob hauv hav zoov, xwv kom txhua tus uas ntsia mus rau qhov ntawd yuav ciaj. Thiab ntau tus tau ntsia thiab ciaj.\n\n20 Tiam sis tsawg tus thiaj to taub lub ntsiab ntawm tej yam ntawd xwb, thiab li no los vim yog txoj kev tawv ntawm lawv tej siab. Tiam sis tau muaj ntau leej uas tau tawv heev es lawv tsis kam ntsia, yog li ntawd lawv thiaj tau piam sij. Nim no qhov uas lawv tsis kam ntsia yog vim lawv tsis ntseeg tias nws yuav kho tau lawv.\n\n21 Au kuv cov kwv tij es, yog nej muaj peev xwm raug kho kom zoo los ntawm tig nej tej qhov muag ib nyuag ntsia xwv kom nej yuav raug kho kom zoo, nej yuav tsis kam ntsia nrawm nroos los, los sis nej yeej yuav ua nej tej siab tawv nyob hauv txoj kev tsis ntseeg, thiab ua neeg tub nkeeg, es nej ho tsis kam tsa nej tej qhov muag, kom nej yuav piam sij los?\n\n22 Yog zoo li ntawd, ces txoj kev txom nyem yuav los rau saum nej; tiam sis yog tsis zoo li ntawd, ces cia li tsa nej tej qhov muag thiab pib ntseeg Vajtswv Leej Tub, tias nws yuav los txhiv nws cov neeg, thiab tias nws yuav los raug kev txom nyem thiab tuag theej rau lawv tej kev txhaum; thiab tias nws yuav sawv hauv qhov tuag rov qab los, qhov uas yuav coj kom muaj tau txoj kev sawv hauv qhov tuag rov qab los, kom leej tib neeg txhua tus yuav tau los sawv ntawm nws xub ntiag, kom raug txiav txim tom hnub kawg thiab hnub txiav txim, raws li lawv tej hauj lwm.\n\n23 Thiab nim no, kuv cov kwv tij, kuv xav kom nej yuav cog txoj lus no rau hauv nej tej siab, thiab thaum nws pib tuaj ces nej cia li tu nws nrog nej txoj kev ntseeg. Thiab saib seb, nws yuav rais los mus ua ib tsob ntoo, yuav loj hlob nyob hauv nej los mus rau txoj sia uas kav ib txhis. Thiab thaum ntawd thov Vajtswv pub rau nej kom nej tej nra yuav sib, dhau los ntawm txoj kev xyiv fab ntawm nws Leej Tub. Thiab tag nrho ib puas yam tsav no nej yeej ua tau yog nej yuav ua. Amees.\n\n", "alma 34": "[center][font_size=26]Tshooj 34[/font_size][/center]\n\n[i]Amulej ua tim khawv tias txoj lus uas nyob hauv Khetos coj tau mus rau txoj kev cawm seej—Tsuas yog yuav muaj ib txoj kev theej txhoj xwb, tsis li ntawd tib neeg sawv daws yuav tsum piam sij—Mauxes txoj kev cai tag nrho taw ncaj qha rau Vajtswv Leej Tub txoj kev theej txhoj—Txoj kev txhiv dim uas nyob mus ib txhis yog nyob ntawm txoj kev ntseeg thiab txoj kev hloov siab lees txim—Thov Vajtswv rau tej koob hmoov ntawm sab cev nqaij daim tawv thiab sab ntsuj plig—Lub neej no yog lub caij rau tib neeg npaj tos ntsib Vajtswv—Ua hauj lwm tiag kom tau txais nej txoj kev cawm seej nrog txoj kev ntshai thiab txoj kev tshee hnyo. Kwv yees li 74 xyoo ua ntej yug Yexus.[/i]\n\n1 Thiab nim no tau muaj tias tom qab uas Amas tau hais cov lus no rau lawv tas lawm nws tau zaum rau hauv av, thiab Amulej tau sawv thiab tau pib qhia lawv, hais tias:\n\n2 Kuv cov kwv tij, kuv xav tias yuav ua tsis tau yog tias nej yuav tsis quav ntsej txog tej yam uas tau hais txog Khetos txoj kev los, tus uas peb tau qhia tias yog Vajtswv Leej Tub; muaj tseeb tiag, kuv paub tias tej yam no tau raug qhia rau nej ntau zaus ua ntej nej tau faib tawm ntawm peb mus.\n\n3 Thiab ib yam li nej tau xav kom kuv tus tij laug uas kuv hlub ua rau nej paub saib nej yuav ua dab tsi, vim yog nej tej kev txom nyem; thiab nws tau hais ob peb yam rau nej kom npaj nej tej siab; muaj tseeb tiag, thiab nws tau txhawb nej los rau txoj kev ntseeg thiab rau txoj kev ua siab ntev—\n\n4 Muaj tseeb tiag, twb kom nej yuav muaj kev ntseeg txaus cog txoj lus rau hauv nej tej siab, kom nej yuav xyaum paub txog nws txoj kev zoo.\n\n5 Thiab peb tau pom tias lo lus nug loj uas nyob hauv nej tej siab yog saib txoj lus puas yuav nyob hauv Vajtswv Leej Tub, los sis saib puas yuav tsis muaj Khetos.\n\n6 Thiab nej kuj tau pom tias kuv tus tij laug tau ua rau nej paub tseeb, nyob hauv ntau tus yam ntxwv, tias txoj lus yog nyob hauv Khetos mus rau txoj kev cawm seej.\n\n7 Kuv tus tij laug tau muab Xinos tej lus hais, tias txoj kev txhiv dim yuav los dhau ntawm Vajtswv Leej Tub los, thiab kuj tau hais txog Xinoj tej lus; thiab nws kuj tau hais txog Mauxes, qhia kom paub tseeb tias tej yam no yeej muaj tseeb tiag.\n\n8 Thiab nim no, saib seb, kuv yuav ua tim khawv ntawm kuv tus kheej rau nej tias tej yam no yeej muaj tseeb. Saib seb, kuv hais rau nej, tias kuv yeej paub tias Khetos yuav los rau hauv noob neej, los ris nws cov neeg tej kev txhaum rau saum nws, thiab tias nws yuav theej lub ntiaj teb tej kev txhaum; vim tus Tswv Vajtswv tau hais li ntawd.\n\n9 Vim nws tsim nyog tias yuav tsum muaj ib txoj kev theej txhoj; vim raws li txoj kev npaj tseem ceeb ntawm Vajtswv tus uas nyob mus ib txhis, nws yuav tsum muaj ib txoj kev theej txhoj, los sis tsis li ntawd tib neeg sawv daws yuav tsum zam tsis dhau txoj kev piam sij; muaj tseeb tiag, sawv daws yeej tawv; muaj tseeb tiag, sawv daws raug qaug thiab raug poob zoo lawm, thiab yuav tsum raug piam sij ntshe tsuas yog dhau los ntawm txoj kev theej txhoj uas tsim nyog yuav tsum muaj xwb.\n\n10 Vim tsim nyog tias yuav tsum muaj ib txoj kev txi loj thiab kawg; muaj tseeb tiag, tsis yog ib txoj kev txi tib neeg, thiab tsis yog ntawm tej tsiaj, los sis yog ntawm tej noog; vim nws yuav tsum tsis yog ib txoj kev txi tib neeg; tiam sis nws yuav tsum yog ib txoj kev txi uas tsis muaj qhov kawg thiab nyob mus ib txhis.\n\n11 Nim no yeej tsis muaj ib tug neeg uas muaj peev xwm txi nws cov ntshav kiag uas yuav theej tau rau lwm tus tej kev txhaum. Nim no, yog ib tug neeg raug tua, saib seb peb txoj kev cai, uas ncaj ncees, puas yuav muab txoj sia ntawm nws tus kwv tij? Kuv hais rau nej, Yeej tsis muab.\n\n12 Tiam sis txoj kev cai yuav tsum kom tau txoj sia ntawm nws tus uas tau tua neeg lawm; yog li ntawd yuav tsis muaj ib yam dab tsi uas txaus rau ib txoj kev theej txhoj uas tsis muaj qhov kawg uas yuav txaus rau ntiaj teb tej kev txhaum.\n\n13 Yog li ntawd, nws tsim nyog tias yuav tsum muaj ib txoj kev txi loj thiab kawg nkaus; thiab ces yuav muaj, los sis nws tsim nyog yuav tsum muaj, ib qho kawg rau txoj kev nqaij ntuag ntshav nrog; ces Mauxes txoj kev cai yuav muaj puv npo; muaj tseeb tiag, nws yuav muaj puv npo huv tib si, txhua yam tsis tseem ceeb thiab me, thiab yuav tsis muaj ib yam uas yuav tsis los dhau mus.\n\n14 Thiab saib seb, qhov no yog lub ntsiab tag nrho ntawm txoj kev cai, txhua feem uas me puav leej taw rau txoj kev txi loj thiab kawg nkaus ntawd; thiab txoj kev txi loj thiab kawg nkaus ntawd yuav yog Vajtswv Leej Tub, muaj tseeb tiag, qhov kev txi uas tsis muaj kawg thiab nyob mus ib txhis.\n\n15 Thiab li no nws yuav coj txoj kev cawm seej los rau txhua tus uas yuav ntseeg nws lub npe; qhov no yog qhov uas txhob txwm npaj rau ntawm txoj kev txi kawg no, kom muaj tau lub siab hlub ntawm txoj kev zam txim, uas muaj hwj chim kov yeej txoj kev txim lij, thiab ua kom muaj kev rau noob neej kom lawv yuav muaj kev ntseeg los hloov siab lees txim.\n\n16 Thiab li no txoj kev zam txim thiaj them tau tej nqi ntawm txoj kev txim lij, thiab puag lawv nyob hauv txhais caj npab uas tsis muaj xwm txheej, thaum tus uas tsis xyaum kom muaj kev ntseeg mus rau txoj kev hloov siab lees txim qhib ntsa rau tag nrho tej kev txib ntawm txoj kev txim lij; yog li ntawd tsuas yog rau tus uas muaj txoj kev ntseeg mus rau txoj kev hloov siab lees txim xwb thiaj raug coj los mus rau txoj kev txhiv dim loj thiab nyob mus ib txhis.\n\n17 Yog li ntawd thov Vajtswv pub rau nej, kuv cov kwv tij, kom nej yuav pib xyaum nej tej kev ntseeg mus rau txoj kev hloov siab lees txim, kom nej yuav pib thov rau nws lub npe dawb huv, xwv kom nws yuav zam txim rau nej;\n\n18 Muaj tseeb tiag, quaj thov nws rau txoj kev zam txim; vim nws muaj hwj chim cawm tau.\n\n19 Muaj tseeb tiag, txo nej tej hwj chim, thiab thov nws ntxiv mus.\n\n20 Quaj thov nws thaum nej nyob hauv nej tej liaj teb, muaj tseeb tiag, thov rau tag nrho nej tej tsiaj txhu.\n\n21 Quaj thov nws nyob hauv nej tej vaj tse, muaj tseeb tiag, thov rau tag nrho nej lub cuab yig, tag nrho thaum sawv ntxov, thaum tav su thiab thaum tsaus ntuj.\n\n22 Muaj tseeb tiag, quaj thov nws tawm tsam lub hwj chim ntawm nej tej yeeb ncuab.\n\n23 Muaj tseeb tiag, thov nws tawm tsam tus dab, tus uas yog ib tug yeeb ncuab rau tag nrho kev ncaj ncees.\n\n24 Quaj thov nws rau tej qoob loos tom nej tej liaj teb, xwv kom nej yuav muaj lawv nplua mias.\n\n25 Quaj thov rau tej tsiaj txhu tom nej tej liaj teb, xwv kom lawv yuav muaj coob ntxiv.\n\n26 Tiam sis tsis tas li no xwb; nej yuav tsum nchuav nej tej siab rau hauv nej tej chaw rau khaub chaws, thiab nej tej chaw tseem ceeb, thiab hauv nej tej hav zoov.\n\n27 Muaj tseeb tiag, thiab thaum nej tsis quaj thov rau tus Tswv, cia nej tej siab kom puv npo, rho nej txoj kev thov Vajtswv rau nws tsis tu ncua kom pab nej, thiab kom pab cov uas nyob ib ncig nej.\n\n28 Thiab nim no saib seb, kuv cov kwv tij uas kuv hlub es, kuv hais rau nej, tsis txhob xav tias tas li qhov no xwb; vim tom qab uas nej tau ua tag ib puas yam tsav no lawm, yog nej tsis kam lees cov neeg txom nyem, thiab cov neeg liab qab, thiab tsis saib xyuas cov neeg mob thiab txom nyem, thiab tsis faib nej tej khoom, yog nej muaj, rau cov uas txom nyem—kuv hais rau nej tias, yog nej tsis ua ib yam ntawm tej yam no, saib seb, nej txoj kev thov Vajtswv yeej tsis muaj qab hau dab tsi, thiab yuav tsis ua ib yam dab tsi rau nej, thiab nej zoo li tej neeg siab phem uas tsis kam lees txoj kev ntseeg.\n\n29 Yog li ntawd, yog nej tsis nco qab muaj siab hlub, nej zoo li tej quav hlau, uas cov neeg ntaus hlau muab pov tseg, (vim nws tsis muaj nuj nqis) thiab raug neeg muab ko taw tsuj.\n\n30 Thiab nim no, kuv cov kwv tij, kuv xav kom, tom qab uas nej tau txais ntau tus tim khawv heev lawm, tau pom tias tej vajlugkub dawb huv ua tim khawv txog tej yam no, nej tawm los thiab txi txiv rau txoj kev hloov siab lees txim.\n\n31 Muaj tseeb tiag, kuv xav kom nej yuav tawm los thiab tsis txhob ua nej tej siab tawv ntev ntxiv lawm; vim saib seb, nim no yog lub sij hawm thiab yog hnub ntawm nej txoj kev cawm seej; thiab yog li ntawd, yog nej yuav hloov siab lees txim thiab tsis txhob ua nej tej siab tawv, tsis ntev ces txoj kev txhiv dim yuav raug coj los rau nej.\n\n32 Vim saib seb, lub neej no yog lub caij rau tib neeg npaj mus ntsib Vajtswv; muaj tseeb tiag, saib seb lub caij ntawm lub neej no yog lub caij rau tib neeg ua lawv tej hauj lwm.\n\n33 Thiab nim no, ib yam li kuv tau hais rau nej ua ntej lawm, ib yam li nej twb tau muaj ntau yam tim khawv heev lawm, yog li ntawd, kuv thov nej tias nej tsis txhob laug laug nej lub sij hawm hloov siab lees txim rau puag tom kawg; vim tom qab lub neej no, uas tau muab rau peb npaj rau txoj kev nyob mus ib txhis, saib seb, yog peb tsis ua kom peb lub caij no zoo dua li qub thaum nyob hauv lub neej no, ces hmo tsaus ntuj yuav los qhov uas yuav ua tsis tau hauj lwm lawm.\n\n34 Nej hais tsis tau tias, thaum nej raug coj los rau qhov kev phem txaus ntshai ntawd, tias kuv mam hloov siab lees txim, kom kuv yuav tau rov qab mus cuag kuv tus Vajtswv. Tsis tau, nej hais tsis tau li no; vim tias tib tug ntsuj plig uas kav peb tej cev thaum lub caij nej tawm ntawm lub neej no mus, tib tug ntsuj plig ntawd yuav muaj hwj chim los kav nej lub cev nyob rau hauv lub ntiaj teb uas nyob mus ib txhis ntawd.\n\n35 Vim saib seb, yog nej tau laug nej lub sij hawm hloov siab lees txim kom txog ntua thaum tuag tso mam hloov siab, saib seb, nej tau rais los mus raug cob rau tus ntsuj plig ntawm tus dab, thiab yuav muab nej zwm ua nws li; yog li ntawd, tus Tswv tus Ntsuj Plig tau tso nej tseg, thiab tau tsis muaj chaw nyob rau hauv nej, thiab tus dab yuav muaj hwj chim huv tib si kav nej; thiab qhov no yog qhov kawg ntawm cov neeg phem.\n\n36 Thiab kuv paub qhov no, vim tus Tswv tau hais tias nws tsis nyob hauv tej tuam tsev uas tsis dawb huv, tiam sis nws nyob hauv tej neeg ncaj ncees tej siab; muaj tseeb tiag, thiab nws kuj tau hais tias cov neeg ncaj ncees yuav tau zaum hauv nws lub nceeg vaj, yuav tsis tawm mus ntxiv ib zaug li lawm; tiam sis lawv tej ris tsho yuav raug ua kom dawb dhau los ntawm tus Me Nyuam Yaj cov ntshav.\n\n37 Thiab nim no, kuv cov kwv tij uas kuv hlub es, kuv xav kom nej yuav nco ntsoov tej yam no, thiab xwv kom nej yuav ua hauj lwm rau nej txoj kev cawm seej nrog txoj kev ntshai Vajtswv, thiab kom nej yuav tsum tsis txhob tsis lees txoj kev Khetos yuav los ntxiv lawm.\n\n38 Xwv kom nej tsis txhob tawm tsam tus Vaj Ntsuj Plig Dawb Huv ntxiv lawm, tiam sis kom nej yuav txais yuav nws, thiab ris Khetos lub npe rau saum nej; kom nej txo nej tej hwj chim kom ti hauv av, thiab teev tiam Vajtswv, nyob txhua qhov chaw uas nej nyob, nyob hauv tus ntsuj plig thiab hauv txoj kev tseeb; thiab kom nej ua neej nyob hauv txoj kev ua tsaug txhua hnub, vim tej kev hlub tshua thiab tej koob hmoov ntau uas nws tau muab rau nej.\n\n39 Muaj tseeb tiag, thiab kuv kuj ntuas nej, kuv cov kwv tij, kom nej yuav ceev faj thiab thov Vajtswv tsis tu ncua, xwv kom nej yuav tsis raug kom yuam kev los ntawm tej kev haub ntxias ntawm tus dab, xwv kom nws yuav kov tsis yeej nej, xwv kom nej yuav tsis rais los mus ua nws qhev nyob rau hauv hnub kawg; vim saib seb, nws yuav muab nqi zog uas tsis muaj ib yam zoo li rau nej.\n\n40 Thiab nim no kuv cov kwv tij uas kuv hlub es, kuv yuav ntuas nej kom ua siab ntev, thiab kom nej yuav nyiaj txhua yam kev txom nyem; kom nej tsis txhob foom cov uas ntiab nej tawm vim yog nej txoj kev pluag heev, nyob tsam nej ho yuav rais los mus ua tej neeg txhaum li lawv thiab;\n\n41 Tiam sis kom nej ua siab ntev, thiab nyiaj tej kev txom nyem, nrog ib txoj kev cia siab ruaj khov tias muaj ib hnub nej yuav tau so ncaim ntawm nej tej kev txom nyem huv tib si mus.\n\n", "alma 35": "[center][font_size=26]Tshooj 35[/font_size][/center]\n\n[i]Txoj kev qhuab qhia ntawm txoj lus rhuav cov Neeg Xaulas tej kev li kev cai uas tsis raws li txoj moo zoo—Lawv ntiab cov neeg hloov siab tshiab, uas tau los koom Amoos cov neeg nyob hauv Ntsawsoos—Amas tu siab vim yog txoj kev phem ntawm cov neeg. Kwv yees li 74 xyoo ua ntej yug Yexus.[/i]\n\n1 Nim no tau muaj tias tom qab uas Amulej tau xaus tej lus no lawm lawv tau ncaim ntawm cov neeg coob coob thiab tau los rau hauv thaj av Ntsawsoos.\n\n2 Muaj tseeb tiag, thiab tag nrho cov kwv tij, tom qab uas lawv tau qhuab qhia txoj lus rau cov Neeg Xaulas, kuj tau los rau hauv thaj av Ntsawsoos tib yam.\n\n3 Thiab tau muaj tias tom qab uas feem coob ntawm cov Neeg Xaulas tau sab laj ua ke txog tej lus uas tau raug qhia rau lawv, lawv tau npau taws vim yog txoj lus, vim nws tau rhuav lawv tej kev li kev cai uas tsis raws li txoj moo zoo; yog li ntawd lawv tsis kam mloog tej lus.\n\n4 Thiab lawv tau xa neeg thiab sib sau cov neeg sawv daws thoob plaws rau tej thaj av tuaj ua ke, thiab tau sab laj nrog lawv txog tej lus uas tau hais lawm.\n\n5 Nim no lawv tej nom tswv thiab lawv tej pov thawj thiab lawv tej xib hwb tsis pub cov neeg paub txog lawv tej kev xav; yog li ntawd lawv tau paub twj ywm txog cov neeg tag nrho tej siab.\n\n6 Thiab tau muaj tias tom qab uas lawv tau nrhiav paub tej siab ntawm cov neeg sawv daws, cov uas tau nyiam txog txoj lus uas tau hais los ntawm Amas thiab nws cov kwv tij tau raug ntiab tawm ntawm thaj av; thiab lawv muaj coob; thiab lawv kuj tau los rau hauv thaj av Ntsawsoos.\n\n7 Thiab tau muaj tias Amas thiab nws cov kwv tij tau qhuab qhia rau lawv.\n\n8 Nim no cov Neeg Xaulas tau npau taws nrog Amoos cov neeg uas nyob hauv Ntsawsoos thiab tus thawj coj ntawm cov Neeg Xaulas, tau yog ib tug neeg phem heev; tau xa neeg mus cuag Amoos cov neeg xav kom lawv yuav tsum ntiab cov neeg ntawd tawm ntawm lawv thaj av tag nrho cov uas tau tuaj pem lawv rau hauv lawv cov no thaj av.\n\n9 Thiab nws tau hais ntau yam lus tsiv tsiv tawm tsam lawv. Thiab nim no Amoos cov neeg tsis tau ntshai lawv tej lus; yog li ntawd lawv tsis tau ntiab lawv cov no tawm, tiam sis lawv tau txais tag nrho tej neeg pluag ntawm cov Neeg Xaulas uas tau los rau hauv lawv; thiab lawv tau tu lawv cov no, thiab tau muab ris tsho rau lawv hnav, thiab tau muab tej av rau lawv ua lawv qub txeeg qub teg; thiab lawv tau pab lawv raws li lawv tej kev xav tau.\n\n10 Nim no qhov no tau txhib cov Neeg Xaulas npau taws tawm tsam Amoos cov neeg, thiab lawv tau pib sib xyaw nrog cov Neeg Lamas thiab kuj txhib lawv kom npau taws nkaug lawv.\n\n11 Thiab li no cov Neeg Xaulas thiab cov Neeg Lamas tau pib npaj ua rog tawm tsam Amoos cov neeg, thiab kuj tawm tsam cov Neeg Nifais.\n\n12 Thiab li no tau xaus xyoo thib kaum xya ntawm cov neeg txiav txim txoj kev kav cov Neeg Nifais.\n\n13 Thiab Amoos cov neeg tau ncaim tawm ntawm thaj av Ntsawsoos, thiab tau los rau hauv thaj av Milej, thiab cia kom muaj chaw nyob hauv thaj av Ntsawsoos rau cov Neeg Nifais tej tub rog, xwv kom lawv yuav tawm tsam nrog tej tub rog ntawm cov Neeg Lamas thiab tej tub rog ntawm cov Neeg Xaulas; thiab li no tau pib ib npluav rog nyob nruab nrab ntawm cov Neeg Lamas thiab cov Neeg Nifais, nyob hauv xyoo thib kaum yim ntawm cov neeg txiav txim txoj kev kav; thiab ib zaj yuav hais txog lawv tej kev tsov rog tom ntej no mus.\n\n14 Thiab Amas, thiab Amoos, thiab lawv tej kwv tij, thiab Amas ob tug tub tau rov qab los rau hauv thaj av Xalahelas, tom qab uas tau raug ua tej cuab yeej nyob rau hauv Vajtswv txhais tes los coj ntau tus ntawm cov Neeg Xaulas los mus rau txoj kev hloov siab lees txim; thiab coob npaum li cov uas tau coj los hloov siab lees txim tau raug raws tawm ntawm lawv thaj av; tiam sis lawv tau muaj av ua lawv qub txeeg qub teg nyob rau hauv thaj av Ntsawsoos, thiab lawv tau nqa tej cuab yeej ua rog tiv thaiv lawv tus kheej, thiab lawv tej poj niam, thiab tej me nyuam, thiab lawv tej av.\n\n15 Nim no Amas, tau tu siab heev rau nws cov neeg tej kev tsis ncaj ncees, muaj tseeb tiag rau tej tsov rog, thiab txoj kev nqaij ntuag ntshav nrog, thiab tej kev sib cav sib ceg uas nyob hauv lawv; thiab tau raug tshaj tawm txoj lus, los sis tau raug xa mus tshaj tawm txoj lus, rau tag nrho cov neeg sawv daws nyob rau hauv txhua txhia lub nroog; thiab tau pom tias cov neeg tej siab tau pib tawv tuaj, thiab lawv tau pib npau taws vim yog txoj kev nruj ntawm txoj lus, nws tau tu siab heev kawg nkaus li.\n\n16 Yog li ntawd, nws tau kom nws cov tub tuaj sib sau ua ke; xwv kom nws yuav tau muab rau lawv txhua tus nws tej kev qhuab qhia, kem tsis ua ke, txog tej yam uas nyob rau hauv kev ncaj ncees. Thiab peb muaj ib zag txog nws tej lus txib, uas nws tau muab rau lawv raws li nws tus kheej phau ceev xwm txheej.\n\n", "alma 36": "Amas tej lus txib rau nws tus tub Hilamas.\n\nMuaj nyob hauv tshooj 36 thiab 37.\n\n[center][font_size=26]Tshooj 36[/font_size][/center]\n\n[i]Amas ua tim khawv rau Hilamas txog nws txoj kev hloov siab tshiab tom qab uas pom ib tug tim tswv—Nws tau raug tej kev mob ntawm ib tug neeg txhaum; nws tau thov Yexus lub npe, thiab tom qab ntawd tau yug los ntawm Vajtswv—Nws tus ntsuj plig tau muaj kev xyiv fab heev—Nws tau pom tej pab tim tswv coob heev qhuas Vajtswv—Ntau tus uas los ntseeg tshiab tau saj thiab tau pom ib yam li nws tau saj thiab pom lawm. Kwv yees li 74 xyoo ua ntej yug Yexus.[/i]\n\n1 Kuv tus tub, cuab pob ntseg rau kuv tej lus; vim kuv cog lus rau koj, tias npaum li uas koj yuav coj Vajtswv tej lus txib koj yuav vam meej nyob rau hauv thaj av.\n\n2 Kuv xav kom koj yuav ua li kuv tau ua lawm, nco ntsoov txog txoj kev ua qhev ntawm peb tej yawg koob; vim lawv tau poob cev qhev, thiab tsis muaj leej twg yuav muaj peev xwm tso tau lawv tsuas yog Anplaham tus Vajtswv nkaus xwb, thiab Ixaj tus Vajtswv, thiab Yakhauj tus Vajtswv; thiab nws yeej tau tso lawv dim ntawm lawv tej kev txom nyem lawm tiag.\n\n3 Thiab nim no, Au kuv tus me tub Hilamas es, saib seb, koj tseem hluas, thiab yog li ntawd, kuv thov koj kom koj yuav hnov kuv tej lus thiab kawm ntawm kuv; vim kuv yeej paub tias txhua tus uas yuav tso lawv tej kev ntseeg siab rau Vajtswv yeej yuav raug pab nyob hauv lawv tej kev plaub ntug, thiab lawv tej teeb meem, thiab lawv tej kev txom nyem, thiab yuav raug tsa sawv nyob rau hauv hnub kawg.\n\n4 Thiab kuv tsis xav kom koj xav tias kuv paub kuv tus kheej xwb—tsis yog los ntawm sab cev nqaij daim tawv tiam sis yog los ntawm sab ntsuj plig, tsis yog los ntawm neeg tej siab tiam sis yog los ntawm Vajtswv.\n\n5 Nim no, saib seb, kuv hais rau koj tias, yog kuv tsis tau yug los ntawm Vajtswv kuv yeej yuav tsis tau paub txog tej yam no; tiam sis los ntawm nws tus tim tswv dawb huv lub qhov ncauj, Vajtswv tau ua tej yam no rau kuv paub, tsis yog ib yam tsim nuj nqis ntawm kuv tus kheej;\n\n6 Vim kuv tau mus ncig nrog Mauxiyas cov tub, mus nrhiav rhuav Vajtswv lub koom txoos; tiam sis saib seb, Vajtswv tau xa nws ib tug tim tswv dawb huv los cheem peb ntawm txoj kev.\n\n7 Thiab saib seb, nws tau hais rau peb zoo ib yam li nws yog ib lub suab xob quaj, thiab tej av tau qeeg nkaws hauv peb qab xib taws; thiab peb sawv daws tau vau rau hauv av, vim tus Tswv txoj kev ntshai tau los rau saum peb.\n\n8 Tiam sis saib seb, lub suab tau hais rau kuv tias: Cia li sawv. Thiab kuv tau sawv thiab tau sawv ntsug, thiab tau pom tus tim tswv.\n\n9 Thiab nws tau hais rau kuv tias: Yog koj tsis xav kom koj tus kheej raug puas tsuaj, tsis txhob nrhiav rhuav Vajtswv lub koom txoos ntxiv lawm.\n\n10 Thiab tau muaj tias kuv tau vau rau hauv av; thiab tau peb hnub thiab peb hmos uas kuv rua tsis tau kuv lub qhov ncauj, thiab kuv kuj siv tsis tau kuv tej tes tej taw.\n\n11 Thiab tus tim tswv tau hais ntau yam ntxiv rau kuv, uas tau hnov los ntawm kuv cov kwv tij, tiam sis kuv tsis tau hnov tej ntawd; vim thaum kuv tau hnov tej lus uas hais tias—Yog koj tsis xav kom koj tus kheej raug puas tsuaj, tsis txhob nrhiav rhuav Vajtswv lub koom txoos ntxiv lawm—kuv tau raug kev txhawj thiab kev ntshai heev ntshai tsam kuv yuav raug puas tsuaj, ces kuv tau vau rau hauv av thiab tsis tau hnov dab tsi ntxiv lawm.\n\n12 Tiam sis kuv tau raug tsim txom nrog txoj kev tsim txom uas nyob mus ib txhis, vim kuv tus ntsuj plig tau raug txom nyem kawg nkaus thiab tsim txom nrog tag nrho kuv tej kev txhaum.\n\n13 Muaj tseeb tiag, kuv tau nco qab txog tag nrho kuv tej kev txhaum thiab tej kev tsis ncaj ncees, vim qhov uas kuv tau raug tsim txom nrog tej kev mob ntawm ntuj txiag teb tsaus; muaj tseeb tiag, kuv tau pom tias kuv tau ntxeev siab tawm tsam kuv tus Vajtswv, thiab kuv tsis tau coj nws tej lus txib dawb huv.\n\n14 Muaj tseeb tiag, thiab kuv tau tua nws tej me nyuam ntau tus, los sis tau coj lawv mus rau txoj kev puas tsuaj; muaj tseeb tiag, thiab thaum kawg kuv tej kev tsis ncaj ncees tau muaj ntau heev kawg nkaus li, npaum tias txoj kev uas xav los rau hauv Vajtswv xub ntiag tau tsim txom kuv tus ntsuj plig nrog txoj kev ntshai uas tsis pom qab piav tau.\n\n15 Au, kuv tau xav, tias kheev lam kuv raug xa tau mus nrauj zoo thiab rais los mus tsis muaj tus ntsuj plig thiab lub cev, xwv kom kuv tsis tau raug coj los sawv nyob hauv kuv tus Vajtswv xub ntiag, los txiav txim rau tej uas kuv tau ua los lawm.\n\n16 Thiab nim no, kuv tau raug tsim txom tau peb hnub thiab peb hmos, twb raug tej kev mob ntawm ib tug neeg txhaum.\n\n17 Thiab tau muaj tias thaum kuv tau raug tsim nrog txoj kev tsim txom zoo li ntawd, thaum kuv tau raug tsim txom los ntawm txoj kev nco qab txog kuv tej kev txhaum ntau, saib seb, kuv kuj tau nco txog kuv tau hnov kuv txiv txoj kev qhia tej uas yuav muaj los yav tom ntej rau cov neeg txog txoj kev los ntawm tus Yexus Khetos, Vajtswv ib tug tub, los theej ntiaj teb tej kev txhaum.\n\n18 Nim no, thaum kuv lub siab txhom tau qhov kev xav no, kuv tau quaj nyob hauv kuv lub siab tias: Au Yexus, koj tus uas yog Vajtswv tus Tub, thov zam txim rau kuv, tus uas nyob hauv txoj kev phem kev iab, thiab raug khi los ntawm tej saw hlau ntawm txoj kev tuag uas kav ib txhis.\n\n19 Thiab nim no, saib seb, thaum kuv tau xav li no, kuv txawm tsis nco qab txog kuv tej kev mob ntxiv lawm; muaj tseeb tiag, kuv tsis tau raug tsim txom los ntawm txoj kev nco qab txog kuv tej kev txhaum ntxiv lawm.\n\n20 Thiab au, txoj kev xyiv fab dab tsi, thiab txoj kev kaj zoo kawg nkaus dab tsi uas kuv tau pom; muaj tseeb tiag, kuv tus ntsuj plig tau muaj txoj kev xyiv fab puv npo heev ib yam li kuv tej kev mob thiab!\n\n21 Muaj tseeb tiag, kuv hais rau koj, kuv tus me tub, yeej tsis muaj ib yam dab tsi uas yuav mob thiab iab npaum li kuv tej kev mob. Muaj tseeb tiag, thiab kuv hais rau koj ntxiv, kuv tus me tub, tiam sis nyob rau sab tes tod, ho tsis muaj kev zoo nkauj thiab qab zib npaum li kuv txoj kev xyiv fab.\n\n22 Muaj tseeb tiag, kuv nco tias kuv twb pom, ib yam li peb tus yawg koob Lihais tau pom, Vajtswv zaum saum nws lub rooj zaum, muaj tim tswv coob leej suav tsis txheeb nrog ncig nws, zoo li lawv hu nkauj thiab qhuas lawv tus Vajtswv; muaj tseeb tiag, thiab kuv tus ntsuj plig tau xav nyob qhov ntawd.\n\n23 Tiam sis saib seb, kuv tej tes tej taw tau rov qab txais lawv tej zog dua, thiab kuv tau sawv tsees sawv ntsug, thiab tau qhia tseeb rau cov neeg tias kuv tau yug los ntawm Vajtswv.\n\n24 Muaj tseeb tiag, thiab txij li lub caij ntawd los txog nim no, kuv tau ua hauj lwm tsis tseg li, xwv kom kuv yuav coj tau tej tib neeg los rau txoj kev hloov siab lees txim; xwv kom kuv yuav coj tau lawv los saj txoj kev xyiv fab heev uas kuv tau saj lawm; xwv kom lawv kuj yuav tau yug los ntawm Vajtswv, thiab muaj tus Vaj Ntsuj Plig Dawb Huv puv npo.\n\n25 Muaj tseeb tiag, thiab nim no saib seb, Au kuv tus me tub es, tus Tswv tau muab rau kuv txoj kev xyiv fab heev vim tej txiv uas txi ntawm kuv tej hauj lwm;\n\n26 Rau qhov vim yog txoj lus uas nws tau faib rau kuv, saib seb, ntau tus tau yug los ntawm Vajtswv, thiab tau saj ib yam li kuv tau saj lawm, thiab tau pom ntawm qhov muag kiag ib yam li kuv tau pom lawm; yog li ntawd lawv yeej paub txog tej yam no uas kuv tau hais lawm, ib yam li kuv paub; thiab txoj kev paub uas kuv muaj yog los ntawm Vajtswv los.\n\n27 Thiab kuv tau raug pab thaum muaj kev nyuaj siab thiab muaj teeb meem txhua yam, muaj tseeb tiag, thiab nyob tag nrho hauv txhua yam kev txom nyem; muaj tseeb tiag, Vajtswv tau tso kuv dim qhov taub, thiab dim kev raug txim, thiab dim txoj kev tuag; muaj tseeb tiag, thiab kuv yeej muab kuv txoj kev cia siab rau nws, thiab nws yeej tseem yuav tso kuv dim.\n\n28 Thiab kuv paub tias nws yuav tsa kuv sawv nyob rau hauv hnub kawg, mus nyob nrog nws muaj yeeb koob zis; muaj tseeb tiag, thiab kuv yuav qhuas nws mus ib txhis li, vim nws tau coj peb tej yawg koob tawm ntawm Iyiv los, thiab nws tau ua rau dej nqos cov neeg Iyiv mus rau hauv dej Hiav Txwv Liab; thiab nws tau coj lawv los ntawm nws lub hwj chim mus rau thaj av uas tau cog lus cia lawm; muaj tseeb tiag, thiab nws tau tso lawv dim ntawm txoj kev raug txim thiab txoj kev ua qhev ib lub caij dhau ib lub caij.\n\n29 Muaj tseeb tiag, thiab nws kuj tau coj peb tej yawg koob tawm ntawm thaj av Yeluxalees tuaj thiab; thiab nws kuj tau, los ntawm nws lub hwj chim uas kav ib txhis, tau tso lawv dim ntawm tej kev raug txim thiab ua qhev, ib lub caij mus rau ib lub caij nqis los txog niaj hnub nim no; thiab kuv tau nco ntsoov txog lawv tej kev ua qhev; muaj tseeb tiag, thiab koj kuj tsim nyog yuav tsum nco ntsoov txog lawv tej kev ua qhev thiab, ib yam li kuv tau nco lawv tej kev ua qhev.\n\n30 Tiam sis saib seb, kuv tus me tub es, tsis tas li no xwb; vim tsim nyog koj yuav tsum paub ib yam li kuv paub, tias npaum li uas koj yuav coj Vajtswv tej lus txib koj yuav vam meej nyob rau hauv thaj av; thiab koj kuj tsim nyog yuav tsum paub, tias npaum li uas koj yuav tsis coj Vajtswv tej lus txib koj yuav raug txiav tawm ntawm nws xub ntiag mus. Nim no qhov no yog raws li nws txoj lus.\n\n", "alma 37": "[center][font_size=26]Tshooj 37[/font_size][/center]\n\n[i]Cov phiaj toog thiab lwm cov vajlugkub tau raug ceev tseg kom coj tau tej ntsuj plig mus rau txoj kev cawm seej—Cov Neeg Tsales tau raug puas tsuaj vim yog lawv tej kev phem—Lawv tej kev lav ntsiag to thiab tej kev sib khi lus yuav tsum ceev zais ntawm cov neeg—Sab laj nrog tus Tswv rau txhua yam uas koj ua—Ib yam li lub Liyahaunas tau coj cov Neeg Nifais kev, ces Khetos txoj lus yuav coj tib neeg mus rau txoj sia nyob mus ib txhis. Kwv yees li 74 xyoo ua ntej yug Yexus.[/i]\n\n1 Thiab, kuv tus me tub Hilamas es, kuv txib kom koj khaws cov ceev xwm txheej uas tau raug muab rau kuv;\n\n2 Thiab kuv kuj txib koj tias koj yuav tsum sau ib phau ceev xwm txheej txog cov neeg no, raws li uas kuv tau ua lawm, rau saum Nifais cov phiaj, thiab khaws tag nrho tej yam no kom dawb ceev tej uas kuv tau khaws los lawm, tib yam li uas kuv tau khaws lawv cia; vim nws yog rau ib lub hom phiaj txawj ntse uas lawv yuav tsum raug ceev.\n\n3 Thiab cov phiaj toog no, uas muaj tej ntawv sau, uas muaj tej ceev xwm txheej ntawm tej vajlugkub dawb huv nyob saum lawv, uas muaj tej keeb kwm txog peb tej yawg koob, txij puag thaum chiv keeb los—\n\n4 Saib seb, nws tau raug qhia tseg los ntawm peb tej yawg koob, tias lawv yuav tsum raug muab ceev thiab muab cev nqis dhau ib tiam mus rau ib tiam, thiab kom raug ceev thiab tsom kwm los ntawm tus Tswv mus txog thaum lawv yuav tawm mus rau txhua haiv neeg, txhua xeem neeg, txhua yam lus, thiab tej neeg sawv daws, xwv kom lawv yuav paub txog tej txuj ci tseem ceeb uas muaj nyob hauv.\n\n5 Thiab nim no saib seb, yog lawv raug ceev lawv yuav tsum muaj lawv qhov uas ci ci tas mus li; muaj tseeb tiag, thiab lawv yeej yuav muaj lawv qhov uas ci ci tas mus li; muaj tseeb tiag, thiab tag nrho tej phiaj uas muaj tej kev sau uas dawb huv thiab.\n\n6 Nim no tej zaum koj yuav xav tias qhov no yog kev ruam nyob hauv kuv; tiam sis saib seb kuv hais rau koj tias, los ntawm tej qhov me thiab yooj yim tej qhov uas loj tau muaj los; thiab tej cuab yeej me muaj ntau zaus ua tau rau cov neeg txawj ntse ntsiag to.\n\n7 Thiab tus Tswv Vajtswv yeej ua hauj lwm los ntawm tej cuab yeej tes kom coj tau nws tej hom phiaj tseem ceeb thiab loj uas nyob mus ib txhis muaj tau los; thiab los ntawm tej cuab yeej me me tus Tswv yeej ua tau rau tej neeg txawj ntse ntsiag to thiab muab tau txoj kev cawm seej rau ntau leej.\n\n8 Thiab nim no, yav tas los los txog ziag no nws tau yog kev txawj ntse ntawm Vajtswv kom tej yam no yuav raug tsom kwm cia; vim saib seb, lawv tau pab kom cov neeg no txoj kev nco ntsoov loj tuaj, muaj tseeb tiag, thiab tau pab lawv paub ntau qhov uas yuam kev lawm, thiab tau coj lawv los paub txog lawv tus Vajtswv rau txoj kev cawm seej ntawm lawv tej ntsuj plig.\n\n9 Muaj tseeb tiag, kuv hais rau koj tias yog tsis tau muaj tej yam no cov uas muaj nyob hauv cov ceev xwm txheej no, uas nyob rau hauv cov phiaj no, ces Amoos thiab nws cov kwv tij yeej tsis muaj cuab kav yaum tau cov Neeg Lamas ntau txhiab leej ua luaj tawm ntawm lawv tej yawg koob txoj kev li kev cai uas tsis yog; muaj tseeb tiag, tej ceev xwm txheej no thiab lawv tej lus tau coj lawv los rau txoj kev hloov siab lees txim; qhov ntawd yog lawv tau coj lawv los paub txog tus Tswv lawv tus Vajtswv, thiab los muaj kev zoo siab nyob hauv Yexus Khetos lawv tus Txhiv Dim.\n\n10 Thiab leej twg yuav paub tau tias yog yam cuab yeej dab tsi uas yuav coj tau lawv ntau txhiab leej los, muaj tseeb tiag, thiab coj peb cov kwv tij tawv ncauj ntau txhiab leej, cov Neeg Nifais thiab, cov uas nim no tseem tab tom ua lawv tej siab tawv qhawv nyob hauv txoj kev txhaum thiab tej kev tsis ncaj ncees, los paub txog lawv tus Txhiv Dim?\n\n11 Nim no tej txuj ci uas neeg paub tsis txog no tseem tsis tau raug ua rau kuv paub tag; yog li ntawd kuv yuav tsis hais ntxiv lawm.\n\n12 Thiab nws yuav txaus lawm yog kuv tsuas hais tias tseg lawv cia rau ib lub hom phiaj hau kev txawj ntse, qhov hau kev uas Vajtswv paub; vim nws yeej saib xyuas zoo rau tag nrho nws tej hauj lwm, thiab nws tej kev yeej ncaj, thiab nws txoj kev yog ib txog uas ncig nyob mus ib txhis.\n\n13 Au, nco ntsoov, cia li nco ntsoov, kuv tus me tub Hilamas es, Vajtswv tej lus txib nruj npaum li cas. Thiab nws tau hais tias: Yog nej yuav coj kuv tej lus txib nej yuav vam meej nyob rau hauv thaj av—tiam sis yog nej tsis coj nws tej lus txib nej yuav raug txiav tawm ntawm nws xub ntiag mus.\n\n14 Thiab nim no nco ntsoov, kuv tus me tub es, Vajtswv tau muab tej yam no rau koj khaws, uas dawb ceev, uas nws tau muab ceev kom dawb ceev, thiab uas nws yuav ceev thiab tsom kwm cia rau lub hom phiaj tseem ceeb nyob hauv nws, xwv kom nws yuav tau qhia nws lub hwj chim rau tej tiam neeg tom ntej no paub.\n\n15 Thiab nim no saib seb, kuv qhia koj los ntawm tus ntsuj plig ntawm txoj kev qhia tej uas yuav muaj los yav tom ntej, yog koj ua txhaum Vajtswv tej lus txib, saib seb, tej yam uas dawb ceev no yuav raug tshem ntawm koj mus los ntawm Vajtswv lub hwj chim, thiab koj yuav raug coj mus rau Dab Ntxwg Nyoog, kom nws yuav muab koj tsoov yam li tej npluag nplej uas ya mus nrog cua.\n\n16 Tiam sis yog koj coj Vajtswv tej lus txib, thiab muab tej uas dawb ceev no ua raws li uas Vajtswv yuav txib koj, (vim koj yuav tsum tau thov tiag tiag ntawm tus Tswv rau txhua yam saib koj yuav tsum ua li cas rau lawv) saib seb, tsis muaj hwj chim nyob hauv ntiaj teb no los sis hauv ntuj txiag teb tsaus yuav muaj peev xwm txeeb lawv ntawm koj mus, vim Vajtswv yeej muaj hwj chim txaus yuav ua txhua yam raws li nws tej lus.\n\n17 Vim nws yuav ceev tag nrho nws tej lus cog uas nws yuav cog rau koj, vim nws twb tau ceev nws tej lus cog uas nws tau cog rau peb tej yawg koob lawm.\n\n18 Vim nws tau cog lus rau lawv tias nws yuav tsom kwm tej yam no rau ib lub hom phiaj txawj ntse hauv nws, kom nws yuav qhia tawm nws lub hwj chim rau tej tiam neeg yav tom ntej no paub.\n\n19 Thiab nim no saib seb, ib yam uas nws tau ua tiav lawm, twb yog txoj kev txum tim ntau txhiab leej cov Neeg Lamas los paub txog qhov tseeb; thiab nws tau qhia tawm nws lub hwj chim rau hauv lawv cov no, thiab nws kuj tseem yuav qhia tawm nws lub hwj chim rau hauv lawv rau tej tiam neeg yav tom ntej no thiab; yog li ntawd lawv yuav tsum raug tsom kwm.\n\n20 Yog li ntawd kuv txib koj, kuv tus me tub Hilamas es, kom koj yuav rau siab ua kom tiav tag nrho kuv tej lus, thiab kom koj yuav mob siab coj Vajtswv tej lus txib ib yam li lawv tau sau tseg cia lawm.\n\n21 Thiab nim no, kuv yuav hais rau koj txog cov nees nkaum plaub daig phiaj ntawd, tias kom koj ceev lawv, xwv kom tej txuj ci uas neeg paub tsis txog thiab tej hauj lwm hauv kev tsaus ntuj, thiab lawv tej hauj lwm ua ntsiag to, los sis tej hauj lwm ua ntsiag to ntawm cov neeg uas tau raug puas tsuaj lawm, yuav raug ua kom paub rau cov neeg no; muaj tseeb tiag, tag nrho lawv tej kev tua neeg, thiab tej kev ua tub sab, thiab lawv tej kev ua lim hiam, thiab tag nrho lawv tej kev phem thiab kev qias, kom yuav raug ua kom paub rau cov neeg no; muaj tseeb tiag, thiab kom koj yuav tsom kwm cov txhais lus no.\n\n22 Vim saib seb, tus Tswv tau pom tias nws cov neeg tau pib ua hauj lwm hauv kev tsaus ntuj, muaj tseeb tiag, ua hauj lwm tua neeg ntsiag to thiab tej kev qias; yog li ntawd tus Tswv tau hais tias, yog lawv tsis tau hloov siab lees txim lawv yuav raug puas tsuaj ncaim saum lub ntiaj teb no mus.\n\n23 Thiab tus Tswv tau hais tias: Kuv yuav npaj rau kuv tus tub qhe Nkaxiles, ib lub pob zeb, uas yuav ci nyob hauv qhov tsaus ntuj tawm mus rau qhov pom kev, kom kuv yuav ua paub rau kuv cov neeg saib leej twg ua hauj lwm rau kuv, kom kuv yuav ua paub rau lawv txog tej hauj lwm ntawm lawv cov kwv tij, muaj tseeb tiag, lawv tej hauj lwm ua ntsiag to, lawv tej hauj lwm kev tsaus ntuj, thiab lawv tej kev phem thiab kev qias.\n\n24 Thiab nim no, kuv tus me tub, cov txhais lus no tau raug npaj los xwv kom Vajtswv txoj lus yuav muaj tiav, li uas nws tau hais, tias:\n\n25 Kuv yuav coj tag nrho lawv tej hauj lwm ua ntsiag to thiab lawv tej kev qias tawm ntawm txoj kev tsaus ntuj los mus rau txoj kev kaj; thiab tsuas yog lawv yuav hloov siab lees txim xwb tsis li ntawd kuv yuav rhuav kom lawv puas tsuaj ncaim saum lub ntiaj teb no mus; thiab kuv yuav coj tag nrho lawv tej yam uas ua ntsiag to thiab tej kev qias los mus rau qhov kaj, rau txhua haiv neeg uas yuav nyob hauv thaj av txij no mus lawm yav tom ntej.\n\n26 Thiab nim no, kuv tus me tub, peb pom tias lawv tsis tau hloov siab lees txim; yog li ntawd lawv tau raug puas tsuaj lawm, thiab Vajtswv txoj lus twb tau muaj tiav npaum li ntawd lawm; muaj tseeb tiag, lawv tej kev qias uas ua ntsiag to tau raug coj tawm ntawm txoj kev tsaus ntuj thiab raug ua rau peb paub.\n\n27 Thiab nim no, kuv tus me tub, kuv txib kom koj yuav nco tag nrho lawv tej kev lees lus, thiab lawv tej kev khi lus, thiab lawv tej kev khi nyob hauv lawv tej kev qias uas ua ntsiag to; muaj tseeb tiag, thiab tag nrho lawv tej cim thiab lawv tej kev xav tsis thoob koj yuav tsum ncaim ntawm cov neeg no mus, xwv kom lawv yuav tsis paub txog lawv, ntshai tsam lawv ho yuav poob mus rau hauv txoj kev tsaus ntuj thiab raug puas tsuaj.\n\n28 Vim saib seb, muaj ib qho kev foom tsis zoo nyob rau saum tag nrho thaj av no, tias txoj kev puas tsuaj yuav los rau saum txhua tus uas ua hauj lwm ntawm kev tsaus ntuj, raws li Vajtswv lub hwj chim, thaum uas lawv siav heev heev lawm; yog li ntawd kuv xav kom cov neeg no yuav tsis raug puas tsuaj.\n\n29 Yog li ntawd koj yuav tsum ceev tej tswv yim ntsiag to ntawm lawv tej kev lees lus no thiab lawv tej kev khi lus tawm ntawm cov neeg no, thiab tsuas yog lawv tej kev phem thiab lawv tej kev tua neeg thiab lawv tej kev qias xwb uas koj yuav tau ua kom lawv paub; thiab koj yuav tsum qhia lawv kom ntxub tej kev phem thiab kev qias thiab kev tua neeg zoo li ntawd; thiab koj kuj yuav tsum qhia lawv tias cov neeg no tau raug puas tsuaj vim yog lawv tej kev phem thiab tej kev qias thiab lawv tej kev tua neeg.\n\n30 Vim saib seb, lawv tau tua tag nrho tus Tswv tej yaj saub uas tau tuaj rau hauv lawv tuaj qhuab qhia rau lawv txog lawv tej kev qias; thiab tej ntshav ntawm cov uas lawv tau tua tau quaj mus rau tus Tswv lawv tus Vajtswv rau txoj kev pauj txiaj ntsig rau cov uas tau tua lawv lawm; thiab li no Vajtswv tej kev txiav txim thiaj tau los rau saum cov neeg ua hauj lwm kev tsaus ntuj thiab ua tej kev tuav hauv ntsiag to.\n\n31 Muaj tseeb tiag, thiab thaj av yuav raug foom tsis zoo mus ib txhis thiab ib txhis rau cov neeg ua hauj lwm kev tsaus ntuj thiab tej kev tuav hauv ntsiag to, mus rau txoj kev puas tsuaj, tsuas yog lawv yuav hloov siab lees txim ua ntej lawv yuav siav xwb.\n\n32 Thiab nim no, kuv tus me tub, nco ntsoov tej lus uas kuv tau hais rau koj lawm; tsis txhob cia tej tswv yim ua ntsiag to ntawd rau cov neeg no, tiam sis qhia rau lawv txog ib txoj kev ntxub kav ib txhis tawm tsam txoj kev txhaum thiab txoj kev tsis ncaj ncees.\n\n33 Qhuab qhia txoj kev hloov siab lees txim, thiab txoj kev ntseeg hauv tus Tswv Yexus Khetos rau lawv; qhia kom lawv txo lawv tej hwj chim thiab kom ua zoo thiab ua siab mos siab muag; qhia lawv kom tiv txhua txoj kev dag ntxias ntawm tus dab, nrog lawv tej kev ntseeg ntawm tus Tswv Yexus Khetos.\n\n34 Qhia kom lawv tsis txhob nkees kiag li thaum ua tej hauj lwm zoo, tiam sis yuav tsum ua zoo thiab ua siab mos muag; vim txhua tus uas ua li ntawd yuav nrhiav tau chaw so rau lawv tej ntsuj plig.\n\n35 Au, nco ntsoov mog, kuv tus me tub, thiab kawm txoj kev txawj ntse thaum koj tseem hluas; muaj tseeb tiag, kawm coj Vajtswv tej lus txib thaum koj tseem hluas.\n\n36 Muaj tseeb tiag, thiab quaj thov Vajtswv rau txhua yam uas koj xav kom pab; muaj tseeb tiag, muab txhua yam uas koj ua tso rau ntawm tus Tswv thiab txawm yog koj yuav mus qhov twg los cia nws nyob ntawm tus Tswv; muaj tseeb tiag, cia tag nrho koj tej kev xav taw mus rau tus Tswv; muaj tseeb tiag, muab txoj kev hlub hauv koj lub siab tso rau tus Tswv mus ib txhis.\n\n37 Sab laj nrog tus Tswv nyob rau hauv txhua yam uas koj ua, thiab nws yuav coj koj mus rau qhov zoo; muaj tseeb tiag, thaum koj qhau cev pw hmo ntuj cia li qhau cev rau tus Tswv, xwv kom nws yuav tsom kwm koj thaum koj tsaug zog; thiab thaum koj sawv thaum sawv ntxov cia koj lub siab puv npo kev ua tsaug rau Vajtswv; thiab yog koj yuav ua tej yam no, koj yuav raug tsa sawv nyob rau hauv hnub kawg.\n\n38 Thiab nim no, kuv tus me tub, kuv muaj tej yam uas xav hais txog qhov uas peb tej yawg koob hu ua ib lub pob, los sis lub taw kev—los sis peb cov yawg koob tau hu nws ua lub Liyahaunas, uas tau, txhais hais tias, ib lub koob taw kev; thiab tus Tswv tau npaj nws.\n\n39 Thiab saib seb, tsis muaj ib tug neeg ua tau tej yam txawj ntse thiab muaj qauv tes zoo npaum li ntawd. Thiab saib seb, nws tau raug npaj los qhia peb tej yawg koob paub txog txoj kev uas lawv yuav taug nyob hauv hav zoov.\n\n40 Thiab nws tau ua hauj lwm rau lawv raws li lawv txoj kev ntseeg Vajtswv; yog li ntawd, yog lawv muaj kev ntseeg los ntseeg tias Vajtswv muaj peev xwm ua tau kom tej koob taw kev rau lawv mus, saib seb, nws tau ua li ntawd; yog li ntawd lawv tau muaj qho txuj ci tseem ceeb no, thiab kuj muaj ntau yam txuj ci tseem ceeb raug ua los ntawm Vajtswv lub hwj chim, ib hnub dhau ib hnub.\n\n41 Txawm li ntawd los, vim tej txuj ci tseem ceeb ntawd tau raug ua los ntawm tej yam me me xwb los nws tau qhia rau lawv paub tej hauj lwm tseem ceeb. Lawv tau ua neeg tub nkeeg, thiab tau hnov qab siv lawv tej kev ntseeg thiab tej kev rau siab thiab ces tej hauj lwm tseem ceeb ntawd tau nres, thiab lawv ua tsis tau dab tsi nyob rau hauv lawv txoj kev tsiv;\n\n42 Yog li ntawd, lawv tau nyob rau hauv hav zoov, los sis tsis tau mus ncaj kev, thiab tau raug kev tshaib thiab kev nqhis, vim yog lawv tej kev txhaum.\n\n43 Thiab nim no, kuv tus me tub es, kuv xav kom koj yuav tsum to taub tias tej yam no muaj nws ib qho piv txwv, vim ib yam li peb tej yawg koob tau nkees ua raws li lub koob taw kev no (nim no tej yam no tau yog sab cev nqaij daim tawv) lawv tsis tau vam meej; tib yam li tej yam uas yog sab ntsuj plig thiab.\n\n44 Vim saib seb, nws kuj yooj yim ib yam li yuav mloog Khetos txoj lus, uas yuav taw rau koj ib txoj kev ncaj mus rau txoj kev zoo siab uas nyob mus ib txhis, ib yam li rau peb tej yawg koob uas ua raws li lub koob taw kev, uas tau taw rau lawv ib txoj kev ncaj mus rau thaj av uas tau cog lus cia lawm.\n\n45 Thiab nim no kuv hais tias, tsis muaj ib lub cim nyob hauv tej yam no los? Vim tseeb ib yam li lub taw kev no tau coj peb tej yawg koob, los ntawm txoj kev raws nws txoj kev, mus rau thaj av uas tau cog lus cia lawm, kuj yeej yuav tseeb li ntawd rau Khetos tej lus, yog peb yuav raws lawv tej kev, ris peb dhau lub hav ntawm txoj kev tu siab no mus rau ib thaj av uas tau cog lus cia lawm uas zoo heev tshaj.\n\n46 Au kuv tus me tub es, tsis txhob cia peb tub nkeeg vim yog tej kev yooj yim ntawm txoj kev; vim peb tej yawg koob twb zoo li ntawd; vim nws tau raug npaj rau lawv li ntawd, kom yog lawv yuav saib lawv yuav muaj txoj sia nyob; kuj zoo tib yam li ntawd rau peb thiab. Txoj kev twb tau npaj lawm, thiab yog peb yuav saib peb yeej yuav muaj txoj sia nyob tas mus li.\n\n47 Thiab nim no, kuv tus me tub, xyuas kom koj yuav khaws tej khoom dawb ceev no cia kom zoo, muaj tseeb tiag, xyuas kom koj yuav ntsia Vajtswv ua koj lub neej. Cia li mus rau hauv cov neeg no thiab tshaj tawm txoj lus, thiab ua tiag tiag. Kuv tus me tub, mus zoo koj mog.\n\n", "alma 38": "Amas tej lus txib rau nws tus tub Sinploos.\n\nMuaj nyob hauv tshooj 38.\n\n[center][font_size=26]Tshooj 38[/font_size][/center]\n\n[i]Sinploos tau raug tsim txom rau txoj kev ncaj ncees—Txoj kev cawm seej nyob hauv Khetos, tus uas yog txoj sia thiab qhov kaj ntawm lub ntiaj teb—Tswj tag nrho koj tej kev ntswv siab. Kwv yees li 74 xyoo ua ntej yug Yexus.[/i]\n\n1 Kuv tus me tub, cuab pob ntseg rau kuv tej lus, vim kuv hais rau koj tias, zoo ib yam li kuv tau hais rau Hilamas lawm, tias npaum li uas koj yuav coj Vajtswv tej lus txib koj yuav vammeej nyob hauv thaj av; thiab npaum li uas koj yuav tsis coj Vajtswv tej lus txib koj yuav raug txiav tawm ntawm nws xub ntiag mus.\n\n2 Thiab nim no, kuv tus me tub, kuv cia siab tias kuv yuav muaj kev xyiv fab nyob hauv koj, vim yog koj txoj kev ruaj nrees thiab koj txoj kev ntseeg rau Vajtswv; vim ib yam li koj tau pib thaum koj tseem hluas vam khom ntsoov rau tus Tswv koj tus Vajtswv, tib yam li ntawd kuv cia siab ntsoov tias koj yuav coj nws tej lus txib mus tsis tu ncua; vim tus uas yuav tau koob hmoov yog tus uas nyiaj kom mus txog thaum kawg.\n\n3 Kuv hais rau koj, kuv tus me tub es, tias kuv twb tau muaj kev xyiv fab heev nyob hauv koj lawm, vim yog koj txoj kev ntseeg thiab koj txoj kev rau siab, thiab koj txoj kev ua siab ntev thiab koj txoj kev ua siab ntev nyiaj nyob hauv cov Neeg Xaulas.\n\n4 Vim kuv paub tias koj tau raug khi; muaj tseeb tiag, thiab kuv kuj paub tias koj tau raug xuas pob zeb txawb vim yog txoj hauj lwm ntawm txoj lus; thiab koj tau ua siab ntev nyiaj tag nrho ib puas yam tsav no vim tus Tswv tau nrog koj nyob; thiab nim no koj paub tias tus Tswv tau tso koj dim lawm.\n\n5 Thiab nim no kuv tus me tub, Sinploos, kuv xav kom koj yuav nco ntsoov, tias ntau ib yam li koj yuav tso koj txoj kev cia siab rau Vajtswv koj yeej yuav raug tso dim ntawm koj tej kev txom nyem thiab koj tej teeb meem, thiab koj tej kev kub ntxhov ntau npau li ntawd, thiab koj yuav raug tsa sawv nyob rau hauv hnub kawg.\n\n6 Nim no, kuv tus me tub, kuv tsis xav kom koj xav tias kuv paub tej yam no kuv tus kheej, tiam sis nws yog Vajtswv tus Ntsuj Plig uas nyob hauv kuv uas ua tej yam no rau kuv paub; vim yog kuv tsis tau raug yug los ntawm Vajtswv ces kuv yeej yuav tsis tau paub tej yam no.\n\n7 Tiam sis saib seb, tus Tswv vim nws txoj kev hlub tshua heev tau xa nws tus tim tswv los tshaj tawm rau kuv tias kuv yuav tsum tseg txoj hauj lwm ntawm txoj kev puas tsuaj nyob hauv cov neeg no; muaj tseeb tiag, thiab kuv tau pom ib tug tim tswv tim ntsej tim muag, thiab nws tau hais lus nrog kuv, thiab nws lub suab zoo ib yam li xob quaj, thiab nws tau ua rau tag nrho thaj av tshee qeeg nkaws.\n\n8 Thiab tau muaj tias kuv tau nyob hauv txoj kev mob iab heev thiab kev nkeeg ntawm tus ntsuj plig tau peb hnub thiab peb hmos; thiab ib txwm tsis tau, mus txog thaum kuv tau quaj thov tus Tswv Yexus Khetos rau txoj kev zam txim, kuv kuj tau txais txoj kev zam txim rau kuv tej kev txhaum. Tiam sis saib seb, kuv tau quaj thov nws thiab kuv thiaj nrhiav tau txoj kev thaj yeeb rau kuv tus ntsuj plig.\n\n9 Thiab nim no, kuv tus me tub, kuv tau qhia koj tej yam no xwv kom koj yuav kawm tau kev txawj ntse, kom koj yuav kawm ntawm kuv tias tsis muaj dua lwm txoj kev los sis lwm yam uas leej tib neeg yuav muaj peev xwm dim tau, tsuas yog nyob hauv thiab dhau los ntawm Khetos xwb. Saib seb, nws yog txoj sia thiab qhov kaj ntawm lub ntiaj teb. Saib seb, nws yog txoj lus ntawm qhov tseeb thiab qhov ncaj ncees.\n\n10 Thiab nim no, ib yam li koj tau pib qhia txoj lus txawm li ntawd los kuv xav kom koj yuav qhia tsis txhob tu ncua; thiab kuv xav kom koj yuav rau siab thiab ceev lub siab rau tag nrho txhua yam.\n\n11 Ceev faj kom koj tsis txhob khav theeb; muaj tseeb tiag, ceev faj koj tsis txhob khav txog koj tus kheej txoj kev txawj ntse, thiab txhob khav txog koj lub zog.\n\n12 Siv txoj kev muaj peev xwm, tiam sis tsis txhob tshaj qhov yuav nyiaj taus; thiab kuj ceev faj tias koj yuav tswj tag nrho koj tej kev ntswv siab, xwv kom koj yuav muaj txoj kev hlub puv npo; ceev faj koj tsis txhob tub nkeeg.\n\n13 Tsis txhob thov Vajtswv li cov Neeg Xaulas thov, vim koj tau pom tias lawv thov kom neeg hnov, thiab kom raug qhuas rau lawv tej kev txawj ntse.\n\n14 Tsis txhob hais tias: Au Vajtswv, kuv ua koj tsaug tias peb zoo dua li peb tej kwv tij; tiam sis yuav tsum hais tias: Au tus Tswv, thov zam kuv tej kev tsis tsim txiaj, thiab nco ntsoov hlub tshua rau kuv cov kwv tij—muaj tseeb tiag, qhia koj tej kev tsis tsim txiaj rau Vajtswv txhua lub caij nyoog.\n\n15 Thiab thov tus Tswv foom koob hmoov rau koj tus ntsuj plig, thiab txais koj nyob hauv hnub kawg rau hauv nws lub nceeg vaj, mus zaum nyob hauv txoj kev thaj yeeb. Nim no cia li mus, kuv tus me tub, thiab qhia txoj lus rau cov neeg no. Ua tiag tiag. Kuv tus me tub, mus zoo koj mog.\n\n", "alma 39": "Amas tej lus txib rau nws tus tub Khali-atoos.\n\nMuaj nyob hauv tshooj 39 mus rau 42.\n\n[center][font_size=26]Tshooj 39[/font_size][/center]\n\n[i]Txoj kev ua txhaum kev sib daj sib deev yog ib txoj kev qias—Khali-atoos tej kev txhaum tau thaiv cov Neeg Xaulas los txais yuav txoj lus—Khetos txoj kev txhiv dim yuav pab cawm tau cov ntseeg uas nyob ua ntej nws. Kwv yees li 74 xyoo ua ntej yug Yexus.[/i]\n\n1 Thiab nim no, kuv tus me tub, kuv muaj ntau yam hais rau koj dua li tej uas kuv tau hais rau koj tus tij laug; vim saib seb, koj tsis tau pom txoj kev ruaj nrees ntawm koj tus tij laug, nws txoj kev ntseeg, thiab nws txoj kev rau siab coj Vajtswv tej lus txib los? Saib seb, nws tsis tau ua ib tug yam ntxwv zoo rau koj los?\n\n2 Vim koj tsis tau ua raws li kuv tej lus ntau npaum li koj tus tij laugtau ua, nyob rau hauv cov Neeg Xaulas. Nim no qhov no yog yam uas kuv muaj tawm tsam koj; koj tau mus khav theeb txog koj lub zog thiab koj txoj kev txawj ntse.\n\n3 Thiab tsis tas li no xwb, kuv tus me tub es. Koj tau ua tej uas ua rau kuv tu siab heev; vim koj tau tsum txoj kev qhuab qhia txoj moo zoo, thiab tau mus rau hauv thaj av Sailas, uas nyob ntawm cov Neeg Lamas tej ciam teb, mus nrhiav tus niam ntiav Ixanpaus.\n\n4 Muaj tseeb tiag, nws tau nyiag ntau tus tej siab; tiam sis qhov no yuav zam tsis tau rau koj li, kuv tus me tub es. Tsim nyog koj yuav tsum qhuab qhia txoj moo zoo li uas tau muab rau koj ua lawm.\n\n5 Koj tsis paub los, kuv tus me tub es, tias tej yam no yog ib txoj kev qias nyob ntawm tus Tswv lub qhov muag; muaj tseeb tiag, yog txoj kev qias uas phem tshaj txhua yam kev txhaum tsuas yog tshuav txoj kev tua tej neeg tsis muaj txim kom ntshav nrog los sis tsis kam lees tus Vaj Ntsuj Plig Dawb Huv xwb no los?\n\n6 Vim saib seb, yog koj tsis kam lees yuav tus Vaj Ntsuj Plig Dawb Huv thaum nws tseem muaj chaw nyob hauv koj, thiab koj paub tias koj tsis kam lees yuav nws, saib seb, qhov no yog ib qho txhaum uas zam txim tsis tau li; muaj tseeb tiag, thiab tus uas tua neeg tawm tsam qhov kaj thiab txoj kev paub txog Vajtswv, yuav tsis yooj yim rau nws txais tau txoj kev zam txim; muaj tseeb tiag, kuv hais rau koj, kuv tus me tub, tias nws tsis yooj yim rau tus ntawd txais tau ib txoj kev zam txim.\n\n7 Thiab nim no, kuv tus me tub, kuv xav rau Vajtswv tias kheev lam koj tsis txhob tau ua txhaum ib txoj kev txhaum loj. Kuv yuav tsis hais txog koj tej kev txhaum, kom tsim txom koj tus ntsuj plig, yog tias qhov ntawd tsis zoo rau koj.\n\n8 Tiam sis saib seb, koj tsis muaj peev xwm yuav zais koj tej kev txhaum ncaim ntawm Vajtswv; thiab tsuas yog koj yuav hloov siab lees txim xwb tsis li ntawd tej ntawd yuav sawv ua ib qhov tim khawv nkaug koj nyob rau hauv hnub kawg.\n\n9 Nim no kuv tus me tub, kuv xav kom koj yuav hloov siab lees txim thiab tso koj tej kev txhaum tseg, thiab tsis txhob mus raws tej uas koj lub qhov muag ntshaw ntxiv lawm, tiam sis tseg kiag koj tus kheej nyob hauv ib puas yam tsav no; vim tsuas yog koj yuav ua li no xwb tsis li ntawd koj yuav tsis muaj peev xwm tau Vajtswv lub nceeg vaj los ua koj tug. Au, cia li nco ntsoov, thiab cia li muab qhov no ris, thiab tseg kiag koj tus kheej nyob hauv ib puas yam tsav no.\n\n10 Thiab kuv txib kom koj muab koj tus kheej los sab laj nrog koj tej tij laugtxog txhua yam uas koj yuav ua; vim saib seb, koj tseem hluas, thiab koj tseem xav tau kev pab tu los ntawm koj cov tij laug. Thiab cuab pob ntseg rau nkawd tej lus qhuab ntuas.\n\n11 Tsis txhob cia koj tus kheej raug tej yam tsis muaj qab hau los sis ruam ntxias tau; tsis txhob cia tus dab rov qab ntxias tau koj lub siab mus raws tej niam ntiav phem ntawd. Saib seb, Au kuv tus me tub es, koj tau coj txoj kev tsis ncaj ncees los rau cov Neeg Xaulas loj npaum li cas; vim thaum lawv tau pom koj txoj kev coj lawv tsis kam ntseeg kuv tej lus.\n\n12 Thiab nim no tus Tswv tus Ntsuj Plig hais rau kuv tias: Txib koj tej me nyuam kom ua zoo, ntshai tsam lawv yuav ntxias tau ntau tus neeg tej siab mus rau txoj kev puas tsuaj; yog li ntawd kuv txib koj, kuv tus me tub, nyob ntawm txoj kev ntshai Vajtswv, kom koj yuav tsum tso koj tej kev tsis ncaj ncees tseg.\n\n13 Kom koj yuav tig rov qab mus cuag tus Tswv nrog tag nrho koj lub siab, lub ntsws, thiab lub dag lub zog; kom koj yuav tsis txhob ntxias tau neeg tej siab mus ua phem ntxiv li lawm; tiam sis rov qab mus cuag lawv, thiab lees qhia koj tej kev txhaum thiab qhov tsis yog uas koj tau ua lawm.\n\n14 Tsis txhob nrhiav tej kev nplua nuj los sis tej uas tsis muaj nuj nqis ntawm lub ntiaj teb no; vim saib seb, koj yuav coj tsis tau lawv nrog koj.\n\n15 Thiab nim no, kuv tus me tub, kuv xav hais tej yam rau koj txog txoj kev Khetos yuav los. Saib seb, kuv hais rau koj, tias nws twb yog tus uas yuav los tiag tiag los ris tej kev txhaum ntawm lub ntiaj teb mus; muaj tseeb tiag, nws yuav los tshaj tawm txoj moo zoo txog txoj kev cawm seej rau nws cov neeg.\n\n16 Thiab nim no, kuv tus me tub, qhov no yog txoj kev qhuab qhia txoj moo zoo uas koj tau raug hu, mus tshaj tawm tej moo zoo no mus rau cov neeg no kom kho npaj lawv tej siab; los sis kom txoj kev cawm seej yuav los rau lawv, xwv kom lawv yuav npaj lawv tej me nyuam tej siab los hnov txoj lus nyob rau lub sij hawm thaum nws los.\n\n17 Thiab nim no kuv yuav ua kom yooj yim rau koj lub siab me ntsis txog qhov no. Saib seb, koj tau xav tias yog vim li cas es ho tsim nyog yuav tsum xub paub tej no ntev ua ntej. Saib seb, kuv hais rau koj tias, tsis yog ib tug neeg nyob rau lub sij hawm no muaj nuj nqis rau Vajtswv ib yam li ib tug neeg nyob rau lub sij hawm thaum nws los lod?\n\n18 Tsis yog tsim nyog tias txoj kev txhiv dim yuav tsum raug ua kom paub rau cov neeg no ib yam li rau lawv tej me nyuam thiab los?\n\n19 Tsis yog nws yooj yim nyob rau lub sij hawm no rau tus Tswv xa nws tus tim tswv los tshaj tawm tej moo zoo no rau peb ib yam li rau peb tej me nyuam, los sis ib yam li tom qab lub sij hawm uas nws los lawm thiab los?\n\n", "alma 40": "[center][font_size=26]Tshooj 40[/font_size][/center]\n\n[i]Khetos coj tau txoj kev sawv hauv qhov tuag rov qab los pub rau leej tib neeg sawv daws—Cov neeg ncaj ncees uas tuag lawm mus rau hauv yeeb tsheej thiab cov neeg phem mus rau qhov chaw tsaus ntuj nti nyob tos lub caij ntawm lawv txoj kev sawv hauv qhov tuag rov qab los—Tag nrho txhua txhia yam yuav raug txum tim rov qab los nyob lawv qub chaw thiab muaj lub cev zoo kawg nkaus nyob rau hauv txoj kev sawv hauv qhov tuag rov qab los. Kwv yees li 74 xyoo ua ntej yug Yexus.[/i]\n\n1 Nim no kuv tus me tub, qhov no yog tej yam ntxiv uas kuv yuav hais rau koj; vim kuv pom tias koj lub siab txhawj txog txoj kev sawv hauv qhov tuag rov qab los ntawm cov neeg tuag.\n\n2 Saib seb, kuv hais rau koj, tias tsis muaj txoj kev sawv hauv qhov tuag rov qab los—los sis, kuv yuav hais, ua lwm yam hais, tias lub cev uas txawj tuag no yuav tsis rais los ua lub uas tsis txawj tuag, lub cev uas txawj lwj no yuav tsis rais los mus ua lub uas tsis txawj lwj—mus txog tom qab uas Khetos los tso.\n\n3 Saib seb, nws coj tau txoj kev sawv hauv qhov tuag rov los rau cov neeg tuag. Tiam sis saib seb, kuv tus me tub, txoj kev sawv hauv qhov tuag rov qab los tseem yuav tsis tau muaj. Nim no, kuv qhia rau koj paub txog ib qho txuj ci tseem ceeb uas neeg paub tsis txog; txawm li ntawd los, muaj ntau yam txuj ci tseem ceeb uas neeg paub tsis txog uas tau muaj ceev tseg lawm, xwv kom tsis txhob muaj neeg paub txog lawv tsuas yog Vajtswv tus kheej xwb. Tiam sis kuv qhia rau koj paub txog ib yam uas kuv tau rau siab thov kom Vajtswv qhia kuv paub—qhov ntawd yog txog txoj kev sawv hauv qhov tuag rov qab los.\n\n4 Saib seb, muaj ib lub sij hawm uas tau teem tseg rau sawv daws yuav tawm hauv qhov tuag los. Nim no thaum lub sij hawm no los yuav tsis muaj leej twg paub; tiam sis Vajtswv paub lub sij hawm uas tau teem tseg lawm.\n\n5 Nim no, txawm tias yuav muaj ib zaug, los sis zaum ob, los sis zaum peb, uas leej tib neeg yuav sawv hauv qhov tuag los, los nws tsis tseem ceeb dab tsi; vim Vajtswv paub tag tej yam no; thiab nws txaus kuv lawm thaum paub tias muaj li no—tias twb muaj ib lub caij uas tau teem tseg lawm uas tag nrho sawv daws yuav sawv hauv qhov tuag los.\n\n6 Nim no yuav tsum muaj ib ntus nyob nruab nrab ntawm lub caij tuag thiab lub caij ntawm txoj kev sawv hauv qhov tuag rov qab los.\n\n7 Thiab nim no kuv yuav nug tias neeg tej ntsuj plig yuav rais mus nyob li cas txij li lub sij hawm tuag mus rau lub sij hawm uas tau teem tseg rau txoj kev sawv hauv qhov tuag rov qab los?\n\n8 Nim no txawm tias yuav muaj ntau dua li ib zaug uas tau teem tseg rau neeg kom sawv los los nws tsis tseem ceeb dab tsi; vim sawv daws tsis ua tib txhij tuag, thiab qhov no tsis tseem ceeb dab tsi; tag nrho zoo li ib hnub rau Vajtswv xwb, thiab lub caij lub nyoog tsuas yog suav rau noob neej xwb.\n\n9 Yog li ntawd, muaj ib lub sij hawm uas tau teem rau tib neeg lawm kom lawv yuav sawv hauv qhov tuag los; thiab muaj ib ntus uas nyob nruab nrab ntawm lub caij tuag thiab txoj kev sawv hauv qhov tuag rov qab los. Thiab nim no, hais txog lub caij no, tib neeg tej ntsuj plig yuav rais mus nyob li cas yog yam uas kuv tau mob siab thov tus Tswv kom paub; thiab qhov no yog yam uas kuv paub.\n\n10 Thiab thaum lub sij hawm los uas sawv daws yuav sawv, lub sij hawm ntawd lawv yuav paub tias Vajtswv paub tag nrho tej caij nyoog uas tau raug teem cia rau tib neeg lawm.\n\n11 Nim no, hais txog saib tej ntsuj plig yuav nyob li cas nruab nrab txoj kev tuag thiab txoj kev sawv hauv qhov tuag rov qab los—Saib seb, nws raug ua rau kuv paub lawm los ntawm ib tug tim tswv, tias tag nrho tej tib neeg tej ntsuj plig, thaum uas lawv ncaim ntawm lub cev uas txawj ploj txawj tuag no, muaj tseeb tiag, tej tib neeg sawv daws tej ntsuj plig, txawm yog lawv zoo los phem, tau raug coj mus tsev mus cuag Vajtswv tus uas tau muab txoj sia rau lawv.\n\n12 Thiab lub sij hawm ntawd yuav tau muaj tias, tej ntsuj plig ntawm cov uas ncaj ncees tau raug txais mus nyob rau hauv ib qho chaw zoo siab, uas hu ua yeeb tsheej, ib qho chaw uas tau so, ib qho chaw uas muaj kev thaj yeeb, qhov uas lawv yuav tau so tseg tag nrho lawv tej teeb meem thiab tseg tag nrho tej kev txhawj, thiab tej kev tu siab.\n\n13 Thiab lub sij hawm ntawd yuav tau muaj tias, cov neeg phem tej ntsuj plig, muaj tseeb tiag, cov uas yog neeg phem—vim saib seb, lawv tsis muaj feem los sis ib qho ntawm tus Tswv tus Ntsuj Plig; vim saib seb, lawv tau xaiv ua tej hauj lwm phem dua li tej zoo; yog li ntawd tus dab tus ntsuj plig tau nkag mus rau hauv lawv, thiab mus nyob hauv lawv tej tsev—thiab cov no yuav raug pov rau hauv qhov chaw tsaus ntuj nti; yuav muaj kev quaj, thiab kev nyiav, thiab muaj kev tom hniav qees, thiab qhov no vim yog lawv tus kheej tej kev tsis ncaj ncees, raug ntxias txhom los ntawm tus dab kev siab xav tau.\n\n14 Nim no qhov no yog qhov chaw rau cov neeg phem tej ntsuj plig, muaj tseeb tiag, nyob hauv txoj kev tsaus ntuj, thiab ib qho chaw uas phem heev, ntshai rawv nyob tsam Vajtswv txoj kev npau taws yuav los rau saum lawv; yog li ntawd lawv pheej yuav nyob hauv qhov chaw no, ib yam li cov neeg ncaj ncees nyob hauv yeeb tsheej, mus txog lawv lub caij uas yuav sawv hauv qhov tuag rov qab los.\n\n15 Nim no, muaj ib txhia tau to taub tias qhov chaw nyob kaj siab lug thiab qhov chaw txom nyem ntawm tus ntsuj plig no, ua ntej txoj kev sawv hauv qhov tuag rov qab los, twb yog thawj txoj kev sawv hauv qhov tuag rov qab los. Muaj tseeb tiag, kuv xav tias yuav hu tau nws ua ib txoj kev sawv hauv qhov tuag rov qab los, txoj kev sawv ntawm tus ntsuj los sis tus plig thiab lawv txoj kev xa mus rau qhov tau zoo los sis qhov txom nyem, raws li tej lus uas tau raug hais lawm.\n\n16 Thiab saib seb, kuj tau hais nws lawm tias yuav muaj thawj txoj kev sawv hauv qhov tuag rov qab los, ib txoj kev sawv hauv qhov tuag rov qab los ntawm tag nrho cov uas tau muaj los lawm, los sis cov ziag no, los sis cov tseem yuav muaj, nqis mus txog thaum Khetos sawv hauv qhov tuag rov qab los.\n\n17 Nim no, peb tsis txhob xav tias thawj txoj kev sawv hauv qhov tuag rov qab los no, uas tau raug hais zoo li no, yuav yog txoj kev sawv hauv qhov tuag rov qab los ntawm tej ntsuj plig thiab lawv txoj kev mus rau qhov tau zoo los sis txom nyem. Koj tsis muaj peev xwm xav tias nws yog txhais li qhov no.\n\n18 Saib seb, kuv hais rau koj tias, Tsis yog li ntawd; tiam sis nws txhais hais tias yog txoj kev lub cev thiab tus ntsuj plig rov los sib sau ua ke dua, ntawm cov uas txij li lub sij hawm thaum Adas nyob nqis mus txog thaum Khetos sawv hauv qhov tuag rov qab los.\n\n19 Nim no, txawm tej ntsuj plig thiab tej cev ntawm cov uas tau hais lawm yuav rov sib sau tag nrho los ua ke ib zaug los, tsis hais cov neeg phem los cov zoo, kuv tsis hais; cia nws txaus, tias kuv hais tias lawv sawv daws yeej yuav sawv; los sis ua lwm yam lus hais, lawv txoj kev sawv hauv qhov tuag rov qab los yuav xub muaj ua ntej txoj kev sawv hauv qhov tuag rov qab los ntawm cov uas tuag tom qab Khetos txoj kev sawv hauv qhov tuag rov qab los.\n\n20 Nim no, kuv tus me tub, kuv tsis tau hais tias lawv txoj kev sawv hauv qhov tuag rov qab los yuav los rau lub caij thaum Khetos sawv hauv qhov tuag rov qab los; tiam sis saib saib, kuv tsuas hais raws li kuv lub siab xav, tias tej ntsuj plig thiab tej cev yuav los sib sau ua ke, ntawm cov neeg ncaj ncees, nyob rau lub caij thaum Khetos sawv hauv qhov tuag rov qab los, thiab nws txoj kev nce mus saum ntuj ceeb tsheej.\n\n21 Tiam sis txawm nws yuav yog thaum nws txoj kev sawv hauv qhov tuag rov qab los los sis tom qab ntawd, kuv tsis hais; tiam sis kuv hais npaum li no, tias muaj ib ntus uas nyob nruab nrab ntawm txoj kev tuag thiab txoj kev sawv hauv qhov tuag rov qab los ntawm lub cev, thiab ib qho chaw tau zoo los sis txom nyem rau tus ntsuj plig nyob mus txog lub sij hawm uas Vajtswv tau teem tseg cia lawm tias cov neeg tuag yuav sawv los, thiab rov los sib sau, tus ntsuj plig thiab lub cev los ua ke; thiab yuav raug coj los sawv ntawm Vajtswv xub ntiag, thiab raug txiav txim raws li lawv tej hauj lwm.\n\n22 Muaj tseeb tiag, qhov no yuav ua kom muaj txoj kev txum tim tej yam uas tau hais los ntawm cov yaj saub tej qhov ncauj lawm rov qab los.\n\n23 Tus ntsuj plig yuav rov txum tim los nyob hauv lub cev, thiab lub cev rov muaj tus ntsuj plig; muaj tseeb tiag, thiab tej tes tej taw thiab tej pob qij txha yuav rov txum tim los dhos li qub rau hauv nws lub cev; muaj tseeb tiag, ib txoj plaub hau saum taub hau los yuav tsis poob; tiam sis tag nrho txhua yam yuav rov txum tim los rau lawv tej qub chaw thiab qub cev uas zoo kawg nkaus.\n\n24 Thiab nim no, kuv tus me tub, qhov no yog txoj kev txum tim rov qab los ntawm qhov uas tau hais los ntawm tej yaj saub tej qhov ncauj—\n\n25 Thiab thaum ntawd cov neeg ncaj ncees yuav ci tuaj nyob rau hauv Vajtswv lub nceeg vaj.\n\n26 Tiam sis saib seb, ib txoj kev tuag phem heev yuav los rau cov neeg phem; vim lawv tuag yam li tej khoom uas muaj rau tej yam ntawm txoj kev ncaj ncees; vim lawv tsis huv, thiab tsis muaj ib yam uas tsis huv yuav muaj peev xwm nkag tau rau Vajtswv lub nceeg vaj; tiam sis lawv yuav raug ntiab tawm, thiab raug kom noj tej txiv ntawm lawv tej dag zog los sis lawv tej hauj lwm, uas tau ua phem; thiab lawv yuav haus tej txo ntawm lub khob iab.\n\n", "alma 41": "[center][font_size=26]Tshooj 41[/font_size][/center]\n\n[i]Nyob rau hauv txoj kev sawv hauv qhov tuag rov qab los leej tib neeg yuav sawv los rau ib qho chaw uas tau zoo tsis txawj kawg los sis tau txom nyem tsis txawj kawg—Txoj kev phem yeej ib txwm tsis muaj kev zoo siab—Neeg ntiaj teb yog cov neeg uas nyob tsis muaj Vajtswv rau hauv lub qab ntuj—Txhua tus neeg yuav tau txais dua tej yeeb yam kev coj ua neej thiab tej uas kawm paub thaum tseem ua neej nyob. Kwv yees li 74 xyoo ua ntej yug Yexus.[/i]\n\n1 Thiab nim no, kuv tus me tub, kuv muaj tej yam yuav hais txog txoj kev txum tim rov qab los ntawm tej uas tau hais lawm; vim saib seb, muaj ib txhia tau muab tej vajlugkub ntxeev, thiab tau mus yuam kev deb vim yog qhov no. Thiab kuv paub tias koj lub siab kuj tau txhawj txog tej yam no thiab. Tiam sis saib seb, kuv yuav muab nws piav rau koj.\n\n2 Kuv hais rau koj, kuv tus me tub, tias lub tswv yim kev txum tim rov qab los dua yeej tsim nyog raws li Vajtswv txoj kev txim lij; vim nws tsim nyog kom tag nrho txhua yam yuav muaj rov los rau lawv tej chaw. Saib seb, nws tsim nyog thiab ncaj, raws li lub hwj chim thiab txoj kev sawv hauv qhov tuag rov qab los ntawm Khetos, kom tus ntsuj plig ntawm tib neeg yuav raug txum tim rov qab los rau nws lub cev, thiab kom txhua feem ntawm lub cev yuav raug txum tim rov muaj li qub.\n\n3 Thiab nws tsim nyog nrog Vajtswv txoj kev txim lij tias leej tib neeg yuav tsum raug txiav txim raws li lawv tej hauj lwm; thiab yog tias lawv tej hauj lwm zoo nyob hauv lub neej no, thiab tej kev xav tau ntawm lawv tej siab los zoo, ces lawv kuj yuav, raug txum tim rov rau qhov zoo, nyob rau hauv hnub kawg.\n\n4 Thiab yog lawv tej hauj lwm phem lawv yuav raug txum tim rau lawv tej phem. Yog li ntawd, tag nrho txhua yam yuav raug txum tim rov los rau lawv tej qub chaw, txhua txhia yam rau nws lub cev qub—lub cev uas txawj tuag tau sawv mus ua lub uas tsis txawj tuag, lub txawj lwj mus rau lub uas tsis txawj lwj—yuav sawv mus rau txoj kev zoo siab uas tsis muaj qhov kawg mus nyob Vajtswv lub nceeg vaj, los sis mus rau txoj kev txom nyem uas tsis muaj qhov kawg mus nyob tus dab lub nceeg vaj, ib tug tau nyob sab no, lwm tus ho tau nyob sab tod—\n\n5 Ib txhia tau sawv los mus rau txoj kev kaj siab raws li nws tej kev xav tau txoj kev zoo siab, los sis qhov zoo raws li nws tej kev xav tau qhov zoo; thiab ib txhia mus rau qhov phem raws li nws tej kev xav tau qhov phem; vim ib yam li nws tau xav ua phem tag nrho hauv nws lub neej tib yam nkaus li ntawd nws yuav tau txais nws qhov nqi zog ntawm qhov phem thaum hmo tsaus ntuj los txog.\n\n6 Thiab tib yam li ntawd yuav tshwm sim rau lwm cov. Yog nws tau hloov siab lees txim ntawm nws tej kev txhaum, thiab tau xav tau qhov ncaj ncees mus txog thaum kawg nws lub neej, tib yam nkaus li ntawd nws yuav tau txais qhov ncaj ua nqi zog.\n\n7 Cov no yog lawv cov uas tau raug txhiv los ntawm tus Tswv; muaj tseeb tiag, cov no yog lawv cov uas tau raug rho tawm, uas raug tso dim ntawm hmo tsaus ntuj uas tsis muaj qhov kawg; thiab yog li ntawd lawv yuav sawv los sis vau; vim saib seb, lawv yog cov uas txiav txim rau lawv tus kheej; txawm yuav ua zoo los sis ua phem.\n\n8 Nim no, Vajtswv tej kev cai yeej pauv tsis tau li; yog li ntawd, txoj kev twb tau npaj lawm kom tus uas xav taug yuav taug hauv thiab kom dim.\n\n9 Thiab nim no saib seb, kuv tus me tub, tsis txhob cav hmoov ua siab nkaug koj tus Vajtswv ib zaug ntxiv rau tej lus qhuab qhia uas tau hais li ntawd lawm, uas koj tau cav hmoov ua txhaum los txog nim no.\n\n10 Tsis txhob xav tias, vim nws tau hais txog txoj kev txum tim rov qab los, ces koj yuav rov muaj tau kev zoo siab los ntawm txoj kev txhaum los. Saib seb, kuv hais rau koj tias, txoj kev phem yeej ib txwm tsis yog txoj kev zoo siab.\n\n11 Thiab nim no, kuv tus me tub, txhua tus tib neeg uas tseem ua raws li ntiaj teb, los sis kuv yuav hais tias, tseem ua kev ntiaj teb, yeej tseem nyob hauv qhov phem heev ntawm txoj kev iab thiab nyob hauv txoj kev ua qhev ntawm txoj kev tsis ncaj; lawv nyob hauv ntiaj teb tsis muaj Vajtswv li, thiab lawv tau mus tsis raws li Vajtswv tej kev; yog li ntawd, lawv nyob hauv ib qho chaw uas tsis ncaj rau txoj kev zoo siab.\n\n12 Thiab nim no saib seb, lo lus tias txum tim rov qab los lub ntsiab puas yog muab ib yam ntawm qhov uas ib txwm muaj thiab coj mus rau hauv qhov ua ib txwm tsis muaj, los sis muab nws rau hauv qhov fab ntxeev ntawm nws qhov ib txwm muaj?\n\n13 Au, kuv tus me tub es, tsis yog li qhov no; tiam sis lub ntsiab ntawm lo lus tias txum tim rov qab los yog hais tias rov qab coj kev phem los rau kev phem, los sis kev ntiaj teb rau kev ntiaj teb, los sis zoo li qhov phem rau phov phem—qhov zoo rau qhov uas zoo; qhov ncaj rau qhov uas ncaj; qhov tus rau qhov tus; qhov muaj kev hlub tshua rau qhov muaj kev hlub tshua.\n\n14 Yog li ntawd, kuv tus me tub, nco ntsoov tias koj yuav tsum ua zoo rau koj cov kwv tij; coj ncaj ncees, txiav txim ncaj ncees, thiab ua qhov zoo tsis txhob tu ncua; thiab yog koj ua tag nrho ib puas yam tsav no ces koj yuav tau txais koj qhov nqi zog; muaj tseeb tiag, koj yuav muaj kev zam txim txum tim rov qab los rau koj dua; koj yuav muaj kev txim lij txum tim rov qab los rau koj dua; koj yuav muaj kev txiav txim ncaj ncees txum tim rov qab los rau koj dua; thiab koj yuav muaj nqi zog zoo rov los rau koj dua.\n\n15 Vim tej uas koj xa tawm mus lawm yuav rov qab los rau koj dua, thiab txum tim rov li qub; yog li ntawd, lo lus tias txum tim rov qab los dua rau txim rau cov neeg txhaum ntau dua, thiab yuav tsis zam dab tsi rau nws hlo li.\n\n", "alma 42": "[center][font_size=26]Tshooj 42[/font_size][/center]\n\n[i]Lub neej uas txawj ploj tuag yog ib lub caij sim siab kom leej tib neeg muaj peev xwm hloov siab lees txim thiab ua hauj lwm rau Vajtswv—Txoj kev Poob tau coj txoj kev tuag ntawm sab cev nqaij daim tawv thiab sab ntsuj plig los rau tib neeg sawv daws txhua tus—Txoj kev txhiv dim yuav dhau los ntawm txoj kev hloov siab lees txim—Vajtswv tus kheej yuav los theej tej kev txhaum ntawm lub ntiaj teb—Txoj kev zam txim yog rau cov uas hloov siab lees txim—Tag nrho lwm cov uas tsis hloov siab lees txim yuav raug rau Vajtswv txoj kev ncaj ncees—Txoj kev zam txim los vim yog txoj kev Theej Txhoj—Tsuas yog tus uas hloov siab lees txim tiag xwb thiaj li yuav dim. Kwv yees li 74 xyoo ua ntej yug Yexus.[/i]\n\n1 Thiab nim no, kuv tus me tub es, kuv paub tias tseem tshuav tej yam ntau ntxiv uas pheej ua rau koj lub siab txhawj, tej uas koj tsis to taub—tej uas txog Vajtswv txoj kev ncaj ncees uas rau txim rau cov neeg txhaum; vim koj tau sim xav tias nws tsis ncaj ncees tias tus neeg txhaum yuav tsum raug muab ib qho chaw txom nyem rau.\n\n2 Nim no saib seb, kuv tus me tub, kuv yuav piav tej yam no rau koj. Vim saib seb, tom qab uas tus Tswv Vajtswv tau xa peb thawj nkawg niam txiv tawm ntawm lub vaj Edees, mus ua teb, qhov uas tau muab nkawd los—muaj tseeb tiag, nws tau rho tus neeg tawm, thiab nws tau muab tso rau sab hnub tuaj ntawm lub vaj Edees, ib co Chelunpees, thiab ib rab ntaj nplaim taws uas tig rau txhua sab, zov tsob ntoo uas cawm txoj sia—\n\n3 Nim no, peb pom tias tus neeg ntawd tau rais los mus zoo li Vajtswv, paub qhov zoo thiab qhov phem; thiab ntshai tsam nws yuav cev nws txhais tes, thiab mus de cov txiv ntawm tsob ntoo cawm txoj sia thiab, thiab noj thiab yuav muaj txoj sia mus ib txhis, tus Tswv Vajtswv thiaj tau tso cov Chelunpees thiab rab ntaj nplaim taws, kom nws txhob noj cov txiv ntawd—\n\n4 Thiab peb pom li no, tias tau muab ib lub sij hawm pub rau tib neeg hloov siab lees txim, muaj tseeb tiag, ib lub caij sim siab, ib lub caij hloov siab lees txim thiab ua hauj lwm rau Vajtswv.\n\n5 Vim saib seb, yog Adas tau cev nws txhais tes nrawm nroos, thiab noj cov txiv ntawm tsob ntoo uas cawm txoj sia, ces nws yuav tau nyob tas mus li, raws li Vajtswv txoj lus, thiab yuav tsis tau muaj caij rau txoj kev hloov siab lees txim; muaj tseeb tiag, thiab Vajtswv txoj lus yeej yuav tsis muaj nuj nqis dab tsi, thiab txoj kev cawm seeg uas tau npaj uas tseem ceeb yuav tsum raug nres.\n\n6 Tiam sis saib seb, nws tau teem ib lub caij rau neeg kom tuag—yog li ntawd, thaum lawv raug txiav tawm ntawm tsob ntoo cawm txoj sia lawv kuj yuav tsum raug txiav tawm ntawm lub ntiaj teb thiab—thiab tib neeg tau raug poob mus ib txhis, muaj tseeb tiag, lawv tau rais los mus ua ib co neeg uas poob mus li.\n\n7 Thiab nim no, koj pom tias los ntawm qhov no peb thawj nkawg niam txiv tau raug txiav tawm ntawm sab cev nqaij daim tawv thiab ntawm sab ntsuj plig ncaim ntawm tus Tswv lub xub ntiag mus; thiab li no peb pom tias lawv tau rais los mus ywj siab ua raws li lawv siab nyiam.\n\n8 Nim no saib seb, nws tsis tsim nyog kom tib neeg yuav dim ntawm txoj kev tuag sab cev nqaij daim tawv no, vim tias qhov ntawd yuav rhuav lub tswv yim ntawm txoj kev zoo siab.\n\n9 Yog li ntawd, vim tus ntsuj plig tuag tsis taus, thiab txoj kev poob tau coj txoj kev tuag ntawm sab cev nqaij daim tawv thiab sab ntsuj plig los rau tib neeg sawv daws, qhov ntawd txhais hais tias, lawv tau raug txiav tawm ntawm tus Tswv lub xub ntiag mus, nws tau tsim nyog tias leej tib neeg yuav tsum raug dim ntawm txoj kev tuag sab ntsuj plig no.\n\n10 Yog li ntawd, vim lawv tau rais los mus ua neeg ntshaw khoom ntiaj teb, ua raws li lub siab xav, thiab ua zoo li dab ua, los ntawm txoj kev ib txwm ua, lub caij sim siab no tau rais los mus ua ib lub caij npaj rau lawv; nws tau rais los mus ua lub sij hawm npaj.\n\n11 Thiab nim no nco ntsoov, kuv tus me tub, yog tsis muaj txoj kev txhiv dim, (muab nws tso tseg) ces thaum lawv tuag kiag lawv tej ntsuj plig yeej raug txom nyem, vim tau raug txiav tawm ntawm tus Tswv lub xub ntiag mus lawm.\n\n12 Thiab nim no, tsis tau muaj ib yam kev dab tsi uas yuav cawm tau tib neeg dim ntawm txoj kev poob no, uas tib neeg tau coj los rau nws tus kheej vim yog nws txoj kev tsis mloog lus;\n\n13 Yog li ntawd, raws li txoj kev ncaj ncees, txoj kev txhiv dim yuav ua tau hauj lwm tsuas yog tias tib neeg yuav hloov siab lees txim nyob hauv lub caij sim siab no xwb, muaj tseeb tiag, lub caij sim siab no; vim yog tsis muaj tej yam no, ces txoj kev zam txim yeej pab tsis tau tsuas muaj yuav rhuav txoj kev ncaj ncees txoj hauj lwm xwb. Nim no txoj kev ncaj ncees txoj hauj lwm yuav raug rhuav tsis tau; yog rhuav tau ces, Vajtswv yuav tseg tsis ua Vajtswv lawm.\n\n14 Thiab li no peb pom tias tib neeg sawv daws tau poob, thiab lawv tau nyob hauv qab ntawm txoj kev ncaj ncees; muaj tseeb tiag, Vajtswv txoj kev ncaj ncees, uas yuav rau txim rau lawv mus ib txhis kom raug txiav tawm ntawm nws xub ntiag mus.\n\n15 Thiab nim no, txoj kev zam txim yuav ua tsis tau hauj lwm tsuas yog yuav muaj ib qho kev theej txhoj xwb; yog li ntawd Vajtswv tus kheej thiaj li yuav tsum theej rau lub ntiaj teb no tej kev txhaum, kom coj tau txoj kev zam txim muaj los, kom haum txoj kev ncaj ncees tej lus txib, kom Vajtswv yuav yog ib tug Vajtswv uas zoo tshaj thiab ncaj, thiab kuj yog ib tug Vajtswv uas muaj kev zam txim.\n\n16 Nim no, txoj kev hloov siab lees txim yuav los tsis tau rau tib neeg tsuas yog yuav muaj ib txoj kev rau txim, uas kuj yuav nyob mus ib txhis ib yam li txoj sia ntawm tus ntsuj plig muaj, kom ua fab ntxeev rau txoj kev zoo siab, uas kuj yuav nyob mus ib txhis ib yam li txoj sia ntawm tus ntsuj plig thiab.\n\n17 Nim no, yuav ua li cas ib tug neeg thiaj yuav hloov siab lees txim tsuas yog nws ua txhaum xwb puas yog? Nws yuav ua txhaum tau li cas yog tsis muaj txoj kev cai? Yuav muaj tau ib txoj kev cai li cas, tsuas yog yuav muaj ib txoj kev rau txim xwb?\n\n18 Nim no, tau muaj ib txoj kev rau txim uas tau npaj tseg lawm, thiab tau muab ib txoj kev cai ncaj ncees, uas ua rau tib neeg paub qhov txhaum.\n\n19 Nim no, yog tsis tau muaj ib txoj kev cai—yog ib tug neeg tua neeg nws yuav tsum tuag—nws puas yuav ntshai tsam nws tuag yog nws tua neeg?\n\n20 Thiab ntxiv, yog tsis muaj kev cai tawm tsam txoj kev txhaum ces neeg yeej yuav tsis ntshai ua txhaum.\n\n21 Thiab yog tsis muaj txoj kev cai, yog neeg ua txhaum ces txoj kev cai ncaj ncees muaj peev xwm ua tau dab tsi, los sis txoj kev zam txim ua tau dab tsi thiab, vim tej no yuav tsis muaj tug rau tib neeg li?\n\n22 Tiam sis twb muab ib txoj kev cai, thiab ib txoj kev rau txim uas tau npaj tseg lawm, thiab tau pub ib txoj kev hloov siab lees txim; txoj kev hloov siab lees txim uas muaj los ntawm txoj kev zam txim; tsis yog li ntawd ces, txoj kev ncaj ncees yuav tau coj cov neeg no thiab yuav ua kom tiav rau txoj kev cai, thiab txoj kev cai yuav ua kom mob rau txoj kev rau txim; yog tsis ua li ntawd, txoj kev ncaj ncees tej hauj lwm yuav raug puas tsuaj, thiab Vajtswv yuav tseg tsis ua Vajtswv lawm.\n\n23 Tiam sis Vajtswv yuav tsis tsum ua Vajtswv, thiab txoj kev zam txim yuav tau cov neeg hloov siab lees txim, thiab muaj txoj kev zam txim los vim yog txoj kev theej txhoj; thiab txoj kev theej txhoj coj tau kom muaj txoj kev sawv hauv qhov tuag rov qab los ntawm cov neeg tuag; thiab txoj kev sawv hauv qhov tuag rov qab los ntawm cov neeg tuag coj tau tib neeg rov qab mus rau ntawm Vajtswv xub ntiag; thiab li no lawv raug txum tim rov qab muaj nyob rau ntawm nws xub ntiag, los txiav txim raws li lawv tej hauj lwm, raws li txoj kev cai thiab txoj kev txim lij.\n\n24 Vim saib seb, txoj kev txim lij yuav ua tag nrho tej nws tau hais, thiab txoj kev zam txim yuav tau tag nrho tej uas yog nws li; thiab twb yog li no, es thiaj tsis muaj leej twg li tsuas yog cov neeg hloov siab lees txim tiag tiag thiaj li dim xwb.\n\n25 Dab tsi, koj xav tias txoj kev zam txim yuav muaj peev xwm nyiag txoj kev txim lij los? Kuv hais rau koj tias, Tsis muaj; tsis muaj peev xwm hlo li. Yog muaj ces Vajtswv yuav tseg tsis ua Vajtswv lawm.\n\n26 Thiab li no Vajtswv tau ua kom muaj tau nws tej hom phiaj tseem ceeb uas loj thiab nyob mus ib txhis, uas twb tau npaj txij li thaum tsim lub ntiaj teb los lawm. Thiab li no thiaj muaj tau txoj kev cawm seej thiab txoj kev txhiv dim ntawm tib neeg, thiab thiaj muaj tau lawv txoj kev puas tsuaj thiab txoj kev txom nyem.\n\n27 Yog li ntawd, Au kuv tus me tub es, leej twg tus uas yuav los yeej meem los thiab los haus cov dej ntawm txoj sia tsis yuav nqi; thiab tus uas ho tsis kam los tus ntawd yeej tsis yuam kom los; tiam sis nyob rau hauv hnub kawg yeej yuav muaj txum tim rov qab rau nws raws li nws tau ua lawm.\n\n28 Yog nws tau xav ua phem, thiab tsis tau hloov siab lees txim nyob hauv nws lub neej, saib seb, kev phem yuav raug ua rau nws, raws li txoj kev txum tim rov qab los ntawm Vajtswv.\n\n29 Thiab nim no, kuv tus me tub, kuv xav kom koj tsis txhob cia tej yam no xeeb txob koj ntxiv lawm, thiab tsuas cia koj tej kev txhaum xeeb txob koj xwb, kom nrog qhov xeeb txob ntawd es yuav coj tau koj nqis los mus rau txoj kev hloov siab lees txim.\n\n30 Au kuv tus me tub es, kuv xav kom koj tsis txhob tsis kam lees yuav Vajtswv txoj kev ncaj ncees ntxiv lawm. Tsis txhob rau siab zam koj tus kheej nyob hauv tej qhov me vim yog koj tej kev txhaum, los ntawm txoj kev tsis kam lees yuav Vajtswv txoj kev ncaj ncees; tiam sis koj cia li kom Vajtswv txoj kev ncaj ncees, thiab nws txoj kev zam txim, thiab nws txoj kev ua siab ntev nyiaj muaj puv nkaus rau hauv koj lub siab; thiab cia nws coj koj nqis mus rau hauv av nyob hauv txoj kev txo hwj chim.\n\n31 Thiab nim no, Au kuv tus me tub es, koj raug Vajtswv hu mus qhuab qhia txoj lus rau cov neeg no. Thiab nim no, kuv tus me tub, koj cia li mus, tshaj tawm txoj lus nrog qhov tseeb thiab txoj kev mob siab ua tiag tiag, xwv kom koj yuav coj tau neeg los rau txoj kev hloov siab lees txim, xwv kom txoj hau kev zam txim tseem ceeb yuav muaj nyob saum lawv. Thiab thov kom Vajtswv pub rau koj raws tib yam li kuv tej lus. Amees.\n\n", "alma 43": "[center][font_size=26]Tshooj 43[/font_size][/center]\n\n[i]Amas thiab nws cov tub qhuab qhia txoj lus—Cov neeg Xaulas thiab lwm cov Neeg Nifais uas ntxeev siab rais los mus ua cov Neeg Lamas—Cov Neeg Lamas tuaj tawm tsam cov Neeg Nifais nyob hauv hav rog—Maulaunais muab cuab yeej tiv thaiv ua rog rau cov Neeg Nifais hnav—Tus Tswv qhia rau Amas paub txog txoj kev yuav tuaj rhuav ntawm cov Neeg Lamas—Cov Neeg Nifais tiv thaiv lawv tej tsev, tej kev ywj pheej, tej tsev neeg, thiab txoj kev teev ntuj—Maulaunais thiab Lihais cov tub rog vij cov Neeg Lamas. Kwv yees li 74 xyoo ua ntej yug Yexus.[/i]\n\n1 Thiab nim no tau muaj tias Amas cov tub tau tawm mus rau hauv cov neeg, mus tshaj tawm txoj lus rau lawv. Thiab Amas, nws tus kheej, kuj so tsis taus thiab, thiab nws kuj tau mus thiab.\n\n2 Nim no peb yuav tsis hais txog lawv tej kev qhuab qhia ntxiv lawm, tsuas yog tias lawv tau qhuab qhia txoj lus, thiab qhov tseeb, raws li tus ntsuj plig ntawm txoj kev qhia tej uas yuav muaj los yav tom ntej thiab txoj kev tshwm sim; thiab lawv tau qhuab qhia mus raws li tus txheej txheem dawb huv ntawm Vajtswv uas lawv tau raug hu.\n\n3 Thiab nim no kuv tig rov qab mus rau ib zag txog tej tsov rog nyob nruab nrab ntawm cov Neeg Nifais thiab cov Neeg Lamas; nyob hauv xyoo kaum yim ntawm cov neeg txiav txim txoj kev kav.\n\n4 Vim saib seb, tau muaj tias cov Neeg Xaulas tau rais los mus ua cov Neeg Lamas; yog li ntawd, nyob hauv kev pib xyoo kaum yim cov neeg ntawm cov Neeg Nifais tau pom tias cov Neeg Lamas tau tab tom tuaj tawm tsam lawv; yog li ntawd lawv tau npaj ua rog; muaj tseeb tiag, lawv tau sib sau lawv tej tub rog tuaj ua ke nyob rau hauv thaj av Ntsawsoos.\n\n5 Thiab tau muaj tias cov Neeg Lamas tau tuaj txhiab txhiab leej; thiab lawv tau tuaj rau hauv thaj av Eethi-onas, uas yog cov Neeg Xaulas thaj av; thiab ib tug txiv neej uas muaj npe hu ua Xelaheenas yog lawv tus thawj.\n\n6 Thiab nim no, vim cov neeg Amalej tau yog ib co neeg uas phem thiab tua neeg tshaj cov Neeg Lamas, los ntawm lawv tus kheej, yog li ntawd, Xelaheenas tau tsa tej thawj coj los kav cov Neeg Lamas, thiab lawv tag nrho tau yog cov neeg Amalej thiab cov Neeg Xaulas.\n\n7 Nim no nws tau ua li no xwv kom nws yuav tseg tau lawv tej kev ntxub rau cov Neeg Nifais, kom nws yuav coj tau lawv mus rau hauv txoj kev khoo kom ua tau raws li nws tej kev uas tau npaj lawm.\n\n8 Vim siab seb, nws tej kev uas tau npaj yog yuav txhib kom cov Neeg Lamas npau taws tawm tsam cov Neeg Nifais; nws tau ua li no xwv kom nws yuav tau siv hwj chim loj rau saum lawv, thiab kom nws kuj yuav muaj hwj chim rau saum cov Neeg Nifais los ntawm txoj kev coj lawv los mus rau hauv txoj kev poob cev qhev.\n\n9 Thiab nim no txoj kev npaj ntawm cov Neeg Nifais yog pab lawv tej av, thiab lawv tej tsev, thiab lawv tej poj niam, thiab lawv tej me nyuam, xwv kom lawv yuav tshwj tau lawv dim ntawm lawv tej yeeb ncuab tes; thiab kom lawv yuav tshwj tau lawv tej kev muaj cai thiab lawv tej cib fim, muaj tseeb tiag, thiab lawv tej kev ywj siab, kom lawv yuav teev tiam Vajtswv raws tau li lawv tej siab xav.\n\n10 Vim lawv tau paub hais tias yog lawv poob mus rau hauv cov Neeg Lamas tes, ces txhua tus uas teev tiam Vajtswv nyob hauv sab ntsuj plig thiab hauv qhov tseeb, Vajtswv tus uas tseeb thiab tus uas muaj txoj sia, cov Neeg Lamas yuav ua kom puas tsuaj.\n\n11 Muaj tseeb tiag, thiab lawv kuj tau paub txog cov Neeg Lamas txoj kev ntxub heev rau lawv cov kwv tij, uas tau yog cov neeg Eethais-Nifais-Lihais, uas tau hu ua Amoos cov neeg—thiab lawv tsis kam coj cuab yeej ua rog, muaj tseeb tiag, lawv tau nkag rau ib txoj kev khi lus tseg thiab lawv yuav tsis kam ua kom nws piam—yog li ntawd, yog lawv yuav poob mus rau hauv cov Neeg Lamas tes lawv yeej yuav raug puas tsuaj.\n\n12 Thiab cov Neeg Nifais yuav tsis cia kom lawv yuav raug puas tsuaj; yog li ntawd, lawv tau muab av rau lawv ua lawv qub txeeg qub teg.\n\n13 Thiab cov neeg Amoos tau muab lawv ib txhia khoom ntau rau cov Neeg Nifais pab lawv tej tub rog; thiab li no cov Neeg Nifais tau raug yuam sawv tib pab los tawm tsam cov Neeg Lamas, uas yog cov noob ntawm Lamas thiab Lemu-ees sib xyaws, thiab Ixama-ees cov tub, thiab tag nrho sawv daws cov uas tau tsis sib haum tawm ntawm cov Neeg Nifais mus, uas yog cov neeg Amalej thiab cov Neeg Xaulas, thiab tej xeeb leej xeeb ntxwv ntawm Nau-as cov pov thawj.\n\n14 Nim no cov xeeb leej xeeb ntxwv no coob heev, yuav luag, npaum li cov Neeg Nifais; thiab li no cov Neeg Nifais tau raug yuam kom tawm tsam nrog lawv cov kwv tij, mus kom txog thaum nqaij ntuag ntshav nrog.\n\n15 Thiab tau muaj tias thaum cov Neeg Lamas tej tub rog tau sib sau ua ke nyob hauv thaj av Eethi-onas, saib seb, cov Neeg Nifais tej tub rog tau npaj mus ntsib lawv nyob hauv thaj av Ntsawsoos.\n\n16 Nim no, tus thawj coj ntawm cov Neeg Nifais, los sis tus txiv neej uas tau raug tsa los ua tus thawj coj cov Neeg Nifais—nim no tus thawj coj tau ua tus coj txib tag nrho cov Neeg Nifais tej tub rog—thiab nws lub npe yog Maulaunais;\n\n17 Thiab Maulaunais tau coj txib tag nrho, thiab saib xyuas txog lawv tej kev tsov rog. Thiab nws nyuam qhuav muaj nees nkaum thiab tsib xyoos xwb thaum uas nws tau raug tsa los ua tus thawj coj rau saum cov Neeg Nifais tej pab tub rog.\n\n18 Thiab tau muaj tias nws tau ntsib cov Neeg Lamas hauv tej ciam teb ntawm Ntsawsoos, thiab nws cov neeg tau nqa ntaj, thiab liag, thiab tag nrho txhua yam cuab yeej ua rog.\n\n19 Thiab thaum cov Neeg Lamas tej tub rog tau pom Nifais cov neeg, los sis tias Maulaunais, tau npaj nws cov neeg nrog phiaj thaiv hauv siab thiab nrog tej phiaj hlau thaiv caj npab, muaj tseeb tiag, thiab tej phiaj hlau tiv thaiv lawv tej taub hau thiab, thiab lawv kuj hnav tej ris tsho tuab tuab—\n\n20 Nim no Xelaheenas cov tub rog tsis tau npaj tej yam zoo li ntawd li; lawv tsuas muaj lawv tej ntaj thiab lawv tej liag, lawv tej hneev thiab lawv tej xub, lawv tej pob zeb thiab lawv tej hlua roj hmab; thiab lawv liab qab, tsuas muaj ib daig tawv uas vas lawv puab tais xwb; muaj tseeb tiag, tag nrho sawv daws puav leej liab qab, tsuas tshuav cov Neeg Xaulas thiab cov neeg Amalej xwb.\n\n21 Tiam sis lawv tsis tau hnav tej phiaj thaiv hauv siab, los sis tej phiaj hlau—yog li ntawd, lawv tau ntshai heev kawg txog cov Neeg Nifais tej tub rog vim lawv tej cuab yeej ua rog, txawm tias lawv muaj coob leej ntau tshaj dua li cov Neeg Nifais.\n\n22 Saib seb, nim no tau muaj tias lawv tsis muaj cuab kav tuaj tawm tsam cov Neeg Nifais nyob ntawm tej ciam teb Ntsawsoos; yog li ntawd lawv tau ncaim tawm ntawm thaj av Eethi-onas mus rau hauv hav zoov lawm, thiab lawv tau ncig nyob hauv hav zoov, deb nyob ntawm tus hau dej Xidoos, xwv kom lawv yuav tau tuaj rau hauv thaj av Meethais thiab txeeb khoom ntawm thaj av; vim lawv tsis tau xav tias Maulaunais tej tub rog yuav paub tias lawv tau mus qhov twg lawm.\n\n23 Tiam sis tau muaj tias, thaum lawv tau ncaim mus rau hauv hav zoov kiag lawm Maulaunais tau xa neeg soj xyuas mus hauv hav zoov mus saib lawv tej yeej; thiab Maulaunais, kuj paub txog Amas tej kev qhia tej uas yuav muaj los yav tom ntej, tau xa ib co neeg mus cuag nws, xav kom nws nug tus Tswv saib cov Neeg Nifais tej tub rog puas tsim nyog mus tiv thaiv lawv tus kheej tawm tsam cov Neeg Lamas.\n\n24 Thiab tau muaj tias tus Tswv txoj lus tau los rau Amas, thiab Amas tau qhia rau Maulaunais tej tub xa xov, tias cov Neeg Lamas tej tub rog tau tab tom mus ncig ib cheeb tsam hauv hav zoov, xwv kom lawv yuav los tau rau hauv thaj av Meethais, kom lawv yuav pib tawm tsam tua cov neeg feem uas tsis muaj zog. Thiab tej tub xa xov ntawd tau mus thiab tau coj cov xov mus rau Maulaunais.\n\n25 Nim no Maulaunais, tau tso nws tej tub rog ib txhia rau hauv thaj av Ntsawsoos, nyob tsam cov Neeg Lamas ib txhia ho los rau hauv thaj av thiab txeeb tau lub nroog, tau coj nws cov tub rog ib txhia thiab tau mus rau hauv thaj av Meethais.\n\n26 Thiab nws tau kom tag nrho cov neeg uas nyob ib cheeb tsam ntawm thaj av yuav tsum sau lawv tus kheej tuaj ua ke ua rog tawm tsam cov Neeg Lamas, tiv thaiv lawv tej av thiab lawv lub teb chaws, lawv tej kev muaj cai thiab lawv tej kev ywj siab uas ua tau; yog li ntawd lawv tau npaj tos rau lub sij hawm yuav tuaj ntawm cov Neeg Lamas.\n\n27 Thiab tau muaj tias Maulaunais tau kom nws tej tub rog nkaum nyob hauv lub hav uas nyob ze tus ntug dej Xidoos, uas nyob sab hnub poob ntawm tus dej Xidoos hauv roob moj sab qhua.\n\n28 Thiab Maulaunais tau tso neeg soj xyuas ib ncig, kom nws yuav paub thaum uas cov Neeg Lamas tej tub rog tuaj.\n\n29 Thiab nim no, thaum Maulaunais paub txoj kev xav tau ntawm cov Neeg Lamas lawm, tias nws yog lawv kev txhob txwm ua kom lawv cov kwv tij puas tsuaj, los sis yuav txhom lawv thiab coj lawv mus rau hauv txoj kev ua qhev xwv kom lawv yuav tsim ib lub teb chaws rau lawv tus kheej nyob tag nrho txhua thaj av;\n\n30 Thiab nws kuj tau paub tias cov Neeg Nifais tej siab xav tsuas yog hwj xwm lawv tej av, thiab lawv txoj kev ywj siab, thiab lawv lub koom txoos, yog li ntawd nws tau xav tias yuav tsis txhaum uas nws yuav tiv thaiv lawv los ntawm txoj kev siv tswv yim; yog li ntawd, nws tau nrhiav paub los ntawm nws cov neeg soj xyuas saib txoj kev twg cov Neeg Lamas yuav tuaj.\n\n31 Yog li ntawd, nws tau faib nws cov tub rog thiab tau coj ib feem los rau hauv lub hav, thiab tau muab lawv zais rau sab hnub tuaj, thiab rau sab nram hav ntawm lub roob Lilas;\n\n32 Thiab nws tau muab cov uas seem zais nyob rau hauv lub hav sab hnub poob, uas nyob rau sab hnub poob ntawm tus dej Xidoos, thiab nqis nyob rau hauv tej ciam teb ntawm thaj av Meethais.\n\n33 Thiab li no tau muab nws cov tub rog tso raws li nws siab xav, nws tau npaj ntsib lawv.\n\n34 Thiab tau muaj tias cov Neeg Lamas tau tuaj rau sab pem toj ntawm lub roob, qhov uas ib feem ntawm Maulaunais cov tub rog tau raug muab zais.\n\n35 Thiab thaum cov Neeg Lamas tau hla lub roob Lilas, thiab tau tuaj rau hauv lub hav, thiab tau pib hla tus dej Xidoos, cov tub rog uas tau raug muab zais rau sab nram hav ntawm lub roob, uas tau raug coj los ntawm ib tug txiv neej uas npe hu ua Lihais, thiab coj nws cov tub rog tawm los thiab tau vij cov Neeg Lamas nyob rau sab hnub tuaj tom lawv qub qab.\n\n36 Thiab tau muaj tias cov Neeg Lamas, thaum lawv pom cov Neeg Nifais tuaj tom lawv qub qab tuaj rau lawv, lawv tau tig rov qab thiab tau pib tawm tsam nrog Lihais cov tub rog.\n\n37 Thiab txoj hauj lwm ntawm txoj kev tuag tau pib muaj rau ob tog, tiam sis nws tau raug liam sim ntau dua nyob rau hauv cov Neeg Lamas, vim lawv txoj kev liab qab tau qhib lug rau cov Neeg Nifais tej kev tua sib zog nrog lawv tej ntaj thiab tej liag, uas tau coj txoj kev tuag yuav luag txhua.\n\n38 Hos nyob lwm sab, ib ziag no thiab ib me ntsis ho muaj ib tug Neeg Nifais raug tua, los ntawm lawv tej ntaj thiab kev xiam ntshav, lawv tau raug hnav phiaj hlau rau saum lub cev feem uas tseem ceeb, los sis lub cev feem uas tseem ceeb dua tau raug hnav phiaj hlau thaiv cov Neeg Lamas tej kev tua kev tsuav, los ntawm lawv cov phiaj thaiv hauv siab, thiab lawv tej phiaj hlau thaiv caj npab, thiab lawv tej phiaj thaiv taub hau; thiab li no cov Neeg Nifais tau muab txoj hauj lwm kev tuag rau cov Neeg Lamas.\n\n39 Thiab tau muaj tias cov Neeg Lamas tau rais los mus poob siab, vim txoj kev puas tsuaj loj nyob hauv lawv, twb mus txog thaum uas lawv tau pib khiav mus rau tom tus dej Xidoos.\n\n40 Thiab lawv tau raug Lihais thiab nws cov neeg caum; thiab lawv tau raug Lihais raws mus rau hauv cov dej Xidoos, thiab lawv tau hla cov dej Xidoos. Thiab Lihais tau kom nws cov tub rog nyob tim tus ntug dej Xidoos kom lawv tsis txhob hla.\n\n41 Thiab tau muaj tias Maulaunais thiab nws cov tub rog tau ntsib cov Neeg Lamas nyob hauv lub hav, nyob sab ntug dej Xidoos tim ub, thiab tau pib tawm tsam lawv thiab tua lawv.\n\n42 Thiab cov Neeg Lamas tau khiav ntawm lawv ntxiv, mus rau thaj av Meethais; thiab lawv tau raug ntsib Maulaunais cov tub rog dua.\n\n43 Nim no nyob rau zaum no cov Neeg Lamas tau tua heev kawg nkaus li; muaj tseeb tiag, ib txwm tsis tau paub tias cov Neeg Lamas yuav tua muaj zog thiab muaj peev xwm npaum li no, tsis tau muaj li, twb tsis tau muaj txij li thaum chiv keeb los li.\n\n44 Thiab lawv tau raug ua kom muaj peev xwm los ntawm cov Neeg Xaulas thiab cov neeg Amalej, uas yog lawv tej thawj nom peb thiab tej thawj coj, thiab los ntawm Xelaheenas, tus uas yog lawv tus thawj nom peb, los sis lawv tus thawj coj thiab thawj coj txib; muaj tseeb tiag, lawv tau ntaus zoo li tej zaj, thiab cov Neeg Nifais coob leej tau raug tua los ntawm lawv tej tes, muaj tseeb tiag, vim lawv tau phua lawv tej phiaj thaiv taub hau tawg ua ob sab, thiab lawv tau nkaug tshab lawv tej phiaj thaiv hauv siab ntau lub, thiab lawv tau txiav lawv tej caj npab ntau; thiab li no cov Neeg Lamas tau tua nyob hauv lawv txoj kev npau taws heev.\n\n45 Txawm li ntawd los, cov Neeg Nifais tseem raug txhawb zog los ntawm ib qhov zoo dua, vim lawv tsis tau tab tom tawm tsam ntaus rau txoj kev ua vaj ntxwv los sis kom muaj hwj chim tiam sis lawv tau tab tom tawm tsam ntaus rau lawv tej vaj tse thiab lawv tej kev ywj siab, lawv tej poj niam thiab lawv tej me nyuam, thiab tag nrho tej uas lawv muaj, muaj tseeb tiag, rau lawv tej kab ke teev tiam thiab lawv lub koom txoos.\n\n46 Thiab lawv tau tab tom ua yam uas lawv xav tias tau yog txoj hauj lwm uas lawv tshuav rau lawv tus Vajtswv; vim tus Tswv tau hais rau lawv, thiab kuj hais rau lawv tej yawg koob, tias: Yog nej twb tsis tau ua txhaum, xub tua zaum ib, los sis zaum ob, nej yuav tsum tsis txhob cia nej tus kheej raug tua los ntawm nej tej yeeb ncuab tes.\n\n47 Thiab tus Tswv tau hais, ntxiv tias: Nej yuav tsum tiv thaiv nej lub cuab lub yig kom mus txog thaum nqaij ntuag ntshav nrog. Yog li ntawd vim qhov no cov Neeg Nifais thiaj tau tawm tsam nrog cov Neeg Lamas, tiv thaiv lawv tus kheej, thiab lawv tej cuab tej yig, thiab lawv tej av, lawv lub teb chaws, thiab lawv tej kev muaj cai, thiab lawv txoj kev teev ntuj.\n\n48 Thiab tau muaj tias thaum Maulaunais cov neeg tau pom txoj kev chim thiab npau taws ntawm cov Neeg Lamas, lawv twb yuav luag thim thiab khiav ntawm lawv mus. Thiab Maulaunais, tau paub txog lawv lub siab xav, tau xa tej kev xav no mus thiab tau tshoov lawv tej siab—muaj tseeb tiag, tej kev xav txog lawv tej av, lawv tej kev ywj siab, muaj tseeb tiag, lawv tej kev ywj pheej tawm ntawm txoj kev ua qhev.\n\n49 Thiab tau muaj tias lawv tau tig rov qab mus rau cov Neeg Lamas, thiab lawv tau qw ib lub suab rau tus Tswv lawv tus Vajtswv, rau lawv txoj kev ywj siab thiab lawv txoj kev ywj pheej tawm ntawm txoj kev ua qhev.\n\n50 Thiab lawv tau pib sawv tawm tsam cov Neeg Lamas nrog hwj chim; thiab nyob tib si ntawd uas lawv tau qw rau tus Tswv rau lawv txoj kev ywj pheej, cov Neeg Lamas tau pib khiav ntawm lawv mus; thiab lawv tau khiav rov mus rau tom cov dej Xidoos.\n\n51 Nim no, cov Neeg Lamas tau coob dua, muaj tseeb tiag, coob dua li ob npaug ntawm cov Neeg Nifais; txawm li ntawd los, lawv tau raug raws khiav kawg tias lawv tau raug sib sau los ua ib pab nyob hauv lub hav, nyob ntawm tus ntug dej Xidoos.\n\n52 Yog li ntawd Maulaunais cov tub rog tau vij lawv, muaj tseeb tiag, twb vij ob sab ntug dej, vim saib seb, Lihais cov neeg nyob rau sab hnub tuaj.\n\n53 Yog li ntawd thaum Xelaheenas pom Lihais cov neeg nyob sab hnub tuaj ntawm tus dej Xidoos, thiab Maulaunais cov tub rog nyob sab hnub poob ntawm tus dej Xidoos, tias lawv tau raug vij los ntawm cov Neeg Nifais, lawv tau raug txoj kev poob siab.\n\n54 Nim no Maulaunais, thaum nws tau pom lawv txoj kev poob siab, tau kom nws cov neeg tsum tsis txhob txo kom lawv ntshav nrog lawm.\n\n", "alma 44": "[center][font_size=26]Tshooj 44[/font_size][/center]\n\n[i]Maulaunais kom cov Neeg Lamas khi ib lo lus thaj yeeb los sis raug puas tsuaj—Xelaheenas tsis ua li hais, thiab qhov ua rog rov pib ntxiv mus—Maulaunais cov tub rog kov yeej cov Neeg Lamas. Kwv yees li 74–73 xyoo ua ntej yug Yexus.[/i]\n\n1 Thiab tau muaj tias lawv tau tsum thiab thim ntawm lawv mus ib nyuag ntu. Thiab Maulaunais tau hais rau Xelaheenas tias: Saib seb, Xelaheenas, peb tsis xav ua neeg nyiam tua neeg. Koj paub tias nej nyob hauv peb tes lawm, tiam sis peb tsis xav tua nej.\n\n2 Saib seb, peb tsis tau tuaj ua rog tawm tsam nej xwv kom peb yuav txo nej ntshav nrog kom muaj hwj chim; thiab peb kuj tsis xav coj ib tug twg mus rau kev quab ntawm kev ua qhev. Tiam sis qhov no twb yog qhov uas nej tau tuaj tawm tsam peb ntag; muaj tseeb tiag, thiab nej npau taws rau peb vim yog peb txoj kev teev ntuj.\n\n3 Tiam sis nim no, nej pom tias tus Tswv twb nrog peb; thiab nej pom tias nws twb tau coj nej los rau hauv peb tes lawm. Thiab nim no kuv xav kom nej to taub tias tau muaj li no rau peb los vim yog peb txoj kev teev ntuj thiab peb txoj kev ntseeg ntawm Khetos. Thiab nim no nej pom tias nej tsis muaj peev xwm ua kom peb txoj kev ntseeg no puas tsuaj.\n\n4 Nim no nej pom tias qhov no yog txoj kev ntseeg tseeb ntawm Vajtswv; muaj tseeb tiag, nej pom tias Vajtswv yuav pab cuam, thiab ceev, thiab tswj hwm peb, ntev ib yam li peb yuav ntseeg rau nws, thiab rau peb txoj kev ntseeg, thiab peb txoj kev teev ntuj; thiab tus Tswv yeej yuav tsis cia kom peb raug puas tsuaj li tsuas yog ntshai peb yuav poob mus rau hauv txoj kev txhaum thiab tsis kam lees peb txoj kev ntseeg xwb.\n\n5 Thiab nim no, Xelaheenas, kuv txib koj, los ntawm tus Vajtswv ntawd tus uas muaj hwj chim tag nrho lub npe, tus uas tau txhawb peb lub zog kom peb tau muaj zog dua nej, vim peb txoj kev ntseeg, vim peb txoj kev teev ntuj, thiab vim peb tej kab ke teev tiam, thiab vim peb lub koom txoos, thiab vim txoj hauj lwm dawb huv uas peb tshuav nqi rau peb tej poj niam thiab peb tej me nyuam, vim txoj kev ywj siab ntawd uas khi peb rau peb tej av thiab peb lub teb chaws; muaj tseeb tiag, thiab kuj vim txoj ua raws li Vajtswv txoj lus dawb ceev, uas peb tshuav nqi rau tag nrho peb tej kev zoo siab; thiab vim tag nrho txhua yam uas hlub tshua tshaj plaws rau peb—\n\n6 Muaj tseeb tiag, thiab tsis tas li no xwb; kuv txib koj los ntawm tag nrho tej kev xav tau uas koj muaj rau hauv txoj sia, kom nej cia li muab nej tej cuab yeej ua rog rau peb, thiab peb yuav tsis nrhiav nej tej ntshav, tiam sis peb yuav tseg nej txoj sia, yog tias nej rov mus nej qub lw thiab txhob rov qab tuaj ua rog tawm tsam peb ntxiv lawm.\n\n7 Thiab nim no, yog nej tsis ua li no, saib seb, nej nyob hauv peb tes lawm, thiab kuv yuav txib kuv cov neeg kom lawv tawm tsam nej, thiab ua kom muaj tej qhov txhab tuag nyob hauv nej tej cev, kom nej yuav rais los mus tu noob; thiab thaum ntawd peb yuav ntsia seb leej twg yuav muaj hwj chim kav cov neeg no; muaj tseeb tiag, peb yuav ntsia seb leej twg yuav raug coj mus rau hauv txoj kev ua qhev.\n\n8 Thiab nim no tau muaj tias thaum Xelaheenas tau hnov tej lus hais no nws tau tawm los thiab tau muab nws rab ntaj thiab nws rab liag, thiab nws rab hneev rau hauv Maulaunais tes, thiab tau hais rau nws tias: Saib seb, nov yog peb cov cuab yeej ua rog; peb yuav muab lawv rau nej, tiam sis peb yuav tsis kam cia peb tus kheej lav lus rau nej, qhov uas peb paub tias peb yuav coj tsis tau, thiab peb tej me nyuam los tib yam; tiam sis muab peb tej cuab yeej ua rog mus, thiab cia peb ncaim mus rau hauv hav zoov; tsis li ntawd ces peb yuav ceev peb tej ntaj, thiab peb yuav piam sij los sis yeej xwb.\n\n9 Saib seb, peb tsis yog nyob ntawm nej txoj kev ntseeg; peb tsis ntseeg tias yog Vajtswv tus uas tau coj peb los rau hauv nej tes; tiam sis peb ntseeg tias yog nej txoj kev txawj ntxias uas tau tshwj nej tawm ntawm peb tej ntaj. Saib seb, twb yog nej tej phiaj thaiv hauv siab thiab nej tej phiaj hlau uas tau tshwj nej tseg.\n\n10 Thiab nim no thaum Xelaheenas tau hais cov lus no tas lawm, Maulaunais tau muab rab ntaj thiab tej cuab yeej ua rog, uas nws tau txais, rov rau Xelaheenas, tau hais tias: Saib seb, peb yuav xaus qhov kev ua rog no.\n\n11 Nim no kuv tsis muaj peev xwm sau tej lus uas kuv tau hais lawm rov, yog li ntawd ib yam li tus Tswv muaj sia nyob, nej yuav ncaim mus tsis tau tsuas yog nej yuav ncaim mus nrog ib lo lus lav tseg tias nej yuav tsis rov qab tuaj tawm tsam ua rog rau peb ntxiv lawm. Nim no nej tseem nyob hauv peb tes peb yuav ua kom nej ntshav tshau lug rau hauv av, los sis nej yuav kam ua li tej uas kuv tau hais lawm.\n\n12 Thiab nim no thaum Maulaunais tau hais tej lus no tas, Xelaheenas tau muab nws rab ntaj rov qab, thiab nws tau npau taws rau Maulaunais, thiab nws tau txav zog los xwv kom nws yuav tau muab Maulaunais tua; tiam sis thaum nws tsa hlo nws rab ntaj, saib seb, Maulaunais ib tug tub rog tau ntaus nws poob rau hauv av, thiab rab ntaj tau lov tus ko lawm; thiab nws kuj tau txiav Xelaheenas es nws txiav tau Xelaheenas daim tawv taub hau thiab nws tau poob rau hauv av. Thiab Xelaheenas tau thim ntawm lawv mus rau hauv nruab nrab ntawm nws cov tub rog.\n\n13 Thiab tau muaj tias tus tub rog uas tau sawv ze ntawd, tus uas tau hlais Xelaheenas daim tawv taub hau, tau khaws daim tawv taub hau hauv av tuav cov plaub hau los, thiab tau muab nws tso rau saum nws rab ntsis ntaj, thiab tau muab nws tsa rau lawv, hais ib lub suab nrov nrov rau lawv tias:\n\n14 Tib yam li daim tawv taub hau no uas tau poob rau hauv av, uas yog nej tus thawj daim tawv taub hau, ces nej los yeej yuav vau rau hauv av tib yam li ntawd tsuas yog nej yuav muab nej tej cuab yeej ua rog los thiab ncaim mus nrog txoj kev khi lus ntawm kev thaj yeeb.\n\n15 Nim no tau muaj ntau leej, thaum uas lawv tau hnov tej lus no thiab tau pom daim tawv taub hau uas nyob saum rab ntaj, tau raug ntshai; thiab coob leej tau tawm los thiab tau muab lawv tej cuab yeej ua rog pov rau ntawm Maulaunais ko taw, thiab tau nkag rau hauv ib txoj kev khi lus ntawm kev thaj yeeb. Thiab pes tsawg tus uas tau nkag rau hauv txoj kev cog lus lawv tau cia ncaim mus rau hauv hav zoov.\n\n16 Nim no tau muaj tias Xelaheenas tau npau taws heev, thiab nws tau txhib nws cov tub rog uas tshuav kom npau taws, kom tawm tsam cov Neeg Nifais sib zog tshaj ntxiv.\n\n17 Thiab nim no Maulaunais tau npau taws, vim cov Neeg Lamas tej siab tsis thim xav; yog li ntawd nws tau txib kom nws cov neeg tawm tsam lawv thiab tua lawv. Thiab tau muaj tias lawv tau pib tua lawv; muaj tseeb tiag, thiab cov Neeg Lamas tau tawm tsam nrog lawv tej ntaj thiab lawv tej zog.\n\n18 Tiam sis saib seb, lawv tej tawv liab qab thiab lawv tej taub hau do qhib lug rau cov Neeg Nifais tej ntaj ntse; muaj tseeb tiag, saib seb lawv tau raug hno thiab raug tua, muaj tseeb tiag, thiab tau qaug vau sai heev los ntawm cov Neeg Nifais tej ntaj; thiab lawv tau pib qaug ntau zuj zus, zoo ib yam li Maulaunais tus tub rog tau qhia tias yuav muaj lawm.\n\n19 Nim no Xelaheenas, thaum nws pom lawm tias lawv sawv daws twb yuav puas tsuaj tas, tau qw nrov nrov rau Maulaunais, cog lus tias nws thiab nws cov neeg yuav khi lus nrog lawv, yog lawv yuav tseg lawv cov uas seem tshuav txoj sia, tias lawv yuav tsis tuaj ua rog tawm tsam lawv ib zaug ntxiv lawm.\n\n20 Thiab tau muaj tias Maulaunais tau kom txoj hauj lwm ntawm kev tuag tsum nyob hauv cov neeg. Thiab nws tau muab tej cuab yeej ua rog ntawm cov Neeg Lamas; thiab tom qab uas lawv tau nkag rau hauv ib txoj kev khi lus ntawm kev kaj siab lug nrog nws lawm lawv tau raug tso ncaim mus rau hauv hav zoov.\n\n21 Nim no lawv cov neeg tuag tsis tau muab suav vim yog muaj coob leej heev; muaj tseeb tiag, lawv cov neeg tuag tau muaj coob leej heev, ntawm cov Neeg Nifais thiab ntawm cov Neeg Lamas ob tog huv si.\n\n22 Thiab tau muaj tias lawv tau muab lawv cov neeg tuag pov rau hauv cov dej Xidoos, thiab lawv tau tog mus thiab faus rau hauv dej hiav txwv tob.\n\n23 Thiab cov Neeg Nifais cov tub rog, los sis Maulaunais cov, tau rov qab thiab tau los rau lawv tej vaj tse thiab lawv tej av.\n\n24 Thiab li no tau xaus xyoo thib kaum yim ntawm cov neeg txiav txim txoj kev kav cov Neeg Nifais. Thiab li no tau kawg Amas phau ceev xwm txheej, uas tau raug muab sau rau saum Nifais cov phiaj.\n\n", "alma 45": "Zaj txog Nifais cov neeg, thiab lawv tej tsov rog thiab tej kev tsis sib haum xeeb, nyob hauv Hilamas lub caij, raws li Hilamas phau ceev xwm txheej, uas nws tau ceev nyob hauv nws lub caij.\n\nMuaj nyob hauv tshooj 45 mus rau 62.\n\n[center][font_size=26]Tshooj 45[/font_size][/center]\n\n[i]Hilamas ntseeg Amas tej lus—Amas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais—Nws foom koob hmoov thiab foom tsis zoo rau thaj av—Tej zaum Amas tau raug tus Ntsuj Plig coj mus, ib yam li Mauxes—Txoj kev tsis haum xeeb huaj vam nyob hauv lub koom txoos. Kwv yees li 73 xyoo ua ntej yug Yexus.[/i]\n\n1 Saib seb, nim no tau muaj tias Nifais cov neeg tau xyiv fab heev, vim tus Tswv tau rov coj lawv dim ntawm lawv tej yeeb ncuab tes; yog li ntawd lawv tau ua tsaug rau tus Tswv lawv tus Vajtswv; muaj tseeb tiag, thiab lawv tau yoo mov heev thiab thov Vajtswv heev, thiab lawv tau teev tiam Vajtswv xyiv fab heev kawg nkaus li.\n\n2 Thiab tau muaj tias nyob rau hauv xyoo thib kaum cuaj ntawm cov neeg txiav txim txoj kev kav Nifais cov neeg, ces Amas tau los cuag nws tus tub Hilamas thiab tau hais rau nws tias: Koj puas ntseeg tej lus uas kuv tau hais rau koj txog cov ceev xwm txheej uas tau muab ceev tseg lawm?\n\n3 Thiab Hilamas tau hais rau nws tias: Muaj tseeb, kuv yeej ntseeg.\n\n4 Thiab Amas rov hais dua tias: Koj puas ntseeg Yexus Khetos, tus uas yuav los?\n\n5 Thiab nws tau hais tias: Muaj tseeb, kuv ntseeg tag nrho tej lus uas koj tau hais lawm.\n\n6 Thiab Amas rov tau hais dua rau nws tias: Koj puas yuav coj kuv tej lus txib?\n\n7 Thiab nws tau hais tias: Muaj tseeb, kuv yeej yuav coj koj tej lus txib kom tag nrho kuv lub siab lub ntsws.\n\n8 Ces Amas tau hais rau nws tias: Koj tau koob hmoov; thiab tus Tswv yuav ua kom koj vam meej nyob hauv thaj av no.\n\n9 Tiam sis saib seb, kuv muaj tej yam yuav qhia tej uas yuav muaj los yav tom ntej rau koj; tiam sis yam uas kuv yuav qhia tej uas yuav muaj los yav tom ntej rau koj koj yuav tsum tsis txhob qhia tawm; muaj tseeb tiag, yam uas kuv yuav qhia tej uas yuav muaj los yav tom ntej rau koj yuav tsum tsis txhob qhia tawm, kom mus txog thaum qhov qhia ntawd muaj puv npo; yog li ntawd cia li sau tej lus uas kuv yuav hais cia.\n\n10 Thiab cov no yog cov lus: Saib seb, kuv pom tau tias cov neeg no ntag, uas yog cov Neeg Nifais, raws li tus ntsuj plig ntawm txoj kev tshwm sim uas nyob hauv kuv, nyob hauv plaub puas xyoo txij li lub sij hawm uas Yexus Khetos yuav coj nws tus kheej los rau lawv pom, lawv yuav tso kev ntseeg tseg zuj zus.\n\n11 Muaj tseeb tiag, thiab thaum ntawd lawv yuav pom tsov rog thiab tej kev mob nkeeg, muaj tseeb tiag, tej kev tshaib thiab kev nqaij ntuag ntshav nrog, mus txog thaum Nifais cov neeg yuav rais los tu noob—\n\n12 Muaj tseeb tiag, thiab yuav muaj li no los vim yog lawv yuav tso txoj kev ntseeg tseg zuj zus thiab poob mus rau hauv tej hauj lwm tsaus ntuj, thiab txoj kev ua dev ua npua, thiab tag nrho txhua yam kev tsis ncaj ncees; muaj tseeb tiag, kuv hais rau koj, tias vim lawv yuav ua txhaum nkaug qhov kaj thiab txoj kev paub tseem ceeb li ntawd, muaj tseeb tiag, kuv hais rau koj, tias txij hnub ntawd, mus txog plaub tiam neeg los tseem dhau tsis tau tag ua ntej txoj kev tsis ncaj ncees no yuav los.\n\n13 Thiab thaum hnub loj ntawd los, saib seb, lub caij yuav los sai sai thaum cov uas nim no, los sis cov noob ntawm cov uas nim no suav nrog Nifais cov neeg, yuav tsis raug suav nrog Nifais cov neeg ntxiv li lawm.\n\n14 Tiam sis cov uas seem tshuav, thiab tsis raug puas tsuaj nyob rau hauv hnub loj thiab txom nyem ntawd, yuav raug muab suav nrog cov Neeg Lamas, thiab yuav rais los mus zoo li lawv, tag nrho sawv daws, tsuas tshuav qho tus uas yuav raug hu ua tus Tswv cov ntseeg; thiab lawv yuav raug cov Neeg Lamas raws mus txog thaum lawv rais los tu noob. Thiab nim no, vim txoj kev tsis ncaj ncees, txoj kev qhia tej uas yuav muaj los yav tom ntej no yeej yuav muaj puv nkaus.\n\n15 Thiab nim no tau muaj tias tom qab uas nws tau hais tej yam no rau Hilamas tas lawm, nws tau foom koob hmoov rau nws, thiab rau nws lwm cov tub; thiab nws kuj tau foom koob hmoov rau thaj av pub rau cov neeg ncaj ncees.\n\n16 Thiab nws tau hais tias: Tus Tswv Vajtswv tau hais li no tias—Thaj av yuav raug foom tsis zoo, muaj tseeb tiag, thaj av no, rau txhua haiv neeg, txhua xeem neeg, txhua yam lus, thiab tej neeg sawv daws, rau txoj kev puas tsuaj, rau cov uas ua phem, thaum lawv siav txaus lawm; thiab ib yam li kuv tau hais lawm ces nws yuav muaj li ntawd; vim qhov no yog txoj kev foom tsis zoo thiab foom koob hmoov ntawm Vajtswv rau saum thaj av, vim tus Tswv yeej ntsia tsis taus me me li rau saum kev txhaum.\n\n17 Thiab nim no, thaum Amas tau hais tej lus no tas lawm nws tau foom koob hmoov rau lub koom txoos, muaj tseeb tiag, tag nrho rau cov uas yuav sawv ruaj nrees nyob hauv txoj kev ntseeg txij li lub sij hawm ntawd mus lawm yav tom ntej.\n\n18 Thiab thaum Amas tau ua tej no tas lawm nws tau ncaim tawm ntawm thaj av Xalahelas mus lawm, zoo li mus rau hauv thaj av Milej. Thiab tau muaj tias txawm tsis tau hnov txog nws ntxiv lawm; txog nws txoj kev tuag los sis txoj kev faus nws peb yeej tsis paub txog li.\n\n19 Saib seb, qhov no peb paub, tias nws yog ib tug neeg ncaj ncees; thiab lo lus pheej hais tau nrov ncha mus rau hauv lub koom txoos tias nws tau raug tus Ntsuj Plig coj mus lawm, los sis tus Tswv txhais tes tau muab nws faus, ib yam li Mauxes. Tiam sis saib seb, vajlugkub hais tias tus Tswv tau coj Mauxes mus nrog nws nyob lawm; thiab peb xav tias nws tau txais Amas tus ntsuj plig, mus nrog nws nyob lawm thiab; yog li ntawd, vim li no peb thiaj tsis paub txog nws txoj kev tuag thiab txoj kev faus nws.\n\n20 Thiab nim no tau muaj tias nyob rau thaum pib xyoo thib kaum cuaj ntawm cov neeg txiav txim txoj kev kav Nifais cov neeg, Hilamas tau tawm mus rau hauv cov neeg mus tshaj tawm txoj lus rau lawv.\n\n21 Vim saib seb, vim yog lawv tej kev tsov rog nrog cov Neeg Lamas thiab tej kev tsis sib haum xeeb me uas ntau thiab tej kev sib thab uas tau muaj nyob hauv cov neeg, nws rais los tsim nyog tias Vajtswv txoj lus yuav tsum raug tshaj tawm nyob hauv lawv, muaj tseeb tiag, thiab ib txoj kev cai yuav tsum muaj nyob thoob plaws hauv lub koom txoos.\n\n22 Yog li ntawd, Hilamas thiab nws cov kwv tij tau tawm mus txhim tsa lub koom txoos dua nyob thoob plaws txhua thaj av, muaj tseeb tiag, nyob txhua txhia lub nroog thoob plaws txhua thaj av uas Nifais cov neeg nyob. Thiab tau muaj tias lawv tau tsa tej pov thawj thiab tej xib hwb thoob plaws txhua thaj av, los saib xyuas tag nrho tej koom txoos.\n\n23 Thiab nim no tau muaj tias tom qab uas Hilamas thiab nws cov kwv tij tau tsa tej pov thawj thiab tej xib hwb los saib xyuas tej koom txoos lawm ces txawm tau sawv ib qho kev tsis sib haum xeeb nyob hauv lawv, thiab lawv tsis mloog Hilamas thiab nws cov kwv tij tej lus.\n\n24 Tiam sis lawv hlob muaj plhus, khav theeb nyob hauv lawv tej siab, vim yog lawv tej kev nplua nuj heev; yog li ntawd lawv tau hlob nplua nuj nyob hauv lawv tus kheej tej qhov muag, thiab tsis kam mloog rau lawv tej lus, kom mus ncaj ncees rau Vajtswv.\n\n", "alma 46": "[center][font_size=26]Tshooj 46[/font_size][/center]\n\n[i]Amalikhaiyas tuav hauv ntxeev siab los ua vaj ntxwv—Maulaunais tsa tus chij ntawm txoj kev ywj siab—Nws txoos cov neeg los tiv thaiv lawv txoj kev teev ntuj—Cov neeg ntseeg tiag raug hu ua cov neeg Khetos—Ib co noob uas seem ntawm Yauxej yuav raug tsom kwm tseg—Amalikhaiyas thiab cov neeg ntxeev siab khiav mus rau thaj av Nifais—Cov uas tsis kam pab txoj kev ywj pheej raug ua kom tuag. Kwv yees li 73–72 xyoo ua ntej yug Yexus.[/i]\n\n1 Thiab tau muaj tias tag nrho cov uas tsis mloog Hilamas thiab nws cov kwv tij tej lus tau sib sau ua ke tawm tsam lawv cov kwv tij.\n\n2 Thiab nim no saib seb, lawv tau npau taws heev, kawg tias lawv tau xav muab lawv cov ntawd tua.\n\n3 Nim no tus thawj coj ntawm cov uas tau npau taws tawm tsam lawv cov kwv tij yog ib tug neeg loj thiab muaj zog; thiab nws lub npe hu ua Amalikhaiyas.\n\n4 Thiab Amalikhaiyas tau xav ua ib tug vaj ntxwv; thiab cov neeg uas tau npau taws kuj tau xav kom nws ua lawv tus vaj ntxwv thiab; thiab lawv tau yog feem coob ntawm lawv cov uas txiav txim qis ntawm thaj av, thiab lawv tau nrhiav kom muaj hwj chim.\n\n5 Thiab lawv tau raug yaum los ntawm Amalikhaiyas tej kev ua txuj ntxias, tias yog lawv yuav txhawb nws thiab tsa nws ua lawv tus vaj ntxwv ces nws yuav tsa lawv los ua cov kav cov neeg.\n\n6 Zoo li no lawv thiaj raug yaum los ntawm Amalikhaiyas mus rau txoj kev ntxeev siab, tsis quav ntsej Hilamas thiab nws cov kwv tij tej kev qhuab qhia, muaj tseeb tiag, tsis quav ntsej txog lawv txoj kev mob siab tu lub koom txoos, vim lawv yog cov pov thawj hlob saib xyuas lub koom txoos.\n\n7 Thiab tau muaj coob leej nyob hauv lub koom txoos cov uas tau ntseeg Amalikhaiyas tej lus uas hais tshaj qhov ntseeg tau, yog li ntawd lawv tseem tau ntxeev siab tawm ntawm lub koom txoos mus; thiab li no Nifais cov neeg tej hauj lwm tau tsis ruaj khov thiab muaj teeb meem heev, tsis nco txog lawv txoj kev yeej loj uas lawv tau muaj rau saum cov Neeg Lamas, thiab lawv txoj kev zoo siab heev uas lawv tau muaj vim yog lawv txoj kev pab dim los ntawm tus Tswv txhais tes.\n\n8 Zoo li no peb thiaj pom tau tias noob neej hnov qab tus Tswv lawv tus Vajtswv sai npaum li cas, muaj tseeb tiag, ua kev tsis ncaj ncees, thiab raug ua tus dab coj mus sai npaum li cas.\n\n9 Muaj tseeb tiag, thiab peb kuj pom tau tias ib tug neeg uas phem phem mas muaj peev xwm ua tau kom muaj txoj kev phem loj nyob hauv tib neeg.\n\n10 Muaj tseeb tiag, peb pom tias Amalikhaiyas, vim nws yog ib tug neeg txawj dag ntxias thiab ib tug neeg muaj tej lus ua txuj ntxias ntau, pom nws coj ntau tus neeg tej siab mus ua phem heev; muaj tseeb tiag, thiab nrhiav rhuav kom Vajtswv lub koom txoos puas tsuaj mus, thiab rhuav lub hauv paus ntawm txoj kev ywj siab uas Vajtswv tau pub rau lawv, los sis tej koob hmoov uas Vajtswv tau xa los rau saum thaj av vim cov neeg ncaj txoj kev zoo.\n\n11 Thiab nim no tau muaj tias thaum Maulaunais, tus uas yog tus thawj coj cov tub rog ntawm cov Neeg Nifais, tau hnov txog tej kev ntxeev siab no, nws tau npau taws rau Amalikhaiyas.\n\n12 Thiab tau muaj tias nws tau dua nws lub tsho loj; thiab nws tau muab ib daig ntaub ntawd, thiab tau sau rau saud—Rau txoj kev nco txog peb tus Vajtswv, peb txoj kev teev ntuj, thiab txoj kev ywj pheej, thiab peb txoj kev thaj yeeb, peb tej poj niam, thiab peb tej me nyuam—thiab nws tau muab nws khi rau saum ib tug ntsis pas.\n\n13 Thiab nws tau muab nws daim phiaj thaiv taub hau kho khi rau, thiab nws daim phiaj npog hauv siab, thiab nws tej phiaj hlau, thiab khi nws tej cuab yeej ua rog txog ntawm nws puab tais; thiab nws tau nqa tus pas, uas tau muaj daim ntaub uas dua ntawm nws lub tsho loj los nyob tom ntsis, (thiab nws muab hu ua tus chij ntawm txoj kev ywj siab) thiab nws tau khoov rau hauv av, thiab nws tau thov heev rau nws tus Vajtswv rau tej koob hmoov ntawm txoj kev ywj siab los rau saum nws cov kwv tij, ntev npaum li uas tseem muaj ib pab neeg ntseeg Khetos nyob tswj thaj av—\n\n14 Tag nrho sawv daws cov uas tau yog neeg ntseeg Khetos tseeb, cov uas tau zwm rau hauv Vajtswv lub koom txoos, tau raug cov uas tsis tau zwm rau hauv lub koom txoos hu li ntawd.\n\n15 Thiab cov uas tau zwm rau hauv lub koom txoos muaj kev ntseeg heev; muaj tseeb tiag, tag nrho cov uas yog neeg ntseeg tseeb hauv Khetos tau, zoo siab hlo, ris Khetos lub npe rau saum lawv, los sis cov neeg Khetos ib yam li lawv tau raug hu, vim yog lawv txoj kev ntseeg Khetos tus uas yuav los.\n\n16 Thiab yog li ntawd, nyob rau zaum no, Maulaunais tau thov kom cov neeg Khetos, thiab txoj kev ywj pheej ntawm thaj av yuav tau koob hmoov.\n\n17 Thiab tau muaj tias thaum nws tau nchuav tag nrho nws lub siab rau Vajtswv, nws tau tis npe rau tag nrho thaj av uas nyob sab nram hav ntawm thaj av Quav Poj, muaj tseeb tiag, thiab yog, tag nrho thaj av, nyob sab pem toj thiab sab nram hav huv si—Ib thaj av uas tau xaiv cia lawm, thiab thaj av ywj siab.\n\n18 Thiab nws tau hais tias: Tseeb tiag Vajtswv yeej yuav tsis cia peb, cov uas raug luag ntxub vim peb ris Khetos lub npe rau saum peb, kom raug tsuj thiab puas tsuaj, mus txog thaum peb coj nws los rau saum peb los ntawm peb tus kheej tej kev txhaum.\n\n19 Thiab thaum Maulaunais tau hais tej lus no tas, nws tau tawm mus rau hauv cov neeg, co daim ntaub dua ntawm nws lub tsho rau saum ntuj, kom sawv daws yuav pom cov ntawv sau uas nws tau muab sau rau saum daim ntaub dua, thiab qw ib lub suab nrov nrov, hais tias:\n\n20 Saib seb, leej twg uas yuav tswj tuav lub npe no rau saum thaj av, cia lawv tawm los nyob hauv tus Tswv lub zog, thiab nkag rau hauv ib txoj kev khi lus tias lawv yuav tswj nrees tuav lawv tej kev muaj cai, thiab lawv txoj kev teev ntuj, xwv kom tus Tswv Vajtswv yuav foom koob hmoov rau lawv.\n\n21 Thiab tau muaj tias thaum Maulaunais tau tshaj tawm cov lus no, saib seb, cov neeg tau khiav zom zaws los ua ke nrog lawv tej cuab yeej ua rog khi ncig lawv tej duav, dua zom zaws lawv tej ris tsho ua ib lub cim, los sis ib yam li ib lo lus khi tseg, tias lawv yuav tsis hnov qab tus Tswv lawv tus Vajtswv; los sis, ua lwm yam lus hais, yog lawv ua txhaum Vajtswv tej lus txib, los sis poob rau hauv txoj kev txhaum, thiab txaj muag ris Khetos lub npe rau saum lawv, ces tus Tswv yuav dua lawv tib yam li uas lawv tau dua lawv tej ris tsho.\n\n22 Nim no qhov no yog txoj kev khi lus tseg uas lawv tau khi, thiab lawv tau pov lawv tej ris tsho rau ntawm Maulaunais ko taw, hais tias: Peb khi lus nrog peb tus Vajtswv, tias peb yuav raug puas tsuaj, zoo tib yam li peb cov kwv tij uas nyob hauv thaj av sab pem ub, yog tias peb yuav poob mus rau hauv txoj kev txhaum; muaj tseeb tiag, nws muab peb pov rau ntawm peb tej yeeb ncuab ko taw los tau, tib yam li peb tau muab peb tej ris tsho pov rau ntawm koj ko taw cia raug tsuj rau hauv qab xib taws, yog tias peb yuav poob mus rau hauv txoj kev txhaum.\n\n23 Maulaunais hais rau lawv tias: Saib seb, peb yog ib co noob seem tshuav ntawm Yakhauj; muaj tseeb tiag, peb yog ib co noob seem ntawm Yauxej, uas raug nws cov kwv tij muab lub tsho loj dua ua ntau daim; muaj tseeb tiag, thiab nim no saib seb, peb cia li nco ntsoov coj Vajtswv tej lus txib, los sis peb tej ris tsho yuav raug peb cov kwv tij muab dua, thiab peb yuav raug pov rau hauv qhov taub, los sis raug muab muag, los sis muab tua.\n\n24 Muaj tseeb tiag, cia peb hwj xwm peb txoj kev ywj siab kom zoo li ib co neeg seem tshuav ntawm Yauxej; muaj tseeb tiag, cia peb nco ntsoov txog Yakhauj tej lus, uas ua ntej nws yuav tuag, vim saib seb, nws tau pom tias ib feem ntawm Yauxej lub tsho loj seem tshuav tau raug hwj xwm thiab tseem tsis tau lwj. Thiab nws tau hais tias—Tib yam li qhov tw tsho seem tshuav ntawm kuv tus tub no uas raug hwj xwm tseg, ces ib co noob seem ntawm kuv tus tub yeej yuav raug Vajtswv txhais tes tshwj tseg, thiab yuav raug coj mus rau nws tus kheej, thaum uas cov noob seem tshuav ntawm Yauxej yuav piam sij, tib yam li nws qhov tw tsho uas seem tshuav.\n\n25 Nim no saib seb, qhov no ua rau kuv nyuaj siab; txawm li ntawd los, kuv tseem xyiv fab rau kuv tus tub, vim yog rau feem ntawm nws cov noob uas yuav raug coj mus cuag Vajtswv.\n\n26 Nim no saib seb, qhov no yog cov lus uas Yakhauj tau hais.\n\n27 Thiab nim no leej twg yuav paub tias Yauxej cov noob seem tshuav twg, uas yuav piam sij ib yam li nws lub tsho, puas yog cov uas tau ntxeev siab tawm ntawm peb mus lawm? Muaj tseeb tiag, thiab tej zaum twb yuav yog peb tus kheej yog peb tsis sawv khov kho hauv txoj kev ntseeg Khetos.\n\n28 Thiab nim no tau muaj tias thaum Maulaunais tau hais tej lus no tas lawm nws tau tawm mus, thiab kuj tau xa neeg mus rau txhua txhia qhov ntawm thaj av uas tau muaj tej kev ntxeev siab, thiab tau sau tag nrho cov uas xav tswj tuav lawv txoj kev ywj siab tuaj ua ke, los sawv tawm tsam Amalikhaiyas thiab cov uas tau ntxeev siab, cov uas tau raug hu ua cov neeg Amalikhaiyas.\n\n29 Thiab tau muaj tias thaum Amalikhaiyas pom tias Maulaunais cov neeg coob dua li cov neeg Amalikhaiyas—thiab nws kuj tau pom tias nws cov neeg tau ua ntau lub siab txog txoj kev txim lij ntawm qhov uas lawv tau pib ua—yog li ntawd, ntshai nyob tsam nws yeej tsis taus lub ntsiab, nws thiaj tau coj nws cov neeg uas kam nrog nws thiab tau ncaim mus rau hauv thaj av Nifais lawm.\n\n30 Nim no Maulaunais tau xav hais tias tsis tsim nyog kom cov Neeg Lamas yuav muaj zog ntxiv; yog li ntawd nws tau xav tias mus tav cov neeg Amalikhaiyas, los sis txhom lawv thiab coj lawv rov qab, thiab muab Amalikhaiyas tua; muaj tseeb tiag, vim nws paub lawm tias nws yeej yuav txhib kom cov Neeg Lamas npau taws tawm tsam lawv, thiab ua kom lawv tuaj ua rog tawm tsam lawv; thiab nws paub li no lawm tias Amalikhaiyas yuav ua li ntawd kom nws yuav ua tau li nws siab xav.\n\n31 Yog li ntawd Maulaunais thiaj tau xav tias tsim nyog tias nws yuav tsum coj nws tej tub rog, cov uas tau sib sau lawv tus kheej tuaj ua ke, thiab tau npaj cuab yeej, thiab tau nkag rau txoj kev khi lus coj txoj kev thaj yeeb—thiab tau muaj tias nws tau coj nws cov tub rog thiab tau tawm nrog nws tej tsev pheeb suab ntaub mus rau hauv hav zoov, mus txiav Amalikhaiyas kev nyob hauv hav zoov.\n\n32 Thiab tau muaj tias nws tau ua raws li nws siab xav, thiab tau tawm mus rau hauv hav zoov, thiab tau ntsib Amalikhaiyas tej tub rog.\n\n33 Thiab tau muaj tias Amalikhaiyas tau khiav nrog nws ib co neeg uas tsawg lawm, thiab cov seem ces raug txhom coj los rau hauv Maulaunais tes thiab tau raug coj rov qab mus rau hauv thaj av Xalahelas.\n\n34 Nim no, Maulaunais twb yog ib tug neeg uas tau raug tsa los ntawm tej thawj tub txiav txim thiab cov neeg lub suab, yog li ntawd nws muaj hwj chim raws li nws siab xav nrog cov Neeg Nifais tej tub rog, txhim tsa thiab siv cai kav lawv.\n\n35 Thiab tau muaj tias tus neeg Amalikhaiyas twg uas tsis kam nkag rau hauv ib txoj kev khi lus los txhawb rau txoj kev ywj pheej, kom lawv yuav muaj tau ib txoj kev kav ywj siab, nws tau kom raug muab tua; thiab tau muaj tsawg tus uas tsis kam rau txoj kev khi lus ntawm txoj kev ywj pheej.\n\n36 Thiab kuj tau muaj tias, nws tau ua kom tus chij ntawm txoj kev ywj siab raug tsa rau saum txhua tus pej thuam uas muaj nyob rau hauv txhua thaj av, uas cov Neeg Nifais nyob; thiab li no Maulaunais tau cog tus chij ntawm txoj kev ywj siab nyob hauv cov Neeg Nifais.\n\n37 Thiab lawv tau pib muaj kev nyab xeeb nyob rau hauv thaj av dua; thiab li no lawv tau muaj kev nyab xeeb rau hauv thaj av mus yuav luag txog thaum kawg xyoo thib kaum cuaj ntawm cov neeg txiav txim txoj kev kav.\n\n38 Thiab Hilamas thiab tej pov thawj hlob kuj tseem tau tswj tuav tej chaw hauv lub koom txoos; muaj tseeb tiag, twb tau ncua li plaub xyoos uas lawv tau muaj kev nyab xeeb ntau thiab kev zoo siab hauv lub koom txoos.\n\n39 Thiab tau muaj tias tau muaj coob leej uas tau tuag, ntseeg ruaj nrees tias lawv tej ntsuj plig twb raug txhiv dim los ntawm tus Tswv Yexus Khetos; li no lawv tau tawm hauv lub ntiaj teb mus zoo siab hlo.\n\n40 Thiab tau muaj ib txhia uas tau tuag ua npaws, uas muaj tej lub caij nyoog ntawm lub xyoo tau nquag nquag muaj nyob hauv thaj av—tiam sis kuj tsis tau muaj ntau leej tuag kev ua npaws, vim yog txoj kev muaj tej nroj tsuag thiab tej cag ntoo zoo heev uas Vajtswv tau npaj los tshem tej kab mob, uas tej neeg tau raug ywj rau tej huab cua—\n\n41 Tiam sis tau muaj ntau leej uas tau tuag nrog hnub nyoog laus; thiab cov uas tau tuag nyob hauv txoj kev ntseeg Khetos yeej zoo siab nyob hauv nws, ib yam li peb yuav tsum cia muaj.\n\n", "alma 47": "[center][font_size=26]Tshooj 47[/font_size][/center]\n\n[i]Amalikhaiyas siv kev dag ntxias, kev tua neeg, thiab kev nrhiav tswv yim tuav hauv kom tau los ua cov Neeg Lamas tus vaj ntxwv—Cov Neeg Nifais uas ntxeev siab tseem phem thiab nyaum dua li cov Neeg Lamas. Kwv yees li 72 xyoo ua ntej yug Yexus.[/i]\n\n1 Nim no peb yuav rov qab mus rau hauv peb phau ceev xwm txheej mus rau Amalikhaiyas thiab cov uas tau khiav nrog nws mus rau hauv hav zoov; vim, saib seb, nws tau coj cov uas tau mus nrog nws, thiab tau nce mus rau hauv thaj av Nifais rau hauv cov Neeg Lamas, thiab tau txhib cov Neeg Lamas kom npau taws tawm tsam Nifais cov neeg, kawg tias cov Neeg Lamas tus vaj ntxwv tau xa ib tsab xov thoob plaws rau tag nrho hauv nws thaj av, rau tag nrho nws cov neeg, kom lawv yuav tsum sib sau tuaj ua ke dua mus ua rog tawm tsam cov Neeg Nifais.\n\n2 Thiab tau muaj tias thaum tsab xov tau tawm mus rau hauv lawv lawm lawv tau ntshai heev kawg nkaus li; muaj tseeb tiag, lawv tau ntshai tsam vaj ntxwv tsis txaus siab, thiab lawv kuj ntshai mus ua rog tawm tsam cov Neeg Nifais nyob tsam lawv yuav poob lawv txoj sia mus. Thiab tau muaj tias lawv tsis kam, los sis lawv feem coob tsis kam, ua raws li vaj ntxwv tej lus txib.\n\n3 Thiab nim no tau muaj tias vaj ntxwv tau npau taws vim lawv txoj kev tsis mloog lus; yog li ntawd nws tau muab Amalikhaiyas uas tus txib nws cov tub rog feem uas mloog li nws tej lus txib, thiab tau txib nws kom nws tawm mus thiab yuam lawv rau cuab yeej ua rog.\n\n4 Nim no saib seb, qhov no twb yog li Amalikhaiyas siab xav; vim nws yog ib tug neeg zais siab ua phem heev yog li ntawd nws tau npaj tswv yim rau hauv nws siab mus tshem cov Neeg Lamas tus vaj ntxwv tawm.\n\n5 Thiab nim no nws tau ua tus txib cov Neeg Lamas feem uas nyiam ua li vaj ntxwv hais; thiab nws tau nrhiav ua kom cov uas tsis mloog lus nyiam nws; yog li ntawd nws tau tawm mus rau ib qho chaw uas hu ua Aunidas, vim tag nrho cov Neeg Lamas tau khiav mus rau tod lawm; vim lawv tau pom cov tub rog tab tom tuaj, thiab, tau xav tias yog lawv tau tab tom tuaj ua kom lawv puas tsuaj, yog li ntawd lawv thiaj tau khiav mus rau tom Aunidas lawm, mus rau qhov chaw muaj cuab yeej ua rog.\n\n6 Thiab lawv tau tsa ib tug txiv neej los ua ib tug vaj ntxwv thiab ib tug thawj coj kav lawv, vim lawv tau txiav txim siab ruaj tias lawv yuav tsis raug yuam kom mus tawm tsam cov Neeg Nifais.\n\n7 Thiab tau muaj tias lawv tau sib sau tuaj ua ke rau saum ib lub ncov roob uas hu ua Eethipas, hauv kev npaj tuaj ua rog.\n\n8 Nim no nws tsis yog Amalikhaiyas txoj kev xav ua rog rau lawv yog tias raws li vaj ntxwv tej lus txib; tiam sis saib seb, twb yog nws txoj kev txhob txwm ua kom cov Neeg Lamas tej tub rog nyiam nws, kom nws yuav muab tau nws tus kheej rau pem lawv taub hau thiab tshem vaj ntxwv tawm thiab txeeb coj kav lub teb chaws.\n\n9 Thiab saib seb, tau muaj tias nws tau ua kom nws tej tub rog rub lawv tej tsev pheeb suab ntaub rau hauv lub hav uas nyob ze lub roob Eethipas.\n\n10 Thiab tau muaj tias thaum tsaus ntuj lawm nws tau xa ib pab neeg tshuaj ntsiag to mus rau saum lub roob Eethipas, xav kom tus thawj ntawm cov uas nyob saum roob, uas npe hu ua Lihoothis, kom nws nqis los rau nram taw roob, vim nws xav nrog nws tham.\n\n11 Thiab tau muaj tias thaum Lihoothis tau txais tsab xov lawm nws tsis kam nqis mus rau nram taw roob. Thiab tau muaj tias Amalikhaiyas rov tau xa xov dua zaum ob, xav kom nws nqis los. Thiab tau muaj tias Lihoothis tsis kam; thiab nws tau xa xov dua zaum peb.\n\n12 Thiab tau muaj tias thaum Amalikhaiyas nrhiav pom tias nws coj tsis tau Lihoothis nqis saum roob los, nws tau nce mus rau pem roob, uas ze Lihoothis lub yeej; thiab tau xa dua nws tsab xov zaum plaub mus rau Lihoothis, xav kom nws nqis los, thiab kom nws coj nws tej tub zov nrog nws thiab.\n\n13 Thiab tau muaj tias thaum Lihoothis tau nrog nws tej tub zov nqis los cuag Amalikhaiyas, ces Amalikhaiyas tau xav kom nws nqis nrog nws cov tub rog los thaum tsaus ntuj, thiab vij cov neeg hauv lawv tej tsev pheeb suab ntaub cov uas vaj ntxwv tau muab rau nws txib, thiab nws yuav muab lawv los rau Lihoothis tes, yog tias nws kam muab nws (Amalikhaiyas) ua tus thawj thib ob kav tag nrho cov tub rog.\n\n14 Thiab tau muaj tias Lihoothis tau nqis nrog nws cov neeg los thiab tau vij Amalikhaiyas cov neeg, ces kom ua ntej lawv tsim thaum sawv ntxov lawv twb tau raug vij los ntawm Lihoothis cov tub rog.\n\n15 Thiab tau muaj tias thaum lawv pom tias lawv tau raug vij tag lawm, lawv tau thov Amalikhaiyas tias thov nws cia lawv koom nrog lawv cov kwv tij, xwv kom lawv yuav tsis raug puas tsuaj. Nim no qhov no twb yog kiag yam uas Amalikhaiyas xav yuav.\n\n16 Thiab tau muaj tias nws tau tso nws cov neeg los, tsis raws li vaj ntxwv tej lus txib. Nim no qhov no twb yog yam uas Amalikhaiyas xav tau, kom nws yuav ua tau li nws tej kev npaj tshem vaj ntxwv tawm.\n\n17 Nim no nws yog kev li kev cai nyob hauv cov Neeg Lamas, yog lawv tus thawj coj tau raug tua lawm, ces yuav tsa tus thawj coj thib ob los ua lawv tus thawj coj.\n\n18 Thiab tau muaj tias Amalikhaiyas tau kom ib tug ntawm nws cov tub qhe yuav tsum muab me ntsis me ntsis tshuaj lom Lihoothis, ces nws tuag lawm.\n\n19 Nim no, thaum Lihoothis tau tuag lawm, cov Neeg Lamas tau tsa Amalikhaiyas los ua lawv tus thawj thiab lawv tus thawj coj txib.\n\n20 Thiab tau muaj tias Amalikhaiyas tau mus nrog nws cov tub rog (vim nws ua tau li nws siab xav) rau tom thaj av Nifais, rau hauv lub nroog Nifais, uas yog lub thawj nroog.\n\n21 Thiab tus vaj ntxwv tau nrog nws cov tub zov tawm tuaj ntsib nws, vim nws tau xav tias Amalikhaiyas tau ua tiav li nws tej lus txib lawm, thiab xav tias Amalikhaiyas tau sau tau ib pab tub rog coob heev mus ua rog tawm tsam cov Neeg Nifais.\n\n22 Tiam sis saib seb, thaum tus vaj ntxwv tawm tuaj ntsib nws Amalikhaiyas tau kom nws tej tub qhe mus ntsib tus vaj ntxwv. Thiab lawv tau mus thiab lawv tau khoov ntawm vaj ntxwv xub ntiag, ib yam ua kev hawm nws vim yog nws txoj kev muaj hwj chim loj.\n\n23 Thiab tau muaj tias vaj ntxwv tau cev nws txhais tes tuaj tsa lawv, ib yam li cov Neeg Lamas txoj kev cai, ib yam li ib lub cim ntawm txoj kev nyab xeeb, uas yog txoj kev cai uas lawv tau coj ntawm cov Neeg Nifais los.\n\n24 Thiab tau muaj tias thaum nws tau tsa thawj tug sawv hauv av los, saib seb nws tau tib nkaug vaj ntxwv mus rau lub siab; thiab nws tau vau rau hauv av.\n\n25 Nim no vaj ntxwv cov tub qhe tau khiav; thiab Amalikhaiyas cov tub qhe tau tsa suab qw nrov nrov, hais tias:\n\n26 Saib seb, vaj ntxwv cov tub qhe tau nkaug nws mus rau lub siab, thiab nws tau vau thiab lawv tau khiav lawm; saib seb, tuaj thiab ntsia seb.\n\n27 Thiab tau muaj tias Amalikhaiyas tau txib kom nws cov tub rog tawm mus thiab saib seb yam dab tsi tau tshwm sim rau tus vaj ntxwv; thiab thaum lawv tuaj txog rau ntawm qhov chaw, thiab nrhiav pom vaj ntxwv pw tsau nws cov ntshav, Amalikhaiyas tau ua txuj npau taws, thiab tau hais tias: Leej twg uas hlub vaj ntxwv, cia nws tawm mus, thiab raws nws tej tub qhe qab kom tua tau lawv.\n\n28 Thiab tau muaj tias tag nrho lawv cov uas hlub vaj ntxwv, thaum lawv tau hnov cov lus no lawm, tau txav los thiab tau raws vaj ntxwv tej tub qhe qab.\n\n29 Nim no thaum vaj ntxwv cov tub qhe pom ib pab tub rog raws lawv qab, lawv tau poob siab nthav dua, thiab tau khiav mus rau hauv hav zoov, thiab tau los rau hauv thaj av Xalahelas thiab tau los koom nrog Amoos cov neeg.\n\n30 Thiab cov tub rog uas tau raws lawv qab tau rov qab los, tau raws tsis tau lawv; thiab li no Amalikhaiyas, los ntawm nws txoj kev dag ntxias, tau kov yeej cov neeg tej siab.\n\n31 Thiab tau muaj tias tag kis nws tau nkag mus rau hauv lub nroog Nifais nrog nws cov tub rog, thiab muab lub nroog ua nws tug.\n\n32 Thiab nim no tau muaj tias tus niam vaj ntxwv, thaum nws tau hnov tias vaj ntxwv tau raug tua lawm—vim Amalikhaiyas tau xa ib co neeg xa xov mus cuag niam vaj ntxwv qhia nws tias vaj ntxwv tau raug nws cov tub qhe tua tuag lawm, tias nws tau kom nws cov tub rog raws lawv, tiam sis raws tsis tau, thiab lawv tau khiav dim lawm—\n\n33 Yog li ntawd, thaum niam vaj ntxwv tau txais tsab xov no nws tau xa xov mus rau Amalikhaiyas, xav kom nws txhob tua cov neeg hauv lub nroog; thiab niam vaj ntxwv kuj tau xav kom nws los mus cuag niam vaj ntxwv; thiab nws kuj tau xav kom nws yuav tsum coj tim khawv nrog nws los ua tim khawv txog vaj ntxwv txoj kev tuag.\n\n34 Thiab tau muaj tias Amalikhaiyas tau coj tib tug tub qhe uas tua vaj ntxwv, thiab tag nrho sawv daws cov uas tau nrog nws, thiab tau mus cuag niam vaj ntxwv, mus rau ntawm qhov chaw uas nws zaum; thiab lawv sawv daws tau ua tim khawv rau nws tias vaj ntxwv tau raug tua los ntawm nws cov tub qhe kiag; thiab lawv kuj tau hais tias: Lawv tau khiav lawm; qhov no puas yuav tsis yog ua tim khawv nkaug lawv? Thiab li no lawv tau ua rau niam vaj ntxwv txaus siab txog vaj ntxwv txoj kev tuag.\n\n35 Thiab tau muaj tias Amalikhaiyas nrhiav tau ua kom niam vaj ntxwv nyiam, thiab tau yuav nws los ua nws tus poj niam; thiab li no ces los ntawm nws txoj kev dag ntxias, thiab los ntawm txoj kev pab ntawm nws cov tub qhe dag, nws thiaj txeeb tau lub nceeg vaj; muaj tseeb tiag, nws tau raug pom zoo ua vaj ntxwv thoob plaws rau hauv txhua thaj av, nyob tag nrho rau hauv cov Neeg Lamas, uas yog sib xyaws los ntawm cov Neeg Lamas thiab cov Neeg Lemu-ees thiab cov Neeg Ixama-ees, thiab tag nrho cov Neeg Nifais uas ntxeev siab, txij li thaum Nifais kav los txog lub sij hawm no.\n\n36 Nim no cov neeg ntxeev siab no, tau muaj tib yam kev qhia thiab tib yam kev paub li cov Neeg Nifais, muaj tseeb tiag, tau raug qhia tib yam kev paub txog tus Tswv, txawm li ntawd los, nws txawv kawg uas yuav muab piv, tsis ntev tom qab lawv tej kev ntxeev siab lawv tau rais los mus ua neeg siab tawv thiab tsis xav hloov siab, thiab ua neeg qus, phem thiab nyaum dua li cov Neeg Lamas—txaus siab hlo txais yuav cov Neeg Lamas tej kev dab qhuas; cia kev rau txoj kev tub nkeeg, thiab tag nrho txhua yam kev sib daj sib deev; muaj tseeb tiag, hnov qab hlo tus Tswv lawv tus Vajtswv.\n\n", "alma 48": "[center][font_size=26]Tshooj 48[/font_size][/center]\n\n[i]Amalikhaiyas tshum cov Neeg Lamas tawm tsam cov Neeg Nifais—Maulaunais npaj nws cov neeg tiv thaiv tej kev ntseeg ntawm cov neeg Khetos—Nws zoo siab rau txoj kev ywj siab thiab txoj kev ywj pheej thiab yog ib tug neeg muaj hwj chim ntawm Vajtswv. Kwv yees li 72 xyoo ua ntej yug Yexus.[/i]\n\n1 Thiab nim no tau muaj tias, sai sai txij kiag thaum uas Amalikhaiyas tau los ua vaj ntxwv kav lawm nws tau pib tshoov cov Neeg Lamas tej siab tawm tsam Nifais cov neeg; muaj tseeb tiag, nws tau tsa neeg mus nyob saum lawv tej pej thuam hais lus nkaug cov Neeg Nifais rau cov Neeg Lamas.\n\n2 Thiab li no nws tau tshum lawv tej siab nkaug cov Neeg Nifais, kawg tias thaum yuav kawg ntawm xyoo thib kaum cuaj ntawm cov neeg txiav txim txoj kev kav, nws tau ua tau li nws siab xav los txog li no, muaj tseeb tiag, tau raug muab ua vaj ntxwv kav cov Neeg Lamas, nws kuj tau nrhiav kav tag nrho tej thaj av, muaj tseeb tiag, thiab kav tag nrho cov neeg sawv daws uas nyob hauv thaj av, cov Neeg Nifais thiab cov Neeg Lamas.\n\n3 Yog li ntawd nws tau ua tau li nws siab xav, vim nws tau ua kom cov Neeg Lamas siab tawv thiab ua kom lawv tej siab dig, thiab tau txhib lawv kom npau taws, kawg tias thaum kawg nws tau sau tau neeg coob heev mus ua rog tawm tsam cov Neeg Nifais.\n\n4 Vim nws tau xav, kov kom yeej cov Neeg Nifais thiab coj lawv los mus ua qhev, vim nws muaj neeg coob heev kawg nkaus li.\n\n5 Thiab li no nws tau tsa cov Neeg Xaulas ua thawj nom peb, vim lawv yog cov uas paub txog cov Neeg Nifais lub zog zoo, thiab lawv tej chaw muab siav thiab tej chaw uas tsis muaj zog tshaj ntawm lawv tej nroog; yog li ntawd nws tau tsa lawv los ua tej thawj nom peb kav nws cov tub rog.\n\n6 Thiab tau muaj tias lawv tau coj lawv tej khoom siv, thiab tau txav tawm mus rau tom thaj av Xalahelas nyob hauv hav zoov.\n\n7 Nim no tau muaj tias lub sij hawm uas Amalikhaiyas tau tab tom ua kom tau hwj chim li no los ntawm txoj kev dag thiab ntxias, Maulaunais, ho tab tom npaj cov neeg tej siab kom ntseeg tus Tswv lawv tus Vajtswv.\n\n8 Muaj tseeb tiag, nws tau tab tom txhawb cov Neeg Nifais cov tub rog kom muaj zog, thiab tab tom tsa ua tej me nyuam yeej, los sis tej qhov chaw muab siav; khawb kwj av ncig thaiv nws cov tub rog, thiab kuj tau puab phab ntsa pob zeb vij lawv, ua voj voog ncig lawv tej nroog thiab ncig lawv tej ciam av; muaj tseeb tiag, ncig tag nrho thaj av.\n\n9 Thiab nws tau tso neeg coob dua rau hauv lawv tej chaw tiv thaiv uas tsis muaj zog tshaj; thiab li no nws tau ua kom thaj av uas cov Neeg Nifais nyob muaj dag thiab muaj zog tuaj.\n\n10 Thiab li no nws tau npaj tiv thaiv lawv txoj kev ywj siab, lawv tej av, lawv tej poj niam, thiab lawv tej me nyuam, thiab lawv txoj kev nyab xeeb, thiab xwv kom lawv yuav tau ua neej pub rau tus Tswv lawv tus Vajtswv, thiab kom lawv yuav tswj tuav tau tej uas raug hu los ntawm lawv tej yeeb ncuab hais tias yog txoj kev ntseeg ntawm cov neeg Khetos.\n\n11 Thiab Maulaunais yog ib tug neeg muaj zog thiaj muaj hwj chim; nws yog ib tug neeg uas muaj kev to taub zoo kawg nkaus li; muaj tseeb tiag, ib tug neeg uas tsis nyiam nqaij ntuag ntshav nrog; ib tug neeg uas xyiv fab rau kev ywj siab thiab kev ywj pheej ntawm nws lub teb chaws, thiab nws cov kwv tij dim ntawm txoj kev raug txim thiab ua qhev;\n\n12 Muaj tseeb tiag, ib tug neeg uas muaj lub siab puv npo ua nws tus Vajtswv tsaug, rau ntau yam kev ua tau thiab tej koob hmoov uas nws tau muab rau nws cov neeg; ib tug neeg uas ua hauj lwm hnyav heev rau nws cov neeg txoj kev noj qab haus huv thiab txoj kev tsis muaj teeb meem dab tsi.\n\n13 Muaj tseeb tiag, thiab nws yog ib tug neeg uas nyob ruaj nrees hauv txoj kev ntseeg Khetos, thiab nws tau khi ib lo lus los tiv thaiv nws cov neeg, nws tej kev muaj cai, thiab nws lub teb chaws, thiab nws txoj kev teev ntuj, mus txog thaum xiam nws tej ntshav.\n\n14 Nim no cov Neeg Nifais tau raug qhia kom tiv thaiv lawv tus kheej ntawm lawv tej yeeb ncuab, txawm tias nqaij yuav ntuag ntshav yuav nrog yog nws xav tau lawm; muaj tseeb tiag, thiab lawv kuj tau raug qhia kom tsis txhob ua siab lwm tus, muaj tseeb tiag, thiab tsis txhob tsa rab ntaj tsuas yog tsa tawm tsam yeeb ncuab xwb, tsuas yog cia tshwj lawv txoj sia xwb.\n\n15 Thiab qhov no yog lawv txoj kev ntseeg, tias los ntawm txoj kev ua li no Vajtswv yuav ua kom lawv vam meej nyob rau hauv thaj av, los sis ua lwm yam lus hais, yog lawv muaj kev ntseeg coj ntsoov Vajtswv tej lus txib ces nws yuav ua kom lawv vam meej nyob hauv thaj av; muaj tseeb tiag, ceeb toom kom lawv khiav, los sis kom npaj ua rog, raws li lawv tej kev muaj xwm;\n\n16 Thiab uas, Vajtswv kuj yuav ua rau lawv paub qhov uas tsim nyog lawv yuav mus tiv thaiv tawm tsam lawv tej yeeb ncuab, thiab los ntawm txoj kev ua li no, tus Tswv yuav coj lawv; thiab qhov no yog Maulaunais txoj kev ntseeg, thiab nws lub siab tau zoo siab heev rau qhov ntawd; tsis yog nyob hauv txoj kev nqaij ntuag ntshav nrog tiam sis nyob hauv txoj kev ua zoo, nyob hauv txoj kev tshwj nws cov neeg, muaj tseeb tiag, nyob hauv txoj kev coj ntsoov Vajtswv tej lus txib, muaj tseeb tiag, thiab tiv thaiv txoj kev tsis ncaj.\n\n17 Muaj tseeb tiag, tseeb tiag, kuv hais tseeb rau nej tias, yog tag nrho tej neeg ua nyob tas los lawm, thiab tab tom nyob no, thiab tseem yuav nyob lawm yav tom ntej, yuav zoo li Maulaunais, saib seb, txhua lub hwj chim hauv ntuj txiag teb tsaus yuav raug tshee hnyo mus ib txhis; muaj tseeb tiag, tus dab yuav tsis muaj hwj chim kav noob neej tej siab ib zaug li.\n\n18 Saib seb, nws yog ib tug neeg zoo li Amoos, Mauxiyas tus tub, muaj tseeb tiag, thiab twb zoo li Mauxiyas lwm cov tub, muaj tseeb tiag, thiab kuj zoo li Amas thiab nws cov tub, vim lawv sawv daws puav leej yog neeg ntawm Vajtswv.\n\n19 Nim no saib seb, Hilamas thiab nws cov kwv tij yeej ua hauj lwm pab rau cov neeg tsis tsawg dua li Maulaunais; vim lawv tau qhuab qhia Vajtswv txoj lus, thiab lawv tau ua kev cai raus dej rau txoj kev hloov siab lees txim rau txhua tus neeg uas mloog lawv tej lus.\n\n20 Thiab li no lawv tau tawm mus, thiab cov neeg tau txo lawv tej hwj chim vim yog lawv tej lus, kawg tias thaum kawg lawv tau koob hmoov ntau los ntawm tus Tswv, thiab li no lawv tau dim ntawm tej kev tsov rog thiab tej kev sib cav sib ceg nyob hauv lawv, muaj tseeb tiag, twb tau ncua li plaub xyoos.\n\n21 Tiam sis, ib yam li kuv twb hais lawm, nyob rau thaum kawg xyoo thib kaum cuaj, muaj tseeb tiag, txawm tias lawv muaj kev thaj yeeb nyob hauv lawv los, lawv tseem tau raug yuam kom ua rog nrog lawv cov kwv tij, cov Neeg Lamas.\n\n22 Muaj tseeb tiag, thiab thaum kawg, lawv tej rog tsis tsum li tau ntau xyoo nrog cov Neeg Lamas, txawm tias lawv tsis xav ua rog.\n\n23 Nim no, lawv tau tu siab uas yuav nqa cuab yeej ua rog tawm tsam cov Neeg Lamas, vim lawv tsis nyiam ua kom muaj nqaij ntuag ntshav nrog; muaj tseeb tiag, thiab tsis tas li no xwb—lawv tau tu siab uas tau ua qhov uas xa lawv cov kwv tij coob leej tawm ntawm lub ntiaj teb no mus rau hauv lub ntiaj teb uas nyob mus ib txhis, uas tsis tau npaj mus ntsib lawv tus Vajtswv li.\n\n24 Txawm li ntawd los, lawv ua tsis tau uas cia li tso lawv txoj sia tseg, kom lawv tej poj niam thiab tej me nyuam yuav raug tua lwj tua liam los ntawm cov neeg phem qus uas twb tau yog lawv cov kwv tij ib zaug, muaj tseeb tiag, thiab tau ntxeev siab tawm ntawm lawv lub koom txoos, thiab tau ncaim lawv mus thiab tau mus ua kom lawv puas tsuaj los ntawm qhov uas koom cov Neeg Lamas.\n\n25 Muaj tseeb tiag, lawv tiv tsis taus tias lawv cov kwv tij yuav zoo siab rau cov Neeg Nifais tej ntshav, ntev npaum li yuav muaj ib tug twg yuav coj Vajtswv tej lus txib, vim los lus cog tseg ntawm tus Tswv yog li no, yog tias lawv yuav coj nws tej lus txib lawv yuav huaj vam nyob hauv thaj av.\n\n", "alma 49": "[center][font_size=26]Tshooj 49[/font_size][/center]\n\n[i]Cov Neeg Lamas uas tuaj txeeb tsis muaj peev xwm txeeb tau tej nroog uas tau ua kom muaj zog hauv Amonaihas thiab Nau-as—Amalikhaiyas foom cem Vajtswv thiab cog lus yuav haus Maulaunais cov ntshav—Hilamas thiab nws cov kwv tij ua kom lub koom txoos muaj zog mus ntxiv. Kwv yees li 72 xyoo ua ntej yug Yexus.[/i]\n\n1 Thiab nim no tau muaj tias nyob rau hauv hli thib kaum ib ntawm xyoo thib kaum cuaj, nyob rau hnub xiab kaum ntawm lub hli, cov Neeg Lamas tej tub rog tau raug pom mus ncaj rau thaj av Amonaihas.\n\n2 Thiab saib seb, lub nroog tau raug kho dua, thiab Maulaunais tau tso ib pab tub rog nyob ntawm tej ntug nroog, thiab lawv tau ua phab ntsa av rau ib ncig thaiv lawv ntawm tej xub thiab tej pob zeb ntawm cov Neeg Lamas; vim saib seb, lawv tau sib tua nrog pob zeb thiab nrog xub.\n\n3 Saib seb, kuv tau hais tias lub nroog Amonaihas tau raug kho dua. Kuv hais rau nej tias, muaj tseeb tiag, ib feem tau raug kho dua; thiab vim cov Neeg Lamas tau ua nws puas tsuaj ib zaug lawm vim yog txoj kev phem ntawm cov neeg, lawv thiaj tau xav tias nws yuav rov qab ua yooj yim rau lawv dua.\n\n4 Tiam sis saib seb, txoj kev ua tsis raws li siab xav ua rau lawv ceeb loj heev; vim saib seb, cov Neeg Nifais tau khawb puab ib phab ntsa av ncig lawv, uas siab heev ces cov Neeg Lamas tsis muaj peev xwm txawb lawv tej pob zeb thiab lawv tej xub kom tej ntawd raug lawv, thiab lawv kuj tuaj tawm tsam tsis tau lawv tsuas yog tuaj ntawm lawv qhov chaw nkag los xwb.\n\n5 Nim no nyob rau lub sij hawm no cov Neeg Lamas tej tuam thawj nom tau yoob tag lis, vim yog cov Neeg Nifais txoj kev txawj ntse npaj lawv tej chaw kom ruaj khov.\n\n6 Nim no cov Neeg Lamas tej thawj coj tau xav tias, vim lawv muaj neeg coob heev, muaj tseeb tiag, lawv tau xav tias lawv yuav muaj cuab kav tawm tsam lawv ib yam li lawv twb tau ua tas los lawm no; muaj tseeb tiag, thiab lawv kuj tau npaj tej phiaj hlau nrog lawv, thiab tej phiaj thaiv hauv siab; thiab lawv kuj tau npaj tej ris tsho tawv sia rau lawv tus kheej thiab, muaj tseeb tiag, tej ris tsho tuab heev los npog lawv tej cev liab qab.\n\n7 Thiab lawv tau xav hais tias tau npaj li no lawm ces lawv yuav kov yeej yooj yim heev thiab yuav yuam tau lawv cov kwv tij mus rau lub nra ua qhev, los sis muab lawv tua thiab ua lwj ua liam raws li lawv siab nyiam.\n\n8 Tiam sis saib seb, rau lawv txoj kev poob siab ntshai tshaj plaws, lawv tau npaj tos cov Neeg Lamas, ntawm ib yam uas tsis tau paub dua ib zaug li nyob rau hauv Lihais cov me nyuam. Nim no lawv tau npaj ua rog rau cov Neeg Lamas, raws li Maulaunais tej lus qhia.\n\n9 Thiab tau muaj tias cov Neeg Lamas, los sis cov neeg Amalikhaiyas, tau poob siab ntshai heev kawg nkaus rau lawv txoj kev npaj ua rog.\n\n10 Nim no, yog vaj ntxwv Amalikhaiyas tau nqis tawm ntawm thaj av Nifais tuaj, nyob pem hau ntej ntawm nws cov tub rog, tej zaum nws twb ua kom cov Neeg Lamas tawm tsam cov Neeg Nifais rau hauv lub nroog Amonaihas lawm; vim saib seb, nws twb tsis khuv xim nws cov neeg tej ntshav li.\n\n11 Tiam sis saib seb, Amalikhaiyas tus kheej tsis tau nqis tuaj ua rog. Thiab saib seb, nws tej thawj nom peb tsis kam tawm tsam cov Neeg Nifais nyob hauv lub nroog Amonaihas, vim Maulaunais tau hloov cov Neeg Nifais tej kev coj ua hauj lwm, kawg tias cov Neeg Lamas ua tsis tau li siab xav nyob rau hauv lawv tej chaw muaj zog thiab lawv tsis muaj peev xwm tuaj tawm tsam lawv.\n\n12 Yog li ntawd lawv tau thim rov mus rau hauv hav zoov, thiab tau sau lawv tej yeej thiab tau mus ncaj rau thaj av Nau-as, xav tias qhov ntawd yuav yog qhov chaw toj uas zoo tshaj rau lawv tuaj tawm tsam cov Neeg Nifais.\n\n13 Vim lawv twb tsis tau paub tias Maulaunais tau kho npaj rau lawm, los sis tau ua yeej zoo zov lawm, rau txhua lub nroog uas nyob tag nrho tej thaj av uas nyob ib puag ncig; yog li ntawd, lawv tau mus ncaj nraim rau tom thaj av Nau-as nrog ib txoj kev cia siab ruaj loo; muaj tseeb tiag, lawv tej thawj nom peb tau txav tawm los thiab tau lav ib lo lus tias lawv yuav ua kom cov neeg uas nyob hauv lub nroog ntawd puas tsuaj mus.\n\n14 Tiam sis saib seb, rau lawv txoj kev yoob, lub nroog Nau-as, uas tau yog ib qho chaw uas tsis muaj zog, los ntawm Maulaunais tej hauj lwm, nim no tau rais los mus muaj zog, muaj tseeb tiag, tseem muaj zog tshaj lub nroog Amonaihas.\n\n15 Thiab nim no, saib seb, qhov no yog Maulaunais txoj kev txawj ntse; vim nws tau xav tias lawv yuav tau ceeb nyob rau tom lub nroog Amonaihas; thiab ib yam li lub nroog Nau-as yeej yog qhov feem uas tsis muaj zog dua ntais ntawm thaj av, yog li ntawd lawv yuav mus lawm tod mus ua rog; thiab qhov no tau yog raws li nws siab xav.\n\n16 Thiab saib seb, Maulaunais tau tsa Lihais ua tus thawj nom peb kav cov neeg ntawm lub nroog; thiab nws yog tib tug Lihais uas tau tawm tsam cov Neeg Lamas nyob hauv lub hav uas nyob rau sab hnub tuaj ntawm tus dej Xidoos.\n\n17 Thiab nim no saib seb tau muaj, tias thaum cov Neeg Lamas tau nrhiav pom tias Lihais tau saib xyuas lub nroog lawv tau raug nyuaj siab dua, vim lawv tau ntshai Lihais kawg nkaus li; txawm li ntawd los lawv tej thawj nom peb twb tau lav ib lo lus yuav mus tawm tsam lub nroog lawm; yog li ntawd, lawv tau coj lawv tej tub rog nce mus.\n\n18 Nim no saib seb, cov Neeg Lamas tsis muaj cuab kav mus tau rau hauv lawv tej ntsa loog tiv thaiv los ntawm ib qhov twg li tsuas yog los ntawm qhov rooj nkag mus xwb, vim qhov uas siab heev ntawm lub ntsa loog uas tau puab siab, thiab qhov tob ntawm tus kwj uas tau khawb ib ncig, tsuas yog los ntawm qhov rooj nkag mus xwb.\n\n19 Thiab cov Neeg Nifais tau npaj li no rhuav kom puas tsuaj tag nrho cov uas sim nce phab ntsa nkag lwm txoj kev tuaj, txawb pob zeb thiab xub dhau saud tuaj rau lawv.\n\n20 Lawv tau npaj li no, muaj tseeb tiag, lawv ib co neeg uas muaj zog tshaj plaws, nrog lawv tej ntaj thiab hneev roj hmab, tau tua tag nrho cov uas sim tuaj rau hauv lawv tej chaw tiv thaiv dhau ntawm qhov chaw nkag mus; thiab lawv tau npaj li no tiv thaiv lawv tus kheej tawm tsam cov Neeg Lamas.\n\n21 Thiab tau muaj tias cov Neeg Lamas tej nom peb tau coj lawv tej tub rog nce mus rau ntawm qhov chaw nkag mus, thiab tau pib tawm tsam nrog cov Neeg Nifais, kom tau nkag mus rau hauv lawv qhov chaw tiv thaiv; tiam sis saib seb, lawv tau raug nias thawb rov qab ib lub sij hawm dhau ib lub sij hawm, kawg tias lawv tau raug tua tuag coob kawg nkaus.\n\n22 Nim no thaum lawv nrhiav pom tias lawv tsis muaj cuab kav kov yeej cov Neeg Nifais ntawm qhov chaw hla mus, lawv tau pib khawb lawv tej pawg av kom lawv yuav muaj tau ib qho chaw mus rau lawv tej yeeb ncuab, kom lawv yuav muaj kev sib tawm tsam sib txig; tiam sis saib seb, nyob hauv cov kev sim no lawv tau raug puas tsuaj yooj yim heev los ntawm tej pob zeb thiab tej xub uas txawb mus rau lawv; thiab tsis tias ua kom tej av los npog lawv tej kwj hoob, lawv ho tau raug ntim cov Neeg Lamas tej neeg tuag thiab tej cev raug mob puv nkaus.\n\n23 Li no cov Neeg Nifais tau muaj tag nrho hwj chim rau saum lawv tej yeeb ncuab; thiab li no cov Neeg Lamas tau sim ua kom cov Neeg Nifais puas tsuaj mus txog thaum lawv tej thawj nom peb tau raug tua tag huv tib si; muaj tseeb tiag, thiab muaj ntau dua li ib txhiab leej ntawm cov Neeg Lamas tau raug tua; hos, nyob rau lwm tog ho tsis muaj cov Neeg Nifais ib tug uas raug tua tuag li.\n\n24 Tau muaj li tsib caug leej uas tau raug mob, cov uas tau raug cov Neeg Lamas tej xub uas hla dhau ntawm qhov chaw nkag tuaj, tiam sis lawv tau raug thaiv los ntawm lawv tej phiaj hlau, thiab lawv tej phiaj thaiv hauv siab, thiab lawv tej phiaj thaiv taub hau, kawg tias lawv tej mob tsuas raug rau lawv tej ceg, coob tug uas tau raug mob hnyav.\n\n25 Thiab tau muaj tias, thaum cov Neeg Lamas tau pom tias lawv tej thawj nom peb tau raug tua tuag huv tib si lawm lawv tau khiav mus rau hauv hav zoov lawm. Thiab tau muaj tias lawv tau rov qab mus rau tom thaj av Nifais, mus qhia txog lawv txoj kev poob tsam hnyav rau lawv tus vaj ntxwv Amalikhaiyas, tus uas tau yog ib tug Neeg Nifais yug.\n\n26 Thiab tau muaj tias nws tau npau taws heev rau nws cov neeg, vim nws tsis tau li nws siab xav rau cov Neeg Nifais; nws tsis tau yuam lawv mus rau lub nra quab ua qhev.\n\n27 Muaj tseeb tiag, nws tau npau taws heev, thiab nws tau foom cem Vajtswv, thiab Maulaunais, lav ib lo lus tias nws yuav haus Maulaunais cov ntshav; thiab qhov no los vim Maulaunais tau coj Vajtswv tej lus txib los ntawm txoj kev npaj txoj kev tiv thaiv xwm txheej rau nws cov neeg.\n\n28 Thiab tau muaj tias, nyob rau lwm sab, Nifais cov neeg ho ua tus Tswv lawv tus Vajtswv tsaug, vim yog nws lub hwj chim uas piv tsis tau uas tau tso lawv dim ntawm lawv tej yeeb ncuab tes.\n\n29 Thiab li no tau xaus xyoo thib kaum cuaj ntawm cov neeg txiav txim txoj kev kav Nifais cov neeg.\n\n30 Muaj tseeb tiag, thiab tau muaj kev nyab xeeb tsis tu ncua nyob rau hauv lawv, thiab muaj kev huaj vam loj heev nyob rau hauv lub koom txoos vim yog lawv txoj kev rau siab thiab mob siab uas lawv tau muab rau Vajtswv txoj lus, uas tau raug tshaj tawm rau lawv los ntawm Hilamas, thiab Sinploos, thiab Khauli-atoos, thiab Amoos thiab nws cov kwv tij, muaj tseeb tiag, thiab los ntawm tag nrho cov uas tau raug tsa los ntawm tus txheej txheem ntawm Vajtswv, uas tau ua kev cai raus dej rau txoj kev hloov siab lees txim, thiab tau xa tawm mus qhuab qhia nyob hauv cov neeg.\n\n", "alma 50": "[center][font_size=26]Tshooj 50[/font_size][/center]\n\n[i]Maulaunais ua chaw tiv thaiv tej thaj av ntawm cov Neeg Nifais—Lawv ua ntau lub nroog tshiab—Tej rog thiab tej kev puas tsuaj yuav poob rau cov Neeg Nifais nyob rau lub caij thaum lawv ua tej kev phem thiab kev qias—Mauli-atoos thiab nws cov neeg ntxeev siab raug maj yeej los ntawm Thi-akhas—Nifaihas tuag, thiab nws tus tub Pheholas los hloov lub rooj txiav txim. Kwv yees li 72–67 xyoo ua ntej yug Yexus.[/i]\n\n1 Thiab nim no tau muaj tias Maulaunais tsis tau tsum kev npaj rau kev ua rog, los sis tiv thaiv nws cov neeg rau ntawm cov Neeg Lamas; vim nws tau ua kom nws tej tub rog pib nyob rau thaum pib xyoo nees nkaum ntawm cov neeg txiav txim txoj kev kav, kom lawv yuav tsum pib khawb tej pawg av ncig tag nrho rau txhua lub nroog, thoob plaws txhua thaj av uas cov Neeg Nifais nyob.\n\n2 Thiab nyob rau saum tej phab ntsa av no nws tau ua kom yuav tsum muaj cav ntoo, muaj tseeb tiag, muab cav ntoo los ua kom siab txij li neeg, ncig tej nroog.\n\n3 Thiab nws tau ua kom nyob rau saum cov ntsa cav no yuav tsum txua ib co pas hmuv txheem rau saum cov ntoo ib puag ncig; thiab lawv khov thiab siab heev.\n\n4 Thiab nws tau ua kom tsa muaj pej thuam uas saib tau rau saum cov ntsa ntoo ntse ntse ntawd, thiab nws tau ua kom rhawv chaw tiv thaiv rau saum tej pej thuam ntawd, xwv kom tej pob zeb thiab tej xub ntawm cov Neeg Lamas yuav tuaj tsis raug lawv.\n\n5 Thiab lawv tau npaj kom lawv yuav txawb tau tej pob zeb tawm saum ncov saud mus, raws li lawv siab xav thiab lawv lub zog, thiab tua cov uas yuav sim tuaj kom ze tej ntsa loog ntawm lub nroog.\n\n6 Li no Maulaunais tau npaj tej phab ntsa khov tiv thaiv lawv tej yeeb ncuab txoj kev tuaj, rau txhua txhua lub nroog hauv txhua thaj av ib puag ncig.\n\n7 Thiab tau muaj tias Maulaunais tau kom nws tej tub rog yuav tsum tawm mus rau hauv hav zoov uas nyob sab hnub tuaj; muaj tseeb tiag, thiab lawv tau tawm mus thiab tau raws tag nrho cov Neeg Lamas uas tau nyob hauv hav zoov uas nyob sab hnub tuaj khiav mus rau hauv lawv tej av, uas nyob sab nram hav ntawm thaj av Xalahelas.\n\n8 Thiab thaj av Nifais tau ncau tib kab ncaj nraim txij li hiav txwv sab hnub tuaj mus rau sab hnub poob.\n\n9 Thiab tau muaj tias thaum Maulaunais tau raws tag nrho cov Neeg Lamas uas nyob hauv hav zoov uas nyob sab hnub tuaj, uas nyob rau sab pem toj ntawm tej thaj av uas yog lawv ntiag tug khiav tawm tag lawm, nws tau kom cov neeg uas nyob hauv thaj av Xalahelas thiab tej av uas nyob ib puag ncig yuav tsum tawm mus rau hauv roob moj sab qhua uas nyob rau sab hnub tuaj, kom mus nyob rau tej ciam teb ntawm ntug dej hiav txwv, thiab nyob rau hauv thaj av.\n\n10 Thiab nws kuj tau tso tej tub rog rau sab nram hav, nyob rau tej ciam teb uas lawv nyob, thiab tau kom lawv tsa tej ntsa tiv thaiv xwv kom lawv yuav tsom kwm tau lawv tej tub rog thiab lawv tej neeg tawm ntawm lawv tej yeeb ncuab tes.\n\n11 Thiab li no nws tau txiav tag nrho cov Neeg Lamas tej nroog muaj zog uas nyob hauv hav zoov sab hnub tuaj, muaj tseeb tiag, thiab kuj txiav nyob rau sab hnub poob thiab, tau kho tej ciam teb uas nyob nruab nrab ntawm cov Neeg Nifais thiab cov Neeg Lamas nyob nruab nrab ntawm thaj av Xalahelas thiab thaj av Nifais kom khov tuaj, txij li hiav txwv sab hnub poob, mus rau tus hau dej Xidoos—cov Neeg Nifais nyob tag nrho thaj av sab pem toj, muaj tseeb tiag, twb tag nrho thaj av uas nyob sab pem toj ntawm thaj av Huaj Vam, raws li lawv siab nyiam.\n\n12 Li no Maulaunais, nrog nws cov tub rog, uas tau coob ntxiv txhua hnub vim yog txoj kev muaj kev tsom kwm zoo uas nws tej hauj lwm tau coj los rau lawv, tau nrhiav txiav lub zog thiab hwj chim ntawm cov Neeg Lamas tawm ntawm tej av uas yog lawv tej chaw nyob, xwv kom lawv yuav tsis muaj hwj chim rau saum tej av uas yog lawv li.\n\n13 Thiab tau muaj tias cov Neeg Nifais tau pib ua ib lub nroog, thiab lawv tau hu lub nroog npe ua Maulaunais; thiab nws nyob ntawm hiav txwv sab hnub tuaj; thiab nws nyob sab nram hav ze tus ciam teb uas yog cov Neeg Lamas li.\n\n14 Thiab lawv kuj tau pib ua ib lub nroog nyob nruab nrab ntawm lub nroog Maulaunais thiab lub nroog Aloos, koom tus ciam teb ntawm Aloos thiab Maulaunais; thiab lawv tau hu lub nroog lub npe, los sis thaj av ua, Nifaihas.\n\n15 Thiab tib xyoos ntawd lawv kuj tau pib ua ntau lub nroog nyob rau sab pem toj, ib lub uas muaj qauv txawv uas lawv tau hu ua Lihais, uas nyob sab pem toj uas nyob ib sab ntawm tej ciam teb ntawm ntug hiav txwv.\n\n16 Thiab li no tau xaus xyoo nees nkaum.\n\n17 Thiab Nifais cov neeg tau muaj tej kev vam meej no nyob rau thaum pib xyoo nees nkaum thiab ib ntawm cov neeg txiav txim txoj kev kav Nifais cov neeg.\n\n18 Thiab lawv tau vam meej heev, thiab lawv tau rais los mus nplua nuj heev; muaj tseeb tiag, thiab lawv tau coob ntxiv thiab loj hlob nyob rau hauv thaj av.\n\n19 Thiab li no peb pom tias txoj kev hlub tshua thiab ncaj ntawm tus Tswv tej kev ua dej num zoo npaum li cas, mus ua kom muaj tiav li tag nrho nws tej lus rau noob neej; muaj tseeb tiag, peb yeej tau pom tias nws tej lus tau muaj tseeb tiag, tib yam li lub sij hawm no, uas nws tau hais rau Lihais, hais tias:\n\n20 Koj thiab koj tej me nyuam yuav tau koob hmoov; thiab lawv yuav raug foom koob hmoov, npaum li uas lawv yuav coj kuv tej lus txib lawv yeej yuav vam meej nyob rau hauv thaj av. Tiam sis nco ntsoov, npaum li uas lawv yuav tsis coj kuv tej lus txib ces lawv yuav raug txiav tawm ntawm tus Tswv xub ntiag mus.\n\n21 Thiab peb pom tias tej lus cog tseg no tau muaj tseeb rau Nifais cov neeg; vim nws tau yog lawv tej kev sib cav thiab lawv tej kev tsis sib haum xeeb, muaj tseeb tiag, lawv tej kev tua neeg, thiab lawv tej kev lim hiam, lawv tej kev pe dab pe mlom, lawv tej kev ua niam ntiav, thiab lawv tej kev qias, uas muaj nyob hauv lawv, es thiaj tau coj tej tsov rog thiab tej kev puas tsuaj los rau lawv.\n\n22 Thiab cov uas muaj kev ntseeg coj tus Tswv tej lus txib yeej tau raug pab dim txhua txhia zaus, tiam sis txhiab txhiab tus ntawm lawv cov kwv tij phem tau raug cia rau hauv txoj kev ua qhev, los sis piam sij los ntawm ntaj, los sis tso txoj kev ntseeg tseg zuj zus, thiab ho mus sib yuav txuam nrog cov Neeg Lamas.\n\n23 Tiam sis saib seb yeej ib txwm tsis tau muaj ib lub sij hawm zoo siab tshaj nyob hauv Nifais cov neeg, txij li Nifais lub caij los, dua li nyob hauv Maulaunais lub caij, muaj tseeb tiag, twb nyob rau lub sij hawm no, nyob hauv xyoo nees nkaum thiab ib ntawm cov neeg txiav txim txoj kev kav.\n\n24 Thiab tau muaj tias xyoo nees nkaum thiab ob ntawm cov neeg txiav txim txoj kev kav kuj tau xaus nyob hauv txoj kev thaj yeeb; muaj tseeb tiag, thiab xyoo nees nkaum thiab peb los ib yam.\n\n25 Thiab tau muaj tias nyob rau thaum pib xyoo nees nkaum thiab plaub ntawm cov neeg txiav txim txoj kev kav, nws yeej tseem yuav muaj kev thaj yeeb nyob rau hauv Nifais cov neeg thiab yog tias tsis txhob muaj ib qho kev tsis sib haum xeeb uas tau muaj nyob hauv lawv txog thaj av Lihais, thiab thaj av Mauli-atoos, uas koom rau tej ciam teb ntawm Lihais; ob thaj uas puav leej nyob rau tej ciam teb ze ntug hiav txwv.\n\n26 Vim saib seb, cov neeg uas nyob hauv thaj av Mauli-atoos tau txeeb ib feem ntawm thaj av Lihais; yog li ntawd tau pib muaj ib qho kev tsis sib haum xeeb sov nyob hauv lawv, kawg tias cov neeg Mauli-atoos tau nqa cuab yeej ua rog tawm tsam lawv cov kwv tij, thiab lawv tau txiav txim siab xuas ntaj tua lawv.\n\n27 Tiam sis saib seb, cov neeg uas nyob hauv Lihais thaj av tau khiav mus rau tom Maulaunais lub yeej, thiab tau thov kom nws pab; vim saib seb lawv tsis yog nyob ntawm qhov txhaum.\n\n28 Thiab tau muaj tias thaum cov neeg Mauli-atoos, uas tau raug coj los ntawm ib tug txiv neej uas npe hu ua Mauli-atoos, tau nrhiav pom tias Lihais cov neeg tau khiav mus rau tom Maulaunais lub yeej lawm, lawv tau ntshai heev nyob tsam Maulaunais cov tub rog ho tuaj tawm tsam lawv thiab ua kom lawv puas tsuaj.\n\n29 Yog li ntawd, Mauli-atoos tau muab nws rau hauv lawv tej siab tias lawv yuav tsum khiav mus rau thaj av uas nyob sab pem toj, uas tau muaj tej dej loj npog, thiab mus nyob rau thaj av uas nyob sab pem toj.\n\n30 Thiab saib seb, lawv yeej yuav ua kom tau li txoj kev npaj ntawd, (uas yuav yog ib qho ua kom muaj kev quaj ntsuag) tiam sis saib seb, Mauli-atoos yog ib tug neeg npau taws sai, yog li ntawd nws tau npau taws nrog nws ib tug ntxhais qhev, thiab tau poob rau saum nws thiab ntaus nws heev.\n\n31 Thiab tau muaj tias nws tau khiav, thiab tau tuaj rau tom Maulaunais lub yeej, thiab tau qhia rau Maulaunais txhua yam txog yam xwm no, thiab kuj qhia txog qhov uas lawv yuav khiav mus rau hauv thaj av sab pem toj.\n\n32 Nim no saib seb, cov neeg uas nyob hauv thaj av Huaj Vam, los sis yog Maulaunais, tau ntshai tias tsam lawv yuav mloog Mauli-atoos tej lus thiab sau ua ke nrog nws cov neeg, thiab li no ces nws yuav txeeb tau chaw nyob rau hauv tej feem av ntawd, uas yuav ua kom pib muaj tej qho nyuaj nyob hauv Nifais cov neeg, muaj tseeb tiag, tej uas yuav coj mus rau txoj kev muab lawv txoj kev ywj siab pov tseg.\n\n33 Yog li ntawd Maulaunais tau xa ib co tub rog, nrog lawv tej khoom siv, mus txiav cov neeg Mauli-atoos kev, mus cheem lawv txoj kev mus rau thaj av sab pem toj.\n\n34 Thiab tau muaj tias lawv txiav tsis tau lawv kev mus txog thaum lawv tau los rau ntawm thaj av Quav Poj ciam teb; thiab lawv tau ntsib lawv qhov ntawd, nyob ntawm ib txoj kev nqaim uas tus hiav txwv coj mus rau thaj av sab pem toj, muaj tseeb tiag, ze ntawm hiav txwv, nyob sab hnub poob thiab nyob sab hnub tuaj.\n\n35 Thiab tau muaj tias cov tub rog uas Maulaunais xa mus, uas tau raug ib tug txiv neej uas npe hu ua Thi-akhas coj, tau ntsib Mauli-atoos cov neeg; thiab Mauli-atoos cov neeg tau tsis thim xav heev, (vim tau raug yaum los ntawm nws txoj kev phem thiab nws tej lus ua txuj ntxias) ces ib ntsug rog tau pib nyob nruab nrab ntawm lawv, nyob hauv qhov uas Thi-akhas tau muab Mauli-atoos tua thiab kov yeej nws cov tub rog, thiab tau coj lawv mus ua tej neeg raug txim, thiab tau rov qab los rau tom Maulaunais lub yeej. Thiab li no tau xaus xyoo nees nkaum thiab plaub ntawm cov neeg txiav txim txoj kev kav Nifais cov neeg.\n\n36 Thiab cov neeg Mauli-atoos tau raug coj rov qab los li no. Thiab los ntawm lawv txoj kev khi lus coj txoj kev thaj yeeb lawv tau raug rov qab txum tim rau hauv thaj av Mauli-atoos, thiab tau muaj ib qho kev sib koom ua ke nyob nruab nrab ntawm lawv thiab cov neeg Lihais; thiab lawv kuj tau raug rov qab los txum tim rau lawv tej av.\n\n37 Thiab tau muaj tias nyob rau tib xyoos uas Nifais cov neeg tau muaj txoj kev thaj yeeb rov qab txum tim rau lawv, Nifaihas, tus thawj tub txiav txim thib ob, tau tuag, tau nyob hauv lub rooj txiav txim nrog txoj kev ncaj ncees kawg nkaus rau Vajtswv.\n\n38 Txawm li ntawd los, nws tau tsis kam cia rau Amas ceev cov ceeb xwm txheej thiab tej yam uas Amas thiab nws tej yawg koob tau muab saib ua qhov dawb ceev dua ntais; yog li ntawd Amas tau muab lawv rau nws tus tub, Hilamas.\n\n39 Saib seb, tau muaj tias Nifaihas tus tub tau raug tsa los nyob lub rooj txiav txim, los hloov nws txiv chaw; muaj tseeb tiag, nws tau raug tsa ua tus thawj tub txiav txim thiab tus tswv xeev rau cov neeg, nrog ib lo lus lav thiab txoj kab ke dawb ceev los txiav txim ncaj ncees, thiab los ceev txoj kev thaj yeeb thiab txoj kev ywj pheej ntawm cov neeg, thiab kom pub rau lawv lawv tej kev muaj cai dawb ceev los teev tiam tus Tswv lawv tus Vajtswv, muaj tseeb tiag, kom pab cuam thiab ceev txoj kev ntawm Vajtswv kom tag nws lub neej, thiab kom coj cov neeg phem los rau txoj kev txim lij raws li lawv tej kev txhaum.\n\n40 Nim no saib seb, nws lub npe yog Peholas. Thiab Peholas tau nws txiv lub rooj, thiab tau pib nws txoj kev kav nyob rau thaum kawg xyoo nees nkaum thiab plaub, rau Nifais cov neeg.\n\n", "alma 51": "[center][font_size=26]Tshooj 51[/font_size][/center]\n\n[i]Tej neeg-vaj ntxwv nrhiav pauv txoj kev cai thiab xaiv ib tug vaj ntxwv—Peholas thiab cov neeg ywj siab raug pab cuam los ntawm cov neeg tej suab—Maulaunais yuam cov neeg-vaj ntxwv tiv thaiv lawv lub teb chaws los sis raug muab tua—Amalikhaiyas thiab cov Neeg Lamas txeeb tau ntau lub nroog uas muaj chaw tiv thaiv zoo—Thi-akhas raws cov Neeg Lamas rov qab thiab tua Amalikhaiyas nyob hauv nws lub tsev pheeb suab ntaub. Kwv yees li 67–66 xyoo ua ntej yug Yexus.[/i]\n\n1 Thiab nim no tau muaj tias nyob rau thaum pib xyoo nees nkaum thiab tsib ntawm cov neeg txiav txim txoj kev kav Nifais cov neeg, lawv tau txhim tsa txoj kev thaj yeeb nyob nruab nrab ntawm Lihais cov neeg thiab Mauli-atoos cov neeg txog lawv tej av, thiab tau pib muaj kev thaj yeeb nyob rau hauv xyoo nees nkaum thiab tsib.\n\n2 Txawm li ntawd los, lawv twb tsis tswj tuav tag nrho txoj kev thaj yeeb nyob hauv thaj av kom ntev, vim tau pib muaj ib qho kev sib cav nyob hauv cov neeg txog tus thawj tub txiav txim Peholas; vim saib seb, tau muaj ib feem ntawm cov neeg tau xav kom muab tej yam ntawm txoj kev cai pauv.\n\n3 Tiam sis saib seb, Peholas tsis kam hloov los sis tsis kam pauv txoj kev cai; yog li ntawd, nws tsis mloog rau cov uas tau xa lawv tej suab nrog lawv tej ntawd thov txog txoj kev hloov txoj kev cai.\n\n4 Yog li ntawd, cov uas tau xav kom hloov txoj kev cai tau npau taws rau nws, thiab tau tsis xav kom nws ua tus thawj txiav txim kav thaj av ntxiv lawm; yog li ntawd tau sawv ib qho kev sib cav sov txog qhov ntawd, tiam sis tsis tau sib tua.\n\n5 Thiab tau muaj tias cov uas tau xav kom tshem Peholas tawm ntawm lub rooj txiav txim tau raug hu ua neeg-vaj ntxwv, vim lawv tau xav kom hloov txoj kev cai es yuav ntxeev txoj kev kav ywj siab thiab tsim ib tug vaj ntxwv kav thaj av.\n\n6 Thiab cov uas tau xav kom Peholas yuav tsum nyob ua tus thawj tub txiav txim kav thaj av tau hu lawv ua cov neeg ywj pheej; thiab li no thiaj tau muaj kab kem nyob hauv lawv, vim cov neeg ywj pheej tau twv los sis tau khi lus yuav tswj tuav lawv tej kev muaj cai thiab tej cib fim ntawm lawv txoj kev teev ntuj los ntawm ib txoj kev kav ywj siab.\n\n7 Thiab tau muaj tias qhov teeb meem ntawm lawv txoj kev sib cav no tau raug tu tiav los ntawm cov neeg lub suab. Thiab tau muaj tias cov neeg lub suab tau nyiam cov neeg ywj pheej txoj, thiab Peholas rov tau nyob lub rooj txiav txim, uas tau ua kom muaj kev zoo siab nyob hauv Peholas cov kwv tij thiab kuj nyob hauv ntau tus ntawm cov neeg ywj siab, cov uas kuj tau ua kom cov neeg-vaj ntxwv ntsiag, kom lawv tsis kam nyom tiam sis tau raug kom tswj tuav txoj kev ywj pheej.\n\n8 Nim no cov uas nyiam kom muaj vaj ntxwv tau yog cov uas tau yug los muaj nyiaj txiag, thiab lawv nrhiav kev ua vaj ntxwv; thiab lawv tau raug pab cuam los ntawm cov uas nrhiav hwj chim thiab cai rau saum cov neeg.\n\n9 Tiam sis saib seb, qhov no tau yog ib lub sij hawm tsis zoo rau tej kev sib ceg li ntawd nyob hauv Nifais cov neeg; vim saib seb, Amalikhaiyas tau txhib dua cov Neeg Lamas tej siab tawm tsam Nifais cov neeg, thiab nws tau sib sau tej tub rog thoob plaws hauv nws thaj av tuaj ua ke, thiab tis cuab yeej rau lawv, thiab tau npaj zoo zoo tag nrho ua rog; vim nws tau cog lus lawm tias yuav haus Maulaunais cov ntshav.\n\n10 Tiam sis saib seb, peb yuav pom tias nws lo lus cog uas nws tau cog yog ib qho ruam; txawm li ntawd los, nws tau npaj nws tus kheej thiab nws tej tub rog tuaj ua rog tawm tsam cov Neeg Nifais.\n\n11 Nim no nws tej tub rog tsis muaj coob npaum li lawv tau muaj tas los lawm, vim yog ntau txhiab leej cov uas tau raug tua los ntawm cov Neeg Nifais tes; tiam sis txawm tias lawv tau poob loj los, Amalikhaiyas tseem tau sib sau ib pab tub rog zoo heev, kawg tias nws tsis ntshai nqis tuaj rau thaj av Xalahelas.\n\n12 Muaj tseeb tiag, Amalikhaiyas tus kheej los kuj tau nqis tuaj thiab, nyob pem cov Neeg Lamas hau ntej. Thiab tau nyob rau hauv xyoo nees nkaum tsib ntawm cov neeg txiav txim txoj kev kav; thiab tau yog tib lub sij hawm uas lawv tau pib tu tej teeb meem ntawm lawv tej kev sib cav txog tus thawj tub txiav txim, Peholas.\n\n13 Thiab tau muaj tias thaum cov neeg uas raug hu ua cov neeg-vaj ntxwv tau hnov tias cov Neeg Lamas tau tab tom nqis tuaj ua rog tawm tsam lawv, lawv tau zoo lawv tej siab; thiab lawv tsis kam tuav tej cuab yeej ua rog, vim lawv tau npau taws heev rau tus thawj tub txiav txim, thiab rau cov neeg ywj siab, ces lawv thiaj tsis kam tuav tej cuab yeej tiv thaiv lawv lub teb chaws.\n\n14 Thiab tau muaj tias thaum Maulaunais tau pom li no, thiab kuj tau pom tias cov Neeg Lamas tab tom tuaj rau hauv tej ciam teb ntawm thaj av, nws tau npau taws heev vim yog txoj kev siab tawv ntawm cov neeg uas nws tau rau siab heev ua hauj lwm pab tshwj tseg cia; muaj tseeb tiag, nws tau npau taws heev; nws tus ntsuj plig tau muaj kev npau taws puv npo rau lawv.\n\n15 Thiab tau muaj tias nws tau xa ib daig ntawv sau nrog cov neeg tej suab mus rau tus tswv xeev ntawm thaj av, tau xav kom nws yuav tsum nyeem daim ntawv ntawd, thiab muab hwj chim rau nws (Maulaunais) yuam cov neeg ntxeev siab kom tiv thaiv lawv lub teb chaws los sis muab lawv tua pov tseg.\n\n16 Vim twb yog nws thawj qho kev pab xyuas uas ua kom xaus tej kev sib cav thiab tej kev tsis sib haum xeeb zoo li ntawd uas nyob hauv cov neeg; vim saib seb, qhov no tau yog ib qho teeb meem ntawm tag nrho lawv tej kev puas tsuaj yav tas los lawm. Thiab tau muaj tias nws tau raug pub kom muaj raws li cov neeg tej suab.\n\n17 Thiab tau muaj tias Maulaunais tau txib kom nws cov tub rog mus tawm tsam cov neeg-vaj ntxwv ntawd, mus txo lawv tej kev khav theeb thiab lawv tej kev ua nom, thiab pheej lawv kom txij li av, los sis lawv yuav tsum tuav tej cuab yeej ua rog thiab txhawb txoj kev ywj siab.\n\n18 Thiab tau muaj tias cov tub rog tau tawm mus tawm tsam lawv; thiab lawv tau txo lawv tej kev khav theeb thiab lawv txoj kev ua nom, kawg tias thaum uas lawv tau tsa lawv tej cuab yeej ua rog tua tawm tsam Maulaunais cov neeg lawv tau raug ntov vau thiaj pheej tiaj li av.\n\n19 Thiab tau muaj tias tau muaj plaub txhiab leej ntawm cov neeg ntxeev siab uas tau raug ntov vau los ntawm ntaj; thiab lawv cov thawj uas tsis tau raug tua hauv tshav rog tau raug txhom thiab pov rau hauv qhov taub, vim tsis muaj sij hawm hais lawv tej plaub nyob rau lub sij hawm no.\n\n20 Thiab cov neeg ntxeev siab uas seem, uas tsis xav kom raug ntov vau rau hauv av los ntawm ntaj, ho yeem los mus rau hauv txoj kev kav kev ywj siab, thiab tau raug yuam los tsa tus chij ntawm txoj kev ywj siab rau saum lawv tej pej thuam, thiab hauv lawv tej nroog, thiab los tuav tej cuab yeej tiv thaiv lawv lub teb chaws.\n\n21 Thiab li no Maulaunais tau muab ib qho kev kawg rau cov neeg-vaj ntxwv ntawd, kom tsis txhob muaj ib tug twg muaj lub npe neeg-vaj ntxwv; thiab li no nws tau muab ib qho kev kawg rau cov neeg siab tawv thiab khav theeb uas hais tias yog roj ntshav ntawm cov neeg ua nom; tiam sis lawv tau raug qhau vau los txo lawv tej hwj chim zoo ib yam li lawv tej kwv tij, thiab kom sib sib zog ntaus rau lawv txoj kev ywj pheej kom dim ntawm txoj kev ua qhev.\n\n22 Saib seb, tau muaj tias lub caij thaum Maulaunais tseem tab tom tshem tej tsov rog thiab tej kev sib cav nyob hauv nws cov neeg, thiab yuam kom lawv muaj kev thaj yeeb thiab kev vam meej, thiab ua tej kev cai npaj ua rog tawm tsam cov Neeg Lamas, saib seb, cov Neeg Lamas tau tuaj rau hauv thaj av Maulaunais, uas nyob hauv tej ciam teb ze ntawm ntug hiav txwv.\n\n23 Thiab tau muaj tias cov Neeg Nifais tsis muaj zog txaus nyob hauv lub nroog Maulaunais; yog li ntawd Amalikhaiyas tau raws lawv, tau tua ntau leej. Thiab tau muaj tias Amalikhaiyas txeeb tau lub nroog, muaj tseeb tiag, tag nrho lawv tej khoom tiv thaiv uas muaj zog.\n\n24 Thiab cov uas tau khiav tawm ntawm lub nroog Maulaunais tau los rau lub nroog Nifaihas; thiab cov neeg ntawm lub nroog Lihais kuj tau sib sau tuaj ua ke, thiab tau ua hauj lwm npaj thiab tau npaj txhij txais cov Neeg Lamas sib ua rog.\n\n25 Tiam sis tau muaj tias Amalikhaiyas tsis cia cov Neeg Lamas mus ua rog tawm tsam lub nroog Nifaihas, tiam sis tau ceev lawv nyob qis rau nram ntug hiav txwv, tau tso neeg nyob rau txhua lub nroog tswj tuav thiab tiv thaiv tej nroog ntawd.\n\n26 Thiab li no nws tau mus ntxiv, txeeb tau ntau lub nroog, lub nroog Nifaihas, thiab lub nroog Lihais, thiab lub nroog Mauli-atoos, thiab lub nroog Oonaws, thiab lub nroog Nkis, thiab lub nroog Mules, tag nrho cov uas nyob rau tej ciam teb sab hnub tuaj ze ntug hiav txwv.\n\n27 Thiab cov Neeg Lamas txeeb tau li no, los ntawm Amalikhaiyas txoj kev txawj dag ntxias, ntau lub nroog heev, los ntawm lawv tej tub rog uas suav tsis txheeb, tag nrho cov uas muaj khoom tiv thaiv zoo raws li tej uas Maulaunais tau kom ua tiv thaiv; tag nrho tej uas muaj chaw tiv thaiv muaj zog rau cov Neeg Lamas.\n\n28 Thiab tau muaj tias lawv tau mus rau tom thaj av Huaj Vam tej ciam teb, tau raws cov Neeg Nifais khiav ntawm lawv mus thiab tau tua coob leej.\n\n29 Tiam sis tau muaj tias lawv tau raug ntsib Thi-akhas, tus uas tau tua Mauli-atoos thiab tau txiav nws cov neeg kev thaum nws khiav.\n\n30 Thiab tau muaj tias nws kuj tau txiav Amalikhaiyas kev, thaum uas nws tseem tab tom mus nrog nws cov tub rog coob coob xwv kom nws yuav txeeb tau thaj av Huaj Vam, thiab thaj av sab pem toj.\n\n31 Tiam sis saib seb nws tau ntsib ib txoj kev ua tsis tau li siab xav los ntawm txoj kev raws khiav rov qab los ntawm Thi-akhas thiab nws cov neeg, vim lawv yog ib cov neeg txawj sib tua heev; vim txhua tus neeg ntawm Thi-akhas tau kov yeej cov Neeg Lamas nyob hauv lawv lub zog thiab hauv lawv tej kev txawj ua rog, kawg tias lawv tau qhov yeej rau saum cov Neeg Lamas.\n\n32 Thiab tau muaj tias lawv tau tawm tsam lawv tsis tu ncua li, kawg tias lawv tau tua lawv mus txog thaum tsaus ntuj. Thiab tau muaj tias Thi-akhas thiab nws cov neeg tau rub lawv tej tsev pheeb suab ntaub nyob hauv tej ciam teb ntawm thaj av Huaj Vam; thiab Amalikhaiyas tau rub nws tej tsev pheeb suab ntaub nyob hauv tej ciam teb nyob nram suab puam ze ntug hiav txwv, thiab lawv tau raug raws khiav zoo li no.\n\n33 Thiab tau muaj tias thaum tsaus ntuj los lawm, Thi-akhas thiab nws tus tub qhe tau nyiag sawv thiab tau tawm mus hmo ntuj, thiab tau mus rau hauv Amalikhaiyas lub yeej; thiab saib seb, txoj kev tsaug zog tau kov yeej lawv vim yog lawv txoj kev sab lim heev, uas tau raug los ntawm txoj kev siv zog thiab tshav kub hnub ntawd.\n\n34 Thiab tau muaj tias Thi-akhas tau nyiag nkag mus rau hauv vaj ntxwv lub tsev pheeb suab ntaub thiab tau muab ib rab hmuv nkaug nws lub siab; thiab nws tau ua rau vaj ntxwv tuag tam sim ntawd kom nws tsa tsis tau nws tej tub qhe.\n\n35 Thiab nws tau rov qab twj ywm los rau hauv nws lub yeej, thiab saib seb, nws cov neeg tau tsaug zog tag, thiab nws tau tsa lawv thiab tau qhia lawv tag nrho ib puas yam tsav uas nws tau ua lawm.\n\n36 Thiab nws tau kom nws cov tub rog yuav tsum sawv npaj txhij zog tos, nyob tsam cov Neeg Lamas yuav tsim thiab tuaj tawm tsam lawv.\n\n37 Thiab li no thiaj tau xaus xyoo nees nkaum tsib ntawm cov neeg txiav txim txoj kev kav Nifais cov neeg; thiab li no thiaj kawg Amalikhaiyas lub neej.\n\n", "alma 52": "[center][font_size=26]Tshooj 52[/font_size][/center]\n\n[i]Amauloos sawv Amalikhaiyas chaw ua cov Neeg Lamas tus vaj ntxwv—Maulaunais, Thi-akhas, thiab Lihais coj cov Neeg Nifais mus ua rog tawm tsam yeej cov Neeg Lamas—Lub nroog Mules raug rov qab muab tau, thiab Yakhauj tus uas yog neeg Xaulas raug tua. Kwv yees li 66–64 xyoo ua ntej yug Yexus.[/i]\n\n1 Thiab nim no, tau muaj tias nyob hauv xyoo nees nkaum thiab rau ntawm cov neeg txiav txim txoj kev kav Nifais cov neeg, saib seb, thaum cov Neeg Lamas tau tsim nyob rau thawj tag kis ntawm thawj lub hlis, saib seb, lawv tau nrhiav pom tias Amalikhaiyas tau tuag nyob hauv nws lub tsev pheeb suab ntaub; thiab lawv kuj tau pom tias Thi-akhas twb npaj tau yuav ua rog rau lawv hnub ntawd.\n\n2 Thiab nim no, thaum cov Neeg Lamas tau pom qhov no lawv tau poob siab heev; thiab lawv tau tso lawv tej tswv yim tseg uas tau npaj lawm tias yuav mus rau hauv thaj av sab pem toj lawm, thiab thim tag nrho lawv tej tub rog mus rau hauv lub nroog Mules, thiab tau mus nrhiav chaw tiv thaiv nyob hauv lawv tej chaw tiv thaiv.\n\n3 Thiab tau muaj tias Amalikhaiyas tus kwv tau raug tsa ua vaj ntxwv kav cov neeg; thiab nws lub npe yog Amauloos; li no vaj ntxwv Amauloos, vaj ntxwv Amalikhaiyas tus kwv, tau raug tsa los kav nyob hauv nws qhov chaw.\n\n4 Thiab tau muaj tias nws tau txib kom nws cov neeg yuav tsum tswj tuav cov nroog ntawd, tej uas lawv txeeb tau los ntawm txoj kev nqaij ntuag ntshav nrog; vim lawv tsis tau txeeb ib lub nroog uas lawv tsis tau xiam ntshav li.\n\n5 Thiab nim no, Thi-akhas tau pom tias cov Neeg Lamas tau txiav txim tswj tuav cov nroog uas lawv txeeb tau, thiab tej feem ntawm thaj av uas lawv tau kav lawm; thiab kuj tau pom tias lawv tau coob heev, Thi-akhas tau xav tias nws tsis tsim nyog nws yuav sim tawm tsam lawv nyob hauv lawv tej chaw tiv thaiv.\n\n6 Tiam sis nws tau ceev nws cov neeg nyob ib puag ncig, ib yam li npaj rawv yuav ua rog; muaj tseeb tiag, thiab tseeb tiag nws yeej tau npaj tiv thaiv nws tus kheej tawm tsam lawv, los ntawm txoj kev ua phab ntsa ncig thiab tau npaj tej chaw tiv thaiv.\n\n7 Thiab tau muaj tias nws tau npaj rawv ua rog mus txog thaum Maulaunais tau xa ib pab neeg coob tuaj txhawb nws cov tub rog zog.\n\n8 Thiab Maulaunais kuj tau xa lus txib mus rau nws kom nws yuav tsum ceev tag nrho tej neeg raug txim uas tau poob rau hauv nws tes; vim ib yam li cov Neeg Lamas tau txhom coob tus neeg raug txim, kom nws yuav tsum ceev tag nrho cov Neeg Lamas tej neeg raug txim cia pauv cov uas cov Neeg Lamas txhom tau lawm.\n\n9 Thiab nws kuj tau xa tej lus txib rau nws kom nws yuav tsum ua ntsa tiv thaiv thaj av Huaj Vam, thiab xyuas zoo zoo txoj kev nqaim uas coj mus rau thaj av sab pem toj, nyob tsam cov Neeg Lamas yuav tuaj txeeb tau qhov ntawd thiab yuav muaj zog tawm tsam lawv tsis tseg rau txhua sab.\n\n10 Thiab Maulaunais kuj tau xa xov rau nws, xav kom nws yuav tsum mob siab tswj tuav ces kaum av ntawd, thiab kom nws yuav nrhiav txhua lub sij hawm kov kom yeej cov Neeg Lamas nyob rau ces kaum av ntawd, kom ntau npaum li nws lub zog, xwv kom tej zaum nws yuav rov qab txeeb tau tej nroog uas tau raug poob tawm ntawm lawv tes lawm los ntawm txoj kev siv tswv yim los sis los ntawm lwm txoj kev; thiab kom nws kuj yuav tsum ua ntsa tiv thaiv thiab ua kom tej nroog nyob ib ncig uas tseem tsis tau poob rau hauv cov Neeg Lamas tes muaj zog.\n\n11 Thiab nws kuj tau hais rau nws tias, kuv yuav tuaj cuag koj, tiam sis saib seb, cov Neeg Lamas tau tawm tsam peb nyob rau ntawm tej ciam teb ntawm thaj av uas nyob ze hiav txwv sab hnub poob; thiab saib seb, kuv tau mus tawm tsam lawv, yog li ntawd kuv thiaj tuaj tsis tau cuag koj.\n\n12 Nim no, tus vaj ntxwv (Amauloos) tau ncaim tawm ntawm thaj av Xalahelas lawm, thiab tau ua rau niam vaj ntxwv paub txog nws tus tij laug txoj kev tuag, thiab tau sau ib co neeg coob coob tuaj ua ke, thiab tau tawm mus tawm tsam cov Neeg Nifais nyob nram tej ciam teb ze hiav txwv sab hnub poob.\n\n13 Thiab li no nws tau sib zog mus tawm tsam cov Neeg Nifais tsis tseg, thiab tau rub ib feem ntawm lawv tej tub rog mus rau feem av ntawd, thiab nws tau txib cov uas nws tau tseg cia kom nyob tej nroog uas nws txeeb tau, kom lawv kuj yuav tsum tawm tsam cov Neeg Nifais nyob rau tej ciam teb uas ze hiav txwv sab hnub tuaj, thiab yuav tsum txeeb kom tau lawv tej av ntau npaum li lawv yuav ua tau, raws li lawv tej tub rog tej zog.\n\n14 Thiab li no cov Neeg Nifais uas nyob rau hauv tej chaw muaj teeb meem tau xaus xyoo nees nkaum thiab rau ntawm cov neeg txiav txim txoj kev kav cov Neeg Nifais.\n\n15 Tiam sis saib seb, tau muaj tias nyob rau hauv xyoo nees nkaum thiab xya ntawm cov neeg txiav txim txoj kev kav, ces Thi-akhas, los ntawm tej lus txib ntawm Maulaunais—tus uas tau txhim tsa tej tub rog los tsom kwm tej ciam teb sab nram hav thiab sab hnub poob ntawm thaj av, thiab nws tau tawm ncaj qha mus rau tom thaj av Huaj Vam, xwv kom nws yuav pab tau Thi-akhas thiab nws cov neeg txeeb kom tau tej nroog uas lawv tau poob lawm.\n\n16 Thiab tau muaj tias Thi-akhas tau txais lus txib kom tawm tsam lub nroog Mules thiab txeeb nws rov qab yog tias yuav ua tau.\n\n17 Thiab tau muaj tias Thi-akhas tau npaj ua ib npluav rog rau saum lub nroog Mules, thiab tau nrog nws cov tub rog tawm mus tawm tsam cov Neeg Lamas; tiam sis nws tau pom tias yuav mus tsis tau tias nws yuav kov yeej lawv thaum lawv tseem nyob hauv lawv tej chaw tiv thaiv; yog li ntawd nws tau tso nws tej kev npaj thiab tau rov qab los rau tom lub nroog Huaj Vam, los tos Maulaunais tuaj, xwv kom nws yuav tau txais zog pab nws tej tub rog.\n\n18 Thiab tau muaj tias Maulaunais tau nrog nws cov tub rog tuaj txog rau thaj av Huaj Vam, nyob rau thaum yuav kawg xyoo nees nkaum thiab xya ntawm cov neeg txiav txim txoj kev kav cov Neeg Nifais.\n\n19 Thiab nyob rau thaum pib xyoo nees nkaum thiab yim, Maulaunais thiab Thi-akhas thiab ntau tus thawj nom peb tau rub ib lub rooj sab laj ua rog—saib lawv yuav ua yam dab tsi thiaj ua tau rau cov Neeg Lamas tawm tuaj ua rog tawm tsam lawv; los sis kom lawv yuav ua tau tej yam dab tsi ntxias tau lawv tawm ntawm lawv tej chaw nkaum, xwv kom lawv yuav tau qhov zog rau saum lawv thiab thiaj txeeb tau lub nroog Mules rov qab.\n\n20 Thiab tau muaj tias lawv tau xa neeg xa xov mus rau cov Neeg Lamas tej tub rog, uas saib xyuas lub nroog Mules, mus rau lawv tus thawj coj, uas npe hu ua Yakhauj, tau xav kom nws tawm nrog nws cov tub rog tuaj ntsib lawv rau tom tiaj uas nyob nruab nrab ntawm ob lub nroog. Tiam sis saib seb, Yakhauj, tus uas yog neeg Xaulas, tsis kam tawm nrog nws cov tub rog tuaj ntsib lawv rau tom tiaj.\n\n21 Thiab tau muaj tias Maulaunais, tsis muaj kev cia siab tias yuav tau ntsib lawv rau saum tej av xwm yeem, yog li ntawd, nws tau xav ib txoj kev uas nws yuav ntxias tau cov Neeg Lamas tawm ntawm lawv tej chaw nkaum.\n\n22 Yog li ntawd nws tau kom Thi-akhas coj ib co neeg tsawg thiab nqis mus ze nram ntug hiav txwv; thiab Maulaunais thiab nws cov tub rog, tau mus rau hauv hav zoov thaum tsaus ntuj, uas nyob sab hnub poob ntawm lub nroog Mules; thiab li no, nyob rau tag kis, thaum cov Neeg Lamas tej tub saib xyuas tau nrhiav pom Thi-akhas, lawv tau khiav thiab tau qhia qhov ntawd rau Yakhauj, lawv tus thawj coj.\n\n23 Thiab tau muaj tias cov Neeg Lamas tej tub rog tau tawm mus tawm tsam Thi-akhas, tau xav tias los ntawm lawv tej neeg coob coob yeej yuav kov yeej Thi-akhas vim nws cov neeg tsawg heev. Thiab thaum Thi-akhas pom cov Neeg Lamas tej tub rog tab tom tawm tuaj tawm tsam nws nws tau pib thim nqis mus raws ntug hiav txwv, sab pem toj.\n\n24 Thiab tau muaj tias thaum cov Neeg Lamas pom tias nws tau pib khiav, lawv tau muaj siab hlo thiab tau raws lawv tas zog. Thiab thaum Thi-akhas tab tom coj cov Neeg Lamas mus lawm cov uas tau raws lawv tsis tau dab tsi, saib saib, Maulaunais tau txib kom ib feem ntawm nws cov tub rog uas nrog nws yuav tsum mus rau hauv lub nroog, thiab txeeb qhov chaw nyob.\n\n25 Thiab lawv tau ua li no, thiab tau tua tag nrho cov uas tau tseg zov thaiv lub nroog, muaj tseeb tiag, tag nrho cov uas tsis kam tso tseg lawv tej cuab yeej ua rog.\n\n26 Thiab li no Maulaunais thiaj txeeb tau lub nroog Mules nrog ib feem ntawm nws cov tub rog, ces nws ho nrog cov seem tshuav mus ntsib cov Neeg Lamas thaum lawv yuav rov qab los ntawm txoj kev mus raws Thi-akhas.\n\n27 Thiab tau muaj tias cov Neeg Lamas tau raws Thi-akhas mus txog thaum lawv tau los txog ze lub nroog Huaj Vam, thiab tom qab ntawd lawv thiaj tau raug ntsib Lihais thiab ib pab tub rog tsawg, uas tau tso tseg zov thaiv lub nroog Huaj Vam.\n\n28 Thiab nim no saib seb, thaum tej thawj nom peb ntawm cov Neeg Lamas tau pom Lihais nrog nws cov tub rog tab tom tuaj tawm tsam lawv, lawv tau khiav feeb tsis meej heev li, ntshai nyob tsam lawv yuav mus tsis txog lub nroog Mules ua ntej Lihais yuav txhom tau lawv; vim lawv tau qaug zog rau qhov lawv tau tuaj deb, thiab Lihais cov neeg tseem khov kho.\n\n29 Nim no cov Neeg Lamas tsis tau paub tias Maulaunais twb nyob tom lawv qab nrog nws cov tub rog; thiab tag nrho tej uas lawv ntshai tsuas yog Lihais thiab nws cov neeg xwb.\n\n30 Nim no Lihais tsis tau xav txhom kom tau lawv mus txog thaum lawv ntsib Maulaunais thiab nws cov tub rog.\n\n31 Thiab tau muaj tias ua ntej cov Neeg Lamas yuav tau thim deb lawv tau raug vij los ntawm cov Neeg Nifais, ib sab los ntawm Maulaunais cov neeg, thiab lwm sab los ntawm Lihais cov neeg, tag nrho sawv daws puav leej tseem khov thiab muaj zog heev; tiam sis cov Neeg Lamas tau qaug zog vim yog lawv txoj kev mus deb.\n\n32 Thiab Maulaunais tau txib nws cov neeg kom lawv tawm tsam tua lawv mus txog thaum lawv tso lawv tej cuab yeej ua rog tseg.\n\n33 Thiab tau muaj tias Yakhauj, tus uas yog lawv tus thawj, tus uas kuj yog ib tug neeg Xaulas, thiab muaj lub siab tsis kam swb leej twg li, nws tau coj cov Neeg Lamas tawm ua rog npau taws heev tawm tsam Maulaunais.\n\n34 Maulaunais tau nyob hauv lawv txoj kev mus, yog li ntawd Yakhauj tau txiav txim siab tua lawv thiab txiav nws txoj kev kom dhau mus rau lub nroog Mules. Tiam sis saib seb, Maulaunais thiab nws cov neeg tau muaj zog dua; yog li ntawd lawv tsis txav kev rau cov Neeg Lamas li.\n\n35 Thiab tau muaj tias lawv tau sib tua heev nyob rau ob tog; thiab tau muaj ntau tus tau raug tua nyob rau ob tog; muaj tseeb tiag, thiab Maulaunais tau raug mob thiab Yakhauj tau raug tua.\n\n36 Thiab Lihais tau sib zog nias qees tom lawv qab tuaj nrog nws cov neeg uas muaj zog, ces cov Neeg Lamas uas nyob tom qab tau tso lawv tej cuab yeej ua rog tseg; thiab lawv cov uas seem, tau feeb tsis meej, tsis paub saib yuav mus qhov twg los sis yuav tua qhov twg.\n\n37 Nim no Maulaunais tau pom lawv txoj kev feeb tsis meej, nws tau hais rau lawv tias: Yog nej yuav coj nej tej cuab yeej ua rog thiab muab lawv los, saib seb peb yuav tsum tsis txo nej tej ntshav lawm.\n\n38 Thiab tau muaj tias thaum cov Neeg Lamas tau hnov tej lus no, lawv tej thawj nom peb, tag nrho cov uas tsis tau raug tua, tau txav los thiab tau pov lawv tej cuab yeej ua rog rau ntawm Maulaunais ko taw, thiab kuj tau txib kom lawv cov neeg yuav tsum ua tib yam.\n\n39 Tiam sis saib seb, tau muaj coob tug uas tsis kam; thiab cov uas tsis kam tso lawv tej ntaj tau raug txhom thiab khi, thiab lawv tej cuab yeej ua rog tau raug muab ntawm lawv mus, thiab lawv raug yuam nrog lawv cov kwv tij mus rau hauv thaj av Huaj Vam.\n\n40 Thiab nim no cov neeg raug txim uas tau raug txhom tau coob dua li cov neeg uas raug tua tuag, muaj tseeb tiag, coob dua li cov uas tau tua tuag hauv ob tog.\n\n", "alma 53": "[center][font_size=26]Tshooj 53[/font_size][/center]\n\n[i]Cov Neeg Lamas uas raug txim raug muab siv ua chaw tiv thaiv lub nroog Huaj Vam—Tej kev tsis sib haum xeeb uas nyob hauv cov Neeg Nifais tau muab kev cia rau cov Neeg Lamas yeej ntau ntxiv—Hilamas ua tus thawj coj ob txhiab tus tub hluas ntawm Amoos cov neeg. Kwv yees li 64–63 xyoo ua ntej yug Yexus.[/i]\n\n1 Thiab tau muaj tias lawv tau tso neeg saib xyuas cov Neeg Lamas uas raug txim, thiab tau yuam lawv tawm mus thiab faus lawv cov neeg tuag, muaj tseeb tiag, thiab cov neeg tuag ntawm cov Neeg Nifais uas tau raug tua; thiab Maulaunais tso neeg kav lawv saib xyuas lawv thaum lawv yuav ua lawv tej hauj lwm.\n\n2 Thiab Maulaunais tau nrog Lihais mus rau hauv lub nroog Mules, thiab tau muab kev saib xyuas lub nroog thiab tau muab nws rau Lihais. Nim no saib seb, tus Lihais no yog ib tug neeg uas tau nrog Maulaunais feem ntau rau hauv tag nrho nws tej kev ua rog; thiab nws yog ib tug neeg zoo li Maulaunais, thiab nkawd ib leeg zoo siab rau ib leeg txoj kev nyab xeeb; muaj tseeb tiag, nkawd ib leeg hlub ib leeg, thiab kuj raug hlub los ntawm tag nrho Nifais cov neeg.\n\n3 Thiab tau muaj tias tom qab uas cov Neeg Lamas tau faus lawv cov neeg tuag thiab cov Neeg Nifais cov neeg tuag tas lawm, lawv tau rov qab mus rau tom thaj av Huaj Vam; thiab Thi-akhas, los ntawm Maulaunais tej lus txib, tau kom lawv yuav tsum pib khawb ib tug kwj ncig thaj av, los sis lub nroog, Huaj Vam.\n\n4 Thiab nws tau kom lawv yuav tsum ua ib sab phab ntsa ntoo rau hauv tus kwj sab hauv; thiab lawv khawb av tawm hauv tus kwj los npog rau sab phab ntsa ntoo ntawd; thiab li no lawv tau kom cov Neeg Lamas ua hauj lwm mus txog thaum lawv ua tau ib sab phab ntsa ntoo thiab av, uas siab heev ncig ib puag ncig lub nroog Huaj Vam.\n\n5 Thiab lub nroog no tau rais los mus ua ib lub uas muaj chaw muaj zog heev txij li ntawd los mus; thiab nyob hauv lub nroog no lawv tau zov cov Neeg Lamas uas raug txim; muaj tseeb tiag, twb tau nrog ib sab phab ntsa uas lawv tau ua kom lawv xuas lawv tej tes ua kiag. Nim no Maulaunais raug yuam kom cov Neeg Lamas ua hauj lwm, vim nws yooj yim tsom kwm lawv thaum lawv ua hauj lwm; thiab nws xav tau tag nrho nws tej tub rog thaum nws yuav ntaus rog rau cov Neeg Lamas.\n\n6 Thiab tau muaj tias Maulaunais tau yeej ib nplua li no rau ntawm cov Neeg Lamas tej tub rog uas heev tshaj plaws, thiab tau txeeb lub nroog Mules, uas tau yog ib lub uas muaj zog tshaj plaws ntawm cov Neeg Lamas nyob hauv thaj av Nifais; thiab li no nws kuj tau ua ib qho chaw tiv thaiv zov tau nws cov neeg raug txim thiab.\n\n7 Thiab tau muaj tias nws tsis tau mus ua rog nrog cov Neeg Lamas nyob rau xyoo ntawd ntxiv lawm, tiam sis nws tau kom nws cov neeg ua hauj lwm npaj rau kev ua rog, muaj tseeb tiag, thiab tau ua tej chaw tiv thaiv ntawm cov Neeg Lamas, muaj tseeb tiag, thiab kuj tau cawm lawv tej poj niam thiab lawv tej me nyuam dim ntawm kev tshaib thiab kev txom nyem, thiab npaj zaub mov rau lawv tej tub rog.\n\n8 Thiab nim no tau muaj tias cov Neeg Lamas tej tub rog, nyob sab hiav txwv hnub poob, nyob sab nram hav, thaum Maulaunais mus tu cov Neeg Nifais tej kev tuav tswv yim, uas pheej ua muaj kev tsis sib haum nyob hauv lawv, tau txeeb tau cov Neeg Nifais ib txhia av, muaj tseeb tiag, kawg tias lawv tau txeeb tau lawv tej nroog ib txhia uas nyob feem av ntawd.\n\n9 Thiab li no los vim yog txoj kev tsis ncaj uas nyob hauv lawv, muaj tseeb tiag, vim yog tej kev tsis sib haum thiab txoj kev tuav tswv yim nyob hauv lawv lawv tau raug muab tso rau hauv qhov chaw uas yuav muaj xwm txheej heev.\n\n10 Thiab nim no saib seb, kuv muaj tej yam hais txog cov neeg Amoos, cov uas thaum thawj, tau yog Neeg Lamas; tiam sis los ntawm Amoos thiab nws cov kwv tij, los sis los ntawm Vajtswv lub hwj chim thiab txoj lus, lawv tau raug hloov siab tshiab los mus rau tus Tswv; thiab lawv tau raug coj nqis los rau hauv thaj av Xalahelas, thiab txij li ntawd los tau raug saib xyuas los ntawm cov Neeg Nifais.\n\n11 Thiab vim yog lawv txoj kev lav lus lawv tau zam ntawm txoj kev nqa tej cuab yeej tawm tsam lawv tej kwv tij; vim lawv tau lees ib lo lus tias lawv yuav tsis tua neeg ib zaug ntxiv li lawm; thiab raws li lawv lo lus lees tseg lawv kuj yuav tau piam sij lawm; muaj tseeb tiag, lawv yeej yuav tau cia lawv tus kheej poob rau hauv lawv cov kwv tij tes, yog tsis tau muaj txoj kev hmov tshua thiab hlub heev uas Amoos thiab nws cov kwv tij tau muaj rau lawv.\n\n12 Thiab vim qhov no lawv thiaj tau raug coj nqis los rau hauv thaj av Xalahelas; thiab lawv thiaj raug cov Neeg Nifais tsom kwm txij li ntawd los lawm.\n\n13 Tiam sis tau muaj tias thaum lawv tau pom qhov uas yuav muaj xwm txheej, thiab ntau yam kev kub ntxhov thiab tej kev txom nyem uas cov Neeg Nifais raug rau lawv, lawv tau muaj txoj kev hlub tshua puv npo thiab tau xav nqa cuab yeej tiv thaiv lawv lub teb chaws.\n\n14 Tiam sis saib seb, thaum lawv tseem yuav luag nqa lawv tej cuab yeej ua rog, Hilamas thiab nws cov kwv tij tau yaum kom lawv tsis txhob ua li ntawd, vim lawv tab tom yuav ua kom lo lus uas lawv tau lees tseg lawm tawg mus.\n\n15 Thiab Hilamas tau ntshai tias tsam ua li ntawd ces lawv yuav poob ntawm Vajtswv mus; yog li ntawd tag nrho cov uas tau khi lo lus no lawm tau raug yuam kom saib lawv tej kwv tij tiv dhau lawv tej kev txom nyem, nyob rau hauv lawv tej chaw yuav muaj xwm txheej nyob rau lub sij hawm no.\n\n16 Tiam sis saib seb, tau muaj tias lawv tau muaj tej tub coob, uas tsis tau khi ib lo lus tias lawv yuav tsis kam nqa lawv tej cuab yeej ua rog tiv thaiv lawv tus kheej ntawm lawv tej yeeb ncuab; yog li ntawd lawv tau sib sau lawv tus kheej tuaj ua ke nyob rau lub sij hawm no, txhua tus uas tsuav yog nqa tau tej cuab yeej, thiab lawv hu lawv tus kheej ua cov Neeg Nifais.\n\n17 Thiab lawv tau nkag rau ib txoj kev khi lus los tiv thaiv rau txoj kev ywj siab ntawm cov Neeg Nifais, muaj tseeb tiag, los tsom kwm thaj av kom mus txog thaum lawv muab kiag lawv txoj sia tso rau; muaj tseeb tiag, lawv twb tau khi lus tias lawv yuav tsis tso lawv txoj kev ywj siab tseg, tiam sis lawv yuav tawm tsam txhua txhia zaus kom tsom kwm tau cov Neeg Nifais thiab lawv tus kheej dim ntawm txoj kev ua qhev.\n\n18 Nim no saib seb, tau muaj ob txhiab leej tub hluas, cov uas tau nkag rau txoj kev khi lus no thiab tau nqa lawv tej cuab yeej ua rog tiv thaiv lawv lub teb chaws.\n\n19 Thiab nim no saib seb, ib yam li, lawv yeej ib txwm tsis tau yog tsis muaj nqis rau cov Neeg Nifais, lub sij hawm no lawv tau rais los mus ua ib co uas pab heev; vim lawv tau nqa lawv tej cuab yeej ua rog, thiab lawv tau xav kom Hilamas ua lawv tus thawj coj.\n\n20 Thiab lawv tag nrho puav leej yog tub hluas, thiab lawv tau rau siab heev rau txoj kev muaj peev xwm, thiab kuj rau tej dag zog thiab kev ua ub ua no; tiam sis saib seb, tsis tas li no xwb—lawv yog neeg ncaj thiab tseeb rau txhua lub sij hawm rau txhua yam uas tau kom lawv ua.\n\n21 Muaj tseeb tiag, lawv yog neeg ntawm txoj kev tseeb thiab txoj kev rau siab, vim lawv tau raug qhia kom coj Vajtswv tej lus txib thiab kom mus ncaj ncaj rau ntawm nws.\n\n22 Thiab nim no tau muaj tias Hilamas tau coj nws ob txhiab tus tub rog hluas mus, ua lawv ntej, mus rau kev pab cov neeg uas nyob hauv tej ciam teb ntawm thaj av uas nyob sab nram hav hiav txwv sab hnub poob.\n\n23 Thiab li no tau xaus xyoo nees nkaum thiab yim ntawm cov neeg txiav txim txoj kev kav Nifais cov neeg.\n\n", "alma 54": "[center][font_size=26]Tshooj 54[/font_size][/center]\n\n[i]Amauloos thiab Maulaunais sib tham txog txoj kev sib pauv tej neeg raug txim—Maulaunais tau txib kom cov Neeg Lamas thim thiab tsum lawv tej kev tawm tsam tua neeg—Amauloos tau kom cov Neeg Nifais tso lawv tej cuab yeej ua rog thiab cia li ua cov Neeg Lamas qhev. Kwv yees li 63 xyoo ua ntej yug Yexus.[/i]\n\n1 Thiab nim no tau muaj tias nyob rau thaum pib xyoo thib nees nkaum thiab cuaj ntawm cov neeg txiav txim, ces Amauloos tau xa xov rau Maulaunais xav kom nws yuav sib pauv tej neeg raug txim.\n\n2 Thiab tau muaj tias Maulaunais tau muaj kev zoo siab heev rau txoj kev thov no, vim nws tau xav cia tej khoom noj khoom siv uas tau muab pab cov Neeg Lamas raug txim lawm rau txoj kev txhawb nws cov neeg; thiab nws kuj tau xav kom nws cov neeg pab dag zog rau nws tej tub rog.\n\n3 Nim no cov Neeg Lamas txhom tau ntau tus poj niam thiab me nyuam, thiab tsis muaj ib tug poj niam los sis ib tug me nyuam nyob hauv tag nrho Maulaunais cov neeg raug txim, los sis cov neeg raug txim uas Maulaunais txhom tau; yog li ntawd Maulaunais tau txiav txim siab siv tswv yim muab kom tau cov Neeg Nifais raug txim dim los ntawm cov Neeg Lamas coob npaum li yuav ua tau.\n\n4 Yog li ntawd nws tau sau ib tsab ntawv, thiab muab rau Amauloos tus tub qhe xa, tib tug uas tau coj ib tsab ntawv tuaj rau Maulaunais. Nim no cov no yog cov lus uas nws tau sau rau Amauloos, hais tias:\n\n5 Saib seb, Amauloos, kuv tau sau rau koj tej yam txog npluav rog no uas koj tau ua rau kuv cov neeg, los sis qhov uas koj tus tij laug tau ua tawm tsam lawv, thiab qhov uas koj tseem tau ua ntxiv mus tom qab uas nws tuag lawm.\n\n6 Saib seb, kuv yuav qhia koj tej yam txog Vajtswv txoj kev txim lij, thiab rab ntaj ntawm nws txoj kev npau taws heev, uas dai kav nraim rau saum nej tsuas yog koj yuav hloov siab lees txim thiab thim koj tej tub rog mus rau nej tej av xwb, los sis mus rau thaj av uas nej nyob, uas yog thaj av Nifais.\n\n7 Muaj tseeb tiag, kuv yuav qhia koj tej yam no yog koj yuav muaj peev xwm mloog lawv; muaj tseeb tiag, kuv yuav qhia koj txog lub ntuj txiag teb tsaus uas phem heev ntawd uas tos ntsoov txais cov neeg tua neeg li koj thiab koj cov kwv tij uas tau ua tas los lawm, tsuas yog koj yuav hloov siab lees txim thiab thim koj tej tswv yim tua neeg, thiab rov qab nrog koj tej tub rog mus rau nej tej av.\n\n8 Tiam sis ib yam li nej twb tau tsis kam lees yuav tej no ib zaug lawm, thiab tau tua tawm tsam tus Tswv cov neeg, tib yam li ntawd kuv yuav xav tias nej yuav rov qab ua dua.\n\n9 Thiab nim no saib seb, peb twb npaj txhij tos txais nej; muaj tseeb tiag, thiab tsuas yog koj thim koj tej tswv yim xwb, saib seb, nej yuav rub kom Vajtswv tus uas nej tau tsis kam lees txoj kev npau taws poob los rau nej, twb yuav ua kom nej puas tsuaj huv tib si.\n\n10 Tiam sis, ib yam li tus Tswv tseem muaj txoj sia nyob, peb tej tub rog yeej yuav tuaj tua nej tsuas yog nej thim xwb, thiab tsis ntev nej yuav raug txoj kev tuag los xyuas, vim peb yuav rov muab peb tej nroog thiab peb tej av; muaj tseeb tiag, thiab peb yuav tswj tuav peb txoj kev teev ntuj thiab txoj kev ntseeg peb tus Vajtswv.\n\n11 Tiam sis saib seb, kuv xav tias kuv hais rau koj txog tej yam no yuav tsis tau dab tsi; los sis kuv xav tias koj yog ib tug me nyuam ntawm ntuj txiag teb tsaus; yog li ntawd kuv yuav kaw kuv tsab ntawv los ntawm txoj kev qhia koj tias kuv yuav tsis kam sib pauv tej neeg raug txim, tsuas yog tias koj yuav tso tus txiv thiab nws tus poj niam thiab nws tej me nyuam, pauv ib tug neeg raug txim xwb; yog koj yuav kam ua li no, kuv thiaj yuav kam pauv.\n\n12 Thiab saib seb, yog koj tsis kam ua li no, kuv yuav tuaj tawm tsam nej nrog kuv tej tub rog; muaj tseeb tiag, kuv yeej yuav muab tej cuab yeej rau kuv tej poj niam thiab kuv tej me nyuam thiab kuv yuav tuaj tawm tsam nej, thiab kuv yuav raws nej kom mus txog ntua nej thaj av, uas yog thaj av ntawm peb thawj cov qub txeeg qub teg; muaj tseeb tiag, thiab nws yuav yog ntshav pauj ntshav, muaj tseeb tiag, siav pauj siav; thiab kuv yuav ua rog rau nej kom mus txog thaum nej puas tsuaj tawm ntawm lub ntiaj teb no mus.\n\n13 Saib seb, kuv nyob hauv kuv txoj kev npau taws, thiab kuv cov neeg los tib yam; nej tau nrhiav tua peb, thiab peb tsuas tau nrhiav tiv thaiv peb tus kheej xwb. Tiam sis saib seb, yog nej nrhiav ua kom peb puas tsuaj ntxiv peb yuav nrhiav ua kom nej puas tsuaj; muaj tseeb tiag, thiab peb yuav nrhiav peb thaj av, thaj av uas yog peb thawj cov qub txeeg qub teg.\n\n14 Nim no kuv kaw kuv tsab ntawv. Kuv yog Maulaunais; kuv yog ib tug thawj coj ntawm Nifais cov neeg.\n\n15 Nim no tau muaj tias Amauloos, thaum nws tau txais tsab ntawv no, tau npau taws; thiab nws tau sau dua ib tsab ntawv tuaj rau Maulaunais, thiab cov no yog tej lus uas nws tau sau, hais tias:\n\n16 Kuv yog Amauloos, cov Neeg Lamas tus vaj ntxwv; kuv yog tus kwv ntawm Amalikhaiyas tus uas nej tau muab tua lawm. Saib seb, kuv yuav ua pauj nws cov ntshav rau saum nej, muaj tseeb tiag, thiab kuv yuav tuaj tawm tsam nej nrog kuv tej tub rog vim kuv tsis ntshai koj tej lus hem.\n\n17 Vim saib seb, nej tej yawg koob tau ua txhaum lawv cov kwv tij, kawg tias lawv tau txhav lawv txoj cai los kav cov neeg thaum txoj cai ntawd twb yog lawv li.\n\n18 Thiab nim no saib seb, yog nej yuav tso nej tej cuab yeej, thiab cia nej tus kheej raug kav los ntawm cov uas muaj cai ntawm txoj kev kav, ces kuv yuav kom kuv cov neeg tso lawv tej cuab yeej thiab tsum tsis ua rog ntxiv lawm.\n\n19 Saib seb, koj tau hais tawm ntau yam lus hem nkaug kuv thiab kuv cov neeg; tiam sis saib seb, peb tsis ntshai koj tej lus hem li.\n\n20 Txawm li ntawd los, kuv yuav kam sib pauv tej neeg raug txim raws li koj hais, zoo siab hlo, xwv kom kuv yuav tshwj tau kuv tej zaub mov rau kuv cov neeg ua rog; thiab peb yuav ua ib npluav rog uas yuav nyob mus ib txhis, seb cov Neeg Nifais yuav raug los nyob hauv peb txoj cai los sis lawv yuav tu noob nyob mus ib txhis.\n\n21 Thiab hais txog tus Vajtswv ntawd uas koj hais tias peb tau tsis lees yuav, saib seb, peb tsis paub ib tug zoo li ntawd; nej los kuj tsis paub thiab; tiam sis yog hais tias muaj ib tug li ntawd, peb tsis paub tiam sis nws tau ua peb zoo tib yam li nej.\n\n22 Thiab yog hais tias muaj ib tug dab thiab ib lub ntuj txiag teb tsaus, saib seb nws puas yuav tsis xa nej mus nyob qhov ntawd nrog kuv tus tij laug uas nej tau muab tua, tus uas koj tau hais tias tau mus rau qhov chaw zoo li ntawd lawm thiab? Tiam sis saib seb tej no tsis ua li cas.\n\n23 Kuv yog Amauloos, thiab yog ib tug xeeb ntxwv ntawm Xaulas, tus uas nej tej yawg koob tau yuam kom cog lus thiab tau coj tawm ntawm Yeluxalees tuaj.\n\n24 Thiab saib seb nim no, kuv yog ib tug Neeg Lamas tsis ntshai dab tsi; saib seb, npluav rog no tau raug tawm tsam pauj lawv tej kev txhaum, thiab muab rov qab thiab tswj tuav lawv tej cai los rau txoj kev kav; thiab kuv kaw kuv tsab ntawv rau Maulaunais.\n\n", "alma 55": "[center][font_size=26]Tshooj 55[/font_size][/center]\n\n[i]Maulaunais tsis kam sib pauv tej neeg raug txim—Cov Neeg Lamas tej tub zov raug ntxias kom qaug cawv, thiab cov Neeg Nifais raug txim tau raug tso dim—Lub nroog Nkis raug txeeb tau yam tsis muaj ntshav nrog. Kwv yees li 63–62 xyoo ua ntej yug Yexus.[/i]\n\n1 Nim no tau muaj tias thaum Maulaunais tau txais tsab ntawv no nws tau npau taws ntxiv, vim nws paub lawm tias Amauloos yeej paub zoo txog nws txoj kev dag; muaj tseeb tiag, nws tau paub tias Amauloos tau paub tias qhov ntawd tsis tau yog ib qho ncaj uas tau ua kom nws ua ib npluav rog tawm tsam Nifais cov neeg.\n\n2 Thiab nws tau hais tias: Saib seb, kuv yuav tsis kam pauv tej neeg raug txim nrog Amauloos tsuas yog nws yuav thim nws tej tswv yim, tib yam li uas kuv tau hais nyob hauv kuv tsab ntawv lawm; vim kuv yuav tsis pub rau nws kom nws yuav muaj hwj chim ntau dua li tej uas nws twb tau muaj lawm.\n\n3 Saib seb, kuv paub qhov chaw uas cov Neeg Lamas zov kuv cov neeg uas lawv tau raug txhom ua neeg raug txim; thiab ib yam li Amauloos tsis kam muab rau kuv li kuv tsab ntawv, saib seb, kuv yuav ua rau nws raws li kuv tej lus; muaj tseeb tiag, kuv yuav nrhiav txoj kev tuag rau lawv kom mus txog thaum lawv yuav thov txoj kev thaj yeeb.\n\n4 Thiab nim no tau muaj tias thaum Maulaunais tau hais tej lus no tas lawm, nws tau kom tshawb nrhiav hauv nws cov neeg, saib puas muaj ib tug neeg uas yog Lamas ib tug xeeb ntxwv nyob hauv lawv.\n\n5 Thiab tau muaj tias lawv nrhiav tau ib tug, uas npe hu ua Lamas; thiab nws yog ib tug ntawm cov tub qhe ntawm vaj ntxwv tus uas raug Amalikhaiyas tua.\n\n6 Nim no Maulaunais tau kom Lamas thiab nws cov neeg ob peb tug tawm mus rau tom cov neeg uas zov cov Neeg Nifais.\n\n7 Nim no cov Neeg Nifais tau raug zov nyob hauv lub nroog Nkis; yog li ntawd Maulaunais tau tsa Lamas thiab tau kom ob peb tug neeg mus nrog nws.\n\n8 Thiab thaum txog yav tsaus ntuj Lamas tau mus cuag tej neeg zov uas saib xyuas cov Neeg Nifais, thiab saib seb, lawv tau pom nws tuaj thiab lawv tau hu nws; tiam sis nws tau hais rau lawv tias: Tsis txhob ntshai; saib seb, kuv yog ib tug Neeg Lamas. Saib seb, peb tau khiav dim ntawm cov Neeg Nifais, thiab lawv tau tsaug zog; thiab saib seb peb tau muab lawv tej cawv txiv hmab thiab tau nqa los nrog peb.\n\n9 Nim no thaum cov Neeg Lamas tau hnov tej lus no lawv tau xyiv fab heev tos txais nws; thiab lawv tau hais rau nws tias: Muab koj cov cawv txiv hmab rau peb, xwv peb yuav haus; peb zoo siab tias koj tau nqa cawv txiv hmab nrog koj li no vim peb tau qaug zog.\n\n10 Tiam sis Lamas tau hais rau lawv tias: Cia peb ceev peb cov cawv txiv hmab kom txog thaum peb mus ua rog tawm tsam cov Neeg Nifais. Tiam sis cov lus no tsuas ua kom lawv haj yam xav haus cov cawv txiv hmab;\n\n11 Vim, lawv tau hais tias: Peb tsis muaj zog lawm, yog li ntawd cia peb haus ib txhia cawv txiv hmab, thiab tsis ntev peb yuav tau txais cov cawv txiv hmab rau thaum peb txais peb tej mov, qhov ntawd yuav ua kom peb muaj zog mus tawm tsam cov Neeg Nifais.\n\n12 Thiab Lamas tau hais rau lawv tias: Nej yeej meem ua raws li nej siab nyiam.\n\n13 Thiab tau muaj tias lawv tau haus ib txhia cawv zoo siab hlo; lawv saj cov cawv qab heev, yog li ntawd lawv tau haus ib co ntxiv thiab; thiab cov cawv ntawd muaj zog heev, tau muab npaj cia kom nws muaj zog.\n\n14 Thiab tau muaj tias lawv tau haus thiab tau zoo siab heev, thiab tsis ntev ntawd lawv tau qaug cawv tas.\n\n15 Thiab nim no thaum Lamas thiab nws cov neeg tau pom tias lawv tau qaug cawv tas, thiab tau tsaug zog looj lom, lawv tau rov qab los cuag Maulaunais thiab tau qhia nws txhua yam uas tau muaj lawm.\n\n16 Thiab nim no qhov no tau yog li Maulaunais tau npaj lawm. Thiab Maulaunais tau npaj nws cov neeg nrog tej cuab yeej ua rog; thiab nws tau mus rau hauv lub nroog Nkis, thaum cov Neeg Lamas tseem pw tsaug zog looj lom thiab qaug cawv, thiab tau pov tej cuab yeej ua rog mus rau cov neeg raug txim, kawg tias lawv tag nrho muaj cuab yeej lawm;\n\n17 Muaj tseeb tiag, twb muab rau lawv tej poj niam, thiab tag nrho lawv tej me nyuam, txhua tus uas muaj peev xwm siv tau cuab yeej ua rog, thaum Maulaunais tau muab cuab yeej rau tag nrho cov neeg raug txim; thiab tag nrho txhua yam ntawd puav leej tau ua zoo zoo ntsiag to.\n\n18 Tiam sis yog lawv tsa cov Neeg Lamas, saib seb lawv tau qaug cawv thiab cov Neeg Nifais yeej tua tau lawv lawm.\n\n19 Tiam sis saib seb, Maulaunais tsis tau xav ua li no; nws tsis nyiam tua neeg los sis ua kom nqaij ntuag ntshav nrog, tiam sis nws nyiam cawm nws cov neeg dim ntawm txoj kev puas tsuaj; thiab vim qhov no nws thiaj yuav tsis coj txoj kev tsis txim lij los rau nws, nws yuav tsis kam tawm tsam cov Neeg Lamas thiab ua kom lawv puas tsuaj nyob hauv lawv txoj kev qaug cawv.\n\n20 Tiam sis nws tau ua tau li nws siab xav lawm; vim nws tau muab cuab yeej rau cov Neeg Nifais uas raug txim uas nyob sab ntsa loog hauv lub nroog lawm, thiab tau muab lub zog rau lawv kom yuav muaj cuab kav txeeb tau tej feem uas nyob sab ntsa loog sab hauv.\n\n21 Thiab tom qab ntawd nws tau kom cov neeg uas nrog nws thim rov mus ib nyuag ntu ntawm lawv, thiab vij ncig cov Neeg Lamas tej tub rog.\n\n22 Nim no saib seb tej yam no tau ua nyob thaum tsaus ntuj, xwv kom thaum cov Neeg Lamas tsim thaum sawv ntxov lawv tau pom tias lawv tau raug vij los ntawm cov Neeg Nifais uas nyob sab nraud, thiab lawv tej neeg raug txim tau muaj cuab yeej nyob sab hauv.\n\n23 Thiab li no lawv tau pom tias cov Neeg Nifais tau muaj zog tshaj lawv lawm; thiab nyob rau qhov uas zoo li no lawv tau nrhiav pom tias tsis tsim nyog lawv yuav tua nrog cov Neeg Nifais lawm; yog li ntawd lawv tej thawj nom peb tau txib kom lawv txo lawv tej cuab yeej ua rog, thiab lawv tau nqa los thiab tau muab lawv pov rau ntawm cov Neeg Nifais ko taw, thov kom txhob tua.\n\n24 Nim no saib seb, qhov no yog qhov uas Maulaunais siab xav tau. Nws tau txhom lawv ua neeg raug txim ntawm kev ua rog, thiab tau txeeb tau lub nroog, thiab tau kom tso tag nrho cov neeg raug txim, uas yog Neeg Nifais; thiab lawv tau koom nrog Maulaunais cov tub rog, thiab ua tau ib lub zog loj rau nws cov tub rog.\n\n25 Thiab tau muaj tias nws tau kom cov Neeg Lamas, uas tau raug txhom ua neeg raug txim, kom lawv yuav pib ua hauj lwm ua kom tej chaw tiv thaiv ncig lub nroog Nkis muaj zog tuaj.\n\n26 Thiab tau muaj tias thaum nws tau ua chaw tiv thaiv lub nroog Nkis, raws li nws siab xav tas lawm, nws tau kom nws cov neeg raug txim yuav tsum raug coj mus rau lub nroog Huaj Vam; thiab nws kuj saib zov lub nroog ntawd nrog ib pab tub rog uas muaj zog heev.\n\n27 Thiab tau muaj tias, txawm tias cov Neeg Lamas muaj tej kev dag ntxias tau, los lawv tseem ceev tau thiab tsom kwm tau tag nrho cov neeg raug txim uas lawv txhom tau, thiab kuj tswj tuav tau tag nrho tej av thiab tej yam uas lawv rov qab txeeb tau.\n\n28 Thiab tau muaj tias cov Neeg Nifais tau pib rov qab muaj yeej, thiab rov qab txais tau lawv tej kev muaj cai thiab lawv tej kev muaj cib fim.\n\n29 Muaj ntau zaus cov Neeg Lamas tau sim tuaj vij lawv thaum tsaus ntuj, tiam sis nyob hauv tej kev sim no lawv tau poob ntau cov neeg raug txim.\n\n30 Thiab ntau zaus lawv tau sim muab lawv tej cawv txiv hmab rau cov Neeg Nifais, xwv kom lawv yuav tau lom lawv los sis kom qaug cawv puas tsuaj mus.\n\n31 Tiam sis saib seb, cov Neeg Nifais tsis tau nco txog tus Tswv lawv tus Vajtswv qeeb nyob rau hauv lawv lub sij hawm txom nyem no. Lawv tsis raug mag ntawm lawv tej ntxiab; muaj tseeb tiag, lawv tsis kam haus lawv tej cawv txiv hmab, tsuas yog lawv xub muab rau ib cov Neeg Lamas raug txim tso.\n\n32 Thiab lawv tau ceev faj kom tsis muaj tshuaj lom tau lawv; vim yog lawv cov cawv txiv hmab yuav lom ib tug Neeg Lamas ces nws yeej yuav lom ib tug Neeg Nifais thiab; thiab li no lawv tau muab tag nrho lawv tej kua cawv kua dej sim.\n\n33 Thiab nim no tau muaj tias nws tsim nyog rau Maulaunais yuav tsum ua tej kev npaj mus tawm tsam lub nroog Mauli-atoos; vim saib seb, los ntawm lawv tej hauj lwm, cov Neeg Lamas tau kho thaiv lub nroog Mauli-atoos mus txog thaum nws tau rais los mus ua ib lub uas muaj zog tiv thaiv heev.\n\n34 Thiab lawv tau pheej coj tej tub rog tshiab tsis tu ncua los rau hauv lub nroog ntawd, thiab tej khoom noj khoom siv tshiab.\n\n35 Thiab li no tau xaus xyoo thib nees nkaum thiab cuaj ntawm cov neeg txiav txim txoj kev kav Nifais cov neeg.\n\n", "alma 56": "[center][font_size=26]Tshooj 56[/font_size][/center]\n\n[i]Hilamas xa ib tsab ntawv rau Maulaunais, qhia txog tsov rog nrog cov Neeg Lamas saib mus li cas lawm—Eethipas thiab Hilamas yeej ib npluav rog loj nrog cov Neeg Lamas—Hilamas ob txhiab tus tub hluas ua rog nrog tej hwj chim tseem ceeb, thiab tsis muaj ib tug raug tua li. Nqe 1, kwv yees li 62 xyoo ua ntej yug Yexus; nqe 2–19, kwv yees li 66 xyoo ua ntej yug Yexus; nqe 20–57, kwv yees li 65–64 xyoo ua ntej yug Yexus.[/i]\n\n1 Thiab nim no tau muaj tias nyob rau thaum pib xyoo thib peb caug ntawm cov neeg txiav txim txoj kev kav, nyob rau hnub xiab ob ntawm thawj lub hlis, Maulaunais tau txais Hilamas ib tsab ntawv, qhia txog tej hauj lwm ntawm cov neeg uas nyob rau ces kaum av ntawd.\n\n2 Thiab cov no yog tej lus uas nws tau sau, hais tias: Kuv tus tij laug, Maulaunais uas kuv hlub, nyob hauv tus Tswv thiab hauv peb tej kev txom nyem ntawm peb tej tsov rog; saib seb, kuv tus tij laug uas kuv hlub es, kuv muaj tej yam qhia koj txog peb tej kev ua rog nyob rau feem av ntawm no.\n\n3 Saib seb, ob txhiab tus tub ntawm cov neeg uas Amoos tau coj tawm pem thaj av Nifais los—niam no koj tau paub tias cov no yog Lamas tej xeeb ntxwv, uas yog tus tub hlob ntawm peb yawg koob Lihais.\n\n4 Nim no tsis tas kuv yuav rov qab qhia koj txog lawv tej kev li kev cai los sis lawv tej kev tsis ntseeg, vim koj twb paub txog ib puas yam tsav no lawm—\n\n5 Yog li ntawd nws txaus kom kuv qhia koj tias ob txhiab tus tub hluas no tau nqa lawv tej cuab yeej ua rog, thiab tau xav kom kuv ua lawv tus thawj coj; thiab peb tau tawm tuaj tiv thaiv peb lub teb chaws.\n\n6 Thiab nim no koj kuj tau paub txog txoj kev khi lus uas lawv tej txiv tau khi, tias lawv yuav tsis nqa lawv tej cuab yeej ua rog tawm tsam lawv tej kwv tij kom muaj ntshav nrog.\n\n7 Tiam sis nyob rau hauv xyoo thib nees nkaum thiab rau, thaum lawv tau pom peb tej kev kub ntxhov thiab peb tej kev txom nyem rau lawv, lawv twb tau yuav luag rhuav txoj kev khi lus uas lawv tau khi lawm thiab yuav luag nqa lawv tej cuab yeej ua rog tiv thaiv peb.\n\n8 Tiam sis kuv tsis kam cia lawv kom lawv rhuav qhov kev khi lus no uas lawv tau khi lawm, xav tias Vajtswv yuav txhawb peb lub dag lub zog, kawg tias vim yog txoj kev coj lo lus lees tseg uas lawv tau lees lawm peb thiaj tsis raug sab ntxiv lawm.\n\n9 Tiam sis saib seb, muaj ib yam dab tsi ntawm no uas peb yuav muaj kev xyiv fab heev. Vim saib seb, nyob rau hauv xyoo nees nkaum thiab rau, kuv, Hilamas, tau coj pem hau ntej ob txhiab tus tub hluas mus rau lub nroog Yudais, mus pab Eethipas, tus uas koj tau tsa ua ib tug thawj coj kav cov neeg nyob rau feem av ntawd.\n\n10 Thiab kuv tau koom kuv ob txhiab tus tub, (vim lawv tau tsim nyog hu ua tej tub) rau tej tub rog ntawm Eethipas, ntawm lub zog uas Eethipas tau zoo siab kawg nkaus li rau; vim saib seb, nws tej tub rog tau tsawg tuaj los ntawm cov Neeg Lamas vim lawv tej tub rog tau tua peb tej neeg coob, qhov uas peb yuav tsum txom nyem siab.\n\n11 Txawm li ntawd los, peb kuj muaj kev zoo siab nyob hauv qhov no, tias lawv tau tuag rau txoj kev tiv thaiv lawv lub teb chaws thiab ntawm lawv tus Vajtswv, muaj tseeb tiag, thiab lawv zoo siab.\n\n12 Thiab cov Neeg Lamas kuj tau txhom coob tug ua neeg raug txim, tag nrho cov uas yog thawj nom peb, vim lawv tsis tau tseg lwm cov cia muaj sia nyob li. Thiab peb xav tias nim no nyob lub sij hawm no lawv nyob hauv thaj av Nifais lawm; nws yuav yog li ntawd yog tias lawv tsis tau raug tua.\n\n13 Thiab nim no cov no yog tej nroog uas cov Neeg Lamas txeeb tau los ntawm txoj kev ua kom nqaij ntuag ntshav nrog coob leej ntawm peb tej neeg uas siab muaj zog.\n\n14 Thaj av Meethais, los sis lub nroog Meethais, thiab lub nroog Xi-elas, thiab lub nroog Khumenais, thiab lub nroog Eethiphalas.\n\n15 Thiab cov no yog cov nroog uas lawv txeeb tau thaum kuv tuaj txog rau lub nroog Yudais; thiab kuv nrhiav pom Eethipas thiab nws cov neeg tab tom ua hauj lwm hnyav txhim kho lub nroog.\n\n16 Muaj tseeb tiag, thiab lawv tau txom nyem siab hauv sab nqaij tawv thiab hauv sab ntsuj plig, vim lawv tau tawm tsam yam tsis ntshai li thaum nruab hnub thiab ua hauj lwm thaum tsaus ntuj kom tswj tuav tau lawv tej nroog; thiab li no lawv tau raug tej kev txom nyem loj ntawm txhua yam.\n\n17 Thiab nim no lawv tau txiav txim siab ua kom yeej nyob hauv qhov chaw no los sis tuag xwb; yog li ntawd koj yuav xav tias cov nyuag tub rog yau uas kuv tau coj nrog kuv, muaj tseeb tiag, kuv cov tub ntawd, tau muab tej kev cia siab loj thiab txoj kev xyiv fab heev rau lawv.\n\n18 Thiab nim no tau muaj tias thaum cov Neeg Lamas tau pom tias Eethipas tau txais ib qho zog loj rau nws cov tub rog, lawv tau raug yuam los ntawm Amauloos tej lus txib kom tsis txhob tuaj tawm tsam lub nroog Yudais, los sis tsis ua rog, tawm tsam peb.\n\n19 Thiab li no peb tau koob hmoov los ntawm tus Tswv; vim yog lawv tau tuaj tawm tsam peb thaum lub caij uas peb tsis muaj zog tej zaum lawv yeej yuav tau ua kom peb tej tub rog yau puas tsuaj; tiam sis li no peb thiaj tau raug cawm dim.\n\n20 Lawv tau raug Amauloos txib kom tswj tuav cov nroog uas lawv txeeb tau lawm. Thiab li no tau xaus xyoo thib nees nkaum thiab rau. Thiab nyob rau thaum pib xyoo thib nees nkaum thiab xya peb tau npaj peb tej nroog thiab peb tus kheej rau txoj kev tiv thaiv.\n\n21 Nim no peb xav kom cov Neeg Lamas tuaj rau saum peb; vim peb tsis xav mus tawm tsam rau saum lawv nyob hauv lawv tej chaw tiv thaiv.\n\n22 Thiab tau muaj tias peb tau tso neeg ua tub sab rau ib puag ncig nraud, mus saib tej kev txawv txav ntawm cov Neeg Lamas, kom lawv yuav hla tsis tau peb hmo ntuj los sis nruab hnub tuaj tawm tsam peb lwm cov nroog uas nyob sab pem toj.\n\n23 Vim peb paub tias nyob rau hauv cov nroog ntawd lawv tseem tsis tau muaj zog txaus yuav ntsib tau lawv; yog li ntawd peb tau xav tias kheev lam lawv yuav tuaj hla ntawm peb mus, ces yuav tawm tsam lawv tom lawv qab tuaj, thiab li no yuav tav tau lawv tom qab tuaj tib lub sij hawm ntawd lawv ho raug ntsib tom hauv ntej tuaj thiab. Peb tau xav tias peb yuav kov yeej lawv; tiam sis saib seb, peb tsis tau txais li peb siab xav no.\n\n24 Lawv tsis kam hla peb nrog tag nrho lawv tej tub rog, thiab lawv kuj tsis kam cia ib feem tuaj li, lawv ntshai tsam yuav tsis muaj zog txaus thiab lawv yuav swb.\n\n25 Thiab lawv kuj tsis kam nqis mus lawm nram lub nroog Xalahelas; thiab lawv kuj tsis kam hla tus hau dej Xidoos, mus rau lub nroog Nifaihas.\n\n26 Thiab li no, nrog lawv tej tub rog, lawv tau txiav txim siab tswj tuav cov nroog uas lawv txeeb tau lawm.\n\n27 Thiab nim no tau muaj tias nyob rau hauv lub ob hlis xyoo no, kuv ob txhiab leej tub ntawd tej txiv tau nqa tej khoom noj khoom siv ntau yam tuaj rau peb.\n\n28 Thiab kuj tau xa ob txhiab tus neeg tom thaj av Xalahelas tuaj rau peb thiab. Thiab li no peb tau npaj tau kaum txhiab leej neeg, thiab tej khoom noj khoom siv rau lawv, thiab kuj rau lawv tej poj niam thiab lawv tej me nyuam.\n\n29 Thiab cov Neeg Lamas, tau pom peb tej tub rog tau ntau zuj zus txhua hnub li no, thiab tej khoom noj khoom siv tuaj pab peb, lawv tau pib txhawj ntshai, thiab tau pib maj nrawm nroos, saib puas yuav ua tau kom peb txoj kev txais tej khoom noj khoom siv thiab dag zog tu.\n\n30 Nim no thaum peb tau pom tias cov Neeg Lamas tau pib txhawj txog tej yam no, peb tau xav siv ib qho tswv yim rau lawv; yog li ntawd Eethipas tau txib kom kuv nrog kuv cov tub me me mus rau ib lub nroog nyob ze, kom zoo li peb ris khoom noj khoom siv mus rau lub nroog nyob ze ntawd.\n\n31 Thiab peb yuav tsum mus ze rau ntawm lub nroog Eethiphalas, kom zoo li peb tab tom mus rau lub nroog uas nyob tom ntej, uas nyob ze ntug hiav txwv.\n\n32 Thiab tau muaj tias peb tau tawm mus li ntawd, yam li uas peb ris tej khoom noj khoom siv, mus rau lub nroog ntawd.\n\n33 Thiab tau muaj tias Eethipas tau nrog nws cov tub rog ib feem tawm mus, tseg loo cov uas seem tswj tuav lub nroog. Tiam sis nws tsis tawm mus txog thaum uas kuv twb tau nrog kuv tej tub rog me me mus dhau lawm, thiab tau los ze lub nroog Eethiphalas.\n\n34 Thiab nim no, cov Neeg Lamas tej tub rog uas muaj zog tshaj tau raug tso rau hauv lub nroog Eethiphalas; muaj tseeb tiag, nyob coob tshaj.\n\n35 Thiab tau muaj tias thaum lawv tej neeg soj xyuas tau los qhia rau lawv, lawv tau tawm nrog lawv tej tub rog tuaj tawm tsam peb.\n\n36 Thiab tau muaj tias peb tau khiav ua ntej lawv mus rau sab pem toj. Thiab li no peb tau ntxias coj cov Neeg Lamas tej tub rog uas muaj zog tshaj plaws mus;\n\n37 Muaj tseeb tiag, twb coj mus rau ib qhov ncua deb tsawv, kawg tias thaum lawv pom Eethipas cov tub rog tab tom raws lawv lawm, nrog lawv lub zog, lawv twb tsis tig mus rau sab xis los sis sab laug li, tiam sis lawv tau taug txoj kev ncaj nraim raws peb; thiab, li peb tau xav, twb yog lawv xav tias yuav tua kom tau peb ua ntej Eethipas caum tau lawv, thiab lawv tau ua li no xwv kom peb cov neeg yuav vij tsis tau lawv.\n\n38 Thiab nim no Eethipas, pom hlo peb tej kev yuav muaj teeb meem, tau nrog nws cov tub rog mus ceev heev. Tiam sis saib seb, nws yog thaum tsaus ntuj; yog li ntawd lawv caum tsis tau peb, thiab Eethipas los kuj caum tsis tau lawv; yog li ntawd peb tau rub yeej rau hmo ntawd.\n\n39 Thiab tau muaj tias ua ntej thaum hnub yuav tawm thaum sawv ntxov, saib seb, cov Neeg Lamas tau caum rawv peb. Nim no peb tseem tsis tau muaj zog txaus yuav sawv tiv lawv; muaj tseeb tiag, kuv yuav tsis cia kom kuv cov tub me me yuav poob rau hauv lawv tes; yog li ntawd peb tau mus tas zog ntxiv, thiab peb tau mus rau hauv hav zoov.\n\n40 Nim no lawv tsis kam tig mus rau sab xis los sis rau sab laug ntshai tsam lawv yuav raug vij; thiab kuv los kuj tsis kam tig rau sab xis los sis sab laug ntshai tsam lawv yuav txhom tau kuv, thiab peb yuav sawv tiv tsis tau lawv, tiam sis tsuas yuav raug tua, thiab lawv yuav dim mus; thiab li no peb tau khiav tas hnub mus rau hauv hav zoov, mus txog ntua thaum tsaus ntuj.\n\n41 Thiab tau muaj ntxiv tias, thaum kaj ntug sawv ntxov tuaj peb tau pom cov Neeg Lamas rau saum peb, thiab peb tau khiav ua ntej lawv.\n\n42 Tiam sis tau muaj tias lawv tsis tau raws peb deb ua ntej lawv nres; thiab tau yog thaum sawv ntxov hnub xiab peb ntawm lub xya hli.\n\n43 Thiab nim no, xyov Eethipas raws tau lawv lawm los tsis tau peb tsis paub, tiam sis kuv tau hais rau kuv cov neeg tias: Saib seb, peb tsis paub tiam sis lawv tau nres rau qhov uas kom peb yuav mus tawm tsam lawv lawm, xwv kom lawv yuav txhom tau peb nyob hauv lawv tej ntxiab.\n\n44 Yog li ntawd, kuv cov tub, nej yuav hais li cas, nej puas yuav mus ua rog tawm tsam lawv?\n\n45 Thiab nim no kuv hais rau koj, kuv tus tij laugMaulaunais uas kuv hlub, tias kuv yeej tsis tau pom ib zaug dua li uas muaj siab loj tag npaud, yeej tsis tau pom li, nyob hauv tag nrho cov Neeg Nifais.\n\n46 Vim ib yam li kuv ib txwm sij hu lawv ua kuv cov tub (vim tag nrho lawv puav leej tseem hluas heev) kawg tias lawv tau hais rau kuv tias: Txiv, saib seb peb tus Vajtswv twb nrog peb, thiab nws yuav tsis cia kom peb tuag; ces cia peb cia li mus; peb yuav tsis tua peb cov kwv tij yog lawv yuav tsis thab peb; yog li ntawd cia peb mus, nyob tsam lawv yuav kov yeej Eethipas cov tub rog.\n\n47 Nim no lawv yeej tsis tau sib tua ib zaug li, tiam sis lawv tsis ntshai txoj kev tuag; thiab lawv tau xav txog lawv txiv txoj kev ywj siab heev dua li lawv xav txog lawv txoj sia; muaj tseeb tiag, lawv tau raug qhia los ntawm lawv niam, tias yog lawv tsis txhob ua xyem xyav, Vajtswv yuav cawm lawv dim.\n\n48 Thiab lawv tau rov qab hais lawv niam tej lus rau kuv, tias: Peb yeej tsis ua xyem xyav peb niam yeej paub lawm.\n\n49 Thiab tau muaj tias kuv tau tig rov nrog kuv ob txhiab leej mus tawm tsam cov Neeg Lamas no uas tau raws peb. Thiab nim no saib seb, Eethipas cov tub rog caum tau lawv, thiab ib npluav rog uas tsis zoo saib kiag tau pib.\n\n50 Eethipas cov tub rog tau lim heev, vim lawv txoj kev siv sij hawm luv mus deb heev, twb tau yuav luag poob rau hauv cov Neeg Lamas tes; thiab yog tias kuv tsis tau nrog kuv ob txhiab leej tig rov qab ces lawv yeej yuav ua tau li lawv siab xav lawm.\n\n51 Vim Eethipas tau poob tsam los ntawm ntaj, thiab nws cov thawj coj ntau leej thiab, vim yog lawv txoj kev lim, uas tau yog los ntawm lawv txoj kev mus ceev—yog li ntawd Eethipas cov neeg, tau tsis meej pem vim yog txoj kev tuag ntawm lawv tej thawj coj, tau thim ncaim ntawm cov Neeg Lamas.\n\n52 Thiab tau muaj tias cov Neeg Lamas siab tau loj tuaj, thiab tau pib caum lawv; thiab li no cov Neeg Lamas tau caum lawv tag siab nrho thaum Hilamas tuaj rau tom lawv qab nrog nws ob txhiab leej, thiab tau pib tua lawv heev kawg nkaus li, kawg tias tag nrho cov Neeg Lamas tej tub rog tau nres thiab tau tig los rau Hilamas.\n\n53 Nim no thaum Eethipas cov neeg tau pom cov Neeg Lamas tig rov qab, lawv tau sib sau lawv cov neeg tuaj ua ke thiab tau rov tuaj rau tom cov Neeg Lamas qab dua.\n\n54 Thiab nim no tau muaj tias peb, Nifais cov neeg, Eethipas cov neeg, thiab kuv nrog rau kuv ob txhiab leej, tau vij cov Neeg Lamas, thiab tau tua lawv; muaj tseeb tiag, kawg tias lawv tau raug yuam kom tso lawv tej cuab yeej ua rog thiab lawv tus kheej ua li tej neeg raug txim hauv hav rog.\n\n55 Thiab nim no tau muaj tias thaum lawv tau swb lawv tus kheej rau peb lawm, saib seb, kuv tau suav cov tub hluas uas tau nrog kuv tawm tsam, ntshai nyob tsam lawv muaj ntau leej tau raug tua lawm.\n\n56 Tiam sis saib seb, rau kuv txoj kev xyiv fab heev, lawv tsis tau muaj ib tug kiag uas tau raug tuag li; muaj tseeb tiag, thiab lawv tau tawm tsam ib yam li nrog Vajtswv lub zog; muaj tseeb tiag, yeej tsis tau paub dua tias yuav muaj neeg ua rog nrog lub zog uas muaj tej txuj ci tseem ceeb zoo li ntawd li; thiab lawv tau tawm tsam cov Neeg Lamas nrog lub hwj chim loj npaum li, kawg tias lawv tau ua rau lawv txhawj; thiab vim qhov no cov Neeg Lamas thiaj tau muab lawv tus kheej los ua neeg raug txim hauv hav rog.\n\n57 Thiab ib yam li peb tsis muaj chaw rau peb tej neeg raug txim, kom peb muaj peev xwm saib xyuas tau lawv kom ceev tau lawv tawm ntawm cov Neeg Lamas tej tub rog, yog li ntawd peb tau xa lawv mus rau thaj av Xalahelas, thiab ib feem ntawm Eethipas cov neeg uas tsis tau raug tua, nrog lawv; thiab cov uas seem tshuav kuv tau coj lawm thiab tau muab lawv koom nrog kuv cov tub hluas neeg Amoos, thiab tau rov qab mus rau lub nroog Yudais.\n\n", "alma 57": "[center][font_size=26]Tshooj 57[/font_size][/center]\n\n[i]Hilamas qhia txog txoj kev muab tau Eethiphalas thiab cov neeg zeem thiab tom qab txog txoj kev tiv thaiv ntawm Khumenais—Nws cov tub hluas Amoos tawm tsam yam tsis ntshai; txhua tus puav leej raug mob, tiam sis tsis muaj ib tug raug tuag—Nkis tshaj tawm txog txoj kev tua thiab txoj kev dim ntawm cov Neeg Lamas raug txim. Kwv yees li 63 xyoo ua ntej yug Yexus.[/i]\n\n1 Thiab nim no tau muaj tias kuv tau txais ib tsab ntawv ntawm Amauloos, tus uas yog vaj ntxwv, hais tias yog kuv yuav tso cov neeg raug txim hauv hav rog uas peb txhom tau ces nws yuav muab lub nroog Eethiphalas rau peb.\n\n2 Tiam sis kuv tau xa ib tsab ntawv mus rau vaj ntxwv, tias peb yeej paub tseeb tias peb tej tub rog yeej muaj zog txaus yuav muab lub nroog Eethiphalas los ntawm peb lub zog; thiab los ntawm qhov uas yuav tso cov neeg raug txim los pauv lub nroog ntawd peb kuj yuav xav rau peb tus kheej tias tsis ntse, thiab tias peb tsuas yuav muab peb cov neeg raug txim rov rau kev sib pauv neeg xwb.\n\n3 Thiab Amauloos tau tsis kam ua li kuv tsab ntawv, vim nws tsis kam sib pauv tej neeg raug txim; yog li ntawd peb tau pib npaj mus tawm tsam lub nroog Eethiphalas.\n\n4 Tiam sis cov neeg hauv Eethiphalas tau ncaim lub nroog lawm, thiab tau khiav mus rau lawv lwm lub nroog, uas lawv tau muaj, mus tiv thaiv lawv; thiab li no lub nroog Eethiphalas tau poob rau peb tes.\n\n5 Thiab li no tau xaus xyoo thib nees nkaum thiab yim ntawm cov neeg txiav txim txoj kev kav.\n\n6 Thiab tau muaj tias nyob rau thaum pib xyoo thib nees nkaum thiab cuaj, peb tau txais ib cov khoom noj khoom siv, thiab kuj tau txais neeg ntxiv rau peb cov tub rog, los ntawm thaj av Xalahelas, thiab los ntawm tej thaj av uas nyob ib ncig, tau txog li rau txhiab leej neeg, twb tsis suav rau caum leej ntawm cov neeg Amoos cov tub uas tau tuaj koom lawv cov kwv tij, uas yog kuv pab hluas ob txhiab leej. Thiab nim no saib seb, peb tau muaj zog, muaj tseeb tiag, thiab peb kuj tau muaj khoom noj khoom siv coj tuaj rau peb siv tsis tag.\n\n7 Thiab tau muaj tias peb tau xav ua ib npluav rog nrog cov tub rog uas tau muab tso tsom kwm lub nroog Khumenais.\n\n8 Thiab nim no saib seb, kuv yuav qhia rau koj tias tsis ntev no peb twb ua tau li peb siab xav lawm; muaj tseeb tiag, nrog peb cov tub rog muaj zog, los sis nrog ib feem ntawm peb cov tub rog muaj zog, peb tau vij lub nroog Khumenais, hmo ntuj, ib nyuag ua ntej lub sij hawm uas lawv tseem yuav tau txais tej khoom noj khoom siv.\n\n9 Thiab tau muaj tias peb tau rub yeej ib ncig lub nroog tau ntau hmo; tiam sis peb tau pw puag rawv peb tej ntaj, thiab tso neeg zov, kom cov Neeg Lamas tsis muaj peev xwm tuaj rau saum peb thaum hmo ntuj thiab tua peb, lawv tau sim ua li ntawd ntau zaus; tiam sis ntau zaus uas lawv tau sim ua li no lawv tej ntshav tau nrog.\n\n10 Ntev loo lawv tej khoom noj khoom siv tau tuaj txog, thiab lawv tseem yuav luag nkag mus rau hauv lub nroog yav hmo ntuj. Thiab peb, ntxim tias yog cov Neeg Lamas, ho yog Neeg Nifais; yog li ntawd, peb tau txhom lawv thiab muab lawv tej khoom noj khoom siv.\n\n11 Thiab txawm tias cov Neeg Lamas tau raug txiav ntawm lawv tej kev pab li no los, lawv tseem muaj peev xwm yuav tswj tuav lub nroog; yog li ntawd nws tau tsim nyog lawm tias peb yuav tsum muab cov khoom noj khoom siv ntawd thiab xa lawv mus rau tom Yudais, thiab xa peb cov neeg raug txim mus rau thaj av Xalahelas.\n\n12 Thiab tau muaj tias tsis tau muaj pes tsawg hnub ua ntej cov Neeg Lamas tau pib poob tag nrho tej kev cia siab ntawm txoj kev pab; yog li ntawd lawv tau muab lub nroog rau peb tes; thiab li no peb tau ua tau li peb tej kev npaj muab lub nroog Khumenais.\n\n13 Tiam sis tau muaj tias peb cov neeg raug txim tau coob kawg nkaus, txawm tias peb muaj coob kawg thiab, los peb tseem tau raug siv tag nrho peb tej zog los ceev lawv, los sis muab lawv tua kom tuag.\n\n14 Vim saib seb, lawv pheej nyiag kev khiav coob leej, thiab pheej tawm tsam nrog pob zeb, thiab nrog qws, los sis nrog txhua yam khoom uas lawv yuav muab tau rau hauv lawv tes, kawg tias peb tau muab lawv tua mus txog ob txhiab leej tom qab uas lawv tau zeem los ua neeg raug txim hauv hav rog.\n\n15 Yog li ntawd nws tau rais los tsim nyog rau peb, kom peb yuav muab qhov kawg rau lawv txoj sia, los sis zov khoo lawv, tuav rawv ntaj hauv tes, nqis mus rau nram thaj av Xalahelas; thiab peb tej khoom noj khoom siv los twb tsis tshaj li uas txaus rau peb cov neeg, txawm tias suav tag nrho cov uas peb txeeb tau los ntawm cov Neeg Lamas.\n\n16 Thiab nim no, nyob rau lub caij nyuaj tseem ceeb no, nws tau rais los yog ib qho nyuaj heev uas yuav txiav txim siab txog tej neeg raug txim hauv hav rog no; txawm li ntawd los, peb tau txiav txim siab xa lawv nqis mus rau thaj av Xalahelas; yog li ntawd peb tau xaiv ib co ntawm peb cov neeg, thiab tau kom lawv coj peb cov neeg raug txim nqis mus rau nram thaj av Xalahelas.\n\n17 Tiam sis tau muaj tias tag kis lawv tau rov qab los. Thiab nim no saib seb, peb tsis tau nug lawv txog cov neeg raug txim; vim saib seb, cov Neeg Lamas tau tuaj tua peb, thiab lawv tau rov qab los ncaj sij hawm cawm peb dim ntawm txoj kev poob rau hauv lawv tej. Vim saib seb, Amauloos tau xa tej khoom noj khoom siv tshiab thiab tej tub rog coob heev tuaj pab lawv.\n\n18 Thiab tau muaj tias cov neeg uas peb tau xa nrog cov neeg raug txim mus tau los txog ncaj sij hawm los xyuas lawv, thaum lawv yuav luag kov yeej peb.\n\n19 Tiam sis saib seb, kuv pab me nyuam yaus ob txhiab thiab rau caum tus tau tawm tsam sib zog kawg nkaus li; muaj tseeb tiag, lawv tau tawv ruaj nrees rau cov Neeg Lamas, thiab tau muab kev tuag rau cov uas nyom lawv.\n\n20 Thiab thaum peb cov tub rog uas seem yuav luag thim ntawm cov Neeg Lamas, saib seb, ob txhiab thiab rau caum leej ntawd tau tawv qhawv thiab tsis ntshai li.\n\n21 Muaj tseeb tiag, thiab lawv tau mloog thiab kam ua raws nraim li txhua lo lus uas tau txib; muaj tseeb tiag, thiab raws nraim li lawv txoj kev ntseeg nws twb tau muaj rau lawv lawm; thiab kuv tseem nco qab txog tej lus uas lawv tau hais rau kuv tias lawv niam tau qhia lawv.\n\n22 Thiab nim no saib seb, nws yog kuv cov tub no, thiab cov neeg uas tau raug xaiv los saib cov neeg raug txim, cov uas peb tshuav nqi rau txoj kev yeej loj no; vim lawv yog cov uas tau tua yeej cov Neeg Lamas; yog li ntawd lawv tau raug raws rov qab mus rau lub nroog Meethais.\n\n23 Thiab peb rov qab tau peb lub nroog Khumenais, thiab tsis tau raug puas tsuaj tag nrho los ntawm ntaj; txawm li ntawd los, peb tau raug xiam ntau heev.\n\n24 Thiab tau muaj tias tom qab uas cov Neeg Lamas tau khiav lawm, tam sim ntawd kuv tau txib kom cia li nqa kuv cov neeg uas tau raug mob lawm tawm ntawm cov neeg tuag mus, thiab tau kom muab lawv tej qhov txhab qhwv.\n\n25 Thiab tau muaj tias tau muaj ob puas tus, ntawm kuv ob txhiab thiab rau caum leej, uas tau qaug zog lawm vim yog txoj kev xiam ntshav; txawm li ntawd los, raws li Vajtswv txoj kev zoo, thiab rau peb txoj kev xav tsis thoob li, thiab rau txoj kev xyiv fab ntawm tag nrho peb cov tub rog, lawv tsis tau muaj ib tug kiag uas tau piam sij; muaj tseeb tiag, thiab lawv kuj tsis muaj ib tug li uas tsis tau raug mob ntau li.\n\n26 Thiab nim no, txoj kev uas lawv raug cawm cia tau ua rau tag nrho peb cov tub rog xav tsis thoob li, muaj tseeb tiag, lawv ho raug cawm tseg thaum uas ho muaj ib txhiab ntawm peb cov kwv tij uas tau raug tua. Thiab peb yeej tsuas zoo siab qhuas rau Vajtswv lub hwj chim tseem ceeb, vim yog lawv txoj kev ntseeg heev uas lawv tau raug qhia kom ntseeg—tias muaj ib tug Vajtswv uas ncaj ncees, thiab yog leej twg tsis xyem xyav, ces lawv yeej yuav raug tsom kwm los ntawm nws lub hwj chim uas muaj txuj ci tseem ceeb.\n\n27 Nim no qhov no yog txoj kev ntseeg ntawm cov no uas kuv tau hais txog lawm; lawv tseem hluas, thiab lawv tej siab yeej ruaj nrees, thiab lawv yeej muab lawv txoj kev cia siab rau hauv Vajtswv tsis tu ncua li.\n\n28 Thiab nim no tau muaj tias tom qab uas peb tau tu peb tej neeg raug mob, thiab tau faus peb tej neeg tuag thiab cov Neeg Lamas tej neeg tuag, cov uas muaj coob heev tag lawm, saib seb, peb tau nug Nkis txog cov neeg raug txim uas lawv tau pib nrog nqis mus rau nram thaj av Xalahelas.\n\n29 Nim no Nkis tau yog tus thawj coj kav pab uas tau tsa saib xyuas coj lawv nqis mus rau nram thaj av.\n\n30 Thiab nim no, cov no yog cov lus uas Nkis tau hais rau kuv: Saib seb, peb tau pib nqis mus rau nram thaj av Xalahelas nrog peb cov neeg raug txim. Thiab tau muaj tias peb tau ntsib cov neeg soj ntsuam ntawm peb cov tub rog, uas tau raug xa tawm mus saib cov Neeg Lamas lub yeej.\n\n31 Thiab lawv tau qw rau peb, hais tias—Saib seb, cov Neeg Lamas tej tub rog tab tom mus ncaj nraim rau lub nroog Khumenais; thiab saib seb, lawv yuav tawm tsam lawv, muaj tseeb tiag, thiab yuav ua kom peb cov neeg puas tsuaj.\n\n32 Thiab tau muaj tias peb cov neeg raug txim tau hnov lawv qw, ces tau ua rau lawv muaj siab loj; thiab lawv tau sawv ntxeev siab tawm tsam peb.\n\n33 Thiab tau muaj tias vim yog lawv txoj kev ntxeev siab peb thiaj tau pib xuas peb tej ntaj tua lawv. Thiab tau muaj tias lawv tau khiav tib pab los rau saum peb tej ntaj, ces, lawv feem coob tau raug tua; thiab lawv feem uas seem tshuav tau txeem dhau thiab tau khiav ntawm peb mus lawm.\n\n34 Thiab saib seb, thaum lawv tau khiav lawm thiab peb tsis muaj peev xwm caum tau lawv, peb tau mus nrawm nroos rau lub nroog Khumenais; thiab saib seb, peb tau mus txog ncaj sij hawm kom peb yuav pab tau peb cov kwv tij tswj hwm lub nroog.\n\n35 Thiab saib seb, peb rov qab raug cawm dim ntawm peb tej yeeb ncuab tes. Thiab peb tus Vajtswv lub npe tau koob hmoov; vim saib seb, nws twb yog tus uas cawm peb dim; muaj tseeb tiag, tau ua tej yam tseem ceeb heev no rau peb.\n\n36 Nim no tau muaj tias thaum kuv, Hilamas, tau hnov Nkis tej lus no, kuv tau muaj kev xyiv fab kawg nkaus puv npo vim yog Vajtswv txoj kev zoo uas tau tsom kwm peb, xwv kom peb tsis txhob piam sij tag nrho; muaj tseeb tiag, thiab kuv ntseeg tias tej ntsuj plig ntawm lawv cov uas tau raug tua lawm tau nkag mus rau hauv lawv tus Vajtswv qhov chaw so lawm.\n\n", "alma 58": "[center][font_size=26]Tshooj 58[/font_size][/center]\n\n[i]Hilamas, Nkis, thiab Thi-onaws muab lub nroog Meethais los ntawm kev siv tswv yim—Cov Neeg Lamas thim rov qab—Cov neeg Amoos cov tub raug tsom kwm thaum lawv sawv khov kho tiv thaiv lawv txoj kev ywj pheej thiab txoj kev ntseeg. Kwv yees li 63–62 xyoo ua ntej yug Yexus.[/i]\n\n1 Thiab saib seb, nim no tau muaj tias yam peb yuav ua tom ntej yog txeeb kom tau lub nroog Meethais; tiam sis saib seb, tsis muaj kev li uas peb yuav coj tau lawv tawm ntawm lub nroog los ntawm peb cov tub rog tsawg. Vim saib seb, lawv tau nco ntsoov tej uas peb tau ua tas los lawm; yog li ntawd peb tsis muaj peev xwm ntxias tau lawv tawm ntawm lawv tej chaw muaj zog mus.\n\n2 Thiab lawv los kuj muaj coob dua li peb cov tub rog ces peb thiaj tsis kam tawm mus thiab tawm tsam lawv nyob hauv lawv tej chaw muaj zog.\n\n3 Muaj tseeb tiag, thiab nws tau rais los tsim nyog tias peb yuav tsum siv peb cov neeg mus tswj tuav peb tej feem av uas peb tau rov txeeb tau los lawm; yog li ntawd nws tsim nyog tias peb yuav tsum tos, xwv kom peb yuav txais tau zog ntxiv los ntawm thaj av Xalahelas thiab tej khoom noj khoom siv tshiab tso.\n\n4 Thiab tau muaj tias kuv thiaj li tau xa ib co tub xa xov mus rau tus tswv xeev ntawm peb thaj av, mus qhia rau nws txog tej hauj lwm ntawm peb cov neeg. Thiab tau muaj tias peb tau tos kom txais tej khoom noj khoom siv thiab zog ntawm thaj av Xalahelas.\n\n5 Tiam sis saib seb, qhov no tsuas pab peb me me xwb; vim cov Neeg Lamas kuj tau txais zog loj ib hnub dhau ib hnub, thiab kuj tau txais tej khoom noj khoom siv ntau; thiab peb tej kev nyob rau lub sij hawm no zoo li no.\n\n6 Thiab cov Neeg Lamas tau tab tom maj nrawm nroos tawm tsam peb ib lub sij hawm dhau ib lub sij hawm, siv tswv yim ua kom peb puas tsuaj; txawm li ntawd los peb tsis muaj cuab kav tuaj ua rog nrog lawv, vim yog lawv tej chaw nkaum thiab lawv tej chaw muaj zog.\n\n7 Thiab tau muaj tias peb tau tos nyob rau hauv tej lub caij nyuaj no tau ncua ntau lub hlis, twb mus txog thaum uas peb yuav luag piam sij rau txoj kev xav tau zaub mov.\n\n8 Tiam sis tau muaj tias peb tau txais zaub mov, uas raug saib xyuas tuaj rau peb los ntawm ib pab tub rog ob txhiab leej uas tuaj pab peb; thiab qhov no yog tag nrho tej kev pab uas peb tau txais, los tiv thaiv peb tus kheej thiab peb lub teb chaws kom dim ntawm txoj kev poob rau hauv peb tej yeeb ncuab tes, muaj tseeb tiag, mus tawm tsam tus yeeb ncuab uas suav tsis txheeb.\n\n9 Thiab nim no qhov uas ua rau peb tau txais kev pab tsawg, los sis qhov uas vim li cas lawv tsis xa zog ntxiv rau peb, peb tsis paub; yog li ntawd peb tau nyuaj siab thiab kuj muaj kev ntshai puv npo, ntshai tsam muaj dab tsi es Vajtswv tej kev txiav txim ho los rau saum peb thaj av, ua kom peb poob thiab puas tsuaj huv si mus.\n\n10 Yog li ntawd peb tau nchuav hlo peb tej siab tawm thov Vajtswv, kom nws yuav txhawb peb zog thiab pab peb dim ntawm peb tej yeeb ncuab tes, muaj tseeb tiag, thiab muab lub zog rau peb thiab kom peb yuav rov muab tau peb tej nroog, thiab peb tej av, thiab tej uas peb muaj, rau txoj kev txhawb peb cov neeg.\n\n11 Muaj tseeb tiag, thiab tau muaj tias tus Tswv peb tus Vajtswv tau los xyuas peb nrog tej kev tseeb tias nws yuav cawm peb; muaj tseeb tiag, kawg tias nws tau hais kev nyab xeeb rau peb tej siab, thiab tau muab txoj kev ntseeg heev rau peb, thiab tau ua rau peb kom peb cia siab tias nws yuav cawm peb.\n\n12 Thiab peb thiaj tau ua siab loj nrog peb lub zog me uas peb tau txais, thiab tau paub zoo ruaj nrees tias yuav kov yeej peb tej yeeb ncuab, thiab mus tswj tuav peb tej av, thiab tej uas peb muaj, thiab peb tej poj niam, thiab peb tej me nyuam, thiab txoj kev ntseeg peb txoj kev ywj siab.\n\n13 Thiab li no peb tau tawm mus nrog tag nrho peb tej zog tawm tsam cov Neeg Lamas, uas nyob hauv lub nroog Meethais; thiab peb tau rub peb tej tsev pheeb suab ntaub rau ntawm ntug hav zoov, uas nyob ze rau lub nroog.\n\n14 Thiab tau muaj tias nyob rau tag kis, thaum cov Neeg Lamas tau pom tias peb tau nyob ntawm ntug hav zoov uas nyob ze lub nroog, ces lawv tau xa lawv tej neeg soj xyuas tuaj ncig peb kom lawv yuav paub saib peb tej tub rog muaj npaum li cas thiab muaj zog li cas.\n\n15 Thiab tau muaj tias thaum lawv pom tias peb tsis muaj zog, raws li tej neeg uas peb muaj, thiab ntshai tias tsam peb yuav txiav lawv tawm ntawm lawv txoj kev pab tsuas yog lawv yuav tawm tuaj ua rog tawm tsam peb thiab tua peb, thiab kuj xav tias lawv yuav ua kom peb puas tsuaj yooj yim nrog lawv tej tub rog uas coob coob, yog li ntawd lawv tau pib npaj tawm tuaj ua rog tawm tsam peb.\n\n16 Thiab thaum peb tau pom tias lawv tab tom npaj tawm tuaj tawm tsam peb, saib seb, kuv tau kom Nkis, nrog ib co neeg tsawg, yuav tsum mus nkaum rau hauv hav zoov, thiab Thi-onaws thiab ib co neeg tsawg yuav tsum mus nkaum rau hauv hav zoov thiab.\n\n17 Nim no Nkis thiab nws cov neeg tau nyob sab xis thiab lwm cov ho nyob sab laug; thiab thaum lawv tau mus nkaum li no lawm, saib seb, kuv tau nyob, nrog kuv cov tub rog uas tshuav, rau hauv tib qhov chaw uas peb xub thawj rub peb tej tsev pheeb suab ntaub npaj tos lub sij hawm uas cov Neeg Lamas tawm tuaj ua rog.\n\n18 Thiab tau muaj tias cov Neeg Lamas tau tawm nrog lawv tej tub rog coob coob tuaj tawm tsam peb. Thiab thaum lawv tau tuaj thiab yuav luag tawm tsam peb nrog tej ntaj, kuv tau kom kuv cov neeg, uas tseem nrog kuv, thim mus rau hauv hav zoov.\n\n19 Thiab tau muaj tias cov Neeg Lamas tau raws ceev heev lawv peb qab, vim lawv tau xav caum kom tau peb heev kom lawv yuav tau muab peb tua; yog li ntawd lawv tau raws peb qab mus rau hauv hav zoov; thiab peb tau hla mus rau hauv nruab nrab ntawm Nkis thiab Thi-onaws, kawg tias cov Neeg Lamas twb tsis pom lawv.\n\n20 Thiab tau muaj tias thaum cov Neeg Lamas tau hla los dhau, los sis thaum cov tub rog tau hla los, Nkis thiab Thi-onaws tau sawv hauv lawv tej chaw nkaum los, thiab tau txiav cov Neeg Lamas tej neeg soj xyuas kom lawv yuav rov qab tsis tau mus rau hauv nroog.\n\n21 Thiab tau muaj tias thaum lawv tau txiav lawv kev lawm, lawv tau khiav mus rau tom nroog thiab tawm tsam cov neeg saib xyuas uas tau tso zov lub nroog, kawg tias lawv tau ua rau lawv puas tsuaj thiab txeeb tau lub nroog.\n\n22 Nim no qhov no tau muaj tiav los yog vim cov Neeg Lamas tau cia tag nrho lawv cov tub rog, raug coj mus rau hauv hav zoov, tsuas yog tshuav ob peb tug neeg zov xwb.\n\n23 Thiab tau muaj tias Nkis thiab Thi-onaws los ntawm qhov no thiaj txeeb tau lawv tej chaw muaj zog. Thiab tau muaj tias peb tau taug peb txoj kev, tom qab uas tau mus ntev hauv hav zoov mus rau thaj av Xalahelas.\n\n24 Thiab thaum cov Neeg Lamas pom tias lawv tau tab tom mus ncaj nraim rau thaj av Xalahelas, lawv tau ntshai heev, nyob tsam muaj ib qho kev npaj uas yuav coj lawv mus rau txoj kev puas tsuaj; yog li ntawd lawv tau pib thim rov mus rau hauv hav zoov dua, muaj tseeb tiag, twb rov tib txog qub ke uas lawv tau tuaj.\n\n25 Thiab saib seb, yog hmo ntuj thiab lawv tau rub lawv tej tsev pheeb suab ntaub, vim cov thawj nom peb ntawm cov Neeg Lamas tau xav tias cov Neeg Nifais yuav lim heev vim yog lawv txoj kev mus kev; thiab tau xav tias lawv tau raws tag nrho cov Neeg Nifais tej tub rog lawm yog li ntawd lawv tsis tau xav txog lub nroog Meethais.\n\n26 Nim no tau muaj tias thaum uas tsaus ntuj lawm, kuv tau kom kuv cov neeg tsis txhob pw, tiam sis kom lawv mus dua lwm txoj kev rau tom thaj av Meethais.\n\n27 Thiab vim yog peb txoj kev mus hmo ntuj li no, saib seb, tag kis peb tau cov Neeg Lamas ntej, kawg tias peb tau xub mus txog lub nroog Meethais ua ntej lawv.\n\n28 Thiab li no tau muaj tias, los ntawm txoj kev siv tswv yim no peb thiaj txeeb tau lub nroog Meethais yam tsis muaj ntshav nrog.\n\n29 Thiab tau muaj tias thaum cov tub rog ntawm cov Neeg Lamas los txog ze lub nroog, thiab tau pom tias peb tau npaj ntsib lawv, lawv tau poob siab heev thiab tau txhawj kawg nkaus, kawg tias lawv tau khiav mus rau hauv hav zoov lawm.\n\n30 Muaj tseeb tiag, thiab tau muaj tias cov Neeg Lamas tej tub rog tau khiav tawm tag nrho ntawm feem av no mus lawm. Tiam sis saib seb, lawv tau cab nrog lawv ntau tus poj niam thiab me nyuam tawm ntawm thaj av mus.\n\n31 Thiab cov nroog uas tau raug cov Neeg Lamas muab tau lawm, nyob rau lub sij hawm no peb puav leej muab tau lawv tag nrho lawm; thiab peb tej txiv thiab peb tej poj niam thiab peb tej me nyuam tab tom rov qab mus rau lawv tej tsev, tag nrho sawv daws tsuas tshuav cov uas tau raug txhom ua neeg raug txim thiab raug cab mus lawm los ntawm cov Neeg Lamas xwb.\n\n32 Tiam sis saib seb, peb tej tub rog tsawg heev uas yuav tswj tuav ntau lub nroog thiab ntau yam uas muaj.\n\n33 Tiam sis saib seb, peb cia siab rau hauv peb tus Vajtswv uas tau muab txoj kev yeej tej av ntawd rau peb, kawg tias peb rov txeeb tau tej nroog thiab tej av ntawd, uas yeej yog peb li.\n\n34 Nim no peb tsis paub qhov uas tej nom tswv tsis xa zog ntxiv rau peb; cov neeg uas tau tuaj rau peb los kuj tsis paub tias vim li cas peb tsis tau txais zog ntau ntxiv.\n\n35 Saib seb, peb yeej tsis paub tiam sis tsuas yog hnov tej uas nej ua tsis tau xwb, thiab koj tau rub tej tub rog mus rau feem av tom ko lawm; yog muaj tseeb li ntawd ces, peb tsis xav yws yws.\n\n36 Thiab yog tias tsis yog li ntawd no ces, saib seb, peb ntshai tias tsam muaj kev ntxeev siab nyob hauv cov nom tswv, es lawv thiaj tsis kam xa neeg ntxiv tuaj pab peb; vim peb paub tias lawv yeej muaj coob dua li tej uas lawv tau xa lawm.\n\n37 Tiam sis, saib seb, nws tsis ua li cas—peb cia siab Vajtswv yuav cawm peb, txawm tias peb tej tub rog tsis muaj zog, muaj tseeb tiag, thiab yeej yuav cawm peb dim ntawm peb tej yeeb ncuab tes.\n\n38 Saib seb, qhov no yog thaum yuav kawg, xyoo thib nees nkaum thiab cuaj, thiab peb twb nyob hauv tej chaw ntawm peb tej av; thiab cov Neeg Lamas tau khiav mus rau thaj av Nifais lawm.\n\n39 Thiab cov neeg Amoos tej tub, uas kuv pheej nquag hais txog ntawd, kuj nrog kuv nyob hauv lub nroog Meethais; thiab tus Tswv tau txhawb lawv, muaj tseeb tiag, thiab tau ceev lawv dim ntawm txoj kev vau los ntawm ntaj, kawg tias twb tsis muaj ib tug uas raug tua li.\n\n40 Tiam sis saib seb, lawv tau txais mob ntau; txawm li ntawd los lawv tseem sawv ruaj nrees hauv txoj kev ywj siab uas Vajtswv tau ua rau lawv dim; thiab lawv yeej ua tib zoo nco ntsoov tus Tswv lawv tus Vajtswv ib hnub dhau ib hnub; muaj tseeb tiag, lawv yeej ua tib zoo coj nws tej lus txib, thiab nws tej kev txiav txim, thiab nws tej lus txib tsis tu ncua; thiab lawv txoj kev ntseeg yeej muaj zog nyob hauv tej kev qhia tej uas yuav muaj los yav tom ntej txog tej uas yuav muaj los.\n\n41 Thiab nim no, kuv tus tij laugMaulaunais, uas kuv hlub es, thov tus Tswv peb tus Vajtswv, uas tau txhiv peb thiab ua rau peb dim, ceev koj tsis tu ncua nyob hauv nws xub ntiag; muaj tseeb tiag, thiab thov nws foom koob hmoov rau cov neeg no, kom nej yuav ua tau rov qab muab tau tag nrho tej uas cov Neeg Lamas tau txeeb ntawm peb mus lawm, tej uas yog yam txhawb peb. Thiab nim no, saib seb, kuv kaw kuv tsab ntawv. Kuv yog Hilamas, Amas tus tub.\n\n", "alma 59": "[center][font_size=26]Tshooj 59[/font_size][/center]\n\n[i]Maulaunais thov Pheholas kom txhawb Hilamas tej tub rog zog—Cov Neeg Lamas muab lub nroog Nifaihas—Maulaunais npau taws rau cov nom tswv. Kwv yees li 62 xyoo ua ntej yug Yexus.[/i]\n\n1 Nim no tau muaj tias nyob rau hauv xyoo thib peb caug ntawm cov neeg txiav txim txoj kev kav Nifais cov neeg, tom qab uas Maulaunais tau txais thiab tau nyeem Hilamas tsab ntawv tas lawm, nws tau zoo siab heev vim yog txoj kev nyab xeeb, muaj tseeb tiag, zoo siab heev rau txoj kev ua tau li siab xav uas Hilamas tau muaj, uas tau rov muab tau tej av uas tau poob lawm.\n\n2 Muaj tseeb tiag, thiab nws tau ua rau tag nrho nws cov neeg paub, nyob rau tag nrho tej av uas nyob ib puag ncig ntawm sab uas nws nyob, kom lawv yuav zoo siab thiab.\n\n3 Thiab tau muaj tias nws txawm tau xa ib tsab ntawv nrawm nroos mus rau Pheholas, tau xav kom nws yuav tsum kom cov neeg sib sau ua ke mus txhawb Hilamas zog, los sis Hilamas cov tub rog, kawg tias kom yuav yooj yim rau nws tswj tuav feem av uas nws muab tau rov qab los yam muaj txuj ci tseem ceeb heev.\n\n4 Thiab tau muaj tias thaum Maulaunais tau xa tsab ntawv no mus rau thaj av Xalahelas lawm, nws tau rov qab npaj ib txoj kev kom nws yuav muab tau tej av thiab tej nroog seem uas cov Neeg Lamas txeeb tau ntawm lawv lawm.\n\n5 Thiab tau muaj tias thaum Maulaunais tseem tab tom npaj mus ua rog tawm tsam cov Neeg Lamas li no, saib seb, Nifaihas cov neeg, uas tau sib sau los ntawm lub nroog Maulaunais thiab lub nroog Lihais thiab lub nroog Mauli-atoos, tau raug cov Neeg Lamas tawm tsam.\n\n6 Muaj tseeb tiag, thiab cov uas tau raug yuam kom khiav ntawm thaj av Meethais, thiab ntawm tej av ib puag ncig, tau tuaj thiab tau koom nrog cov Neeg Lamas nyob rau hauv feem av no.\n\n7 Thiab li no tau muaj coob heev, muaj tseeb tiag, thiab tau txais zog ib hnub dhau ib hnub, los ntawm Amauloos txoj kev txib lawv tau tawm tuaj tawm tsam Nifaihas cov neeg, thiab lawv tau pib tua lawv tuag coob heev kawg nkaus li.\n\n8 Thiab lawv tej tub rog tau coob heev kawg nkaus tias Nifaihas cov neeg uas seem tshuav tau raug yuam kom khiav ntawm lawv mus; thiab lawv thiaj tau los thiab koom nrog Maulaunais cov tub rog.\n\n9 Thiab nim no ib yam li Maulaunais tau xav tias yuav tsum xa neeg mus rau lub nroog Nifaihas, mus pab cov neeg tswj tuav lub nroog ntawd, thiab paub ntsoov tias nws yuav yooj yim ceev kom lub nroog tsis txhob poob rau hauv cov Neeg Lamas tes dua li rov qab mus muab ntawm lawv los, nws tau xav tias lawv yuav yooj yim tswj tuav lub nroog ntawd.\n\n10 Yog li ntawd nws thiaj tau cia tag nrho nws tej tub rog tswj tuav cov chaw uas nws rov txeeb tau lawm.\n\n11 Thiab nim no, thaum Maulaunais pom tias lub nroog Nifaihas tau poob lawm nws tau nyuaj siab heev, thiab tau pib xyem xyav, vim yog txoj kev phem ntawm cov neeg, seb lawv puas yuav tsis poob rau hauv lawv tej kwv tij tes.\n\n12 Nim no tag nrho nws tej thawj nom peb los kuj xav li no thiab. Lawv tau xyem xyav thiab kuj tau txhawj vim yog cov neeg txoj kev phem, thiab tau muaj li no los vim yog txoj kev ua tau li siab xav uas cov Neeg Lamas ua rau lawv.\n\n13 Thiab tau muaj tias Maulaunais tau npau taws rau cov nom tswv, vim yog lawv txoj kev tsis quav ntsej txog txoj kev ywj pheej ntawm lawv lub teb chaws.\n\n", "alma 60": "[center][font_size=26]Tshooj 60[/font_size][/center]\n\n[i]Maulaunais yws rau Pheholas txog tej nom tswv txoj kev tsis quav ntsej txog cov tub rog—Tus Tswv cia cov neeg ncaj ncees raug tua—Cov Neeg Nifais yuav tsum siv tag nrho lawv tej zog thiab tej khoom ua kom lawv dim ntawm lawv tej yeeb ncuab—Maulaunais npau taws yuav tawm tsam cov nom tswv tsuas yog yuav muaj kev pab mus rau nws cov tub rog xwb. Kwv yees li 62 xyoo ua ntej yug Yexus.[/i]\n\n1 Thiab tau muaj tias nws rov qab sau ntawv dua mus rau tus tswv xeev ntawm thaj av, tus uas yog Pheholas, thiab cov no yog cov lus uas nws tau sau, hais tias: Saib seb, kuv xa kuv tsab ntawv ncaj nraim rau Pheholas, nyob hauv lub nroog Xalahelas, tus uas yog tus thawj tub txiav txim thiab tus tswv xeev kav thaj av, thiab kuj rau tag nrho cov uas tau raug xaiv los ntawm cov neeg no los kav thiab tswj hwm tej hauj lwm ntawm npluav rog no.\n\n2 Vim saib seb, kuv muaj tej yam yuav hais rau lawv los ntawm kev cem; vim saib, nej tus kheej paub tias nej tau raug tsa los sau neeg, thiab npaj lawv nrog tej ntaj, thiab tej liag, thiab tag nrho txhua yam cuab yeej ua rog, thiab xa tawm mus tawm tsam cov Neeg Lamas, rau txhua qhov chaw uas lawv yuav tuaj rau hauv peb tej av.\n\n3 Thiab nim no saib seb, kuv hais rau nej tias kuv tus kheej, thiab kuv cov neeg, thiab Hilamas thiab nws cov neeg, tau raug kev txom nyem loj heev; muaj tseeb tiag, kev tshaib, kev nqhis, thiab kev sab lim, thiab tag nrho txhua yam kev kub ntxhov.\n\n4 Tiam sis saib seb, yog peb tau raug tej kev kub ntxhov li no xwb ces peb yeej yuav tsis yws los sis hais.\n\n5 Tiam sis saib seb, peb cov neeg tau raug tuag loj; muaj tseeb tiag, txhiab txhiab leej tau raug tua los ntawm ntaj, thiab tej zaum nws yuav tsis zoo li no yog nej tau xa zog txaus tuaj rau peb cov tub rog thiab kev pab rau lawv. Muaj tseeb tiag, nej tau tsis quav ntsej peb loj heev.\n\n6 Thiab nim no saib seb, peb xav paub qhov uas tsis quav ntsej loj no; muaj tseeb tiag, peb xav paub txog nej tej kev tsis txawj xav li.\n\n7 Nej puas xav tau tias nej yuav zaum tib pob saum nej tej rooj zaum nyob zoo li ruam ntsuav tsis xav li, thaum nej tej yeeb ncuab tab tom ri txoj hauj lwm ntawm txoj kev tuag ib puag ncig nej? Muaj tseeb tiag, thaum lawv tab tom tua nej tej kwv tij txhiab txhiab leej—\n\n8 Muaj tseeb tiag, lawv cov uas tau ntsia ntsoov nej rau txoj kev tsom kwm, muaj tseeb tiag, tau xaiv nej ua hauj lwm xwv kom nej yuav tau pab lawv, muaj tseeb tiag, nej yeej xa tau tej tub rog mus rau lawv, kom tau txhawb lawv zog, thiab cawm tau lawv txhiab txhiab leej dim ntawm txoj kev vau los ntawm ntaj.\n\n9 Tiam sis saib seb, tsis tas li no xwb—nej tau tseg tsis xa nej tej khoom noj khoom siv mus rau lawv, kawg tias coob leej tau sib tua thiab tau los ntshav mus txog thaum lawv tu siav vim yog lawv txoj kev xav uas lawv tau muaj rau txoj kev noj qab nyob zoo ntawm cov neeg no; muaj tseeb tiag, thiab lawv tau ua li no thaum lawv tau yuav luag piam sij nrog txoj kev tshaib, vim yog nej txoj kev tsis quav ntsej loj kawg nkaus mus rau lawv.\n\n10 Thiab nim no, kuv cov kwv tij uas kuv hlub es—vim nej yeej tsim nyog raug hlub; muaj tseeb tiag, thiab tsim nyog nej yuav tsum tau mob siab ntso txhib nej tus kheej rau txoj kev xav tau zoo thiab txoj kev ywj pheej ntawm cov neeg no; tiam sis saib seb, nej tau tsis quav ntsej lawv kawg tias tej ntshav ntawm txhiab txhiab leej yuav los rau saum nej tej taub hau rau txoj kev pauj txiaj ntsig; muaj tseeb tiag, vim Vajtswv twb paub tag nrho lawv tej suab quaj, thiab tag nrho lawv tej kev txom nyem—\n\n11 Vim saib seb, nej puas xav tias nej zaum tau saum nej tej rooj zaum, thiab vim yog Vajtswv txoj kev zoo kawg nkaus nej yuav tsis ua ib yam dab tsi thiab nws yuav cawm kom nej dim no los? Saib seb, yog nej tau xav li no ces nej tau xav yuam kev lawm.\n\n12 Nej ho xav tias, nej cov kwv tij coob leej tau raug tua los vim yog lawv tej kev phem no los? Kuv hais rau nej, yog nej tau xav li no ces nej tau xav yuam kev lawm; vim kuv hais rau nej tias, muaj coob leej cov uas tau tuag los ntawm ntaj; thiab saib seb twb yog rau nej txoj kev raug txim;\n\n13 Vim tus Tswv cia cov neeg ncaj ncees raug tua xwv kom nws txoj kev txim lij thiab txoj kev txiav txim yuav los rau saum cov neeg phem; yog li ntawd nej tsis txhob xav hais tias cov neeg ncaj ncees tau yuam kev vim lawv tau raug tua; tiam sis saib seb, lawv yeej tau nkag mus rau hauv tus Tswv lawv tus Vajtswv qhov chaw so lawm.\n\n14 Thiab nim no saib seb, kuv hais rau nej tias, kuv ntshai kawg nkaus tsam Vajtswv tej kev txiav txim yuav los rau saum cov neeg no, vim yog lawv txoj kev tub nkeeg heev, muaj tseeb tiag, tib yam li txoj kev tub nkeeg ntawm peb tej nom tswv, thiab lawv txoj kev tsis quav ntsej loj kawg nkaus rau lawv tej kwv tij, muaj tseeb tiag, rau cov uas tau raug tua lawm.\n\n15 Vim yog tias tsis muaj txoj kev phem uas xub pib nyob tom peb taub hau ces peb yeej yuav nres tau peb tej yeeb ncuab kom lawv yuav tsis muaj tau hwj chim rau saum peb.\n\n16 Muaj tseeb tiag, yog tias txhob muaj npluav rog qhib tawm nyob hauv peb tus kheej; muaj tseeb tiag, yog tias txhob muaj cov neeg-vaj ntxwv no, cov uas tau ua kom muaj nqaij ntuag ntshav nrog ntau nyob hauv peb; muaj tseeb tiag, nyob rau lub sij hawm thaum uas peb tseem tab tom sib cav nyob hauv peb tus kheej, yog tias peb lam tau sib sau peb tej zog tuaj ua ke ib yam li peb tau ua tas los lawm no; muaj tseeb tiag, yog tias txhob muaj txoj kev xav muaj hwj chim thiab cai uas cov neeg-vaj ntxwv tau muaj rau peb lawm; yog tias lawv lam tau muaj siab tseeb rau peb txoj kev ywj pheej, thiab sib koom nrog peb, thiab tau tawm mus tawm tsam peb cov yeeb ncuab, es ho txhob nqa lawv tej ntaj tawm tsam peb, qhov uas tau ua muaj nqaij ntuag ntshav nrog ntau nyob rau hauv peb tus kheej; muaj tseeb tiag, yog tias peb lam tau tawm mus tawm tsam lawv nrog tus Tswv lub zog, ces ntshe peb twb ua tau peb tej yeeb ncuab tawg ri niab lawm, vim nws yuav ua tau tiav, raws li nws tej lus uas muaj tseeb tiag.\n\n17 Tiam sis saib seb, nim no cov Neeg Lamas tab tom tuaj rau saum peb, tab tom txeeb peb tej av, thiab lawv tab tom xuas ntaj tua peb cov neeg, muaj tseeb tiag, peb tej poj niam thiab peb tej me nyuam, thiab kuj tab tom cab lawv mus ua qhev, tab tom ua rau lawv kom lawv yuav raug txhua yam kev txom nyem, thiab tej no los vim yog txoj kev phem heev ntawm cov uas tab tom nrhiav hwj chim thiab cai, muaj tseeb tiag, tib yam li cov neeg-vaj ntxwv i.\n\n18 Tiam sis vim li cas kuv thiaj li hais ntau txog yam xwm no? Vim peb yeej tsis paub tiam sis yog dab tsi uas nej tus kheej pheej nrhiav ntshis cai xwb. Peb yeej tsis paub tiam sis yog dab tsi uas nej tseem ho yog cov neeg ntxeev siab rau nej lub teb chaws thiab.\n\n19 Los sis puas yog qhov uas nej tau tsis quav ntsej peb vim yog nej nyob hauv plawv ntawm peb lub teb chaws thiab nej raug saib xyuas zoo zoo ib puag ncig, es nej thiaj tsis hais kom xa zaub mov rau peb, thiab neeg tuaj txhawb peb tej tub rog?\n\n20 Nej puas tau hnov qab tus Tswv nej tus Vajtswv tej lus txib lawm? Muaj tseeb tiag, nej puas tau hnov qab txoj kev raug txhom ntawm nej tej yawg koob lawm? Nej puas tau hnov qab ntau zaus uas peb tau raug cawm dim ntawm peb tej yeeb ncuab tes los lawm?\n\n21 Los sis nej puas xav hais tias tus Tswv tseem yuav cawm peb, thaum uas peb zaum twj ywm rau saum peb tej rooj zaum thiab tsis siv tej cuab yeej uas tus Tswv tau pub rau peb?\n\n22 Muaj tseeb tiag, nej tseem yuav zaum tub nkeeg ntsuav thaum txhiab txhiab leej cov ntawd twb vij nej lawm, muaj tseeb tiag, thiab kaum tawm txhiab leej, cov uas kuj zaum tub nkeeg ntsuav thiab, thaum uas muaj txhiab txhiab leej uas nyob ib puag ncig ntawm tej ciam teb ntawm thaj av tab tom raug tua los ntawm ntaj, muaj tseeb tiag, tau raug mob thiab los ntshav no los?\n\n23 Nej puas xav tias Vajtswv yuav ntsia nej tsis muaj txim thaum uas nej tseem zaum twj ywm thiab pom tej yam no los? Saib seb kuv hais rau nej, Tsis yog li ntawd. Nim no kuv xav kom nej nco ntsoov tias Vajtswv tau hais tias yuav tsum xub ntxuav tej tais tej phiab sab hauv tso, thiab mam ntxuav tej tais tej phiab sab nraud.\n\n24 Thiab nim no, tsuas yog nej yuav hloov siab lees txim txog tej uas nej tau ua lawm xwb, thiab pib sawv thiab ua hauj lwm, thiab xa zaub mov thiab neeg rau peb, thiab rau Hilamas, xwv kom nws yuav txhawb tau feem ntawm peb lub teb chaws uas nws rov muab tau, thiab xwv kom peb yuav rov txeeb tau peb tej av uas tshuav nyob rau feem av no, saib seb nws yuav tsim nyog tias peb yuav tsum tsis txhob tawm tsam nrog cov Neeg Lamas ntxiv mus txog thaum peb tau xub ntxuav peb tej tais tej phiab sab hauv tso, muaj tseeb tiag, twb yog tej thawj coj ntawm peb cov nom tswv.\n\n25 Thiab tsuas yog nej yuav muab rau kuv yam thov hauv kuv tsab ntawv, thiab tawm tuaj thiab ua rau kuv pom ib qho nplooj siab tseeb ntawm kev ywj pheej, thiab sib zog txhawb thiab txhim kho peb cov tub rog, thiab pub zaub mov rau lawv rau lawv txoj kev txhawb zog, saib seb kuv yuav cia ib feem ntawm kuv cov neeg ywj pheej tswj tuav feem av ntawm peb thaj av no, thiab kuv yuav tseg lub dag zog thiab Vajtswv tej koob hmoov rau saum lawv, kom tsis txhob muaj lwm yam hwj chim yuav muaj peev xwm tawm tsam tau lawv—\n\n26 Thiab li no los vim yog lawv txoj kev ntseeg heev, thiab lawv tej kev ua siab ntev nyiaj lawv tej kev txom nyem—\n\n27 Thiab kuv yuav los rau tom nej, thiab yog muaj leej twg hauv nej uas muaj lub siab xav tau txoj kev ywj pheej, muaj tseeb tiag, yog tshuav ib nyuag qhov hmoov ywj pheej seem, saib seb kuv yuav txhib kom muaj kev ntxeev siab nyob hauv nej, mus kom txog thaum cov uas xav siv hwj chim thiab cai yuav rais los mus tu noob.\n\n28 Muaj tseeb tiag, saib seb kuv yeej tsis ntshai nej tej hwj chim los sis nej tej cai li, tiam sis kuv ntshai tus uas yog kuv tus Vajtswv; thiab yeej raws li nws tej lus txib tias kom kuv nqa kuv rab ntaj tiv thaiv txoj kev ntseeg ntawm kuv lub teb chaws, thiab vim yog nej tej kev tsis ncaj es peb thiaj tau raug txoj kev ploj ntau.\n\n29 Saib seb yog sij hawm lawm, muaj tseeb tiag, lub sij hawm twb txog nim no lawm, ces tsuas yog nej yuav txhib nej tus kheej los tiv thaiv nej lub teb chaws thiab nej tej me nyuam xwb, vim rab ntaj ntawm txoj kev txim lij twb dai rawv rau saum nej; muaj tseeb tiag, thiab nws yuav poob los rau nej thiab xyuas nej kom mus txog thaum nej puas tsuaj huv tib si mus.\n\n30 Saib seb, kuv tos txoj kev pab ntawm nej; thiab, tsuas yog nej yuav tuaj pab rau peb txoj kev dim pa xwb, saib seb, kuv yuav los tom nej, uas nyob rau hauv thaj av Xalahelas, thiab xuas ntaj tsuav nej, kawg tias kom nej yuav muaj tsis taus hwj chim ntxiv pheej nres txoj kev loj hlob ntawm cov neeg no txoj kev ntseeg txoj kev ywj pheej.\n\n31 Vim saib seb, tus Tswv yuav tsis cia kom nej muaj sia nyob thiab hlob muaj zog nyob hauv nej tej kev tsis ncaj ua kom nws cov neeg ncaj ncees puas tsuaj mus.\n\n32 Saib seb, nej tseem xav tias tus Tswv yuav tseg nej thiab los rau txim rau cov Neeg Lamas, qhov uas yog lawv tej yawg koob txoj kev li kev cai uas tau ua kom lawv muaj kev ntxub, muaj tseeb tiag, thiab nws tau raug muab ua phem ob npaug los ntawm cov uas tau ntxeev siab ntawm peb mus, thaum nej txoj kev tsis ncaj yog vim nej tej kev nyiam kom muaj hwj chim thiab tej yam tsis muaj nuj nqis ntawm lub ntiaj teb no los?\n\n33 Nej yeej paub tias nej ua txhaum Vajtswv tej kev cai, thiab nej yeej paub tias nej muab lawv tsuj rau hauv nej qab xib taws. Saib seb, tus Tswv hais rau kuv tias: Yog cov uas nej tau tsa los ua nej tej tswv xeev tsis kam hloov siab lees txim txog lawv tej kev txhaum thiab tej kev tsis ncaj, ces nej yuav tsum nce mus ua rog tawm tsam lawv.\n\n34 Thiab nim no saib seb, kuv, Maulaunais, tau raug yuam, raws li txoj kev khi lus uas kuv tau khi tias yuav coj kuv tus Vajtswv tej lus txib; yog li ntawd kuv xav kom nej yuav tsum mloog Vajtswv txoj lus, thiab cia li nrawm nroos xa nej tej khoom noj khoom siv thiab nej tej neeg tuaj rau kuv, thiab rau Hilamas.\n\n35 Thiab saib seb, yog nej tsis ua li no kuv yuav los xyuas nej sai heev; vim saib seb, Vajtswv yuav tsis cia kom peb piam sij vim txoj kev tshaib; yog li ntawd nws yeej yuav muab nej tej zaub mov rau peb, txawm yog yuav tsum raug xuas ntaj. Nim no xyuas kom nej ua tau tiav li Vajtswv txoj lus.\n\n36 Saib seb, kuv yog Maulaunais, nej tus thawj nom peb. Kuv tsis nrhiav hwj chim, tiam sis yuav rub kom nws qis los. Kuv tsis nrhiav kom muaj meej mom ntawm lub ntiaj teb, tiam sis rau lub yeeb koob ntawm kuv tus Vajtswv, thiab txoj kev ywj pheej thiab txoj kev nyab xeeb ntawm kuv lub teb chaws. Thiab li no kuv thiaj kaw kuv tsab ntawv.\n\n", "alma 61": "[center][font_size=26]Tshooj 61[/font_size][/center]\n\n[i]Pheholas qhia Maulaunais txog txoj kev tsis kam pab thiab txoj kev ntxeev siab tawm tsam cov nom tswv—Cov neeg-vaj ntxwv txeeb Xalahelas thiab rais los ua phooj ywg nrog cov Neeg Lamas—Pheholas thov tub rog kev pab los tawm tsam cov neeg ntxeev siab. Kwv yees li 62 xyoo ua ntej yug Yexus.[/i]\n\n1 Saib seb, nim no tau muaj tias tsis ntev tom qab uas Maulaunais tau xa nws tsab ntawv mus rau tus thawj tswv xeev, nws tau txais ib tsab ntawv ntawm Pheholas, tus thawj tswv xeev. Thiab cov no yog cov lus uas nws tau txais:\n\n2 Kuv, Pheholas, tus uas yog tus thawj tswv xeev ntawm thaj av no, yuav tau xa cov lus no rau Maulaunais, tus uas yog tus thawj nom peb kav cov tub rog. Saib seb, kuv hais rau koj, Maulaunais, tias kuv yeej tsis xyiv fab rau koj tej kev txom nyem heev ko, muaj tseeb tiag, nws ua rau kuv nyuaj siab heev.\n\n3 Tiam sis saib seb, yeej muaj cov uas xyiv fab rau nej tej kev txom nyem, muaj tseeb tiag, kawg tias lawv tau sawv ntxeev siab tawm tsam kuv, thiab kuv cov neeg uas yog neeg ywj pheej, muaj tseeb tiag, thiab cov uas tau sawv ntxeev siab mas muaj coob heev.\n\n4 Thiab nws yog cov uas tau nrhiav txeeb lub rooj txiav txim ntawm kuv uas tau yog cov uas ua kom muaj txoj kev phem loj no; vim lawv tau siv tej lus ua txuj ntxias loj, thiab lawv ntxias tau ntau tus neeg tej siab mus lawm, qhov uas yuav ua kom muaj kev mob txom nyem nyob hauv peb; lawv tau tuav peb tej khoom noj khoom siv thiab tau hem peb cov neeg ywj pheej xwv kom lawv tsis kam tuaj cuag koj.\n\n5 Thiab saib seb, lawv tau raws kuv khiav tawm ntawm lawv mus, thiab kuv tau khiav mus rau thaj av Khede-oos, nrog cov neeg coob npaum li uas kuv nrhiav tau.\n\n6 Thiab saib seb, kuv tau xa ib tsab xov thoob plaws rau thaj av phab no; thiab saib seb, lawv tab tom sib sau txhua hnub tuaj rau peb, rau lawv tej cuab yeej, ntawm kev tiv thaiv rau lawv lub teb chaws thiab lawv txoj kev ywj pheej, thiab pauj txiaj ntsig rau cov uas ua txhaum rau peb lawm.\n\n7 Thiab lawv tau tuaj cuag peb, kawg tias cov uas tau sawv ntxeev siab tawm tsam peb tau raug muab tso rau ntawm kev txhaum loj, muaj tseeb tiag, kawg tias lawv ntshai peb thiab tsis kam tuaj ua rog tawm tsam peb.\n\n8 Lawv txeeb tau thaj av, los sis lub nroog, Xalahelas lawm; lawv tau tsa ib tug vaj ntxwv kav lawv, thiab nws tau sau ntawv mus rau cov Neeg Lamas tus vaj ntxwv, uas nws tau koom teg nrog nws; hauv kev koom teg ntawd nws tau yeem tswj tuav lub nroog Xalahelas, nws xav tias qhov kev tswj tuav ntawd yuav muab peev xwm rau cov Neeg Lamas mus ntau tau cov zos uas seem tshuav ntawm thaj av, thiab nws yuav raug muab ua vaj ntxwv kav cov neeg no thaum uas cov Neeg Lamas kov yeej lawm.\n\n9 Thiab nim no, nyob hauv koj tsab ntawv koj tau hais hnyav zog rau kuv, tiam sis nws tsis ua li cas; kuv tsis npau taws, tiam sis tsuas zoo siab rau koj txoj kev muaj lub siab zoo. Kuv, Pheholas, tsis nrhiav hwj chim, tsuas yog yuav rov muab kom tau kuv lub rooj txiav txim xwv kom kuv yuav ceev tau tej kev muaj cai thiab txoj kev ywj siab ntawm kuv cov neeg xwb. Kuv tus ntsuj plig yeej tseem sawv ruaj nres hauv txoj kev ywj siab uas Vajtswv tau ua rau peb dim ntawd.\n\n10 Thiab nim no, saib seb, peb yuav tawm tsam txoj kev phem txawm yog yuav muaj nqaij ntuag ntshav nrog. Peb yuav tsis tua cov Neeg Lamas yog lawv yuav nyob twj ywm hauv lawv thaj av.\n\n11 Peb yuav tsis tua peb cov kwv tij yog lawv tsis sawv ntxeev siab thiab nqa ntaj tuaj tawm tsam peb.\n\n12 Peb yeej yuav ywj cia peb tus kheej mus rau lub nra ua qhev yog hais tias qhov ntawd txaus rau Vajtswv txoj kev txim lij, los sis yog tias nws yuav txib kom peb ua li ntawd.\n\n13 Tiam sis saib seb nws tsis tau txib kom peb yuav ywj peb tus kheej rau peb tej yeeb ncuab, tiam sis kom peb yuav muab peb txoj kev ntseeg rau hauv nws, thiab nws yuav cawm peb dim.\n\n14 Yog li ntawd, kuv tus kwv tij, Maulaunais uas kuv hlub es, cia peb tawm tsam qhov phem, thiab tej yam phem uas peb tsis muaj peev xwm tawm tsam nrog peb tej lus, muaj tseeb tiag, ib yam li tej kev ntxeev siab thiab tej kev sib cav sib ceg, cia peb tawm tsam lawv nrog peb tej ntaj, xwv kom peb yuav rov tau peb txoj kev ywj pheej, kom peb yuav zoo siab nyob hauv txoj kev muaj cai ua tau ntawm peb lub koom txoos, thiab hauv txoj kev ntseeg ntawm peb tus Txhiv Dim thiab peb tus Vajtswv.\n\n15 Yog li ntawd, nrog koj ib co neeg los nrawm nroos rau kuv, thiab tseg cov seem tshuav rau Lihais thiab Thi-akhas saib; muab hwj chim rau nkawd coj npluav rog uas nyob phab av ntawm ko, raws li Vajtswv tus Ntsuj Plig, tus uas kuj yog tus Ntsuj Plig ntawm txoj kev ywj pheej thiab uas nyob hauv lawv.\n\n16 Saib seb kuv tau xa me ntsis khoom noj khoom siv mus rau lawv lawm, kom lawv yuav tsis piam sij mus txog thaum koj los tau rau kuv.\n\n17 Sau txhua lub zog li koj yuav sau tau thaum koj los ntawm no, thiab peb yuav mus tawm tsam cov neeg ntxeev siab ntawd nrawm nroos, nrog lub zog ntawm peb tus Vajtswv raws li txoj kev ntseeg uas muaj nyob hauv peb.\n\n18 Thiab peb yuav txeeb kom tau lub nroog Xalahelas, xwv kom peb yuav muab tau zaub mov ntxiv xa tawm mus rau Lihais thiab Thi-akhas; muaj tseeb tiag, peb yuav tawm mus tawm tsam lawv nyob hauv lub zog ntawm tus Tswv, thiab peb yuav muab ib qho kawg rau txoj kev phem loj no.\n\n19 Thiab nim no, Maulaunais, kuv xyiv fab uas tau txais koj tsab ntawv, vim kuv tau txhawj txog saib peb yuav ua dab tsi, xyov puas yuav ncaj rau peb mus tawm tsam peb cov kwv tij.\n\n20 Tiam sis koj tau hais tias, yog lawv yuav tsis hloov siab lees txim ces tus Tswv tau txib koj kom koj yuav tsum mus tawm tsam lawv.\n\n21 Xyuas kom koj yuav txhawb Lihais thiab Thi-akhas zog nyob hauv tus Tswv; qhia rau nkawd kom tsis txhob ntshai, vim Vajtswv yuav cawm lawv dim, muaj tseeb tiag, thiab tag nrho cov uas sawv ruaj nrees hauv txoj kev ywj siab uas Vajtswv tau ua rau lawv dim. Thiab nim no kuv kaw kuv tsab ntawv rau kuv tus kwv tij, Maulaunais uas kuv hlub.\n\n", "alma 62": "[center][font_size=26]Tshooj 62[/font_size][/center]\n\n[i]Maulaunais mus rau tom Pheholas txoj kev pab uas nyob hauv thaj av Khede-oos—Cov neeg-vaj ntxwv uas tsis kam tiv thaiv lawv lub teb chaws tau raug tua pov tseg—Pheholas thiab Maulaunais rov txeeb tau Nifaihas—Cov Neeg Lamas coob leej tau koom nrog cov neeg Amoos—Thi-akhas tua Amauloos thiab raug tua tuag—Cov Neeg Lamas tau raug raws khiav tawm ntawm thaj av, thiab txoj kev thaj yeeb tau raug txhim tsa—Hilamas rov qab los mus qhuab qhia txoj moo zoo thiab txhim tsa lub Koom Txoos. Kwv yees li 62–57 xyoo ua ntej yug Yexus.[/i]\n\n1 Thiab nim no tau muaj tias thaum Maulaunais tau txais tsab ntawv no nws lub siab tau muaj zog tuaj, thiab tau raug muaj txoj kev xyiv fab puv npo vim yog Pheholas txoj kev ntseeg, tias nws kuj tsis tau yog ib tug neeg ntxeev siab rau txoj kev ywj pheej thiab txoj kev ntseeg ntawm nws lub teb chaws.\n\n2 Tiam sis nws kuj tau nyuaj siab heev vim yog txoj kev tsis ncaj ntawm cov uas tau raws Pheholas tawm ntawm lub rooj txiav txim, muaj tseeb tiag, tau nyuaj siab vim yog cov uas tau ntxeev siab tawm tsam lawv lub teb chaws thiab lawv tus Vajtswv.\n\n3 Thiab tau muaj tias Maulaunais tau coj ib co neeg tsis coob, raws li Pheholas siab xav, thiab tau muab cia rau Lihais thiab Thi-akhas saib xyuas nws cov tub rog uas seem tshuav, thiab nws tau mus rau tom thaj av Khede-oos.\n\n4 Thiab nws tau tsa tus chij ntawm txoj kev ywj siab rau txhua qhov chaw uas nws tau nkag mus, thiab sau tau zog ntau npaum li nws ua tau thaum nws mus rau tom thaj av Khede-oos.\n\n5 Thiab tau muaj tias txhiab txhiab tus tau sau los rau hauv nws txoj kev coj, thiab tau nqa lawv tej ntaj tiv thaiv lawv txoj kev ywj pheej, xwv kom lawv yuav tsis tau los mus rau hauv txoj kev ua qhev.\n\n6 Thiab li no, thaum Maulaunais tau sau tau tag nrho cov neeg li li nws ua tau thaum nws mus, nws tau los rau hauv thaj av Khede-oos; thiab tau muab nws cov tub rog los koom nrog Pheholas cov lawv tau rais los mus ua ib co muaj zog heev, twb muaj zog dua li Pakas cov neeg, tus uas yog vaj ntxwv ntawm cov neeg ntxeev siab ntawd uas tau raws cov neeg ywj pheej tawm ntawm thaj av Xalahelas thiab txeeb tau thaj av.\n\n7 Thiab tau muaj tias Maulaunais thiab Pheholas tau nqis nrog lawv tej tub rog mus rau hauv thaj av Xalahelas, thiab tau tawm mus tawm tsam lub nroog, thiab tau ntsib Pakas cov neeg, kawg tias lawv tau los ua rog.\n\n8 Thiab saib seb, Pakas tau raug tua thiab nws cov neeg tau raug txhom ua neeg raug txim, thiab Pheholas tau rov qab txum tim rau nws lub rooj txiav txim.\n\n9 Thiab Pakas cov neeg tau txais lawv tej txim, raws li txoj kev cai, thiab cov neeg-vaj ntxwv uas tau raug txhom yav tag los thiab raug pov rau hauv qhov taub; thiab lawv tau raug tua raws li txoj kev cai; muaj tseeb tiag, Pakas cov neeg thiab cov neeg-vaj ntxwv ntawd, cov uas tau tsis kam nqa cuab yeej tiv thaiv lawv lub teb chaws, tiam sis tseem tawm tsam nws, tau raug muab tua.\n\n10 Thiab li no nws tau rais los tsim nyog tias txoj kev cai no yuav tsum nruj kom ceev tau txoj kev nyab xeeb ntawm lawv lub teb chaws; muaj tseeb tiag, thiab tus twg uas nrhiav pom tsis kam yuav lawv txoj kev ywj pheej tau raug muab tua nrawm nroos raws li txoj kev cai.\n\n11 Thiab li no tau xaus xyoo thib peb caug ntawm cov neeg txiav txim txoj kev kav cov Neeg Nifais; Maulaunais thiab Pheholas tau rov qab muab txoj kev nyab xeeb txum tim rau thaj av Xalahelas, rau hauv lawv cov neeg, tau muab kev tuag rau tag nrho cov uas tsis ncaj rau txoj kev ntseeg txoj kev ywj pheej.\n\n12 Thiab tau muaj tias nyob rau thaum pib xyoo thib peb caug thiab ib ntawm cov neeg txiav txim txoj kev kav cov Neeg Nifais, Maulaunais tau kom xa tej khoom noj khoom siv nrawm nroos, thiab xa ib pab tub rog rau txhiab leej mus rau Hilamas, mus pab nws ceev feem av ntawd.\n\n13 Thiab nws kuj tau kom xa ib pab tub rog rau txhiab leej, nrog zaub mov noj txaus hlo, mus rau Lihais thiab Thi-akhas cov tub rog. Thiab tau muaj tias tau ua li no kom mus tiv thaiv thaj av ntawm cov Neeg Lamas.\n\n14 Thiab tau muaj tias Maulaunais thiab Pheholas, tau tseg ib pab neeg coob heev cia rau hauv thaj av Xalahelas, nkawd tau nrog ib pab neeg coob heev mus rau tom thaj av Nifaihas, tau txiav txim siab mus ntaus cov Neeg Lamas uas nyob hauv lub nroog ntawd.\n\n15 Thiab tau muaj tias thaum uas lawv tab tom mus rau tom thaj av, lawv txhom tau ib pab neeg coob heev ntawm cov Neeg Lamas, thiab tau muab lawv ib txhia tua, thiab txeeb tau lawv tej khoom noj thiab lawv tej cuab yeej ua rog.\n\n16 Thiab tau muaj tias tom qab uas lawv txhom tau lawv lawm, lawv tau kom lawv khi ib lo lus tias lawv yuav tsis nqa lawv tej cuab yeej ua rog tawm tsam cov Neeg Nifais ib zaug ntxiv lawm.\n\n17 Thiab thaum uas lawv tau khi lo lus no tas lawm lawv tau xa lawv mus nrog Amoos cov neeg nyob, thiab lawv muaj kwv yees li plaub txhiab leej uas tsis tau raug tua.\n\n18 Thiab tau muaj tias thaum uas lawv muab lawv xa mus lawm lawv tau rov taug lawv txoj kev mus rau tom thaj av Nifaihas. Thiab tau muaj tias thaum lawv tau los txog lub nroog Nifaihas lawm, lawv rub lawv tej tsev pheeb suab ntaub rau hauv tej tiaj Nifaihas, uas nyob ze lub nroog Nifaihas.\n\n19 Nim no Maulaunais tau xav kom cov Neeg Lamas tawm tuaj ua rog tawm tsam lawv, nyob saum tej tiaj; tiam sis cov Neeg Lamas, paub txog lawv txoj kev muaj zog heev, thiab tau pom lawv cov neeg coob heev, yog li ntawd lawv tsis kam tawm tuaj tawm tsam lawv; yog li ntawd lawv tsis kam tuaj ua rog nyob rau hnub ntawd.\n\n20 Thiab thaum tsaus ntuj tuaj, Maulaunais tau tawm mus hauv hmo uas tsaus tsaus, thiab tau nce mus rau saum hau ntsa loog soj saib cov Neeg Lamas tau teeb lawv tej yeej nrog lawv tej tub rog rau phab twg ntawm lub nroog.\n\n21 Thiab tau muaj tias lawv tau nyob rau sab hnub tuaj, ze ntawm lub rooj nkag; thiab lawv tag nrho tau tsaug zog. Thiab nim no Maulaunais tau rov qab los cuag nws cov tub rog, thiab tau kom lawv npaj tej hlua khov thiab tej ntaiv sai sai, coj mus tuam saum hau ntsa loog mus rau sab hauv ntsa loog.\n\n22 Thiab tau muaj tias Maulaunais tau kom nws cov neeg tawm mus thiab nce mus rau saum hau ntsa loog, thiab cia lawv nqis mus rau hauv lub nroog sab hauv, muaj tseeb tiag, twb mus rau sab hnub poob, qhov uas cov Neeg Lamas tsis teeb yeej nrog lawv tej tub rog.\n\n23 Thiab tau muaj tias lawv tag nrho tau nqis mus rau hauv lub nroog nyob rau thaum tsaus ntuj, los ntawm lawv tej hlua khov thiab lawv tej ntaiv; li no thaum sawv ntxov tuaj tag nrho lawv tau nyob hauv tej ntsa loog sab hauv lawm.\n\n24 Thiab nim no, thaum cov Neeg Lamas tau tsim thiab tau pom tias Maulaunais cov tub rog twb nyob ntsa loog sab hauv lawm, lawv tau ceeb loj kawg li, kawg tias lawv tau khiav tawm ntawm lub rooj vag mus.\n\n25 Thiab nim no thaum Maulaunais pom tias lawv tau tab tom khiav ua ntej nws, nws tau kom nws cov neeg tawm mus tawm tsam lawv, thiab tau tua ntau leej, thiab vij tau ntau leej, thiab tau txhom lawv ua neeg raug txim; thiab lawv cov uas seem tau khiav mus rau hauv thaj av Maulaunais, uas nyob hauv tej ciam teb ze ntug dej hiav txwv.\n\n26 Li no Maulaunais thiab Pheholas rov txeeb tau lub nroog Nifaihas yam tsis tau xiam ib tug neeg li; thiab cov Neeg Lamas muaj coob leej uas tau raug tua.\n\n27 Nim no tau muaj tias ntau leej ntawm cov Neeg Lamas uas yog cov neeg raug txim tau xav mus koom nrog cov neeg Amoos thiab rais ua ib co neeg ywj siab.\n\n28 Thiab tau muaj tias txhua tus uas xav tau, tau pub rau lawv raws li lawv siab xav.\n\n29 Yog li ntawd, tag nrho cov Neeg Lamas uas raug txim tau mus koom nrog Amoos cov neeg, thiab tau pib ua hauj lwm hnyav heev, khawb av, cog tag nrho txhua yam noob, thiab tej pab yaj thiab tej tsiaj txhu txhua yam; thiab li no cov Neeg Nifais lub nra loj thiaj tau sib; muaj tseeb tiag, kawg tias lawv tau dim ntawm txoj kev zov tag nrho cov Neeg Lamas uas raug txim.\n\n30 Nim no tau muaj tias Maulaunais, tom qab uas nws rov txeeb tau lub nroog Nifaihas, txhom tau neeg raug txim ntau, qhov uas tau ua rau cov Neeg Lamas tej tub rog tsawg lawm ntau, thiab rov tau ntau tus cov Neeg Nifais uas tau raug txhom ua neeg raug txim, qhov uas tau txhawb Maulaunais cov tub rog zog kawg nkaus li; yog li ntawd Maulaunais tau tawm ntawm thaj av Nifaihas mus rau thaj av Lihais.\n\n31 Thiab tau muaj tias thaum cov Neeg Lamas tau pom tias Maulaunais tau tab tom tuaj tawm tsam lawv, lawv tau rov qab txhawj dua thiab tau khiav ua ntej Maulaunais cov tub rog.\n\n32 Thiab tau muaj tias Maulaunais thiab nws cov tub rog tau raws lawv qab ib lub nroog rau ib lub nroog, mus txog thaum lawv mus ntsib Lihais thiab Thi-akhas; thiab cov Neeg Lamas tau khiav ntawm Lihais thiab Thi-akhas, nqis mus rau nram tej ciam teb ze ntug hiav txwv, mus txog thaum lawv tau los rau thaj av Maulaunais.\n\n33 Thiab tag nrho cov Neeg Lamas tej tub rog tau sib sau ua ke, kawg tias lawv tag nrho tau ua ib pab rau hauv thaj av Maulaunais. Nim no, Amauloos, cov Neeg Lamas tus vaj ntxwv, kuj tau nrog lawv thiab.\n\n34 Thiab tau muaj tias Maulaunais thiab Lihais thiab Thi-akhas tau teeb yeej nrog lawv tej tub rog nyob ib puag ncig hauv tej ciam teb ntawm thaj av Maulaunais, kawg tias cov Neeg Lamas tau raug vij nyob hauv tej ciam teb ze hav zoov uas nyob sab nram hav, thiab nyob hauv tej ciam teb ze hav zoov uas nyob sab hnub tuaj.\n\n35 Thiab li no lawv tau teeb yeej rau hmo ntawd. Vim saib seb, cov Neeg Nifais thiab cov Neeg Lamas kuj tau lim vim yog txoj kev mus deb; yog li ntawd lawv tsis tau txiav txim siab yuav sim siv ib yam tswv yim thaum tsaus ntuj, tsuas yog Thi-akhas xwb; vim nws tau npau taws heev nrog Amauloos, npaum cuag tias nws tau suav tias Amauloos, thiab Amalikhaiyas nws tus tij laug, tau yog qhov uas ua kom muaj npluav rog loj thiab tsis paub kawg uas nyob nruab nrab ntawm lawv thiab cov Neeg Lamas, qhov uas tau muaj tsov rog thiab nqaij ntuag ntshav nrog ntau, muaj tseeb tiag, thiab muaj kev tshaib nqhis ntau kawg nkaus.\n\n36 Thiab tau muaj tias Thi-akhas hauv nws txoj kev npau taws tau tawm mus rau hauv cov Neeg Lamas lub yeej, thiab nws tau nqis cov ntsa loog ntawm lub nroog. Thiab nws tau nqa ib txog hlua mus, ib qho chaw rau ib qho chaw, kawg tias nws nrhiav tau tus vaj ntxwv; thiab nws tau nkaug ib rab hmuv rau nws, uas tau chob nws ze ntawm lub siab. Tiam sis saib seb, tus vaj ntxwv tau tsa nws cov tub qhe ua ntej nws tuag, kawg tias lawv tau caum Thi-akhas, thiab tau muab nws tua.\n\n37 Nim no tau muaj tias thaum Lihais thiab Maulaunais tau paub tias Thi-akhas tau tuag lawm nkawd tau nyuaj siab heev; vim saib seb, nws yog ib tug neeg uas tau tawm tsam yam tsis ntshai kiag rau nws lub teb chaws, muaj tseeb tiag, yog ib tug phooj ywg tseeb rau txoj kev ywj siab; thiab nws tau raug ntau yam kev txom nyem mob heev kawg nkaus. Tiam sis saib seb, nws tau tuag lawm, thiab tau mus txoj kev uas tag nrho tej neeg ntiaj teb mus.\n\n38 Nim no tau muaj tias tag kis Maulaunais tau tawm mus, thiab tawm tsam cov Neeg Lamas, kawg tias lawv tau tua lawv tuag coob heev; thiab lawv tau raws lawv tawm ntawm thaj av mus; thiab lawv tau khiav, npaum tias lawv twb tsis rov qab los tawm tsam cov Neeg Nifais nyob rau lub sij hawm ntawd lawm.\n\n39 Thiab li no tau xaus xyoo thib peb caug thiab ib ntawm cov neeg txiav txim txoj kev kav cov Neeg Nifais; thiab li no lawv tau muaj tsov rog, thiab nqaij ntuag ntshav nrog, thiab kev tshaib nqhis, thiab kev txom nyem, tau ncua ntau xyoo.\n\n40 Thiab tau muaj tej kev tua neeg, thiab tej kev sib cav sib ceg, thiab tej kev ntxeev siab, thiab tag nrho txhua yam kev tsis ncaj nyob hauv cov Neeg Nifais; txawm li ntawd los rau cov neeg uas ncaj ncees, muaj tseeb tiag, vim yog tej kev thov Vajtswv ntawm cov neeg ncaj ncees, lawv tseem dim kev puas tsuaj.\n\n41 Tiam sis saib seb, vim yog qhov ncua ntev heev ntawm npluav rog uas nyob nruab nrab ntawm cov Neeg Nifais thiab cov Neeg Lamas, ntau tus tau rais los mus ua neeg tawv, vim yog qhov ncua ntev heev ntawm npluav rog; thiab ntau tus tau txo hwj chim vim yog lawv tej kev txom nyem, kawg tias lawv tau txo lawv tej hwj chim rau Vajtswv, twb txo hwj chim kawg nkaus li.\n\n42 Thiab tau muaj tias tom qab uas Maulaunais tau txhim kho tej feem av uas nyob qhib lug rau cov Neeg Lamas, mus txog thaum uas lawv muaj zog txaus lawm, nws tau rov qab los rau lub nroog Xalahelas; thiab Hilamas los kuj tau rov qab los mus rau qhov chaw uas yog nws qub txeeg qub teg; thiab tau rov qab ua muaj kev nyab xeeb dua nyob hauv cov Neeg Nifais.\n\n43 Thiab Maulaunais tau tso txoj kev txib nws cov tub rog rau hauv nws tus tub tes, tus uas npe hu ua Maulaunaihas; thiab nws tau mus so nyob hauv nws lub tsev xwv kom nws yuav tau siv nws lub neej uas seem tshuav nyob kaj siab lug.\n\n44 Thiab Pheholas tau rov qab mus rau nws lub rooj txiav txim; thiab Hilamas tau rov qab ua hauj lwm qhuab qhia Vajtswv txoj lus rau cov neeg dua; vim yog muaj tej kev tsov rog thiab tej kev sib cav sib ceg ntau thiaj li tsim nyog tias yuav tsum tau rov ua dua txoj kev cai nyob hauv lub koom txoos.\n\n45 Yog li ntawd, Hilamas thiab nws cov kwv tij tau tawm mus, tau tshaj tawm Vajtswv txoj lus muaj hwj chim heev rau txoj kev qhia neeg coob leej txog lawv tej kev phem, qhov ntawd tau ua rau lawv hloov siab lees txim txog lawv tej kev txhaum thiab mus ua kev cai raus dej rau tus Tswv lawv tus Vajtswv.\n\n46 Thiab tau muaj tias lawv tau rov txhim tsa Vajtswv lub koom txoos dua, nyob thoob plaws txhua thaj av.\n\n47 Muaj tseeb tiag, thiab tau ua tej kev qhia ntsig txog txoj kev cai. Thiab lawv tej neeg txiav txim, thiab lawv tej thawj tub txiav txim tau raug xaiv.\n\n48 Thiab cov Neeg Nifais tau pib huaj vam dua nyob hauv thaj av, thiab tau pib coob ntxiv thiab tau rais los mus muaj zog heev nyob hauv thaj av dua. Thiab lawv tau hlob nplua nuj heev.\n\n49 Tiam sis txawm tias lawv nplua nuj, los sis lawv muaj zog, los sis lawv huaj vam, lawv yeej tsis tau khav txiv; thiab lawv kuj tsis qeeb los nco txog tus Tswv lawv tus Vajtswv; tiam sis lawv tau txo lawv tej hwj chim rau nws heev kawg nkaus.\n\n50 Muaj tseeb tiag, lawv yeej nco ntsoov tej yam tseem ceeb heev uas tus Tswv tau ua rau lawv lawm, tias nws tau cawm lawv dim ntawm txoj kev tuag, thiab ntawm tej kev ua qhev, thiab ntawm tej qhov taub, thiab ntawm tag nrho txhua yam kev txom nyem, thiab nws tau cawm lawv dim ntawm lawv tej yeeb ncuab tes.\n\n51 Thiab lawv tau thov tus Tswv lawv tus Vajtswv tsis tu ncua li, kawg tias tus Tswv tau foom koob hmoov rau lawv, raws li nws txoj lus, li ntawd lawv thiaj tau hlob muaj zog thiab huaj vam nyob hauv thaj av.\n\n52 Thiab tau muaj tias tag nrho ib puas yam tsav no tau muaj tiav. Thiab Hilamas tau tuag, nyob rau hauv xyoo thib peb caug thiab tsib ntawm cov neeg txiav txim txoj kev kav cov Neeg Nifais.\n\n", "alma 63": "[center][font_size=26]Tshooj 63[/font_size][/center]\n\n[i]Sinploos thiab tom qab ntawd Hilamas tau khaws cov ceev xwm txheej dawb ceev tseg—Cov Neeg Nifais coob leej ncig mus rau thaj av sab qaum teb—Henkos txua nkoj, uas yuav nquam mus rau hiav txwv sab hnub poob—Maulaunaihas ua rog yeej cov Neeg Lamas. Kwv yees li 56–52 xyoo ua ntej yug Yexus.[/i]\n\n1 Thiab tau muaj tias nyob rau thaum pib xyoo thib peb caug thiab rau ntawm cov neeg txiav txim txoj kev kav cov Neeg Nifais, Sinploos tau khaws tej yam dawb ceev uas Amas tau muab rau Hilamas.\n\n2 Thiab nws tau yog ib tug neeg ncaj, thiab nws tau mus li Vajtswv nyiam; thiab nws tau nrhiav ua zoo tsis tu ncua, coj tej lus txib ntawm tus Tswv nws tus Vajtswv; thiab nws tus kwv los tib yam.\n\n3 Thiab tau muaj tias Maulaunais los kuj tau tuag tib yam. Thiab li no tau xaus xyoo thib peb caug thiab rau ntawm cov neeg txiav txim txoj kev kav.\n\n4 Thiab tau muaj tias nyob rau hauv xyoo thib peb caug thiab xya ntawm cov neeg txiav txim txoj kev kav, tau muaj ib pab neeg coob coob, twb muaj li tsib txhiab thiab plaub puas leej, nrog lawv tej poj niam thiab lawv tej me nyuam, tau ncaim tawm ntawm thaj av Xalahelas mus rau thaj av uas nyob sab qaum teb lawm.\n\n5 Thiab tau muaj tias Henkos, nws yog ib tug neeg xav paub lwm yam heev, yog li ntawd nws thiaj tau mus thiab tau txua ib lub nkoj loj heev rau nws, nyob rau ntawm tej ciam teb ntawm thaj av Huaj Vam, ze thaj av Quav Poj, thiab tau muab tso rau hauv hiav txwv sab hnub poob, ze ntawm ntu av nqaim uas coj mus rau thaj av sab qaum teb.\n\n6 Thiab saib seb, tau muaj coob tug ntawm cov Neeg Nifais uas tau nkag mus rau hauv thiab tau nquam tawm mus nrog tej khoom noj khoom siv ntau, thiab kuj nrog coob tug poj niam thiab me nyuam; thiab lawv tau nquam mus rau sab qaum teb. Thiab li no tau xaus xyoo thib peb caug thiab xya.\n\n7 Thiab nyob rau hauv xyoo thib peb caug thiab yim, tus txiv neej no tau txua dua lwm cov nkoj. Thiab thawj lub nkoj kuj tau rov qab los, thiab muaj neeg coob ntxiv tau nkag rau hauv; thiab lawv kuj tau coj tej khoom noj khoom siv ntau, thiab tau rov qab mus dua rau thaj av sab qaum teb lawm.\n\n8 Thiab tau muaj tias txawm tsis tau hnov txog lawv ib zaug ntxiv li lawm. Thiab peb xav tias lawv tau poob dej rau hauv hiav txwv tob lawm. Thiab tau muaj tias kuj tau muaj dua lwm lub nkoj tau nquam tawm mus lawm thiab; thiab txawm yog nws tau mus qhov twg lawm los peb tsis paub.\n\n9 Thiab tau muaj tias nyob rau hauv xyoo no tau muaj neeg coob leej uas tau tawm mus rau pem thaj av sab qaum teb. Thiab li no tau xaus xyoo thib peb caug thiab yim.\n\n10 Thiab tau muaj tias nyob hauv xyoo thib peb caug thiab cuaj ntawm cov neeg txiav txim txoj kev kav, Sinploos los kuj tuag lawm thiab, thiab Khauli-atoos tau mus hauv ib lub nkoj mus rau thaj av sab qaum teb lawm, thauj tej khoom noj khoom siv mus rau cov neeg uas tau mus rau thaj av ped.\n\n11 Yog li ntawd nws rais los tsim nyog rau Sinploos kom muab cov khoom dawb ceev ntawd, ua ntej nws tuag, rau Hilamas tus tub, uas hu ua Hilamas, tau hu lub npe raws li nws txiv lub.\n\n12 Nim no saib seb, tag nrho tej ntawv sau uas nyob ntawm Hilamas tau raug muab sau cia thiab tau xa tawm mus rau tej neeg thoob plaws txhua thaj av, tsuas yog tshuav tej feem uas tau raug txib los ntawm Amas kom tsis txhob xa mus xwb.\n\n13 Txawm li ntawd los, tej yam no yuav tsum raug muab ceev kom dawb huv, thiab tau muab cev nqis ib tiam neeg rau ib tiam neeg; yog li ntawd, nyob rau hauv xyoo no, lawv tau raug muab rau Hilamas, ua ntej Sinploos yuav tuag.\n\n14 Thiab tau muaj tias nyob rau hauv xyoo no kuj tau muaj ib txhia neeg ntxeev siab uas tau tawm mus rau cov Neeg Lamas lawm; thiab lawv tau raug txhib dua kom npau taws rau cov Neeg Nifais.\n\n15 Thiab nyob rau hauv tib xyoo no lawv tau nqis nrog ib pab tub rog coob heev tuaj ua rog tawm tsam Maulaunaihas cov neeg, los sis tawm tsam Maulaunaihas cov tub rog, nyob hauv qhov ntawd lawv tau raug kov yeej thiab raug raws khiav rov qab mus rau lawv tej av dua, tau raug kev ploj loj heev.\n\n16 Thiab li no tau xaus xyoo thib peb caug thiab cuaj ntawm cov neeg txiav txim txoj kev kav cov Neeg Nifais.\n\n17 Thiab li no tau xaus zaj ntawm Amas, thiab Hilamas nws tus tub, thiab Sinploos, tus uas yog nws tus tub.\n\n", "hel 1": "[center][font_size=26]Hilamas Phau Ntawv[/font_size][/center]\n\nIb zaj txog cov Neeg Nifais. Lawv tej kev ua rog thiab tej kev sib cav sib ceg, thiab lawv tej kev ntxeev siab. Thiab kuj txog ntau tus yaj saub dawb huv tej kev qhia tej uas yuav muaj los yav tom ntej, ua ntej txoj kev Khetos los, raws li tej ceev xwm txheej ntawm Hilamas, tus uas yog Hilamas tus tub, thiab kuj raws li tej ceev xwm txheej ntawm nws tej tub, nqis mus txog thaum lub caij Khetos los. Thiab ntau tus ntawm cov Neeg Lamas raug hloov siab tshiab. Ib zaj txog lawv txoj kev hloov siab tshiab. Ib zaj txog txoj kev ncaj ncees ntawm cov Neeg Lamas, thiab txoj kev phem thiab tej kev qias ntawm cov Neeg Nifais, raws li phau ceev xwm txheej ntawm Hilamas thiab nws tej tub, nqis mus txog thaum Khetos los, uas raug hu ua Hilamas phau ntawv.\n\n[center][font_size=26]Tshooj 1[/font_size][/center]\n\n[i]Pheholas tus ob tau los ua tus thawj tub txiav txim thiab tau raug tua los ntawm Kisawkhumas—Pakhumenais los zaum lub rooj txiav txim—Khauli-athumaws coj cov Neeg Lamas tej tub rog, txeeb tau Xalahelas, thiab muab Pakhumenais tua—Maulaunaihas kov yeej cov Neeg Lamas thiab rov qab txeeb tau Xalahelas, thiab Khauli-athumaws raug tua. Kwv yees li 52–50 xyoo ua ntej yug Yexus.[/i]\n\n1 Thiab nim no saib seb, tau muaj tias nyob rau thaum pib xyoo plaub caug ntawm cov neeg txiav txim txoj kev kav Nifais cov neeg, tau pib muaj teeb meem nyuaj heev nyob rau hauv cov Neeg Nifais.\n\n2 Vim saib seb, Pheholas tau tuag lawm, thiab tau mus txoj kev uas txhua tus neeg hauv ntiaj teb mus; yog li ntawd tau pib muaj ib qho kev sib cav nyuaj heev txog tus uas yuav los tau lub rooj txiav txim nyob hauv cov kwv tij, uas yog Pheholas cov tub.\n\n3 Nim no cov no yog lawv cov npe uas tau sib cav vim lub rooj txiav txim, cov uas kuj tau ua kom cov neeg sib cav sib ceg thiab: Pheholas, Pha-eekhais, thiab Pakhumenais.\n\n4 Nim no tag nrho Pheholas cov tub tsis yog cov no xwb (vim nws tau muaj ntau leej), tiam sis cov no yog lawv cov uas tau sib cav sib ceg txeeb lub rooj txiav txim; yog li ntawd, lawv tau ua cov neeg tawg ua peb pab.\n\n5 Txawm li ntawd los, tau muaj tias Pheholas tau raug tsa los ntawm cov neeg lub suab los ua tus thawj tub txiav txim thiab ib tug tswv xeev kav Nifais cov neeg.\n\n6 Thiab tau muaj tias Pakhumenais, thaum nws tau pom tias nws txeeb tsis tau lub rooj txiav txim, nws tau koom nrog lub suab ntawm cov neeg.\n\n7 Tiam sis saib seb, Pha-eekhais, thiab feem ntawm cov neeg uas tau xav kom nws ua lawv tus tswv xeev, tau npau taws heev; yog li ntawd, nws twb yuav luag yaum kom cov neeg ntawd sawv ntxeev siab tawm tsam lawv cov kwv tij.\n\n8 Thiab tau muaj tias thaum nws yuav luag ua li no, saib seb, nws tau raug txhom, thiab raug pom ncaj mus raws li cov neeg lub suab, thiab tau raug txim tuag; vim nws tau sawv ntxeev siab thiab tau nrhiav rhuav txoj kev ywj siab ntawm cov neeg.\n\n9 Nim no thaum cov neeg uas tau xav kom nws ua lawv tus tswv xeev tau pom tias nws tau raug txim tuag, yog li ntawd lawv tau npau taws, thiab saib seb, lawv tau xa ib tug hu ua Kisawkhumas mus rau lub rooj txiav txim ntawm Pheholas, thiab tau tua Pheholas thaum nws tseem zaum saum lub rooj txiav txim.\n\n10 Thiab nws tau raug Pheholas cov tub qhe raws qab; tiam sis saib seb, Kisawkhumas tau khiav ceev heev li tsis muaj neeg caum tau nws.\n\n11 Thiab nws tau mus cuag cov uas tau xa nws, thiab lawv tag nrho tau nkag rau ib txoj kev khi lus, muaj tseeb tiag, tau twv ntuj los ntawm lawv tus Tsim uas kav ib txhis, tias lawv yuav tsis qhia ib tug twg tias Kisawkhumas tau tua Pheholas.\n\n12 Yog li ntawd Kisawkhumas tsis tau raug paub nyob hauv Nifais cov neeg, vim nws tau zais ntsej muag kom txhob muaj neeg paub thaum lub caij uas nws tau tua Pheholas. Thiab Kisawkhumas thiab nws pab neeg, uas tau khi lus nrog nws, tau nyob sib xyaws rau hauv cov neeg, nyob li uas kom tsis muaj neeg nrhiav tau lawv tag nrho; tiam sis txhua tus uas tau raug nrhiav tau tau raug txim tuag.\n\n13 Thiab nim no saib seb, Pakhumenais tau raug tsa, raws li cov neeg lub suab, los ua ib tug thawj tub txiav txim thiab ib tug tswv xeev, kav nws tus tij laugPheholas qhov chaw; thiab qhov ntawd tau yog raws li nws txoj kev muaj cai. Thiab tag nrho ib puas yam tsav no tau raug ua nyob rau hauv xyoo thib plaub caug ntawm cov neeg txiav txim txoj kev kav; thiab nws tau muaj qhov kawg.\n\n14 Thiab tau muaj tias nyob rau hauv xyoo plaub caug thiab ib ntawm cov neeg txiav txim txoj kev kav, cov Neeg Lamas tau sau ib pab tub rog coob heev tuaj ua ke, thiab lawv tau npaj muaj ntaj, thiab liag thiab hneev, thiab xub, thiab tej phiaj thaiv taub hau, thiab tej phiaj thaiv hauv siab, thiab txhua yam phiaj huv tib si.\n\n15 Thiab lawv tau rov nqis dua tuaj xwv kom lawv yuav tau ua rog tawm tsam cov Neeg Nifais. Thiab lawv tau raug coj los ntawm ib tug neeg uas npe hu ua Khauli-athumaws; thiab nws yog Xalahelas ib tug xeeb ntxwv; thiab nws tau yog ib tug neeg ntxeev siab ncaim ntawm cov Neeg Nifais; thiab nws tau yog ib tug neeg loj thiab muaj zog.\n\n16 Yog li ntawd, cov Neeg Lamas tus vaj ntxwv, uas npe hu ua Thunpalos, tus uas yog Amauloos tus tub, tau xav tias Khauli-athumaws, tus uas tau yog ib tug neeg muaj zog, yuav sawv tawm tsam tau cov Neeg Nifais, nrog nws lub zog thiab nrog nws txoj kev txawj ntse heev, kawg tias yog tias xa nws mus nws yuav kov yeej cov Neeg Nifais—\n\n17 Yog li ntawd nws tau txhib kom lawv npau taws, thiab nws tau sau nws tej tub rog tuaj ua ke, thiab nws tau tsa Khauli-athumaws ua lawv tus thawj coj, thiab tau kom lawv yuav tsum nqis mus rau nram thaj av Xalahelas ua rog tawm tsam cov Neeg Nifais.\n\n18 Thiab tau muaj tias vim yog muaj kev sib cav sib ceg ntau thiab muaj teeb meem ntau nyob hauv tej nom tswv, lawv tsis tau tso tej neeg saib xyuas txaus rau hauv thaj av Xalahelas; vim lawv tau xav tias cov Neeg Lamas yuav tsis kam tuaj rau hauv plawv ntawm lawv thaj av tawm tsam lub nroog loj Xalahelas ntawd.\n\n19 Tiam sis tau muaj tias Khauli-athumaws tau mus ua ntej nws cov tub rog uas coob coob, thiab tau tuaj rau hauv cov neeg ntawm lub nroog, thiab lawv txoj kev tuaj tau nrawm heev kawg nkaus uas tsis tau muaj ib lub caij rau cov Neeg Nifais sau lawv tej tub rog tuaj ua ke li.\n\n20 Yog li ntawd Khauli-athumaws tau txiav cov uas zov lub rooj vag ntawm lub nroog vau, thiab tau nrog tag nrho nws cov tub rog mus rau hauv lub nroog, thiab lawv tau tua txhua tus uas nyom lawv, kawg tias lawv txeeb tau tag nrho lub nroog.\n\n21 Thiab tau muaj tias Pakhumenais, tus uas yog thawj tub txiav txim, tau khiav ua ntej Khauli-athumaws, mus rau tom cov ntsa loog ntawm lub nroog. Thiab tau muaj tias Khauli-athumaws tau tua nws teem sab ntsa loog, kawg tias nws tau tuag. Thiab li no thiaj tau kawg Pakhumenais lub neej.\n\n22 Thiab nim no thaum Khauli-athumaws tau pom tias nws tau nyob hauv lub nroog Xalahelas, thiab tau pom tias cov Neeg Nifais tau khiav ua ntej lawv, thiab tau raug tua, thiab tau raug txhom, thiab tau raug pov rau hauv qhov taub, thiab tias nws txeeb tau qhov chaw tiv thaiv uas muaj zog tshaj plaws nyob hauv tag nrho tej av lawm, nws lub siab txawm muaj zog tuaj kawg tias nws twb yuav luag mus tawm tsam rau tag nrho thaj av.\n\n23 Thiab nim no nws tsis tau nyob hauv thaj av Xalahelas, tiam sis tau tawm mus nrog ib pab tub rog coob coob, ncaj nraim rau lub nroog Huaj Vam; vim nws tau txiav txim tawm mus thiab xuas ntaj tho nws txoj kev, xwv kom nws yuav txeeb tau feem sab pem toj ntawm thaj av.\n\n24 Thiab, tau xav tias lawv qhov chaw muaj zog tshaj yog nyob hauv plawv ntawm thaj av, yog li ntawd nws tau tawm mus, tsis pub kiag sij hawm rau lawv sib sau tuaj ua ke li tsuas yog tshuav tej pab tsawg tsawg xwb; thiab zoo li no lawv thiaj tau tawm tsam lawv thiab txiav lawv vau rau hauv av.\n\n25 Tiam sis saib seb, Khauli-athumaws txoj kev mus hla hauv plawv thaj av ntawm no tau muab zog zoo heev kawg nkaus rau Maulaunaihas kov yeej lawv, txawm tias cov Neeg Nifais coob leej heev tau raug tua.\n\n26 Vim saib seb, Maulaunaihas tau xav tias cov Neeg Lamas yuav tsis kam tuaj rau hauv plawv ntawm thaj av, tiam sis xav tias lawv yuav tawm tsam tej nroog uas nyob ib ncig ntawm tej ciam teb ib yam li lawv sij tau ua los lawm; yog li ntawd Maulaunaihas tau kom lawv tej tub rog uas muaj zog tswj tuav tej feem ib ncig ntawm tej ciam teb.\n\n27 Tiam sis saib seb, cov Neeg Lamas tsis tau ntshai raws li nws siab xav, tiam sis lawv tau tuaj rau hauv plawv ntawm thaj av, thiab txeeb tau lub tuam ceeb nroog uas yog lub nroog Xalahelas, thiab tau mus dhau rau tej feem tseem ceeb ntawm thaj av, tua neeg tuag coob heev, tag nrho txiv neej, poj niam, thiab me nyuam yau, txeeb tau ntau lub nroog thiab ntau qhov chaw tiv thaiv.\n\n28 Tiam sis thaum Maulaunaihas tau nrhiav paub qhov no, tam sim ntawd nws tau xa Lihais nrog ib pab tub rog uas nyob ib puag ncig mus huas lawv ntej ua ntej lawv mus txog thaj av Huaj Vam.\n\n29 Thiab li no nws tau mus; thiab nws mus huas tau lawv ntej ua ntej lawv mus txog thaj av Huaj Vam, thiab ua rog rau lawv, kawg tias lawv tau pib thim rov qab mus rau thaj av Xalahelas.\n\n30 Thiab tau muaj tias Maulaunaihas tau ntsib lawv thaum lawv thim rov qab, thiab tau ua rog rau lawv, kawg tias nws tau rais los mus ua ib npluav rog uas muaj nqaij ntuag ntshav nrog heev; muaj tseeb tiag, ntau tus tau raug tua, thiab Khauli-athumaws kuj raug nrhiav pom nyob rau hauv cov uas raug tua tuag.\n\n31 Thiab nim no, saib seb, cov Neeg Lamas thim tsis tau mus sab twg li, mus tsis tau rau sab pem toj, los sis sab nram hav, los sis sab hnub tuaj, los sis sab hnub poob, vim lawv raug vij txhua txhia sab los ntawm cov Neeg Nifais.\n\n32 Thiab li no Khauli-athumaws tau coj cov Neeg Lamas ruam zis mus rau hauv plawv ntawm cov Neeg Nifais, kawg tias lawv tau raug nyob hauv cov Neeg Nifais lub hwj chim, thiab nws tus kheej tau raug tua tuag, thiab cov Neeg Lamas tau zwm lawv tus kheej rau hauv cov Neeg Nifais tes.\n\n33 Thiab tau muaj tias Maulaunaihas rov txeeb tau lub nroog Xalahelas dua, thiab tau cia kom cov Neeg Lamas uas raug txhom ua neeg raug txim ncaim ntawm thaj av mus hauv txoj kev nyab xeeb.\n\n34 Thiab li no tau xaus xyoo thib plaub caug thiab ib ntawm cov neeg txiav txim txoj kev kav.\n\n", "hel 2": "[center][font_size=26]Tshooj 2[/font_size][/center]\n\n[i]Hilamas, tus tub ntawm Hilamas, los ua tus thawj tub txiav txim—Nkadi-atoos coj Kisawkhumas pab neeg—Hilamas tus tub qhe tua Kisawkhumas, thiab Nkadi-atoos pab neeg khiav mus rau hauv hav zoov. Kwv yees li 50–49 xyoo ua ntej yug Yexus.[/i]\n\n1 Thiab tau muaj tias nyob hauv xyoo plaub caug thiab ob ntawm cov neeg txiav txim txoj kev kav, tom qab Maulaunaihas tau tsim txoj kev nyab xeeb dua nyob nruab nrab ntawm cov Neeg Nifais thiab cov Neeg Lamas, saib seb tsis muaj ib tug los txum lub rooj txiav tsim; yog li ntawd tau pib muaj ib qho kev sib cav dua nyob hauv cov neeg txog seb leej twg yuav los txum lub rooj txiav txim.\n\n2 Thiab tau muaj tias Hilamas, tus uas yog Hilamas tus tub, tau raug tsa los txum lub rooj txiav txim, los ntawm cov neeg lub suab.\n\n3 Tiam sis saib seb, Kisawkhumas, tus uas tau tua Pheholas, tau nyas ntsoov yuav ua kom Hilamas puas tsuaj thiab; thiab nws tau raug pab los ntawm nws pab neeg, uas tau khi ib lo lus tias yuav tsum tsis muaj ib tug twg uas yuav paub txog nws txoj kev phem.\n\n4 Vim tau muaj ib tug Nkadi-atoos, tus uas txawj hais lus ntau heev, thiab txawj dag ntxias heev, tau los coj txoj hauj lwm tua neeg thiab ua tub sab tub nyiag ntsiag to ntxiv mus; yog li ntawd nws tau rais los ua lawv tus thawj coj ntawm Kisawkhumas pab neeg.\n\n5 Yog li ntawd nws tau ua txuj ntxias lawv, thiab Kisawkhumas thiab, tias yog lawv yuav cia nws rau hauv lub rooj txiav txim nws yuav pub rau lawv cov uas nyob hauv nws pab kom lawv yuav raug tso muaj hwj chim thiab cai nyob hauv cov neeg; yog li ntawd Kisawkhumas tau nrhiav ua kom Hilamas puas tsuaj.\n\n6 Thiab tau muaj tias thaum nws tseem tawm mus rau lub rooj txiav txim ua kom Hilamas puas tsuaj, saib seb Hilamas ib tug tub qhe, tau tawm yos hmo ntuj, thiab muab tau, los ntawm txoj kev zais ntsej muag, paub txog cov kev uas tau npaj los ntawm pab neeg no uas yuav ua kom Hilamas puas tsuaj—\n\n7 Thiab tau muaj tias nws tau ntsib Kisawkhumas, thiab nws tau muab ib lub cim rau nws; yog li ntawd Kisawkhumas tau ua rau nws paub txog yam uas nws xav ua, tau xav kom nws coj nws mus rau lub rooj txiav txim xwv kom nws yuav tua tau Hilamas.\n\n8 Thiab thaum Hilamas tus tub qhe tau paub tag nrho Kisawkhumas siab, thiab yam uas nws xav ua yog tua neeg, thiab tag nrho cov uas yog nws pab kuj muaj tswv yim xav tua neeg, thiab ua tub sab, thiab ua kom muaj hwj chim, (thiab qhov no yog lawv txoj kev npaj ntsiag to, thiab lawv tej kev tuav hauv) Hilamas tus tub qhe tau hais rau Kisawkhumas tias: Cia wb mus rau tom lub rooj txiav txim.\n\n9 Nim no qhov no tau ua rau Kisawkhumas zoo siab heev, vim nws tau xav tias nws yuav ua tau li nws siab xav; tiam sis saib seb, Hilamas tus tub qhe, thaum nkawd tab tom mus rau tom lub rooj txiav txim, tau tib nkaug mus rau hauv Kisawkhumas lub siab, ces nws tau vau tuag yam tsis nroo li. Thiab nws tau khiav thiab tau qhia rau Hilamas tag nrho txhua yam uas nws tau pom, thiab tau hnov, thiab tau ua los lawm.\n\n10 Thiab tau muaj tias Hilamas tau xa neeg tawm mus txhom pab neeg tub sab thiab cov neeg tua neeg ntsiag to no, xwv kom lawv yuav raug txiav txim mus raws li txoj kev cai.\n\n11 Tiam sis saib seb, thaum Nkadi-atoos tau pom tias Kisawkhumas tsis rov qab los nws tau ntshai nyob tsam nws yuav raug puas tsuaj; yog li ntawd nws tau kom nws pab neeg yuav tsum raws nws qab. Thiab lawv tau khiav tawm ntawm thaj av, los ntawm ib txoj kev tsis muaj neeg paub, mus rau hauv hav zoov; thiab li no thaum Hilamas xa neeg mus txhom lawv thiaj nrhiav tsis tau lawv qhov twg hlo li.\n\n12 Thiab yuav hais txog tus Nkadi-atoos no ntxiv mus tom ntej no. Thiab li no thiaj xaus xyoo thib plaub caug thiab ob ntawm cov neeg txiav txim txoj kev kav cov Neeg Nifais.\n\n13 Thiab saib seb, nyob rau tom kawg ntawm phau ntawv no nej yuav pom tias tus Nkadi-atoos no tau ua txoj kev ntxeev tiag, muaj tseeb tiag, twb yuav luag tas nrho txoj kev puas tsuaj ntawm Nifais cov neeg.\n\n14 Saib seb kuv tsis tau hais tias tom kawg ntawm Hilamas phau ntawv, tiam sis kuv hais tom kawg ntawm Nifais phau ntawv, uas kuv tau muab tas nrho tej zaj uas kuv tau sau ntawd los.\n\n", "hel 3": "[center][font_size=26]Tshooj 3[/font_size][/center]\n\n[i]Cov Neeg Nifais coob tug tsiv mus rau thaj av sab qaum teb—Lawv tau ua tej tsev thawv cib thiab sau ntau phau ceev xwm txheej—Kaum tawm txhiab leej tau hloov siab tshiab thiab ua kev cai raus dej—Vajtswv txoj lus coj neeg mus rau txoj kev cawm seej—Nifais uas yog Hilamas tus tub txum lub rooj txiav txim. Kwv yees li 49–39 xyoo ua ntej yug Yexus.[/i]\n\n1 Thiab nim no tau muaj tias nyob rau hauv xyoo thib plaub caug thiab peb ntawm cov neeg txiav txim txoj kev kav, tsis tau muaj kev sib cav sib ceg nyob hauv Nifais cov neeg tsuas yog muaj me ntsis kev khav theeb uas nyob hauv lub koom txoos xwb, uas tau ua kom muaj me ntsis kev tsis sib haum nyob hauv cov neeg, tej kev ntawd tau raug kho kom zoo nyob rau thaum kawg xyoo thib plaub caug thiab peb.\n\n2 Thiab tsis tau muaj kev sib cav sib ceg nyob hauv cov neeg rau hauv xyoo thib plaub caug thiab plaub; thiab kuj tsis muaj kev sib cav sib ceg ntau nyob hauv xyoo thib plaub caug thiab tsib.\n\n3 Thiab tau muaj tias nyob rau hauv xyoo thib plaub caug thiab rau, muaj tseeb tiag, tau muaj kev sib cav sib ceg ntau thiab kev ntxeev siab ntau; thiab vim muaj qhov ntawd tau muaj ib co neeg coob heev uas tau ncaim tawm ntawm thaj av Xalahelas, thiab tau tawm mus rau thaj av sab qaum teb mus nyob rau pem thaj av.\n\n4 Thiab lawv tau mus deb heev kawg nkaus li, kawg tias lawv tau los rau tej dej loj thiab ntau tus dej.\n\n5 Muaj tseeb tiag, thiab lawv tau faib mus rau hauv txhua qhov ntawm thaj av, mus rau txhua qhov uas tsis tau ciaj quav poj thiab tsis muaj ntoo, vim yog tej neeg coob uas twb tau nyob hauv thaj av ua ntej lawm.\n\n6 Thiab nim no tsis muaj ib qho ntawm thaj av uas tsis muaj neeg nyob, tsuas yog tshuav tej qho uas tsis muaj ntoo; tiam sis vim yog txoj kev puas tsuaj loj ntawm cov neeg uas xub nyob hauv thaj av lawm thiaj raug hu ua thaj av quav poj.\n\n7 Thiab vim tsis muaj ntoo ntau nyob rau saum thaj av, txawm li ntawd los cov neeg uas tau mus tau rais los ua ib cov neeg uas txawj siv hmoov zeb cib heev; yog li ntawd lawv tau xuas hmoov zeb cib los ua tej tsev uas lawv nyob.\n\n8 Thiab tau muaj tias lawv tau coob ntxiv thiab tau sib faib, thiab tau tawm ntawm thaj av sab qab teb mus rau thaj av sab qaum teb, thiab tau faib kawg tias lawv pib puv thoob plaws hauv lub ntiaj teb, txij li hiav txwv sab qab teb mus rau hiav txwv sab qaum teb, txij li hiav txwv sab hnub poob mus rau hiav txwv sab hnub tuaj.\n\n9 Thiab cov neeg uas nyob rau hauv thaj av sab qaum teb tau nyob hauv tej tsev pheeb suab ntaub, thiab hauv tej tsev hmoov zeb cib, thiab lawv tau cia txhua tus ntoo uas yuav tuaj rau saum thaj av tuaj xwv kom yuav loj, kom txog sij hawm lawv yuav muaj ntoo los ua lawv tej tsev, muaj tseeb tiag, ua lawv tej nroog, thiab lawv tej tuam tsev, thiab lawv tej tsev sab laj, thiab lawv tej chaw dawb huv, thiab tag nrho txhua yam ntawm lawv tej tsev.\n\n10 Thiab tau muaj tias vim ntoo muaj tsawg heev nyob rau thaj av sab qaum teb, lawv tau xa ntau mus los ntawm txoj kev xuas nkoj thauj.\n\n11 Thiab li no lawv pab tau cov neeg uas nyob rau thaj av sab qaum teb xwv kom lawv yuav ua tau ntau lub nroog, uas yog ntoo thiab hmoov zeb cib.\n\n12 Thiab tau muaj tias tau muaj cov neeg Amoos ntau leej, uas yog Neeg Lamas yug, kuj tau mus rau hauv thaj av no thiab.\n\n13 Thiab nim no tau muaj ntau cov ceev xwm txheej tau sau txog tej keeb kwm ntawm cov neeg no, tau muaj ntau yam, hais txog lawv, los ntawm ntau leej ntawm cov neeg no.\n\n14 Tiam sis saib seb, ib puas feem ntawm tej keeb kwm ntawm cov neeg no, muaj tseeb tiag, zaj hais txog cov Neeg Lamas thiab cov Neeg Nifais, thiab lawv tej kev tsov kev rog, thiab tej kev sib cav sib ceg, thiab tej kev ntxeev siab, thiab lawv tej kev qhuab qhia, thiab lawv tej kev qhia tej uas yuav muaj los yav tom ntej, thiab lawv tej kev thauj khoom thiab lawv tej kev ua nkoj, thiab lawv tej kev ua tuam tsev, thiab tej tsev sab laj thiab lawv tej chaw dawb huv, thiab lawv tej kev ncaj ncees, thiab lawv tej kev phem, thiab lawv tej kev tua neeg, thiab lawv tej kev ua tub sab, thiab lawv tej kev ua lim hiam, thiab tag nrho txhua yam kev qias thiab tej kev sib daj sib deev, tsis txaus ntim rau hauv phau ntawv no.\n\n15 Tiam sis saib seb, muaj ntau phau ntawv thiab ntau phau ceev xwm txheej txhua yam, thiab lawv feem ntau tau raug ceev los ntawm cov Neeg Nifais.\n\n16 Thiab lawv tau raug muab cev nqis ib tiam dhau rau ib tiam los ntawm cov Neeg Nifais, mus txog thaum lawv tau poob rau hauv txoj kev txhaum thiab tau raug muab tua, muab ua lim hiam, thiab raug plob tua, thiab raug raws khiav, thiab raug tua, thiab raug tawg ri niab mus rau saum lub ntiaj teb, thiab nyob xyaw nrog cov Neeg Lamas mus txog thaum tsis hu lawv ua cov Neeg Nifais ntxiv lawm, tau rais los mus ua neeg phem, thiab neeg qus, thiab neeg npau taws, muaj tseeb tiag, rais los mus tib yam li cov Neeg Lamas.\n\n17 Thiab nim no kuv rov qab mus rau kuv zaj dua; yog li ntawd, yam uas kuv tau hais lawm tau dhau lawm tom qab uas tau muaj tej kev sib cav sib ceg loj, thiab tej kev sib thab, thiab tej kev tsov rog, thiab tej kev ntxeev siab, nyob hauv Nifais cov neeg.\n\n18 Xyoo thib plaub caug thiab rau ntawm cov neeg txiav txim txoj kev kav thiaj tau xaus;\n\n19 Thiab tau muaj tias tseem tau muaj kev sib cav sib ceg loj heev nyob hauv thaj av, muaj tseeb tiag, nyob hauv xyoo thib plaub caug thiab xya, thiab nyob hauv xyoo thib plaub caug thiab yim.\n\n20 Txawm li ntawd los Hilamas tseem tau txum lub rooj txiav txim nrog txoj kev txim lij thiab txoj kev sib txig; muaj tseeb tiag, nws tau mob siab coj tej kev cai, thiab tej kev txiav txim, thiab Vajtswv tej lus txib; thiab nws tau ua tej uas yog nyob ntawm Vajtswv lub qhov muag tsis tu ncua; thiab nws tau mus raws li tej kev ntawm nws txiv, kawg tias nws tau vammeej nyob rau hauv thaj av.\n\n21 Thiab tau muaj tias nws muaj ob tug tub. Nws tau muab lub npe Nifais rau tus hlob, thiab muab lub npe Lihais rau tus ntxawg. Thiab nkawd tau pib loj hlob rau tus Tswv.\n\n22 Thiab tau muaj tias tej kev tsov rog thiab tej kev sib cav sib ceg tau pib tsum, me ntsis, nyob hauv cov Neeg Nifais, nyob rau thaum yuav kawg xyoo thib plaub caug thiab yim ntawm cov neeg txiav txim txoj kev kav Nifais cov neeg.\n\n23 Thiab tau muaj tias nyob rau hauv xyoo thib plaub caug thiab cuaj ntawm cov neeg txiav txim txoj kev kav, tau tsim muaj kev nyab xeeb tsis tu ncua nyob hauv thaj av, tag nrho tiam sis tsuas tshuav tej kev tuav hauv ntsiag to uas Nkadi-atoos tus tub sab tau tsim nyob rau hauv feem av uas neeg nyob ntau zog, uas nyob rau lub sij hawm ntawd cov uas ua hau ntawm cov nom tswv tseem tsis tau paub txog xwb; yog li ntawd lawv thiaj tsis tau raug ua kom puas tsuaj tawm ntawm thaj av mus.\n\n24 Thiab tau muaj tias nyob rau hauv tib xyoos no tau muaj kev vam meej heev li nyob hauv lub koom txoos, kawg tias tau muaj txhiab txhiab leej uas tau los koom rau lub koom txoos thiab tau ua kev cai raus dej rau txoj kev hloov siab lees txim.\n\n25 Thiab lub koom txoos tau vam meej heev kawg nkaus, thiab tau muaj tej koob hmoov ntau kawg nkaus uas tau raug nchuav los rau saum cov neeg, kawg tias tej pov thawj hlob thiab tej xib hwb lawv tus kheej tau xav tsis thoob li.\n\n26 Thiab tau muaj tias tus Tswv txoj hauj lwm tau vam meej rau txoj kev muab ntau leej los ua kev cai raus dej thiab koom nrog Vajtswv lub koom txoos, muaj tseeb tiag, kaum tawm txhiab leej li.\n\n27 Li no peb pom tau tias tus Tswv yeej muaj siab hlub tshua rau tag nrho cov uas yuav, muaj lub siab tiag tiag, thov nws lub npe dawb huv.\n\n28 Muaj tseeb tiag, li no peb pom tias rooj ntug ceeb tsheej yeej qhib rau tag nrho, txhua tus uas yuav ntseeg rau Yexus Khetos lub npe, tus uas yog Vajtswv tus Tub.\n\n29 Muaj tseeb tiag, peb pom tias txhua tus uas kam, yeej tuav tau Vajtswv txoj lus, uas nrawm thiab muaj hwj chim, uas yuav rhuav tag nrho tej kev dag ntxias thiab tej ntxiab thiab tej kev npaj ua phem ntawm tus dab kom puas tsuaj, thiab yuav coj Khetos tus neeg mus txoj kev ti thiab nqaim hla tus kwj tob tob ntawm kev nyuaj siab uas kav ib txhis uas tau npaj nqos cov neeg phem—\n\n30 Thiab lawv tej ntsuj plig mus txog, muaj tseeb tiag, lawv tej ntsuj plig uas tsis txawj ploj tuag, mus txog rau ntawm Vajtswv sab tes xis hauv ntuj ceeb tsheej lub nceeg vaj, mus zaum nrog Anplaham, thiab Ixaj, thiab Yakhauj, thiab nrog tag nrho peb tej yawg koob dawb huv, tsis tawm mus ib zaug ntxiv li lawm.\n\n31 Thiab nyob rau hauv xyoo no tau muaj kev zoo siab tsis tu ncua hauv thaj av Xalahelas, thiab nyob tag nrho ib cheeb tsam, thiab nyob tag nrho tej av uas cov Neeg Nifais nyob.\n\n32 Thiab tau muaj tias tau muaj kev nyab xeeb thiab kev xyiv fab heev kawg nkaus nyob rau hauv xyoo thib plaub caug thiab cuaj uas seem tshuav; muaj tseeb tiag, thiab kuj tau muaj kev nyab xeeb thiab kev xyiv fab heev tsis tu ncua nyob rau hauv xyoo thib tsib caug ntawm cov neeg txiav txim txoj kev kav.\n\n33 Thiab nyob rau hauv xyoo thib tsib caug thiab ib ntawm cov neeg txiav txim txoj kev kav kuj tau muaj kev nyab xeeb thiab, tsuas yog txoj kev khav theeb uas tau pib nkag los rau hauv lub koom txoos xwb—tsis yog los rau hauv Vajtswv lub koom txoos, tiam sis yog los rau hauv tej siab ntawm cov neeg uas tau ua txuj hais tias yog cov uas nyob hauv Vajtswv lub koom txoos—\n\n34 Thiab lawv tau khav theeb heev, mus txog thaum pib tsim txom lawv cov kwv tij ntau leej. Nim no qhov no yog ib qho kev phem loj heev, uas tau ua rau cov neeg txo hwj chim feem coob raug tej kev tsim txom hnyav, thiab tiv dhau kev txom nyem ntau.\n\n35 Txawm li ntawd los lawv tseem tau nquag yoo mov thiab thov Vajtswv, thiab tau loj hlob muaj zog me ntsis thiab me ntsis tuaj nyob hauv lawv txoj kev txo hwj chim, thiab ruaj khov me ntsis thiab me ntsis tuaj nyob hauv txoj kev ntseeg Khetos, mus txog thaum lawv tus kheej muaj kev xyiv fab thiab kev nplij siab puv nkaus, muaj tseeb tiag, mus txog thaum lawv tej siab tau ntshiab thiab dawb huv, tau muaj txoj kev ua kom dawb huv vim yog lawv txoj kev cia lawv tej siab rau Vajtswv.\n\n36 Thiab tau muaj tias xyoo thib tsib caug thiab ob kuj tau xaus muaj kev nyab xeeb thiab, tsuas yog tshuav tej kev khav theeb heev uas tau los rau hauv cov neeg tej siab; thiab tau muaj li ntawd los vim yog lawv txoj kev nplua nuj thiab lawv txoj kev vam meej heev nyob hauv thaj av; thiab nws tau loj hlob rau saum lawv ib hnub dhau ib hnub.\n\n37 Thiab tau muaj tias nyob rau hauv xyoo thib tsib caug thiab peb ntawm cov neeg txiav txim txoj kev kav, Hilamas tau tuag lawm, thiab nws tus tub hlob Nifais tau pib los kav nyob hauv nws qhov chaw. Thiab tau muaj tias nws tau txum lub rooj txiav txim yam ncaj ncees thiab sib txig; muaj tseeb tiag, nws tau coj Vajtswv tej lus txib, thiab tau mus tej kev uas nws txiv mus.\n\n", "hel 4": "[center][font_size=26]Tshooj 4[/font_size][/center]\n\n[i]Cov Neeg Nifais uas ntxeev siab thiab cov Neeg Lamas tau koom tub rog thiab txeeb thaj av Xalahelas—Cov Neeg Nifais txoj kev swb tau los vim yog lawv txoj kev phem—Lub koom txoos tau tsawg zuj zus, thiab cov neeg tau rais los mus qaug zog li cov Neeg Lamas. Kwv yees li 38–30 xyoo ua ntej yug Yexus.[/i]\n\n1 Thiab tau muaj tias nyob rau hauv xyoo thib tsib caug thiab plaub tau muaj kev ntxeev siab ntau nyob hauv lub koom txoos, thiab kuj tau muaj ib qho kev sib cav sib ceg nyob hauv cov neeg, kawg tias tau muaj nqaij ntuag ntshav nrog ntau heev.\n\n2 Thiab feem neeg uas ntxeev siab tau raug tua thiab tau raug raws tawm ntawm thaj av, thiab lawv tau mus cuag cov Neeg Lamas tus vaj ntxwv.\n\n3 Thiab tau muaj tias lawv tau rau siab mus txhib cov Neeg Lamas kom mus ua rog tawm tsam cov Neeg Nifais; tiam sis saib seb, cov Neeg Lamas tau ntshai heev, kawg tias lawv tsis kam mloog cov neeg ntxeev siab ntawd tej lus.\n\n4 Tiam sis tau muaj tias nyob hauv xyoo thib tsib caug thiab rau ntawm cov neeg txiav txim txoj kev kav, tau muaj tej neeg ntxeev siab uas tau mus ntawm cov Neeg Nifais mus rau tom cov Neeg Lamas; thiab lawv tau koom nrog lwm cov txhib kom lawv npau taws rau cov Neeg Nifais; thiab lawv tag nrho tau npaj ua rog xyoo ntawd.\n\n5 Thiab nyob rau hauv xyoo thib tsib caug thiab xya lawv tau nqis tuaj ua rog tawm tsam cov Neeg Nifais, thiab lawv tau pib txoj hauj lwm ntawm kev tuag; muaj tseeb tiag, kawg tias hauv xyoo tsib caug thiab yim ntawm cov neeg txiav txim txoj kev kav lawv muaj peev xwm txeeb tau thaj av Xalahelas; muaj tseeb tiag, thiab tag nrho tej av, twb mus txog tej av uas nyob ze thaj av Huaj Vam.\n\n6 Thiab cov Neeg Nifais thiab Maulaunaihas tej tub rog twb tau raug raws mus rau hauv thaj av Huaj Vam.\n\n7 Thiab nyob tod lawv tau tiv thaiv tawm tsam cov Neeg Lamas, txij li hiav txwv sab hnub poob, mus rau sab hnub tuaj; nws yog mus kev taw ib hnub rau cov Neeg Nifais, nyob rau ntawm txoj kab uas lawv tau tiv thaiv thiab lawv tej tub rog tau nyob thaiv lawv lub teb chaws sab pem toj.\n\n8 Thiab li no cov Neeg Nifais uas ntxeev siab, nrog txoj kev pab ntawm cov Neeg Lamas tej tub rog uas coob heev, thiaj txeeb tau tag nrho cov Neeg Nifais tej av uas nyob sab qab teb. Thiab txhua yam no tau ua nyob hauv xyoo tsib caug thiab yim thiab cuaj ntawm cov neeg txiav txim txoj kev kav.\n\n9 Thiab tau muaj tias nyob rau hauv xyoo rau caum ntawm cov neeg txiav txim txoj kev kav, Maulaunaihas thiab nws cov tub rog tau muaj peev xwm txeeb tau ntau feem ntawm thaj av; muaj tseeb tiag, lawv rov txeeb tau ntau lub nroog uas tau poob rau hauv cov Neeg Lamas tes lawm.\n\n10 Thiab tau muaj tias nyob rau hauv xyoo rau caum thiab ib ntawm cov neeg txiav txim txoj kev kav lawv tau muaj peev xwm rov txeeb tau ib nrab ntawm tag nrho lawv tej av.\n\n11 Nim no txoj kev poob loj ntawm cov Neeg Nifais no, thiab txoj kev poob tsam loj uas muaj nyob hauv lawv, yeej yuav tsis muaj yog tsis vim lawv tej kev phem thiab kev qias uas muaj nyob hauv lawv; muaj tseeb tiag, thiab nws kuj muaj nyob hauv lawv cov uas tau ua txuj hais tias nyob hauv Vajtswv lub koom txoos.\n\n12 Thiab nws yog vim txoj kev khav ntawm lawv tej siab, vim yog lawv txoj kev nplua nuj heev, muaj tseeb tiag, nws vim yog lawv txoj kev saib tsis tau cov neeg pluag, tsis kam muab lawv tej zaub mov rau cov neeg tshaib plab, tsis kam muab lawv tej ris tsho rau cov neeg liab qab, thiab ntaus lawv cov kwv tij ua txo hwj chim plhu, ua saib tsis taus tej uas dawb ceev, tsis kam lees tus ntsuj plig ntawm txoj kev uas qhia tej uas yuav muaj los yav tom ntej thiab txoj kev tshwm sim, kev tua neeg, kev ua lim hiam, kev dag, kev ua tub sab, kev deev luag poj luag txiv, sawv sib cav sib ceg, thiab tau khiav mus rau hauv thaj av Nifais, nyob nrog cov Neeg Lamas—\n\n13 Thiab vim yog lawv txoj kev phem loj no, thiab lawv txoj kev khav theeb txog lawv tus kheej lub zog, lawv tau raug tso cia rau lawv tus kheej lub zog; yog li ntawd lawv thiaj tsis vammeej, tiam sis tau raug txom nyem thiab raug ntaus, thiab raug raws khiav ua ntej cov Neeg Lamas, mus txog thaum lawv tau poob yuav luag tas lawv tej av.\n\n14 Tiam sis saib seb, Maulaunaihas tau qhuab qhia ntau yam rau cov neeg vim yog lawv txoj kev tsis ncaj, thiab Nifais thiab Lihais, uas yog Hilamas cov tub, kuj tau qhuab qhia ntau yam rau cov neeg, muaj tseeb tiag, thiab tau qhia tej uas yuav muaj los yav tom ntej ntau yam rau lawv txog lawv tej kev tsis ncaj, thiab yam uas yuav los rau lawv yog lawv tsis hloov siab lees txim txog lawv tej kev txhaum.\n\n15 Thiab tau muaj tias lawv tau hloov siab lees txim, thiab ntau npaum li lawv tau hloov siab lees txim lawv tau pib vam meej.\n\n16 Vim thaum Maulaunaihas tau pom tias lawv tau hloov siab lees txim nws tau rov kam coj lawv ib qho chaw mus rau ib qho chaw, thiab ib lub nroog mus rau ib lub nroog, mus txog thaum uas lawv rov txeeb tau ib nrab ntawm lawv tej ntiag tug thiab ib nrab ntawm tas nrho lawv tej av.\n\n17 Thiab li no tau xaus xyoo thib rau caum thiab ib ntawm cov neeg txiav txim txoj kev kav.\n\n18 Thiab tau muaj tias nyob rau hauv xyoo rau caum thiab ob ntawm cov neeg txiav txim txoj kev kav, Maulaunaihas tsis muaj cuab kav rov txeeb tau tej av ntawm cov Neeg Lamas ntxiv lawm.\n\n19 Yog li ntawd lawv tau tso tseg lawv txoj kev uas yuav txeeb lawv tej av uas tseem tshuav, vim cov Neeg Lamas tau muaj coob heev uas yuav ua mus tsis taus rau cov Neeg Nifais kom muaj hwj chim yeej lawv; yog li ntawd Maulaunaihas tau siv tag nrho nws tej tub rog tswj tuav tej feem uas nws txeeb tau lawm.\n\n20 Thiab tau muaj tias, vim txoj kev coob heev ntawm cov Neeg Lamas cov Neeg Nifais tau ntshai heev, ntshai nyob tsam yuav raug swb, thiab raug tsuj, thiab raug tua, thiab raug puas tsuaj.\n\n21 Muaj tseeb tiag, lawv tau pib nco txog tej kev qhia tej uas yuav muaj los yav tom ntej ntawm Amas, thiab Mauxiyas tej lus; thiab lawv tau pom tias lawv tau yog ib co neeg tawv ncauj, thiab tias lawv tau muab Vajtswv tej lus txib suav tsis muaj nqis kiag li.\n\n22 Thiab tias lawv tau muab Mauxiyas tej kev cai pauv thiab tsuj rau hauv qab xib taws, los sis tej uas tus Tswv tau txib nws kom muab rau cov neeg; thiab lawv tau pom tias lawv tej kev cai tau raug muab hloov tsis ncaj, thiab lawv tau rais los mus ua ib co neeg phem, kawg tias lawv tau phem ib yam li cov Neeg Lamas.\n\n23 Thiab vim yog lawv txoj kev tsis ncaj lub koom txoos tau pib tsawg zuj zus; thiab lawv tau pib tsis ntseeg tus ntsuj plig ntawm txoj kev qhia tej uas yuav muaj los yav tom ntej thiab tus ntsuj plig ntawm txoj kev tshwm sim; thiab Vajtswv tej kev txiav txim tau ntsia ntsoov lawv ntawm lub ntsej muag.\n\n24 Thiab lawv tau pom tias lawv tau rais los mus qaug zog, li lawv cov kwv tij, cov Neeg Lamas, thiab tias tus Tswv tus Ntsuj Plig tsis tsom kwm lawv ntxiv lawm; muaj tseeb tiag, nws tau ncaim ntawm lawv mus vim tus Tswv tus Ntsuj Plig tsis nyob hauv tej tuam tsev uas tsis dawb huv—\n\n25 Yog li ntawd tus Tswv tau tsum tsis tsom kwm lawv los ntawm nws lub hwj chim tseem ceeb thiab piv tsis tau, vim lawv tau poob mus rau hauv ib qhov uas tsis ntseeg thiab phem heev kawg nkaus; thiab lawv tau pom tias cov Neeg Lamas tau muaj coob dua li lawv, thiab yog lawv tseem tsis npuab rau tus Tswv lawv tus Vajtswv ces, lawv yuav tsum piam sij khiav tsis dim.\n\n26 Vim saib seb, lawv tau pom tias cov Neeg Lamas lub zog yeej loj tib yam li lawv lub zog, txawm yog ib tug ntsuas ib tug. Thiab li no lawv tau poob rau hauv txoj kev txhaum loj no; muaj tseeb tiag, li no lawv thiaj tau rais los qaug zog, vim yog lawv txoj kev txhaum, nyob hauv sij hawm ncua tsis tau ntau xyoo.\n\n", "hel 5": "[center][font_size=26]Tshooj 5[/font_size][/center]\n\n[i]Nifais thiab Lihais nkawd muab siab tag nrho mus qhuab qhia—Nkawd tej npe caw nkawd kom ua nkawd lub neej mus raws li nkawd tej yawg koob—Khetos txhiv cov ua hloov siab lees txim dim—Nifais thiab Lihais coj ntau tus hloov siab tshiab thiab tau raug kaw qhov taub, thiab hluav taws cig vij nkawd—Ib tau huab tsaus tsaus los roos peb puas leej neeg—Lub ntiaj teb ua zog koog, thiab ib lub suab tau txib kom neeg hloov siab lees txim—Nifais thiab Lihais tham nrog tej tim tswv, thiab cov neeg coob coob tau raug hluav taws cig vij. Kwv yees li 30 xyoo ua ntej yug Yexus.[/i]\n\n1 Thiab tau muaj tias nyob rau tib xyoos no, saib seb, Nifais tau muab lub rooj txiav txim rau ib tug neeg uas npe hu ua Xixaulas.\n\n2 Vim yog lawv tej kev cai thiab lawv tej nom tswv tau raug tsim los ntawm cov neeg tej suab, thiab lawv cov uas tau xaiv qhov phem tau coob dua li lawv cov uas xaiv qhov zoo, yog li ntawd lawv tau tab tom siav rau txoj kev puas tsuaj, vim tej kev cai tau raug muab hloov tsis ncaj lawm.\n\n3 Muaj tseeb tiag, thiab tsis tas li no xwb; lawv tau yog ib co neeg tawv ncauj, kawg tias txoj kev cai thiab txoj kev txim lij tsis muaj peev xwm kav tau lawv, tsuas yog rau lawv txoj kev puas tsuaj xwb.\n\n4 Thiab tau muaj tias Nifais tau rais los qaug zog heev vim yog lawv txoj kev tsis ncaj; thiab nws thiaj tau tso lub rooj txiav txim tseg, thiab nws tau muab txoj kev mus qhuab qhia Vajtswv txoj lus ris nyob rau hauv tag nrho nws lub neej uas tseem tshuav, thiab nws tus kwv Lihais thiab, tag nrho nws lub neej uas tseem tshuav;\n\n5 Vim nkawd nco qab ntsoov tej lus uas nkawd txiv Hilamas tau hais rau nkawd. Thiab cov no yog cov lus uas nws tau hais:\n\n6 Saib seb, kuv ob tug tub es, kuv xav kom neb yuav nco ntsoov coj Vajtswv tej lus txib; thiab kuv xav kom neb yuav tsum qhia tej lus no rau cov neeg. Saib seb, kuv tau muab rau neb tej npe ntawm peb thawj cov yawg koob uas tau tawm tim thaj av Yeluxalees tuaj; thiab kuv tau ua li no xwv kom thaum neb nco txog neb tej npe neb yuav nco txog nkawd; thiab thaum neb nco txog nkawd neb yuav nco txog nkawd tej hauj lwm; thiab thaum neb nco txog nkawd tej hauj lwm neb yuav paub saib nws tau hais li cas, thiab tau sau li cas, tias nkawd yeej zoo.\n\n7 Yog li ntawd, kuv ob tug tub es, kuv xav kom neb ua tej uas zoo, xwv kom yuav muaj neeg hais, thiab sau txog neb, tib yam li twb tau hais thiab sau txog nkawd lawm.\n\n8 Thiab nim no kuv ob tug tub es, saib seb kuv muaj tej yam uas xav kom neb ua ntxiv, qhov uas yog tias, kom neb tsis txhob ua tej yam no xwv kom neb khav theeb, tiam sis kom neb yuav ua tej yam no kom neb yuav cia tau puav pheej rau saum ntuj ceeb tsheej, muaj tseeb tiag, qhov uas yuav nyob mus ib txhis, thiab qhov uas yuav tsis txawj ploj mus; muaj tseeb tiag, xwv kom neb yuav muaj qhov txiaj ntsim uas muaj nqis ntawm txoj sia uas nyob mus ib txhis, uas peb tau paub tseeb tias twb tau muab rau peb tej yawg koob lawm.\n\n9 Au nco ntsoov, nco ntsoov mog, kuv ob tug tub, tej lus uas vaj ntxwv Npeyamis tau hais rau nws cov neeg; muaj tseeb tiag, nco ntsoov tias yeej tsis muaj dua lwm txoj kev los sis lwm yam uas neeg yuav dim taus li, tsuas yog dhau los ntawm Yexus Khetos, tus yuav los, cov ntshav theej txhoj xwb; muaj tseeb tiag, nco ntsoov tias nws yuav los cawm lub ntiaj teb.\n\n10 Thiab kuj nco ntsoov tej lus uas Amulej tau hais rau Xi-elas, nyob rau hauv lub nroog Amaunaihas; vim nws tau hais rau nws tias tus Tswv yeej yuav los txhiv nws cov neeg, tiam sis nws yuav tsis los txhiv lawv nyob hauv lawv tej kev txhaum, tiam sis los txhiv lawv ntawm lawv tej kev txhaum mus.\n\n11 Thiab nws tau muaj hwj chim muab rau nws los ntawm Leej Txiv los txhiv lawv dim ntawm lawv tej kev txhaum vim yog txoj kev hloov siab lees txim; yog li ntawd nws tau xa nws tej tim tswv los tshaj tawm tej moo zoo txog tej uas yuav tsum ua ntawm txoj kev hloov siab lees txim, uas coj los rau tus Txhiv Dim lub hwj chim, mus rau txoj kev cawm seej ntawm lawv tej ntsuj plig.\n\n12 Thiab nim no, kuv cov me tub es, nco ntsoov, nco ntsoov tias twb yog nyob rau saum lub pob zeb peb tus Txhiv Dim, tus uas yog Khetos, Vajtswv Leej Tub, uas neb yuav tsum cog neb qhov chaw cuab zog; xwv kom thaum tus dab yuav xa nws tej cua muaj zog, muaj tseeb tiag, nws tej xub nyob hauv tej cua moj lwg kaw, muaj tseeb tiag, thaum tag nrho nws tej lawg thiab nws tej cua daj cua dub uas muaj zog yuav los raug neb, tej ntawd yuav tsis muaj hwj chim kov yeej neb kom luag tau neb nqis mus rau tus kwj tob tob ntawm txoj kev nyuaj siab thiab txom nyem uas tsis muaj qhov kawg, vim yog lub pob zeb uas neb tau cog rau saud, uas yog qhov chaw cuab zog ruaj, ib qhov chaw cuab zog uas yog neeg cog rau saud lawm yuav vau tsis tau.\n\n13 Thiab tau muaj tias cov no yog tej lus uas Hilamas tau qhia rau nws cov tub; muaj tseeb tiag, nws tau qhia nkawd ntau yam uas tsis tau muab sau, thiab kuj ntau yam uas tau muab sau.\n\n14 Thiab nkawd tau nco ntsoov nws tej lus; thiab yog li ntawd nkawd tau tawm mus, coj nraim Vajtswv tej lus txib, mus qhia Vajtswv txoj lus rau tag nrho hauv Nifais cov neeg, pib hauv lub nroog Huaj Vam;\n\n15 Thiab tom qab ntawd mus rau lub nroog Nkis; thiab ntawm lub nroog Nkis mus rau lub nroog Mules;\n\n16 Thiab twb mus ib lub nroog mus rau lwm lub, mus txog thaum nkawd tau tawm mus rau tag nrho hauv Nifais cov neeg uas nyob hauv thaj av sab qab teb; thiab txij ntawd ces ho mus rau hauv thaj av Xalahelas, nyob hauv cov Neeg Lamas.\n\n17 Thiab tau muaj tias nkawd tau qhuab qhia nrog lub hwj chim loj heev, kawg tias nkawd tau ua rau ntau tus neeg ntxeev siab uas tau khiav ntawm cov Neeg Nifais mus txaj muag, kawg tias lawv tau tawm los thiab tau lees lawv tej kev txhaum thiab tau ua kev cai raus dej rau txoj kev hloov siab lees txim, thiab tau rov qab los nrawm nroos rau cov Neeg Nifais los thov kho rau lawv tej kev tsis yog uas lawv tau ua lawm.\n\n18 Thiab tau muaj tias Nifais thiab Lihais tau qhuab qhia rau cov Neeg Lamas nrog lub hwj chim thiab cai loj heev, vim nkawd tau muaj hwj chim thiab cai uas tau muab rau nkawd xwv kom nkawd yuav txawj hais, thiab kuj tau muab rau nkawd tej uas nkawd yuav tsum hais thiab—\n\n19 Yog li ntawd nkawd tau hais rau cov Neeg Lamas xav tsis thoob li, mus rau txoj kev yaum tau lawv, kawg tias tau muaj cov Neeg Lamas yim txhiab leej uas nyob hauv thaj av Xalahelas thiab ib puag ncig ntawd tau ua kev cai raus dej rau txoj kev hloov siab lees txim, thiab tau pom txog txoj kev phem ntawm lawv tej yawg koob tej kev li kev cai.\n\n20 Thiab tau muaj tias Nifais thiab Lihais tau mus ntxiv ntawm qhov ntawd mus rau thaj av Nifais.\n\n21 Thiab tau muaj tias nkawd tau raug cov Neeg Lamas ib pab tub rog txhom thiab pov rau hauv qhov taub; muaj tseeb tiag, twb yog tib lub qhov taub uas Amoos thiab nws cov kwv tij tau raug Leehais cov tub qhe muab pov rau hauv.\n\n22 Thiab tom qab uas nkawd tau raug muab pov rau hauv qhov taub tau ntau hnub tsis tau zaub mov noj lawm, saib seb, lawv tau mus rau hauv qhov taub mus txhom nkawd xwv kom lawv yuav muab nkawd tua.\n\n23 Thiab tau muaj tias Nifais thiab Lihais tau raug vij ib puag ncig zoo ib yam li hluav taws, kawg tias lawv tsis kam cev lawv tej tes rau saum nkawd vim ntshai tsam lawv yuav raug kub hnyiab. Txawm li ntawd los, Nifais thiab Lihais tsis raug kub hnyiab; thiab nkawd zoo li sawv ntsug nyob hauv plawv cub taws thiab tsis tau raug kub hnyiab.\n\n24 Thiab thaum nkawd pom tias nkawd tau raug ib tug nplaim hluav taws vij ib puag ncig, thiab nws tsis kub nkawd, nkawd tej siab txawm tau muaj zog hlo tuaj.\n\n25 Vim nkawd pom tias cov Neeg Lamas tsis kam cev lawv tej tes rau saum nkawd; thiab lawv kuj tsis kam los ze rau nkawd, tiam sis tau sawv zoo li lawv raug ua kom ruam xav tsis thoob.\n\n26 Thiab tau muaj tias Nifais thiab Lihais tau sawv ntsug thiab tau pib hais rau lawv, hais tias: Tsis txhob ntshai, vim saib seb, nws yog Vajtswv tus uas tau ua rau nej pom yam uas zoo kawg nkaus no, uas tau ua rau nej pom tias nej cev tsis tau nej tej tes rau wb es muab wb tua.\n\n27 Thiab saib seb, thaum nkawd tau hais tej lus no tas lawm, lub ntiaj teb tau co qeg txoog heev kawg nkaus, thiab tej phab ntsa ntawm lub qhov taub tau co zoo li lawv twb yuav vau rau hauv av; tiam sis saib seb, lawv tsis tau vau. Thiab saib seb, lawv cov uas tau nyob hauv lub qhov taub yog cov Neeg Lamas thiab cov Neeg Nifais uas tau ntxeev siab.\n\n28 Thiab tau muaj tias lawv tau raug ib tau huab tsaus los tsaus roos, thiab ib qho kev txhawj ntshai phem heev tau los rau saum lawv.\n\n29 Thiab tau muaj tias tau muaj ib lub suab zoo li nws nrov sab huab tsaus tsaus sab saud tuaj, hais tias: Nej cia li hloov siab lees txim, nej cia li hloov siab lees txim, thiab tsis txhob nrhiav ua kom kuv cov tub qhe uas kuv tau xa los qhia txoj moo zoo rau nej puas tsuaj ntxiv lawm.\n\n30 Thiab tau muaj tias thaum lawv tau hnov lub suab no, thiab tau pom tias tsis yog ib lub suab xob quaj, thiab kuj tsis yog ib lub suab uas feeb tsis meej, tiam sis saib seb, nws yog ib lub suab meej yws uas mos muag kawg nkaus li, zoo li nws yog ib lub suab ntxhi, thiab nws tau chob txog ntua lub siab—\n\n31 Thiab txawm tias lub suab mos muag npaum li ntawd los, saib seb lub ntiaj teb tau co qeg txoog heev kawg nkaus li, thiab tej phab ntsa qhov taub tau rov co dua, zoo li nws twb yuav luag vau rau hauv av; thiab saib seb cov huab tsaus tsaus, uas tau roos lawv, tsis yaj li—\n\n32 Thiab saib seb lub suab rov qab los dua, hais tias: Nej cia li hloov siab lees txim, nej cia li hloov siab lees txim, vim ntuj ceeb tsheej lub nceeg vaj twb los txog lawm; thiab tsis txhob nrhiav ua kom kuv tej tub qhe puas tsuaj ntxiv lawm. Thiab tau muaj tias lub ntiaj teb tau rov co dua, thiab tej phab ntsa tau yuav vau.\n\n33 Thiab lub suab kuj tau rov qab los dua zaum peb, thiab tau hais rau lawv tej lus zoo kawg nkaus li uas neeg tsis muaj peev xwm hais tau; thiab tej phab ntsa tau rov co dua, thiab lub ntiaj teb tau co zoo li nws twb yuav luag faib ua ob sab.\n\n34 Thiab tau muaj tias cov Neeg Lamas tsis muaj peev xwm khiav tau vim tauv huab tsaus tsaus uas tau roos lawv; muaj tseeb tiag, thiab lawv kuj txav tsis tau vim yog txoj kev ntshai uas tau los rau saum lawv.\n\n35 Nim no tau muaj ib tug nyob hauv lawv uas yog ib tug Neeg Nifais yug, tus uas twb tau zwm rau hauv Vajtswv lub koom txoos ib zaug lawm tiam sis tau ntxeev siab ncaim ntawm lawv lawm.\n\n36 Thiab tau muaj tias nws tau tig puag ncig, thiab saib seb, nws tau pom Nifais thiab Lihais ob lub ntsej muag dhau ntawm cov huab tsaus tsaus mus; thiab saib seb, ob lub ntsej muag ntawd tau ci heev kawg nkaus, twb zoo tib yam li tej tim tswv tej ntsej muag. Thiab nws tau pom tias nkawd tau tsa nkawd qhov muag ntsia rau saum ntuj ceeb tsheej; thiab zoo li nkawd tab tom tham los sis tsa nkawd tej suab rau tej tus uas nkawd tau pom.\n\n37 Thiab tau muaj tias tus txiv neej no tau qw nrov nrov rau cov neeg coob coob, xwv kom lawv yuav tig los thiab ntsia. Thiab saib seb, tau muaj hwj chim muab rau lawv kom lawv tig los thiab ntsia; thiab lawv tau pom Nifais thiab Lihais ob lub ntsej muag.\n\n38 Thiab lawv tau hais rau tus txiv neej tias: Saib seb, tas nrho tej yam no txhais li cas, thiab ob tug neeg no nrog leej twg tham?\n\n39 Nim no tus txiv neej ntawd npe hu ua Aminadas. Thiab Aminadas tau hais rau lawv tias: Nkawd nrog Vajtswv cov tim tswv tham.\n\n40 Thiab tau muaj tias cov Neeg Lamas tau hais rau nws tias: Peb yuav ua li cas, es tauv huab tsaus tsaus no thiaj li yuav raug tshem tsis roos peb?\n\n41 Thiab Aminadas tau hais rau lawv tias: Nej yuav tsum hloov siab lees txim, thiab thov rau lub suab, mus txog thaum nej yuav muaj kev ntseeg hauv Khetos, tus uas tau raug qhia rau nej los ntawm Amas, thiab Amulej, thiab Xi-elas; thiab thaum nej yuav ua li no, tauv huab tsaus tsaus yuav raug tshem tsis roos nej lawm.\n\n42 Thiab tau muaj tias lawv sawv daws tau pib thov rau lub suab ntawm nws tus uas tau co lub ntiaj teb; muaj tseeb tiag, lawv tau quaj thov mus txog thaum tauv huab tsaus tsaus raug ua yaj lawm.\n\n43 Thiab tau muaj tias thaum lawv ntsia lawv ib puag ncig, thiab tau pom tias tauv huab tsaus tsaus raug ua yaj tsis roos lawv lawm, saib seb, lawv tau pom tias lawv, muaj tseeb tiag txhua tus, tau raug vij ib puag ncig, los ntawm ib tug ncej nplaim hluav taws.\n\n44 Thiab Nifais thiab Lihais nyob hauv lawv nruab nrab; muaj tseeb tiag, lawv tau raug vij ib puag ncig; muaj tseeb tiag, lawv tau nyob zoo li hauv nruab nrab nplaim hluav taws, tiam sis nws tsis tau ua rau lawv raug mob, los sis nws kuj tsis tau kub tej phab ntsa ntawm lub qhov taub thiab; thiab lawv tau muaj txoj kev xyiv fab uas hais tsis tau tawm ntawd thiab muaj yeeb koob puv npo.\n\n45 Thiab saib seb, Vajtswv tus Ntsuj Plig Dawb Huv tau nqis saum ntuj ceeb tsheej los, thiab tau los nkag rau hauv lawv tej siab, thiab lawv tau zoo li muaj hluav taws puv nkaus, thiab lawv txawm txawj hais lus zoo kawg nkaus li tawm.\n\n46 Thiab tau muaj tias tau muaj ib lub suab los rau lawv, muaj tseeb tiag, ib lub suab zoo heev kawg li, zoo li nws yog ib lub suab ntxhi, hais tias:\n\n47 Kev thaj yeeb, nej tsuas muaj kev thaj yeeb, vim nej txoj kev ntseeg hauv tus uas kuv Hlub Heev, tus uas yeej nyob txij thaum ntuj tsim teb raug los.\n\n48 Thiab nim no, thaum lawv tau hnov qhov no lawv tau tsa lawv tej qhov muag ntsia rau qhov uas lub suab ntawd nrov tuaj; thiab saib seb, lawv pom rooj ntug qhib; thiab tej tim tswv tau nqis tawm saum ceeb tsheej los thiab tau qhuab qhia rau lawv.\n\n49 Thiab tau muaj kwv yees li peb puas leej uas tau pom thiab tau hnov tej yam no; thiab lawv tau raug hais kom tawm mus thiab tsis txhob poob siab, thiab kom lawv tsis txhob xyem xyav.\n\n50 Thiab tau muaj tias lawv tau tawm mus, thiab tau qhuab qhia rau cov neeg, tau tshaj tawm thoob plaws rau txhua thaj tsam ib ncig txog tag nrho tej yam uas lawv tau hnov thiab tau pom, kawg tias feem coob ntawm cov Neeg Lamas raug yaum los ntseeg lawv, vim yog tej kev ua tim khawv loj uas lawv tau txais lawm.\n\n51 Thiab txhua tus uas tau raug yaum tau lawm puav leej tau tso lawv tej cuab yeej ua rog, thiab lawv tej kev ntxub, thiab lawv tej yawg koob txoj kev li kev cai tseg.\n\n52 Thiab tau muaj tias lawv tau muab rau cov Neeg Nifais tej av uas yog lawv li.\n\n", "hel 6": "[center][font_size=26]Tshooj 6[/font_size][/center]\n\n[i]Cov Neeg Lamas ncaj ncees qhuab qhia rau cov Neeg Nifais uas phem—Ob hom neeg tau vam meej nyob hauv ib lub caij thaj yeeb thiab muaj nplua mias—Luxifaws, tus tswv tsim txoj kev txhaum, txhib cov neeg phem tej siab thiab cov neeg Nkadi-atoos tub sab kom tua neeg thiab ua phem—Cov neeg tub sab txeeb tau cov Neeg Nifais lub hauv paus coj ntawm tej nom tswv. Kwv yees li 29–23 xyoo ua ntej yug Yexus.[/i]\n\n1 Thiab tau muaj tias thaum xyoo rau caum thiab ob ntawm cov neeg txiav txim txoj kev kav tau xaus lawm, tag nrho txhua yam no tau tshwm sim thiab cov Neeg Lamas tau rais los mus ua, cov feem coob ntawm lawv, ib cov neeg ncaj ncees, kawg tias lawv tej kev ncaj tau ncaj dua li cov Neeg Nifais tej, vim yog lawv txoj kev ruaj nrees thiab lawv txoj kev nyob khov kho hauv txoj kev ntseeg.\n\n2 Vim saib seb, tau muaj ntau tus ntawm cov Neeg Nifais cov uas tau rais los ua siab tawv thiab tsis kam hloov siab lees txim thiab phem qias kawg li, kawg tias lawv tau tsis kam lees yuav Vajtswv txoj lus thiab tag nrho tej kev qhuab qhia thiab txoj kev qhia tej uas yuav muaj los yav tom ntej uas tau los rau hauv lawv.\n\n3 Txawm li ntawd los, cov neeg ntawm lub koom txoos tseem tau muaj kev xyiv fab heev vim yog txoj kev hloov siab tshiab ntawm cov Neeg Lamas, muaj tseeb tiag, vim yog Vajtswv lub koom txoos, uas tau txhim tsa nyob hauv lawv. Thiab lawv ib leeg tau ua phooj ywg rau ib leeg, thiab ib leeg tau zoo siab rau ib leeg, thiab tau muaj kev xyiv fab heev.\n\n4 Thiab tau muaj tias ntau tus ntawm cov Neeg Lamas tau nqis los rau hauv thaj av Xalahelas, thiab tau tshaj tawm rau cov Neeg Nifais txog lawv txoj kev hloov siab tshiab, thiab tau ntuas lawv rau txoj kev ntseeg thiab txoj kev hloov siab lees txim.\n\n5 Muaj tseeb tiag, thiab ntau tus tau qhuab qhia nrog lub hwj chim thiab cai loj heev kawg, rau txoj kev coj lawv coob leej los mus rau hauv txoj kev txo hwj chim qis, los ua cov neeg txo hwj chim raws Vajtswv thiab tus Me Nyuam Yaj.\n\n6 Thiab tau muaj tias cov Neeg Lamas coob leej tau mus rau hauv thaj av sab qaum teb; thiab Nifais thiab Lihais los kuj mus rau hauv thaj av sab qaum teb, mus qhuab qhia rau cov neeg. Thiab li no tau xaus xyoo rau caum thiab peb.\n\n7 Thiab saib seb, tau muaj kev thaj yeeb nyob tag nrho txhua thaj av, kawg tias cov Neeg Nifais tau mus rau hauv tej feem hauv thaj av uas lawv xav mus, tsis hais nyob hauv cov Neeg Nifais los sis cov Neeg Lamas.\n\n8 Thiab tau muaj tias cov Neeg Lamas los kuj tau mus rau tej qhov uas lawv xav mus, tsis hais hauv cov Neeg Lamas los sis hauv cov Neeg Nifais; thiab li no lawv tau muaj kev ywj siab ib leeg mus txuam tau rau ib leeg, mus yuav los sis muag khoom, thiab ua kom muaj tshaj thawj, raws li lawv siab xav.\n\n9 Thiab tau muaj tias lawv tau rais los nplua nuj heev, cov Neeg Lamas thiab cov Neeg Nifais; thiab lawv tau muaj kub, thiab nyiaj dawb nplua mias, thiab tas nrho txhua yam hlau muaj nuj nqis, nyob rau thaj av sab qab teb thiab thaj av sab qaum teb.\n\n10 Nim no thaj av sab qab teb hu ua Lihais, thiab thaj av sab qaum teb hu ua Mules, uas tau hu raws li Xedekhiyas tus tub; vim tus Tswv tau coj Mules tuaj rau hauv thaj av sab qaum teb, thiab Lihais tuaj rau thaj av sab qab teb.\n\n11 Thiab saib seb, tau muaj tas nrho txhua yam kub nyob rau hauv ob thaj av no, thiab muaj nyiaj dawb, thiab muaj tej quav hlau muaj nqis txhua yam; thiab kuj tau muaj tej neeg uas txawj ua hlau, uas tau ua txhua yam quav hlau thiab tau ua kom tau ua hlau; thiab li no lawv thiaj tau rais los nplua nuj.\n\n12 Lawv tau cog noob qoob noob loos nplua mias, nyob rau sab qaum teb thiab nyob rau sab qab teb; thiab lawv tau vam meej heev kawg nkaus, nyob rau sab qaum teb thiab nyob rau sab qab teb. Thiab lawv tau coob ntxiv thiab rais los mus muaj zog heev nyob rau hauv thaj av. Thiab lawv tau yug tej yaj thiab tej tsiaj txhu ntau, muaj tseeb tiag, ntau tus tsiaj uas rog.\n\n13 Saib seb lawv tej poj niam tau ua hauj lwm thiab kis xov, thiab tau ua txhua yam ntaub yaj pwm thiab ntaub txhua yam, los hnav rau lawv tej kev liab qab. Thiab li no xyoo thib rau caum thiab plaub tau dhau los mus ntawm kev thaj yeeb.\n\n14 Thiab nyob rau hauv xyoo rau caum thiab tsib lawv kuj tau muaj kev xyiv fab thiab kev thaj yeeb, muaj tseeb tiag, tau muaj kev qhuab qhia ntau thiab ntau yam kev qhia tej uas yuav muaj los yav tom ntej txog tej uas yuav muaj los. Thiab li no xyoo rau caum thiab tsib thiaj tau dhau mus.\n\n15 Thiab tau muaj tias nyob rau hauv xyoo thib rau caum thiab rau ntawm cov neeg txiav txim txoj kev kav, saib seb, Xixaulas tau raug tua los ntawm ib txhais tes uas tsis muaj neeg paub thaum nws tseem zaum saum lub rooj txiav txim. Thiab tau muaj tias nyob rau hauv tib xyoos ntawd, nws tus tub, tus uas tau raug cov neeg tsa los nyob nws qhov chaw, los kuj tau raug tua thiab. Thiab li no tau xaus xyoo rau caum thiab rau.\n\n16 Thiab nyob rau thaum pib xyoo rau caum thiab xya cov neeg tau pib rov ua phem heev kawg nkaus dua.\n\n17 Vim saib seb, tus Tswv tau foom koob hmoov rau lawv ntev heev nrog tej kev nplua nuj ntawm lub ntiaj teb es lawv twb tsis tau raug txhib kom npau taws, ua tsov rog, los sis kom muaj nqaij ntuag ntshav nrog; yog li ntawd lawv tau pib muab lawv tej siab nruab rau saum lawv tej kev nplua nuj; muaj tseeb tiag, lawv tau pib nrhiav ua kom tshaj thawj kom lawv yuav tau khav tias lawv ib leeg zoo dua li ib leeg; yog li ntawd lawv tau pib tua neeg ntsiag to, thiab ua tub sab thiab ua lim hiam, xwv kom lawv yuav tau tshaj thawj.\n\n18 Thiab nim no saib seb, cov neeg tua neeg thiab ua lim hiam twb yog ib pab uas tau tsim los ntawm Kisawkhumas thiab Nkadi-atoos. Thiab nim no tau muaj tias tau muaj coob leej, twb nyob hauv cov Neeg Nifais, uas yog Nkadi-atoos pab. Tiam sis saib seb, lawv tau muaj coob dua rau hauv cov Neeg Lamas feem uas phem zog. Thiab lawv tau raug hu ua Nkadi-atoos cov neeg tub sab thiab cov neeg tua neeg.\n\n19 Thiab lawv twb yog cov uas tau tua tus thawj tub txiav txim Xixaulas, thiab nws tus tub, thaum tseem nyob hauv lub rooj txiav txim; thiab saib seb, nrhiav tsis tau lawv.\n\n20 Thiab nim no tau muaj tias thaum cov Neeg Lamas tau nrhiav pom tias tau muaj tej tub sab nyob hauv lawv lawv tau nyuaj siab heev; thiab lawv tau siv txhua yam peev xwm uas nyob hauv lawv tej hwj chim ua kom lawv puas tsuaj ntawm lub ntiaj teb mus.\n\n21 Tiam sis saib seb, Dab Ntxwg Nyoog tau txhib cov Neeg Nifais feem coob tej siab, kawg tias lawv tau koom nrog tej pab tub sab ntawd, thiab tau nkag rau lawv tej kev khi lus thiab lawv tej kev lav lus, tias lawv ib leeg yuav tsom kwm thiab saib xyuas ib leeg nyob hauv tej kev nyuaj txawm npaum li cas los xij uas lawv yuav raug tso rau, xwv kom lawv yuav tsis raug txim rau lawv tej kev tua neeg, thiab lawv tej kev ua lim hiam, thiab lawv tej kev ua tub nyiag.\n\n22 Thiab tau muaj tias lawv yeej muaj lawv tej cim, muaj tseeb tiag, lawv tej cim ntsiag to, thiab lawv tej lus ntsiag to; thiab ua li no kom lawv thiaj yuav nco tau tus kwv tij uas tau sib khi lus, xwv kom txhua yam phem uas nws tus kwv tij yuav ua kom nws thiaj li yuav tsis raug mob los ntawm nws tus kwv tij, los sis los ntawm cov uas tau zwm rau hauv nws pab, cov uas tau nkag rau txoj kev khi lus no lawm.\n\n23 Thiab li no es kom lawv yuav tua neeg, thiab ua lim hiam, thiab ua tub sab, thiab ua txhaum kev nkauj kev nraug thiab tas nrho txhua yam kev phem, tawm tsam tej kev cai ntawm lawv lub teb chaws thiab tej kev cai ntawm lawv tus Vajtswv.\n\n24 Thiab yog leej twg ntawm cov uas tau zwm rau lawv pab lawm qhia rau lub ntiaj teb txog lawv tej kev phem thiab lawv tej kev qias, yuav tsum raug txiav txim rau, tsis raws li tej kev cai ntawm lawv lub teb chaws, tiam sis raws li tej kev cai ntawm lawv txoj kev phem, uas tau raug muab los ntawm Nkadi-atoos thiab Kisawkhumas.\n\n25 Nim no saib seb, nws twb yog tej kev lav lus thiab kev khi lus ntsiag to no uas Amas tau kom nws tus tub yuav tsum tsis txhob tawm mus rau hauv lub ntiaj teb, ntshai nyob tsam lawv yuav yog ib qho dab tsi uas yuav coj cov neeg poob mus rau txoj kev puas tsuaj.\n\n26 Nim no saib seb, cov kev lav lus thiab tej kev khi lus ntsiag to ntawd tsis tau los rau Nkadi-atoos los ntawm tej ceev xwm uas tau muab rau Hilamas; tiam sis saib seb, tej ntawd tau raug muab rau hauv Nkadi-atoos lub siab los ntawm tib tug yawg uas tau ntxias peb thawj nkawg niam txiv noj cov txiv uas tau txwv lawm—\n\n27 Muaj tseeb tiag, tib tug yawg ntawd tus uas tau ntxias Kayees, tias yog nws tua nws tus kwv Anpees lub ntiaj teb yeej yuav tsis paub txog. Thiab nws tau ntxias Kayees thiab cov neeg raws nws qab txij li lub sij hawm ntawd los lawm.\n\n28 Thiab nws kuj yog tib tug yawg uas tau ua rau cov neeg tej siab kom ua ib tug pej thuam siab txaus xwv kom lawv yuav mus txog saum ntuj ceeb tsheej. Thiab nws twb yog tib tug yawg uas tau coj cov neeg uas tau tuaj ntawm tus pej thuam tuaj rau thaj av no; tus uas tau tsuag tej hauj lwm tsaus ntuj thiab qias rau saum thaj av tas nrho, mus txog thaum nws muab cov neeg cab luag nqis mus rau ib txoj kev puas tsuaj tag nrho, thiab mus rau ib lub ntuj txiag teb tsaus uas kav ib txhis.\n\n29 Muaj tseeb tiag, nws twb yog tib tug yawg uas tau ua kom Nkadi-atoos lub siab tseem coj txoj hauj lwm tsaus ntuj, thiab txoj kev tua neeg ntsiag to; thiab nws tau coj txij li puag thaum neeg chiv keeb nqis los txog lub sij hawm no.\n\n30 Thiab saib seb, twb yog nws tus uas yog tus tswv uas tsim tas nrho tej kev txhaum. Thiab saib seb, nws tseem coj nws txoj hauj lwm tsaus ntuj thiab txoj kev tua neeg ntsiag to, thiab tau cev lawv tej tswv yim ntxias, thiab lawv tej kev lav lus, thiab lawv tej kev sib khi lus, thiab lawv tej kev npaj ua phem heev, nqis ib tiam neeg dhau los rau ib tiam neeg raws li nws yuav muaj peev xwm tuav tau noob neej tej siab.\n\n31 Thiab nim no saib seb, nws tau tuav cov Neeg Nifais tej siab ruaj; muaj tseeb tiag, kawg tias lawv tau rais los mus ua ib co neeg phem heev kawg nkaus li; muaj tseeb tiag, feem coob ntawm lawv tau ncaim tawm ntawm txoj kev ncaj, thiab tau muab Vajtswv tej lus txib tsuj rau hauv lawv qab xib taws, thiab tau tig mus rau lawv tus kheej tej kev, thiab tau muab lawv tej kub thiab lawv tej nyiaj dawb nchuav ua mlom rau lawv.\n\n32 Thiab tau muaj tias tas nrho tej kev tsis ncaj no tau los rau lawv tau ncua tsis tau ntau xyoo, kawg tias ib feem ntau ntawd yog tau los rau lawv nyob hauv xyoo rau caum thiab xya ntawm cov neeg txiav txim txoj kev kav Nifais cov neeg.\n\n33 Thiab lawv kuj tau loj hlob hauv lawv tej kev tsis ncaj nyob hauv xyoo rau caum thiab yim, ua rau cov neeg ncaj ncees muaj kev nyuaj siab thiab kev quaj kev nyiav.\n\n34 Thiab li no peb pom tias cov Neeg Nifais tau pib tso txoj kev ntseeg tseg zuj zus, thiab loj zuj zus hauv txoj kev phem thiab txoj kev qias, hos cov Neeg Lamas tau pib loj hlob heev hauv txoj kev paub txog lawv tus Vajtswv; muaj tseeb tiag, lawv tau pib coj nws tej kev cai thiab tej lus txib, thiab mus hauv qhov tseeb thiab hauv qhov ncaj rau ntawm nws.\n\n35 Thiab li no peb pom tias tus Tswv tus Ntsuj Plig tau pib thim ncaim ntawm cov Neeg Nifais, vim yog tej kev phem thiab txoj kev tawv ntawm lawv tej siab.\n\n36 Thiab li no peb pom tias tus Tswv tau pib nchuav nws tus Ntsuj Plig los rau saum cov Neeg Lamas, vim lawv txoj kev yooj yim thiab zoo siab hlo ntseeg nws tej lus.\n\n37 Thiab tau muaj tias cov Neeg Lamas tau plob nrhiav Nkadi-atoos pab neeg tub sab; thiab lawv tau qhuab qhia Vajtswv txoj lus rau hauv lawv feem uas phem zog, kawg tias pab neeg tub sab no tau raug puas tsuaj huv tib si ncaim ntawm cov Neeg Lamas.\n\n38 Thiab tau muaj tias nyob rau lwm sab, cov Neeg Nifais tau txhawb lawv thiab pab lawv, pib hauv lawv feem uas phem zog, mus txog thaum lawv tau puv thoob plaws rau txhua thaj av ntawm cov Neeg Nifais, thiab tau yaum cov neeg ncaj feem coob mus txog thaum lawv tau nqis los ntseeg lawv tej hauj lwm thiab los noj lawv tej khoom lwj, thiab los koom nrog lawv nyob hauv lawv tej kev tua neeg ntsiag to thiab tej kev tuav hauv.\n\n39 Thiab li no lawv thiaj txeeb tau lub hauv paus coj tuav ntawm tej nom tswv, kawg tias lawv tau muab tej neeg txom nyem thiab tej neeg uas muaj siab mos muag, thiab cov neeg txo hwj chim uas raws Vajtswv tsuj rau hauv lawv qab xib taws thiab muab ntaus thiab muab dua ris tsho thiab tig lawv nraub qaum rau.\n\n40 Thiab li no peb pom tias lawv tau nyob hauv ib qho uas phem kawg nkaus, thiab tab tom siav rau txoj kev puas tsuaj uas kav ib txhis.\n\n41 Thiab tau muaj tias li no thiaj tau xaus xyoo rau caum thiab yim ntawm cov neeg txiav txim txoj kev kav Nifais cov neeg.\n\n", "hel 7": "Txoj Kev Qhia Tej uas Yuav Muaj Los Yav Tom Ntej ntawm Nifais, Hilamas tus Tub—Vajtswv hawv rau cov Neeg Nifais tias nws yuav los xyuas lawv nyob hauv nws txoj kev npau taws, yuav ua kom lawv puas tsuaj huv tib si tsuas yog lawv yuav hloov siab lees txim ntawm lawv txoj kev phem xwb. Vajtswv rau txim rau Nifais cov neeg nrog txoj kev mob aws; lawv hloov siab lees txim thiab tig mus cuag nws. Xamuyees, ib tug Neeg Lamas, qhia tej uas yuav muaj los yav tom ntej rau cov Neeg Nifais.\n\nMuaj nyob hauv tshooj 7 mus rau tshooj 16.\n\n[center][font_size=26]Tshooj 7[/font_size][/center]\n\n[i]Nifais raug tsis kam lees txais nyob rau sab qaum teb thiab tau rov qab los rau hauv Xalahelas—Nws thov Vajtswv saum tus pej thuam uas nyob hauv nws lub vaj thiab tom qab ntawd tau qhia rau cov neeg kom hloov siab lees txim los sis yuav raug piam sij. Kwv yees li 23–21 xyoo ua ntej yug Yexus.[/i]\n\n1 Saib seb, nim no tau muaj tias nyob rau hauv xyoo rau caum thiab cuaj ntawm cov neeg txiav txim txoj kev kav cov Neeg Nifais, Nifais, Hilamas tus tub, tau rov qab los pem thaj av sab qaum teb los rau hauv thaj av Xalahelas.\n\n2 Vim nws tau mus nyob hauv cov neeg uas nyob hauv thaj av sab qaum teb, thiab tau qhuab qhia Vajtswv txoj lus rau lawv, thiab tau qhia tej uas yuav muaj los yav tom ntej ntau yam rau lawv;\n\n3 Thiab lawv tau tsis kam txais yuav nws tej lus li, kawg tias nws nyob tsis taus nrog lawv, es thiaj tau rov qab los rau hauv thaj av uas yug nws dua.\n\n4 Thiab tau pom cov neeg nyob hauv ib qho uas phem heev kawg, thiab cov neeg tub sab Nkadi-atoos ntawd tau los txum tej rooj txiav txim—tau khoo txeeb lub hwj chim thiab cai ntawm thaj av; muab Vajtswv tej lus txib tso rau ib sab, thiab tsis ua ib qho kom ncaj me me rau nws li; ua tsis txim lij rau noob neej;\n\n5 Tau rau txim rau cov neeg ncaj vim lawv tej kev ncaj ncees; cia cov neeg muaj txim thiab cov neeg phem mus tsis raug txim vim yog lawv tej nyiaj; thiab qhov loj yog cia lawv los ua cov thawj hauv cov nom tswv, los kav thiab ua raws li lawv siab nyiam, xwv kom lawv yuav nplua nuj thiab ua kom neeg ntiaj teb qhuas, thiab, ntxiv dua, kom lawv yuav ua txhaum kev deev luag poj luag txiv, thiab ua tub sab, thiab tua neeg yooj yim dua, thiab ua tau raws li lawv siab xav—\n\n6 Nim no txoj kev tsis ncaj loj no tau los rau saum cov Neeg Nifais, nyob hauv ncua tsis tau ntau xyoo; thiab thaum Nifais tau pom qhov no, nws lub siab tau o nrog txoj kev tu siab nyob ntawm nws hauv siab; thiab nws tau nroo txog txoj kev mob nws lub siab li no:\n\n7 Au, kheev lam kuv tau muaj kuv txoj sia nyob rau lub caij thaum kuv tus yawg koob Nifais uas xub tawm tim thaj av Yeluxalees tuaj, xwv kom kuv yuav tau nrog nws muaj kev xyiv fab nyob rau hauv thaj av uas tau cog lus cia lawm; nyob rau lub sij hawm ntawd nws cov neeg mas yooj yim qhia, coj Vajtswv tej lus txib ruaj, thiab coj ua txoj kev tsis ncaj mas qeeb; thiab lawv mas nrawm nroos mloog tus Tswv tej lus—\n\n8 Muaj tseeb tiag, yog kuv tau muaj sia nyob rau lub sij hawm ntawd, ntshe kuv lub siab yuav tau muaj kev xyiv fab nyob hauv kuv cov kwv tij uas ncaj ncees.\n\n9 Tiam sis saib seb, kuv tau raug muab tias lub caij no yog kuv li, thiab tias kuv lub siab yuav tsum muaj kev nyuaj siab vim yog txoj kev phem ntawm kuv cov kwv tij no.\n\n10 Thiab saib seb, nim no tau muaj tias nws tau nyob saum ib tug pej thuam, uas nyob hauv Nifais lub vaj, uas nyob ib sab ntawm txoj kev loj uas coj mus rau tom khw loj, uas nyob hauv lub nroog Xalahelas; yog li ntawd, Nifais tau txhos caug saum tus pej thuam uas nyob hauv nws lub vaj, tus pej thuam ntawd los kuj nyob ze lub rooj vag uas coj txoj kev loj.\n\n11 Thiab tau muaj tias tau muaj ib co neeg hla los mus thiab tau pom thaum Nifais tab tom nchuav nws lub siab rau Vajtswv nyob saum tus pej thuam; thiab lawv tau khiav thiab mus qhia rau cov neeg tej yam uas lawv tau pom, thiab cov neeg tau tuaj ua ke ib pab coob coob xwv kom lawv yuav paub txog qhov uas ua muaj kev quaj ntsuag loj rau txoj kev phem ntawm cov neeg.\n\n12 Thiab nim no, thaum Nifais sawv los nws tau pom cov neeg coob coob uas sib sau tuaj ua ke.\n\n13 Thiab tau muaj tias nws tau qhib nws lub qhov ncauj thiab tau hais rau lawv tias: Saib seb, yog vim li cas nej thiaj tau sib sau tuaj ua ke? Xwv kom kuv thiaj yuav tau qhia nej tej kev tsis ncaj rau nej los?\n\n14 Muaj tseeb tiag, vim kuv tau tuaj nyob rau saum kuv tus pej thuam xwv kom kuv yuav tau nchuav kuv lub siab rau kuv tus Vajtswv, vim yog txoj kev tu siab heev ntawm kuv lub siab, uas vim yog nej tej kev tsis ncaj!\n\n15 Thiab vim yog kuv txoj kev quaj thiab txoj kev nyiav nej thiaj tau sib sau tuaj ua ke, thiab xav tsis thoob; muaj tseeb tiag, thiab nej yeej yuav tsum tsim nyog muaj qhov xav tsis thoob; muaj tseeb tiag, nej yuav tsum xav tsis thoob vim nej tau tso kev kom tus dab tuav tau nej tej siab ruaj heev lawm.\n\n16 Muaj tseeb tiag, ua li cas nej thiaj cia kev rau txoj kev ntxias ntawm nws tus uas tab tom nrhiav muab nej tej ntsuj plig pov rau hauv txoj kev lwj siab tas mus li thiab kev txom nyem uas tsis muaj qhov kawg?\n\n17 Au nej cia li hloov siab lees txim, nej cia li hloov siab lees txim! Vim li cas nej thiaj yuav tuag? Nej cia li tig hlo, nej cia li tig hlo rov mus cuag tus Tswv nej tus Vajtswv. Vim li cas nws thiaj tau tso nej tseg?\n\n18 Nws twb yog vim nej tau ua nej tej siab tawv; muaj tseeb tiag, nej yuav tsis cuab pob ntseg rau tus tswv yug yaj zoo lub suab; muaj tseeb tiag, nej tau ua kom nws npau taws rau nej.\n\n19 Thiab saib seb, tsuas yog nej yuav hloov siab lees txim xwb, tsis li ces nws yuav tsis sau nej los ua ke, tiam sis, yuav ua kom nej tawg khiav ri niab xwv kom nej yuav rais los mus ua nqaij rau tej dev thiab tej tsiaj qus.\n\n20 Au, ua li cas es nej thiaj yuav hnov qab tau nej tus Vajtswv nyob hauv tib hnub kiag uas nws tau tso nej dim?\n\n21 Tiam sis saib seb, nws twb yog ua kom nplua nuj, kom tib neeg qhuas, muaj tseeb tiag, thiab xwv kom nej yuav tau kub thiab nyiaj dawb. Thiab nej tau tso nej tej siab rau saum tej kev nplua nuj thiab tej yam tsis muaj nuj nqis ntawm lub ntiaj teb no, rau tej uas nej tau tua neeg, thiab ua lim hiam, thiab ua tub sab, thiab ua tim khawv tsis ncaj nkaug nej tej neeg zej zog, thiab ua txhua yam kev tsis ncaj ncees.\n\n22 Thiab vim qhov no kev txom nyem yuav los rau nej tsuas yog nej yuav hloov siab lees txim xwb. Vim yog nej yuav tsis kam hloov siab lees txim, saib seb, lub nroog loj no, thiab cov nroog loj uas nyob ib puag ncig, uas nyob hauv thaj av uas peb nyob, yuav raug tshem mus xwv kom nej yuav tsis muaj chaw nyob rau hauv lawv; vim saib seb, tus Tswv yuav tsis pub lub zog rau nej, ib yam li uas nws tau ua tas los lawm, kom yuav nres tawm tsam tau nej tej yeeb ncuab.\n\n23 Vim saib seb, tus Tswv tau hais li no: Kuv yuav tsis ua kom cov neeg phem pom kuv lub zog, rau ib tug ntau dua li lwm tus, tsuas yog rau cov uas yuav hloov siab lees lawv tej txim xwb, thiab mloog kuv tej lus xwb. Nim no yog li ntawd, kuv xav kom nej pom, tias nws yuav zoo rau cov Neeg Lamas dua li rau nej tsuas yog nej yuav hloov siab lees txim xwb kuv cov kwv tij.\n\n24 Vim saib seb, lawv tseem ncaj dua li nej, vim lawv tsis tau ua txhaum rau txoj kev paub loj uas nej tau txais lawm; yog li ntawd tus Tswv yuav hlub tshua rau lawv; muaj tseeb tiag, nws yuav ua kom lawv tej hnub nyoog ntev thiab ua kom lawv tej noob coob tuaj, nyob thaum nej yuav raug puas tsuaj huv tib si tsuas yog nej yuav hloov siab lees txim xwb.\n\n25 Muaj tseeb tiag, nej yuav raug kev txom nyem vim yog txoj kev qias loj uas tau los rau hauv nej; thiab nej tau sau nej tus kheej rau hauv nws, muaj tseeb tiag, mus rau pab neeg ua hauj lwm ntsiag to uas tau tsim los ntawm Nkadi-atoos!\n\n26 Muaj tseeb tiag, txoj kev txom nyem yuav los rau nej vim yog txoj kev khav theeb ntawd uas nej tau cia los nkag rau hauv nej tej siab, uas tau rub nej mus siab tshaj li qhov uas zoo vim yog nej tej kev nplua nuj heev!\n\n27 Muaj tseeb tiag, nej yuav raug kev txom nyem vim yog nej txoj kev phem thiab tej kev qias!\n\n28 Thiab tsuas yog nej hloov siab lees txim xwb tsis li ntawd nej yuav piam sij; muaj tseeb tiag, nej tej av los twb yuav raug muab ntawm nej mus, thiab nej yuav raug puas tsuaj tawm ntawm lub ntiaj teb mus.\n\n29 Saib seb nim no, kuv tsis tau hais kuv tus kheej tias tej no yuav muaj, vim tsis yog kuv tus kheej uas kuv paub tej yam no; tiam sis saib seb, kuv paub tias tej yam no yeej tseeb vim tus Tswv Vajtswv tau ua lawv rau kuv paub, yog li ntawd kuv ua tim khawv tias lawv yeej yuav muaj li ntawd.\n\n", "hel 8": "[center][font_size=26]Tshooj 8[/font_size][/center]\n\n[i]Cov neeg txiav txim uas phem nrhiav ua kom cov neeg npau taws rau Nifais—Anplaham, Mauxes, Xinos, Xinoj, Eexiyas, Yaxayas, Yelemis, Lihais, thiab Nifais tag nrho sawv daws tau ua tim khawv txog Khetos—Los ntawm txoj kev paub hauv siab Nifais tshaj tawm txoj kev neeg tua tus thawj tub txiav txim. Kwv yees li 23–21 xyoo ua ntej yug Yexus.[/i]\n\n1 Thiab nim no tau muaj tias thaum Nifais tau hais cov lus no tas lawm, saib seb, tau muaj cov neeg uas ua cov neeg txiav txim, uas kuj tau zwm nyob hauv pab neeg tua neeg ntsiag to ntawm Nkadi-atoos, thiab lawv tau npau taws, thiab lawv tau qw nrov nrov nkaug nws, hais rau cov neeg hais tias: Ua li cas nej tsis nthos nkaus tus neeg no thiab coj nws tawm los, xwv kom nws yuav raug txim raws li txoj kev txhaum uas nws tau ua lawm?\n\n2 Ua li cas es nej pheej yuav ntsia tus neeg no, thiab mloog nws hais lus phem nkaug cov neeg no thiab nkaug peb txoj kev cai?\n\n3 Vim saib seb, Nifais tau hais rau lawv txog txoj kev phem ntawm lawv txoj kev cai; muaj tseeb tiag, Nifais tau hais ntau yam uas muab sau tsis tau cia; thiab nws tsis tau hais ib yam dab tsi uas tsis raws li Vajtswv tej lus txib.\n\n4 Thiab cov neeg txiav txim ntawd tau npau taws rau nws vim nws tau hais tseeb rau lawv txog lawv tej hauj lwm tsaus ntuj uas ntsiag to; txawm li ntawd los, lawv kuj tsis kam tso lawv tej tes rau saum nws, vim lawv tau ntshai nyob tsam cov neeg yuav qw nrov nrov nkaug lawv.\n\n5 Yog li ntawd lawv tau hais rau cov neeg, hais tias: Vim li cas nej thiaj cia tus txiv neej no hais lus phem nkaug peb? Vim saib seb nws rau txim rau tas nrho cov neeg no, rau txoj kev puas tsuaj; muaj tseeb tiag, thiab kuj tau hais tias peb tej nroog loj no yuav tau raug tshem ntawm peb mus, xwv kom peb yuav tsis muaj chaw nyob rau hauv lawv.\n\n6 Thiab nim no peb paub hais tias qhov no yeej muaj tsis tau, vim saib seb, peb yeej muaj hwj chim, thiab peb tej nroog loj heev, yog li ntawd peb tej yeeb ncuab yeej tsis muaj hwj chim kov yeej peb.\n\n7 Thiab tau muaj tias li no lawv tau txhib cov neeg kom npau taws nkaug Nifais, thiab tsa kev sib cav sib ceg nyob hauv lawv; vim tau muaj ib co uas tau hais tawm tias: Cia tus txiv neej no nws nyob nws, vim nws yog ib tug neeg zoo, thiab tej yam uas nws tau hais yeej yuav muaj los tseeb yog peb tsis hloov siab lees txim;\n\n8 Muaj tseeb tiag, saib seb, tas nrho tej kev txiav txim yuav los rau saum peb tej uas nws tau ua tim khawv rau peb; vim peb paub tias nws tau ua tim khawv yog rau peb txog peb tej kev tsis ncaj ncees. Thiab saib seb tej ntawd muaj ntau, thiab nws yeej paub zoo tas nrho tej uas yuav poob rau peb ib yam li nws paub txog peb tej kev tsis ncaj;\n\n9 Muaj tseeb tiag, thiab saib seb, yog nws tsis tau yog ib tug yaj saub nws yeej yuav tsis muaj peev xwm ua tim khawv txog tej yam no.\n\n10 Thiab tau muaj tias cov neeg uas tau nrhiav ua kom Nifais puas tsuaj tau raug yuam vim yog lawv txoj kev ntshai, ces lawv thiaj tsis tau tso lawv tej tes rau saum nws; yog li ntawd nws tau rov pib hais lus dua rau lawv, thaum pom tias nws tau raug siab nyiam los ntawm ib txhia lub qhov muag, kawg tias lawv cov uas seem tshuav tau ntshai.\n\n11 Yog li ntawd nws tau raug txhob kom hais ntxiv rau lawv hais tias: Saib seb, kuv cov kwv tij, nej tsis tau nyeem tias Vajtswv tau muab hwj chim rau ib tug txiv neej, li Mauxes, kom ntaus saum cov nplaim dej ntawm Dej Hiav Txwv Liab, thiab cov dej ntawd tau faib hlo rau ob sab, kawg tias cov neeg Ixayees, uas yog peb tej poj koob yawm txwv, tau los dhau saum av qhuav, thiab cov dej tau kaw npog kiag cov neeg Iyiv tej tub rog thiab tau muab lawv nqos lawm no los?\n\n12 Thiab nim no saib seb, yog Vajtswv tau muab hwj chim li ntawd rau tus neeg no, ces vim li cas nej thiaj tseem sib cav nyob hauv nej, thiab hais tias nws tsis tau muab hwj chim rau kuv kom los ntawm qhov ntawd kuv yuav paub txog tej kev txiav txim uas yuav los rau nej yog nej yuav tsis hloov siab lees txim?\n\n13 Tiam sis, saib seb, tsis yog nej tsis kam lees yuav kuv tej lus xwb, tiam sis nej kuj tsis kam lees yuav tag nrho tej lus uas tau hais los ntawm peb tej yawg koob, thiab tej lus uas tau hais los ntawm tus txiv neej, Mauxes no, uas raug muab hwj chim loj npaum li ntawd rau nws, muaj tseeb tiag, tej lus uas nws tau hais txog txoj kev los ntawm tus Mexiyas.\n\n14 Muaj tseeb tiag, nws tsis tau ua tim khawv tias Vajtswv Leej Tub yuav los no los? Thiab ib yam li nws tau tsa tus nab tooj nyob tom hav zoov, tus uas yuav los kuj yuav raug muab tsa tib yam li ntawd.\n\n15 Thiab txhua tus uas yuav ntsia rau tus nab ntawd yuav ciaj, txhua tus uas yuav ntsia rau Vajtswv Leej Tub nrog txoj kev ntseeg, muaj siab xav ua zoo, kuj yuav ciaj tib yam, mus rau txoj sia uas nyob mus ib txhis.\n\n16 Thiab nim no saib seb, tsis yog Mauxes ua tim khawv txog tej yam no xwb, tiam sis tas nrho tej yaj saub dawb huv thiab, txij li nws lub caij los mus rau Anplaham lub caij.\n\n17 Muaj tseeb tiag, thiab saib seb, Anplaham tau pom txog nws txoj kev los, thiab tau puv nkaus nrog txoj kev kaj siab thiab tau zoo siab.\n\n18 Muaj tseeb tiag, thiab saib seb kuv hais rau nej, tias tsis yog Anplaham thiaj tau paub tej yam no xwb, tiam sis tau muaj ntau leej ua ntej Anplaham lub neej uas tau raug hu los ntawm Vajtswv tus txheej txheem; muaj tseeb tiag, twb raws li tus txheej txheem ntawm Leej Tub; thiab qhov no kom nws yuav raug ua rau cov neeg paub, ntau txhiab xyoo ua ntej nws txoj kev nqis los, xwv kom txoj kev txhiv dim yuav los rau lawv.\n\n19 Thiab nim no kuv xav kom nej yuav paub, tias txij li thaum Anplaham lub caij los tau muaj ntau tus yaj saub uas tau ua tim khawv txog tej yam no; muaj tseeb tiag, saib seb, tus yaj saub Xinos tau ua tim khawv yam tsis ntshai kiag; vim qhov ntawd nws thiaj tau raug tua.\n\n20 Thiab saib seb, Xinoj; thiab Eexiyas, thiab Yaxayas, thiab Yelemis los kuj tau ua tim khawv, (Yelemis tau yog tib tug yaj saub uas tau ua tim khawv txog txoj kev puas tsuaj ntawm Yeluxalees) thiab nim no peb paub tias Yeluxalees tau raug puas tsuaj raws li Yelemis tej lus lawm. Au ces vim li cas Vajtswv Leej Tub thiaj li yuav tsis los, raws li nws txoj kev qhia tej uas yuav muaj los yav tom ntej?\n\n21 Thiab nim no nej puas yuav cam tias Yeluxalees tau raug puas tsuaj lawm no? Nej puas yuav hais tias Xedekhiyas tej tub tsis tau raug tua, tag nrho tsuas yog tshuav Mules xwb? Muaj tseeb tiag, thiab nej puas yuav tsis pom tias Xedekhiyas tej noob tau nyob nrog peb, thiab lawv tau raug raws khiav tawm ntawm thaj av Yeluxalees no los? Tiam sis saib seb, tsis tas li no xwb—\n\n22 Peb tus yawg koob Lihais tau raug raws khiav tawm ntawm Yeluxalees vim nws tau ua tim khawv txog tej yam no. Nifais kuj tau ua tim khawv txog tej yam no, thiab yuav luag tas nrho peb tej yawg koob los kuj tib yam, nqis los txog lub sij hawm no; muaj tseeb tiag, lawv tau ua tim khawv txog txoj kev uas Khetos los, thiab tau tos ntsoov, thiab tau zoo siab nyob hauv nws lub caij uas yuav los.\n\n23 Thiab saib seb, nws yog Vajtswv, thiab nws nyob nrog lawv, thiab nws tau ua nws tus kheej rau lawv paub, ces lawv thiaj raug txhiv dim los ntawm nws; thiab lawv tau muab yeeb koob rau nws, vim yog yam uas tseem yuav los.\n\n24 Thiab nim no, pom tias nej yeej paub tej yam no thiab tsis muaj peev xwm tsis kam lees yuav lawv tsuas ntshai nej yuav dag xwb, yog li ntawd hauv qhov no nej tau ua txhaum lawm, vim nej tau tsis kam lees tas nrho txhua yam no, txawm tias tau muaj tej puav pheej uas nej tau txais ntau ua luaj; muaj tseeb tiag, nej twb tau txais tas nrho txhua yam lawm, tsis hais tej yam uas nyob saum ntuj ceeb tsheej, thiab tas nrho tej yam uas nyob hauv ntiaj teb, ua zoo li ib yam tim khawv tias lawv muaj tseeb.\n\n25 Tiam sis saib seb, nej tau tsis lees qhov tseeb, thiab ntxeev siab rau nej tus Vajtswv dawb huv; thiab nyob rau lub sij hawm no los tib yam, tsis kam khaws tej nyiaj txiag rau nej tus kheej cia rau saum ntuj ceeb tsheej, qhov uas tsis muaj dab tsi yuav ua kom xeb tau, thiab qhov uas tsis muaj dab tsi uas tsis dawb huv yuav los tau rau, nej tab tom tum rau nej tus kheej txoj kev npau taws rau hnub uas txiav txim.\n\n26 Muaj tseeb tiag, lub sij hawm no los nej kuj tab tom siav, vim yog nej tej kev tua neeg thiab nej tej kev ua nkauj ua nraug thiab tej kev phem, rau txoj kev puas tsuaj uas kav ib txhis; muaj tseeb tiag, thiab tsuas yog nej hloov siab lees txim xwb tsis li ces nws yuav los rau nej sai sai.\n\n27 Muaj tseeb tiag, saib seb nim no nws twb nyob ntawm nej tej qhov rooj lawm; muaj tseeb tiag, nej cia li mus lawm tom lub rooj txiav txim, thiab tshawb nrhiav; thiab saib seb, nej tus tub txiav txim twb raug neeg tua lawm, thiab nws tau pw tsau nws cov ntshav; thiab nws tau raug tua los ntawm nws tus kwv tij, tus uas pheej nrhiav kev los zaum lub rooj txiav txim.\n\n28 Thiab saib seb, nkawd ob leeg puav leej yog cov uas nyob hauv nej pab uas tua neeg ntsiag to, tus uas tsim yog Nkadi-atoos thiab tus dab uas xav rhuav kom tib neeg tej ntsuj plig puas tsuaj.\n\n", "hel 9": "[center][font_size=26]Tshooj 9[/font_size][/center]\n\n[i]Cov neeg xa xov nrhiav pom tus thawj tub txiav txim tuag nyob rau saum lub rooj txiav txim—Lawv tau raug kaw thiab tom qab tau raug tso—Los ntawm txoj kev paub hauv siab Nifais qhia tias Xi-atoos yog tus uas tua—Ib txhia ntseeg hais tias Nifais yog ib tug yaj saub. Kwv yees li 23–21 xyoo ua ntej yug Yexus.[/i]\n\n1 Saib seb, nim no tau muaj tias thaum Nifais tau hais tej lus no tas lawm, ib co neeg uas nyob hauv lawv tau khiav mus rau tom lub rooj txiav txim; muaj tseeb tiag, twb muaj tsib tug uas tau mus, thiab lawv tau hais rau lawv tus kheej, thaum lawv mus hais tias:\n\n2 Saib seb, nim no peb yuav paub ntawm qhov tseeb saib tus neeg no puas yog ib tug yaj saub thiab Vajtswv tau txib nws qhia tej uas yuav muaj los yav tom ntej uas neeg xav tsis thoob li rau peb los tsis yog. Saib seb, peb tsis ntseeg tias nws tau txib; muaj tseeb tiag, peb tsis ntseeg tias nws yog ib tug yaj saub; txawm li ntawd los, yog qhov uas nws tau hais txog tus thawj tub txiav txim no muaj tseeb, es nws tau tuag lawm tiag, ces peb yuav ntseeg tias lwm cov lus uas nws tau hais lawm yeej muaj tseeb.\n\n3 Thiab tau muaj tias lawv tau khiav tas lawv lub zog, thiab tau los rau hauv lub rooj txiav txim; thiab saib seb, tus thawj tub txiav txim tau vau rau hauv av, thiab tau pw tsau nws cov ntshav.\n\n4 Thiab nim no saib seb, thaum lawv pom qhov no lawv tau poob siab heev kawg nkaus, kawg tias lawv tau vau rau hauv av; vim lawv tau tsis ntseeg tej lus uas Nifais tau hais txog tus thawj tub txiav txim.\n\n5 Tiam sis nim no, thaum lawv pom lawm lawv thiaj ntseeg, thiab txoj kev ntshai tau los rau saum lawv nyob tsam tas nrho tej kev txiav txim uas Nifais tau hais lawm yuav los rau saum cov neeg; yog li ntawd lawv tau tshee hnyo, thiab tau qaug rau hauv av.\n\n6 Nim no, tib pliag thaum uas tus tub txiav txim tau raug tua—nws tau raug nkaug los ntawm nws tus kwv tij los ntawm ib txoj kev npaj tua ntsiag to, thiab nws tau khiav lawm, thiab tej tub qhe tau khiav mus thiab tau qhia rau cov neeg, tsa suab qw txog tub sab tua neeg nyob hauv lawv;\n\n7 Thiab saib seb cov neeg tau sau lawv tus kheej tuaj ua ke rau ntawm chaw rooj txiav txim—thiab saib seb, rau lawv txoj kev poob siab lawv pom tsib tug neeg uas tau qaug rau hauv av ntawd.\n\n8 Thiab nim no saib seb, cov neeg tsis tau paub dab tsi txog cov neeg coob coob uas tau sib sau tuaj ua ke nyob ntawm Nifais lub vaj; yog li ntawd lawv tau hais nyob hauv lawv tias: Cov neeg no yog lawv cov uas tau tua tus tub txiav txim, thiab Vajtswv tau foom lawv xwv kom lawv yuav khiav tsis tau ntawm peb mus.\n\n9 Thiab tau muaj tias lawv tau txhom lawv, thiab tau muab lawv khi thiab tau muab lawv pov rau hauv qhov taub. Thiab tau xa ib tsab xov mus rau qhov txhia chaw tias tus tub txiav txim tau raug tua lawm, thiab cov neeg uas tua tau raug txhom thiab tau raug muab pov rau hauv qhov taub.\n\n10 Thiab tau muaj tias tag kis cov neeg tau sib sau lawv tus kheej tuaj ua ke tuaj quaj nyiav thiab yoo mov, thaum yuav muab tus thawj tub txiav txim uas muaj hwj chim faus, tus uas tau raug tua lawm.\n\n11 Thiab li no cov neeg txiav txim uas tau nyob ntawm Nifais lub vaj los tib yam, thiab tau hnov nws tej lus, kuj tau sib sau tuaj ua ke rau ntawm qhov chaw faus.\n\n12 Thiab tau muaj tias lawv tau mus nug cov neeg, hais tias: Tsib tug uas tau xa tuaj mus nug txog tus thawj tub txiav txim saib nws puas tuag los tsis tuag dua twg lawm? Thiab lawv tau teb thiab tau hais tias: Hais txog tsib tug uas nej hais tias nej tau xa, mas peb tsis paub; tiam sis muaj tsib tug uas yog cov uas tua, cov uas peb tau muab pov rau hauv qhov taub lawm.\n\n13 Thiab tau muaj tias cov neeg txiav txim tau xav kom coj lawv los; thiab lawv tau raug coj los, thiab saib seb lawv tau yog tsib tug uas tau xa tuaj; thiab saib seb cov neeg txiav txim tau nug lawv xav paub txog qhov teeb meem, thiab lawv tau qhia rau lawv tas nrho tej uas lawv tau ua lawm, hais tias:\n\n14 Peb tau khiav thiab tau tuaj txog rau qhov chaw ntawm lub rooj txiav txim, thiab thaum peb tau pom tas nrho ib puas yam tsav zoo tib yam li uas Nifais tau ua tim khawv lawm, peb tau poob siab kawg tias peb tau qaug rau hauv av; thiab thaum peb rov tsim ntawm peb txoj kev poob siab los, saib seb lawv tau muab peb pov rau hauv qhov taub.\n\n15 Nim no, hais txog tus uas tua tus txiv neej no, peb tsis paub xyov leej twg tau ua li ntawd; thiab peb tsuas paub npaum li no nkaus xwb, peb tau khiav thiab tau tuaj raws li nej xav, thiab pom tias nws tau tuag lawm, raws nraim li Nifais tej lus.\n\n16 Thiab nim no tau muaj tias cov neeg txiav txim tau piav qhov teeb meem rau cov neeg, thiab tau qw tawm nkaug Nifais, hais tias: Saib seb, peb paub tias tus Nifais no yuav tsum tau sib yeem nrog lwm tus tuaj tua tus tub txiav txim, thiab tom qab ntawd ces nws thiaj tshaj rau peb, xwv kom nws yuav hloov tau peb mus rau nws txoj kev ntseeg, xwv kom nws yuav tau tsa nws tus kheej los ua ib tug neeg loj, raug xaiv los ntawm Vajtswv, thiab yog ib tug yaj saub.\n\n17 Thiab nim no saib seb, peb yuav soj ntsuam tus neeg no, thiab nws yuav lees nws txoj kev txhaum thiab qhia rau peb paub txog tus tseeb uas tua tus tub txiav txim no.\n\n18 Thiab tau muaj tias tsib tug ntawd tau raug tso rau hnub uas sam sab. Txawm li ntawd los, lawv tau cem cov neeg txiav txim rau tej lus uas lawv tau hais nkaug Nifais, thiab tau sib hais nrog lawv ib tug dhau ib tug, kawg tias lawv tau ua rau lawv cov ntawd ntsiag tas.\n\n19 Txawm li ntawd los, lawv tau kom Nifais yuav tsum raug txhom thiab khi thiab raug coj los rau ntawm cov neeg coob coob xub ntiag, thiab lawv tau pib nug nws ntau yam lus nug xwv kom lawv yuav ua rau nws yuam kev, xwv kom lawv yuav ntxo tau nws rau txoj kev tuag—\n\n20 Tau hais rau nws tias: Koj yeej tau tuav tswv yim nrog lwm tus; tus neeg uas tau ua qhov tua neeg no yog leej twg? Nim no cia li qhia peb, thiab cia li lees koj qhov kev txhaum; hais tias, Saib seb nyiaj txiag nyob ntawm no; thiab peb kuj yuav pub koj txoj sia rau koj yog koj yuav qhia peb, thiab lees tej lus sib yeem uas koj tau cog nrog nws lawm.\n\n21 Tiam sis Nifais tau hais rau lawv tias: Au nej cov niag neeg ruam es, nej cov uas muaj siab tsis ntseeg, nej cov uas dig muag, thiab nej cov neeg tawv ncauj, nej puas paub tias tus Tswv nej tus Vajtswv tseem yuav ntev npaum li cas rau nej kom nej pheej taug nej txoj kev txhaum?\n\n22 Au tsim nyog nej yuav tsum pib quaj thiab tu siab, vim txoj kev puas tsuaj loj uas nyob lub caij no yeej tos ntsoov nej, yog nej yuav tsis hloov siab lees txim.\n\n23 Saib seb nej hais tias kuv tau sib yeem nrog ib tug neeg kom nws tua Xixaulas, peb tus thawj tub txiav txim. Tiam sis saib seb, kuv hais rau nej, tias qhov no vim yog kuv tau ua tim khawv rau nej xwv kom nej yuav paub txog tej yam no; muaj tseeb tiag, twb yog ib qho tim khawv rau nej, tias kuv twb paub txog txoj kev phem thiab qias uas nyob hauv nej.\n\n24 Thiab vim kuv tau ua li no, nej hais tias kuv tau sib yeem nrog ib tug neeg kom nws yuav ua tej yam no; muaj tseeb tiag, vim kuv tau ua lub cim no rau nej pom nej thiaj npau taws rau kuv, thiab nrhiav ua kom kuv txoj sia puas tsuaj.\n\n25 Thiab nim no saib seb, kuv yuav qhia dua ib lub cim rau nej, thiab saib seb nej puas ho yuav nrhiav ua kom kuv puas tsuaj nyob rau qhov no.\n\n26 Saib seb kuv hais rau nej tias: Cia li mus rau tom Xi-atoos, tus uas yog Xixaulas tus kwv tij, thiab hais rau nws—\n\n27 Nifais, tus uas ua txuj tias yog tus yaj saub, tus uas tau qhia tej uas yuav muaj los yav tom ntej ntau yam phem heev txog cov neeg no, puas tau yeem lus nrog koj, ntawm qhov uas koj tau tua Xixaulas, tus uas yog koj tus kwv tij?\n\n28 Thiab saib seb, nws yuav hais rau nej tias, Tsis tau.\n\n29 Thiab nej yuav hais rau nws tias: Koj puas tau tua koj tus kwv tij?\n\n30 Thiab nws yuav sawv ntshai heev, thiab tsis paub yuav hais dab tsi. Thiab saib seb, nws yuav tsis kam lees rau nej; thiab nws yuav ua zoo li nws tau poob siab heev; txawm li ntawd los, nws yuav hais rau nej tias nws tsis muaj txhaum.\n\n31 Tiam sis saib seb, nej cia li txheeb xyuas nws, thiab nej yuav nrhiav pom ntshav lo ntawm nws lub tw tsho.\n\n32 Thiab thaum nej tau pom li no, nej cia li hais tias: Cov ntshav no los qhov twg los? Peb tsis paub tias nws twb yog koj tus kwv tij cov ntshav no lod?\n\n33 Thiab tom qab ntawd nws yuav tshee, thiab ntsej muag yuav daj, zoo tib yam li txoj kev tuag tau los rau nws.\n\n34 Thiab tom qab ntawd nej yuav hais tias: Vim txoj kev ntshai no thiab txoj kev ntsej muag daj no uas tau los rau koj lub ntsej muag, saib seb, peb paub tias yeej yog koj txhaum.\n\n35 Thiab tom qab ntawd txoj kev ntshai loj dua yuav los rau nws; thiab tom qab ntawd nws yuav lees txim rau nej, thiab yuav tsis kam npog ntxiv lawm tias nws tsis tau ua qhov tua neeg no.\n\n36 Thiab tom qab ntawd nws yuav hais rau nej, tias kuv, Nifais, yeej tsis paub dab tsi txog qhov teeb meem tsuas yog tau muab los rau kuv los ntawm Vajtswv lub hwj chim xwb. Thiab thaum ntawd nej yuav paub tias kuv yog ib tug neeg siab ncaj, thiab tias kuv yog Vajtswv xa los rau nej.\n\n37 Thiab tau muaj tias lawv tau mus thiab tau ua, raws tib yam li Nifais tau hais rau lawv. Thiab saib seb, tej lus uas nws tau hais lawm tau muaj tseeb tiag; vim raws li tej lus nws tau tsis kam lees; thiab kuj raws li tej lus nws tau lees txim.\n\n38 Thiab nws tau raug coj los txheeb xyuas zoo pom tias nws tus kheej twb yog tus uas tua ntag, kawg tias cov tsib tug tau raug tso dim, thiab Nifais los kuj tib yam.\n\n39 Thiab tau muaj ib txhia ntawm cov Neeg Nifais uas tau ntseeg Nifais tej lus; thiab tau muaj ib txhia, uas kuj tau ntseeg vim yog cov lus tim khawv ntawm cov tsib tug, vim lawv tau raug hloov siab tshiab thaum lawv tseem nyob hauv qhov taub.\n\n40 Thiab nim no tau muaj ib txhia nyob hauv cov neeg, uas tau hais tias Nifais yog ib tug yaj saub.\n\n41 Thiab tau muaj lwm cov uas tau hais tias: Saib seb, nws yog ib tug vajtswv, vim yog tias nws tsis yog ib tug vajtswv nws yuav paub tsis tau tag nrho. Vim saib seb, nws tau qhia tej kev xav ntawm peb tej siab rau peb, thiab kuj tau qhia rau peb tej yam xwm; thiab nws tseem tau ua tus neeg tseeb uas tua peb tus thawj tub txiav txim los rau peb paub.\n\n", "hel 10": "[center][font_size=26]Tshooj 10[/font_size][/center]\n\n[i]Tus Tswv muab lub hwj chim khi rau Nifais—Nws muaj hwj chim khi thiab daws kom xoob nyob hauv ntiaj teb no thiab saum ntuj ceeb tsheej—Nws txib kom cov neeg hloov siab lees txim los sis piam sij—Tus Ntsuj Plig nqa nws ntawm ib pab neeg mus rau ib pab neeg. Kwv yees li 21–20 xyoo ua ntej yug Yexus.[/i]\n\n1 Thiab tau muaj tias tau muaj ib qho kev sib faib nyob hauv cov neeg, kawg tias lawv tau sib faib rau ub thiab rau no thiab lawv tau nyias mus nyias lawm, cia Nifais nyob tib leeg, thaum uas nws tseem sawv hauv lawv nruab nrab.\n\n2 Thiab tau muaj tias Nifais tau mus rau tom nws lub tsev, xav ntsoov hauv siab rau tej yam uas tus Tswv tau qhia rau nws paub.\n\n3 Thiab tau muaj tias thaum nws tseem tab tom xav ntsoov tuaj hauv siab li no—tau txom nyem siab heev vim yog txoj kev phem ntawm cov Neeg Nifais, lawv tej hauj lwm ntsiag to ntawm kev tsaus ntuj, thiab lawv tej kev tua neeg, thiab lawv tej kev lim hiam, thiab tas nrho txhua yam kev tsis ncaj—thiab tau muaj tias thaum nws tseem tab tom xav ntsoov li no rau hauv nws siab, saib seb, ib lub suab tau los hais rau nws tias:\n\n4 Koj tau koob hmoov, Nifais, rau tej yam uas koj tau ua lawm; vim kuv tau pom txoj kev uas koj tau tshaj tawm txoj lus yam tsis nkees li, qhov uas kuv tau muab rau koj, muab rau cov neeg no. Thiab koj tseem tsis tau ntshai lawv, thiab tsis tau nrhiav koj tus kheej txoj sia, tiam sis tau nrhiav yam uas kuv siab nyiam, thiab tau coj li kuv tej lus txib.\n\n5 Thiab nim no, vim koj tau ua li no yam tsis nkees kiag, saib seb, kuv yuav foom koob hmoov rau koj mus ib txhis; thiab kuv yuav ua kom koj muaj hwj chim hais lus thiab ua taus, hauv txoj kev ntseeg thiab hauv kev ua hauj lwm; muaj tseeb tiag, kom txhua yam tsav raug ua tiav los raws li koj tej lus, vim koj yeej yuav tsis thov yam uas tsis raws li kuv siab nyiam.\n\n6 Saib seb, koj yog Nifais, thiab kuv yog Vajtswv. Saib seb, kuv tshaj nws tawm rau koj nyob ntawm kuv tej tim tswv xub ntiag, tias koj yuav muaj hwj chim rau saum cov neeg no, thiab yuav foom kom lub ntiaj teb muaj kev tshaib nqhis, thiab kev mob aws, thiab kev puas tsuaj, raws li txoj kev phem ntawm cov neeg no.\n\n7 Saib seb, kuv muab lub hwj chim rau koj, tias yam dab tsi uas koj yuav khi nyob hauv ntiaj teb yuav raug khi nyob saum ntuj ceeb tsheej; thiab yam dab tsi uas koj yuav daws kom xoob nyob hauv ntiaj teb yuav raug daws kom xoob nyob saum ntuj ceeb tsheej; thiab li no koj yuav muaj hwj chim nyob hauv cov neeg no.\n\n8 Thiab li no, yog koj yuav hais rau lub tuam tsev no kom ntuag rhe ua ob sab, nws yeej yuav ua li ntawd.\n\n9 Thiab yog koj yuav hais rau lub roob no tias, koj cia li qis los thiab cia li tiaj, nws yeej yuav ua li ntawd.\n\n10 Thiab saib seb, yog koj hais tias Vajtswv yuav foom cov neeg no, nws yeej yuav muaj li ntawd.\n\n11 Thiab nim no saib seb, kuv txib koj, tias koj cia li mus thiab tshaj tawm rau cov neeg no, tias tus Tswv Vajtswv, tus uas muaj Hwj Chim loj kawg nkaus hais li no tias: Tsuas yog nej hloov siab lees txim xwb tsis li ntawd nej yuav raug foom tsis zoo, mus rau txoj kev puas tsuaj.\n\n12 Thiab saib seb, nim no tau muaj tias thaum tus Tswv tau hais tej lus no rau Nifais tas, nws tau nres thiab tsis tau mus rau tom nws lub tsev, tiam sis tau rov qab mus rau tom cov neeg coob coob uas tau khiav ri niab mus rau ib ncig saum thaj av, thiab tau pib tshaj tawm rau lawv txog tus Tswv txoj lus uas tau hais rau nws lawm, ntsig txog lawv txoj kev puas tsuaj yog lawv tsis kam hloov siab lees txim.\n\n13 Nim no saib seb, txawm hais tias Nifais tau ua tej txuj ci tseem ceeb uas qhia lawv txog txoj kev tuag ntawm tus thawj tub txiav txim los, lawv tseem tau ua lawv tej siab tawv thiab tau tsis kam mloog tus Tswv tej lus.\n\n14 Yog li ntawd Nifais tau tshaj tawm tus Tswv txoj lus rau lawv, hais tias: Tus Tswv hais li no tias, tsuas yog nej yuav hloov siab lees txim xwb, tsis yog li ntawd nej yuav raug foom tsis zoo mus rau txoj kev puas tsuaj.\n\n15 Thiab tau muaj tias thaum Nifais tau tshaj tawm txoj lus rau lawv tas lawm, saib seb, lawv tseem ua lawv tej siab tawv qhawv thiab tsis kam mloog nws tej lus; yog li ntawd lawv tau hais lus phem nkaug nws, thiab tau yuav cev lawv tej tes txhom nws xwv kom lawv yuav tau muab nws pov rau hauv qhov taub.\n\n16 Tiam sis saib seb, Vajtswv lub hwj chim tau nrog nws nyob, thiab lawv tsis muaj cuab kav txhom nws kom tau muab nws pov rau hauv qhov taub, vim tus Ntsuj Plig tau coj thiab nqa nws tawm ntawm nruab nrab ntawm lawv mus.\n\n17 Thiab tau muaj tias li no nws tau mus ntawm ib pab neeg rau ib pab neeg nyob hauv tus Ntsuj Plig, tshaj tawm Vajtswv txoj lus, mus txog thaum nws tau tshaj tawm txoj lus rau lawv txhua tus, los sis tau xa xov tawm mus rau cov neeg sawv daws.\n\n18 Thiab tau muaj tias lawv tseem tsis tau kam mloog nws tej lus; thiab tau pib muaj tej kev sib cav sib ceg, kawg tias lawv tau raug sib faib lawv tus kheej thiab tau pib ib leeg tua ib leeg nrog ntaj.\n\n19 Thiab li no tau xaus xyoo thib xya caum thiab ib ntawm cov neeg txiav txim txoj kev kav cov Neeg Nifais.\n\n", "hel 11": "[center][font_size=26]Tshooj 11[/font_size][/center]\n\n[i]Nifais yaum tus Tswv kom muab lawv tej kev tsov rog pauv ua kev tshaib nqhis—Ntau tus neeg piam sij—Lawv hloov siab lees txim, thiab Nifais thov tus Tswv kom los nag—Nifais thiab Lihais tau txais tej kev tshwm sim ntau—Cov neeg tub sab Nkadi-atoos txhim tsa lawv tus kheej muaj zog hlo nyob hauv thaj av. Kwv yees li 20–6 xyoo ua ntej yug Yexus.[/i]\n\n1 Thiab nim no tau muaj tias nyob rau hauv xyoo xya caum thiab ob ntawm cov neeg txiav txim txoj kev kav tej kev sib cav sib ceg tau ntau tuaj, kawg tias tau muaj tsov rog thoob plaws txhua thaj av nyob rau hauv cov Neeg Nifais sawv daws.\n\n2 Thiab nws twb yog pab neeg tub sab ntsiag to no uas tau coj rawv txoj hauj lwm ntawm txoj kev puas tsuaj thiab txoj kev phem. Thiab npluav rog no tau muaj nyob tas nrho xyoo ntawd; thiab nyob hauv xyoo xya caum thiab peb los kuj tau muaj nyob tib yam.\n\n3 Thiab tau muaj tias nyob rau hauv xyoo no Nifais tau thov tus Tswv hais tias:\n\n4 Au tus Tswv es, tsis txhob cia cov neeg no raug puas tsuaj los ntawm ntaj; tiam sis Au tus Tswv es, cia kom muaj ib qho kev tshaib nqhis nyob rau hauv thaj av, kom txhib lawv rau txoj kev nco txog tus Tswv lawv tus Vajtswv, thiab tej zaum lawv yuav hloov siab lees txim thiab tig rov los cuag koj.\n\n5 Thiab nws txawm tau muaj raws li Nifais tej lus. Thiab tau muaj ib qho kev tshaib nqhis loj heev nyob rau saum thaj av, nyob rau tag nrho hauv cov Neeg Nifais. Thiab li no nyob hauv xyoo xya caum thiab plaub los txoj kev tshaib nqhis kuj muaj tas zog, thiab txoj hauj lwm puas tsuaj tau tsum los ntawm ntaj tiam sis tau rais los mus mob heev los ntawm txoj kev tshaib nqhis.\n\n6 Thiab txoj hauj lwm puas tsuaj no kuj tau muaj tas zog nyob rau hauv xyoo xya caum thiab tsib. Vim tej av tau raug foom kom nws yuav qhuav qhawv, thiab tsis muaj qoob loo hauv lub caij sau qoob loos; thiab tag nrho tej av tau raug foom, kuj muaj nyob hauv cov Neeg Lamas tib yam nkaus li nyob hauv cov Neeg Nifais, ces lawv raug foom li ntawd ces lawv thiaj tau piam sij txhiab txhiab leej nyob rau hauv tej feem phem heev dua ntawm thaj av.\n\n7 Thiab tau muaj tias cov neeg tau pom tias lawv twb yuav piam sij los ntawm txoj kev tshaib nqhis, thiab lawv tau pib nco qab txog tus Tswv lawv tus Vajtswv; thiab lawv tau pib nco qab txog Nifais tej lus.\n\n8 Thiab cov neeg tau pib thov lawv tej thawj tub txiav txim thiab lawv tej thawj coj, kom lawv yuav hais rau Nifais tias: Saib seb, peb paub tias koj yog ib tug neeg ntawm Vajtswv, thiab yog li ntawd cia li thov tus Tswv peb tus Vajtswv kom nws tig txoj kev tshaib nqhis no ncaim ntawm peb mus, ntshai nyob tsam tas nrho tej lus uas koj tau hais txog peb txoj kev puas tsuaj yuav muaj txhij txhua.\n\n9 Thiab tau muaj tias tej neeg txiav txim tau hais rau Nifais, raws li tej lus uas tau xav kom hais. Thiab tau muaj tias thaum Nifais pom tias cov neeg tau hloov siab lees txim thiab tau txo hwj chim lawv tus kheej los ntawm npua hnab tsaj, nws tau rov thov tus Tswv dua, hais tias:\n\n10 Au tus Tswv es, saib seb cov neeg no tau hloov siab lees txim; thiab lawv tau cheb Nkadi-atoos pab neeg tawm hauv lawv lawm kawg tias lawv tau rais los mus tu noob lawm, thiab lawv tau muab lawv tej tswv yim ntsiag to npog rau hauv av lawm.\n\n11 Nim no, Au tus Tswv es, vim yog lawv txoj kev txo hwj chim no koj puas kam tshem koj txoj kev npau taws mus, thiab cia koj txoj kev npau taws zoo siab rau txoj kev puas tsuaj ntawm cov neeg phem uas koj twb tau ua rau puas tsuaj tas lawm.\n\n12 Au tus Tswv es, koj puas kam tshem koj txoj kev npau taws mus, muaj tseeb tiag, koj txoj kev npau taws heev, thiab ua kom txoj kev tshaib nqhis no tsum nyob rau saum thaj av no.\n\n13 Au tus Tswv es, koj puas kam mloog kuv, thiab ua kom yuav muaj raws li kuv tej lus, thiab tso nag los rau saum lub ntiaj teb, xwv kom nws yuav txi taus nws tej txiv, thiab nws tej noob qoob loo txi rau lub caij sau qoob loo.\n\n14 Au tus Tswv es, koj twb tau mloog kuv tej lus thaum kuv tau hais tias, Cia kom muaj ib qho kev tshaib nqhis, xwv kom tej kab mob ntawm ntaj riam yuav tseg; thiab kuv paub tias koj yeej yuav kam, txawm yog, nyob rau lub sij hawm no, cia li mloog rau kuv tej lus, vim koj tau hais tias: Yog cov neeg no hloov siab lees txim kuv yuav tseg lawv txoj sia.\n\n15 Muaj tseeb tiag, Au tus Tswv es, thiab koj pom tias lawv tau hloov siab lees txim lawm, vim yog txoj kev tshaib nqhis thiab tej kab mob kev nkeeg thiab txoj kev puas tsuaj uas tau los rau lawv.\n\n16 Thiab nim no, Au tus Tswv es, koj puas kam tshem koj txoj kev npau taws mus, thiab sim dua saib lawv puas yuav tu koj? Thiab yog muaj li, Au tus Tswv es, koj mam foom koob hmoov rau lawv raws li koj tej lus uas koj tau hais lawm.\n\n17 Thiab tau muaj tias nyob rau hauv xyoo thib xya caum thiab rau tus Tswv tau tshem nws txoj kev npau taws ntawm cov neeg mus, thiab tau ua kom nag los rau saum lub ntiaj teb, kawg tias nws tau txi txiv nyob rau hauv lub caij uas nws txi txiv. Thiab tau muaj tias nws tau txi noob nyob rau lub caij uas sau qoob loo.\n\n18 Thiab saib seb, cov neeg tau zoo siab thiab qhuas Vajtswv, thiab tas nrho tej uas nyob saum thaj av tau muaj kev zoo siab txhij txhua; thiab lawv tsis tau nrhiav ua kom Nifais puas tsuaj ntxiv lawm, tiam sis lawv tau saib nws ib yam li ib tug yaj saub muaj hwj chim, thiab ib tug neeg ntawm Vajtswv, Vajtswv tau muab hwj chim thiab cai loj rau nws.\n\n19 Thiab saib seb, Lihais, nws tus kwv, los kuj tsis nyob tom nws qab ib qho me me li yog hais txog tej kev ncaj ncees.\n\n20 Thiab li no tau muaj tias cov Neeg Nifais tau pib vam meej dua nyob rau hauv thaj av, thiab tau pib txhim khov lawv tej chaw uas piam lawm, thiab tau coob ntxiv thiab ri tawm, mus txog thaum uas lawv tau npog tas nrho saum thaj av, tas nrho rau sab qaum teb thiab rau sab qab teb, txij li hiav txwv hnub poob mus rau hiav txwv hnub tuaj.\n\n21 Thiab tau muaj tias xyoo xya caum thiab rau tau kawg muaj kev thaj yeeb. Thiab xyoo xya caum thiab xya tau pib muaj kev thaj yeeb; thiab lub koom txoos tau ri mus thoob plaws saum txhua thaj av; thiab feem coob ntawm cov neeg, tsis hais cov Neeg Nifais thiab cov Neeg Lamas, tau zwm rau hauv lub koom txoos; thiab lawv tau muaj kev thaj yeeb heev nyob hauv thaj av; thiab li no tau xaus xyoo xya caum thiab xya.\n\n22 Thiab lawv kuj tau muaj kev thaj yeeb nyob rau hauv xyoo xya caum thiab yim, tsuas yog muaj qho me ntsis kev sib cav sib ceg txog tej yam ntawm txoj lus qhuab qhia uas tau sau los ntawm tej yaj saub xwb.\n\n23 Thiab nyob rau hauv xyoo xya caum thiab cuaj tau pib muaj kev sib ceg ntau. Tiam sis tau muaj tias Nifais thiab Lihais, thiab ntau tus ntawm nkawd cov kwv tij uas tau paub txog tej ntsiab tseeb ntawm txoj lus qhia, tau muaj ntau yam kev tshwm sim txhua hnub, yog li ntawd lawv tau qhuab qhia rau cov neeg, kawg tias lawv tau muab ib qho kawg rau lawv txoj kev sib ceg nyob rau tib xyoos ntawd.\n\n24 Thiab tau muaj tias nyob rau hauv xyoo yim caum ntawm cov neeg txiav txim txoj kev kav cov Neeg Nifais, tau muaj ib co neeg ntxeev siab uas los ntawm cov Neeg Nifais, uas ob peb xyoos ua ntej lawm tau mus rau tom cov Neeg Lamas, thiab tau ris lub npe Neeg Lamas rau saum lawv, thiab kuj tau muaj ib txhia neeg uas yog tej xeeb leej xeeb ntxwv tiag ntawm cov Neeg Lamas, raug txhib kom npau taws los ntawm lawv, los sis los ntawm cov neeg ntxeev siab, yog li ntawd lawv tau pib muaj ib npluav rog nrog lawv tej kwv tij.\n\n25 Thiab lawv tau tua neeg thiab ua lim hiam; thiab tom qab ntawd lawv yuav thim rov qab mus rau hauv tej roob, thiab rau hauv tej hav zoov thiab tej chaw tsis muaj neeg paub, mus nraim lawv tus kheej xwv kom lawv yuav tsis raug nrhiav tau, niaj hnub txais neeg mus ntxiv rau lawv cov, npaum li uas yuav muaj tej neeg ntxeev siab tau mus cuag lawv.\n\n26 Thiab li no thaum txog sij hawm, muaj tseeb tiag, tau ncua tsis ntau xyoo, lawv tau rais los mus ua ib pab tub sab loj heev kawg nkaus li; thiab lawv tau tshawb nrhiav tas nrho Nkadi-atoos tej tswv yim ua hauj lwm ntsiag to; thiab li no lawv tau thiaj rais los mus ua cov neeg tub sab Nkadi-atoos.\n\n27 Nim no saib seb, cov neeg tub sab no tau ua piam sij loj heev, muaj tseeb tiag, tau ua kev puas tsuaj loj heev nyob hauv cov Neeg Nifais, thiab kuj nyob hauv cov Neeg Lamas thiab.\n\n28 Thiab tau muaj tias nws tsim nyog yuav tsum tau muaj ib qho kev nres txoj hauj lwm puas tsuaj no; yog li ntawd lawv tau xa ib pab tub rog uas yog neeg muaj zog mus rau hauv hav zoov thiab mus rau saum tej roob tshawb nrhiav pab tub sab no, thiab rhuav kom lawv puas tsuaj mus.\n\n29 Tiam sis saib seb, tau muaj tias nyob rau tib xyoos ntawd lawv tau raug raws rov qab los rau lawv tej av. Thiab li no tau xaus xyoo thib yim caum ntawm cov neeg txiav txim txoj kev kav cov Neeg Nifais.\n\n30 Thiab tau muaj tias nyob rau thaum pib xyoo thib yim caum thiab ib lawv tau rov qab mus tawm tsam pab tub sab no dua, thiab tau rhuav ntau tus puas tsuaj; thiab lawv kuj tau muaj kev puas tsuaj ntau thiab.\n\n31 Thiab lawv tau raug yuam rov qab tawm ntawm tej hav zoov thiab tawm ntawm tej roob los rau lawv tej av, vim yog txoj kev coob heev ntawm cov neeg tub sab uas tau ua neej nyob rau saum tej roob thiab tej hav zoov.\n\n32 Thiab tau muaj tias li no tau xaus xyoo no. Thiab cov tub sab tseem tau muaj coob ntxiv thiab tau loj muaj zog, kawg tias lawv txheem tau tas nrho cov Neeg Nifais tej tub rog, thiab cov Neeg Lamas li thiab; thiab lawv tau ua kom muaj kev ntshai heev los rau saum cov neeg uas nyob tas nrho saum thaj av.\n\n33 Muaj tseeb tiag, vim lawv tau los xyuas ntau feem ntawm thaj av, thiab tau ua kev puas tsuaj loj rau lawv; muaj tseeb tiag, tau tua ntau leej, thiab tau cab lwm cov mus ua qhev rau hauv hav zoov, muaj tseeb tiag, thiab ntxiv qhov tseem ceeb tshaj yog lawv tej poj niam thiab lawv tej me nyuam.\n\n34 Nim no txoj kev phem loj no, uas tau los rau cov neeg vim yog lawv txoj kev tsis ncaj, tau txhib lawv dua rau txoj kev nco txog tus Tswv lawv tus Vajtswv.\n\n35 Thiab li no tau xaus xyoo yim caum thiab ib ntawm cov neeg txiav txim txoj kev kav.\n\n36 Thiab nyob hauv xyoo yim caum thiab ob lawv tau pib rov hnov qab tus Tswv lawv tus Vajtswv. Thiab nyob rau hauv xyoo yim caum thiab peb lawv tau pib loj muaj zog hauv txoj kev tsis ncaj. Thiab nyob hauv xyoo yim caum thiab plaub lawv tseem tsis tau kho lawv tej kev thiab.\n\n37 Thiab tau muaj tias nyob hauv xyoo yim caum thiab tsib lawv tau loj hlob muaj zog dua ntxiv thiab muaj zog dua ntxiv nyob hauv lawv txoj kev khav theeb, thiab nyob hauv lawv txoj kev phem; thiab li no lawv tau tab tom siav dua rau txoj kev puas tsuaj.\n\n38 Thiab li no tau xaus xyoo yim caum thiab tsib.\n\n", "hel 12": "[center][font_size=26]Tshooj 12[/font_size][/center]\n\n[i]Leej tib neeg yeej tsis ruaj tsis khov thiab ruam thiab nrawm nrawm mus ua kev phem—Tus Tswv qhuab nws cov neeg—Tib neeg txoj kev tsis muaj qab hau dab tsi raug muab piv nrog Vajtswv lub hwj chim—Nyob rau hauv hnub txiav txim, tib neeg yuav tau txais txoj sia kav ib txhis los sis txoj kev raug txim kav ib txhis. Kwv yees li 6 xyoo ua ntej yug Yexus.[/i]\n\n1 Thiab li no peb muaj peev xwm pom tau tias noob neej tej siab yuam kev npaum li cas, thiab txoj kev tsis ruaj khov; muaj tseeb tiag, peb muaj peev xwm pom tias tus Tswv nyob hauv nws txoj kev zoo uas tsis muaj qhov kawg tau foom koob hmoov thiab ua kom vam meej rau cov uas muab lawv txoj kev cia siab rau nws.\n\n2 Muaj tseeb tiag, thiab peb muaj peev xwm pom nyob rau tib lub sij hawm thaum uas nws tau ua nws cov neeg vam meej, muaj tseeb tiag, los ntawm txoj kev ntxiv kom lawv tej qoob loo tom tej liaj teb muaj ntau tuaj, lawv tej pab yaj thiab lawv tej tsiaj txhu, thiab tej kub, thiab tej nyiaj dawb, thiab tas nrho txhua yam muaj nuj nqis huv tib si thiab tej paj ntaub; tau tseg lawv tej sia, thiab tau cawm lawv dim ntawm lawv tej yeeb ncuab tes; tau ua kom lawv tej yeeb ncuab tej siab muag xwv kom lawv yuav tsis tshaj tawm tsov rog tawm tsam lawv; muaj tseeb tiag, thiab qhov kawg, tau ua txhua yam rau txoj kev tau zoo nyob thiab txoj kev zoo siab ntawm nws cov neeg; muaj tseeb tiag, ces tom qab ntawd ho yog lub caij uas lawv ua lawv tej siab tawv, thiab hnov qab tus Tswv lawv tus Vajtswv, thiab muab Tus Dawb Huv tsuj rau hauv lawv qab xib taws—muaj tseeb tiag, thiab ua li no los vim yog txoj kev yooj yim hauv lawv, thiab lawv txoj kev vam meej heev.\n\n3 Thiab li no peb pom tias yog tus Tswv tsis qhuab nws cov neeg nrog ntau yam kev txom nyem, muaj tseeb tiag, yog nws tsis xyuas lawv nrog txoj kev tuag thiab nrog txoj kev txhawj ntshai, thiab kev tshaib nqhis thiab nrog txhua yam kev mob nkeeg, ces lawv yeej yuav tsis nco qab nws.\n\n4 Au cas tib neeg yuav ruam ua luaj, thiab tsis tau kam kiag, thiab phem ua luaj, thiab ua zoo li dab, thiab yuav nrawm ua luaj mus ua tej tsis ncaj, thiab qeeb ua luaj mus ua qhov zoo, muaj tseeb tiag, cas yuav nrawm ua luaj mus mloog tus dab tej lus, thiab nruab lawv tej siab rau saum tej khoom uas tsis muaj nuj nqis ntawm lub ntiaj teb!\n\n5 Muaj tseeb tiag, cas yuav nrawm ua luaj rau txoj kev khav theeb; muaj tseeb tiag, cas yuav nrawm ua luaj mus khav txiv, thiab ua txhua yam uas tsis ncaj; thiab cas lawv yuav nco txog tus Tswv lawv tus Vajtswv qeeb ua luaj, thiab cuab pob ntseg rau nws tej lus ntuas, muaj tseeb tiag, cas yuav qeeb ua luaj thaum taug txoj kev txawj ntse!\n\n6 Saib seb, lawv tsis xav kom tus Tswv lawv tus Vajtswv, tus uas tau tsim lawv, yuav saib xyuas thiab kav lawv; txawm hais tias nws txoj kev uas zoo heev thiab nws txoj kev hlub tshua tau muaj rau lawv los, lawv tseem tau suav tsis muaj nqis kiag rau nws tej lus qhuab ntuas, thiab lawv tsis xav kom nws ua lawv tus coj kev.\n\n7 Au cas noob neej txoj kev tsis muaj nqi yuav loj ua luaj; muaj tseeb tiag, lawv twb tsis muaj nqi li tej hmoov av ntawm lub ntiaj teb.\n\n8 Vim saib seb, tej hmoov av ntawm lub ntiaj teb tseem txawj txav mus rau ub rau no, txawj sib faib kom ua ob sab, thaum raug txib los ntawm peb tus Vajtswv uas loj thiab kav ib txhis.\n\n9 Muaj tseeb tiag, saib seb nyob ntawm nws lub suab tej me nyuam roob thiab tej roob twb tshee thiab qeeg nkaws.\n\n10 Thiab los ntawm lub hwj chim ntawm nws lub suab lawv tawg ntsoog ntxaws, thiab rais los mus ua tiaj, muaj tseeb tiag, zoo tib yam li ib lub hav.\n\n11 Muaj tseeb tiag, los ntawm lub hwj chim ntawm nws lub suab tas nrho lub ntiaj teb twb co qeg txoog;\n\n12 Muaj tseeb tiag, los ntawm lub hwj chim ntawm nws lub suab, lub hauv paus muaj zog twb qeeg, mus ti nkaus hauv plawv.\n\n13 Muaj tseeb tiag, thiab yog nws hais rau lub ntiaj teb tias—Txav—nws yeej raug txav.\n\n14 Muaj tseeb tiag, yog nws hais rau lub ntiaj teb tias—Koj yuav tsum mus rov qab, kom nws yuav ua kom hnub ntev ntau teev—nws yeej yuav ua li ntawd;\n\n15 Thiab li no, raws li nws lo lus lub ntiaj teb mus rov qab, thiab nws tshwm rau tib neeg pom tias lub hnub sawv nyob twj ywm; muaj tseeb tiag, yeej yog li ntawd; vim yeej tseeb tias lub ntiaj teb txav thiab tsis yog lub hnub.\n\n16 Thiab saib seb, kuj tib yam, yog nws hais rau cov dej uas tob heev tias—Koj cia li qhuav mus—nws yeej yuav ua li ntawd.\n\n17 Saib seb, yog nws hais rau lub roob no tias—Koj cia li sawv, thiab los tim no thiab vau rau saum lub nroog ntawd, kom nws yuav raug muab faus—saib seb nws yeej yuav ua li ntawd.\n\n18 Thiab saib seb, yog ib tug neeg zais ib qho nyiaj txiag rau hauv av, thiab tus Tswv yuav hais tias—Cia nws raug foom tsis zoo, vim yog txoj kev tsis ncaj ntawm nws tus uas tau muab zais cia lawm—saib seb, nws yeej yuav raug foom tsis zoo.\n\n19 Thiab yog tus Tswv yuav hais tias—Koj raug foom tsis zoo, xwv kom yuav tsis muaj leej twg yuav nrhiav tau koj txij li lub sij hawm no mus lawm yav tom ntej thiab mus ib txhis li—saib seb, yuav tsis muaj leej twg tau nws txij li ntawd mus thiab ib txhis li.\n\n20 Thiab saib seb, yog tus Tswv yuav hais rau ib tug neeg hais tias—Vim yog koj txoj kev tsis ncaj, koj yuav raug foom tsis zoo mus ib txhis—nws yeej ua li ntawd.\n\n21 Thiab yog tus Tswv yuav hais tias—Vim yog koj txoj kev tsis ncaj koj yuav raug txiav tawm ntawm kuv xub ntiag mus—nws yeej yuav ua kom muaj tau li ntawd.\n\n22 Thiab kev txom nyem yuav raug rau nws tus uas nws yuav hais li no rau, vim nws yuav raug rau nws tus uas yuav ua tsis ncaj, thiab nws yuav raug cawm tsis tau; yog li ntawd, vim qhov no, kom tib neeg yuav dim tau, txoj kev hloov siab lees txim thiaj tau raug muab tshaj tawm.\n\n23 Yog li ntawd, lawv cov uas yuav hloov siab lees txim thiab mloog rau lub suab ntawm tus Tswv lawv tus Vajtswv tau koob hmoov; vim cov no yog lawv cov uas yuav raug cawm dim.\n\n24 Thiab thov Vajtswv pub, nyob hauv nws txoj kev muaj puv npo loj, xwv kom tib neeg yuav raug coj los mus rau txoj kev hloov siab lees txim thiab tej hauj lwm zoo, xwv kom lawv yuav raug txum tim zog rau zog, raws li lawv tej hauj lwm.\n\n25 Thiab kuv xav kom neeg sawv daws yuav raug cawm dim. Tiam sis peb tau nyeem lawm tias nyob rau hauv hnub loj thiab kawg ntawd yeej yuav muaj ib txhia uas yuav raug muab ntiab tawm, muaj tseeb tiag, cov uas yuav raug ntiab tawm ntawm tus Tswv xub ntiag mus;\n\n26 Muaj tseeb tiag, cov uas yuav raug xa mus rau ib qho chaw uas muaj kev nyuaj siab tsis txawj kawg, tiav loo tej lus uas hais tias: Lawv cov uas tau ua zoo lawm yuav tau muaj txoj sia kav ib txhis; thiab lawv cov uas tau ua phem yuav tau muaj txoj kev raug txim kav ib txhis. Thiab nws yeej yog li no. Amees.\n\n", "hel 13": "Txoj kev qhia tej uas yuav muaj los yav tom ntej ntawm Xamuyees, tus uas yog Neeg Lamas, mus rau cov Neeg Nifais.\n\nMuaj nyob hauv tshooj 13 mus rau tshooj 15.\n\n[center][font_size=26]Tshooj 13[/font_size][/center]\n\n[i]Xamuyees tus Neeg Lamas qhia tej uas yuav muaj los yav tom ntej txog txoj kev puas tsuaj ntawm cov Neeg Nifais yog lawv tsis hloov siab lees txim—Lawv thiab lawv tej kev nplua nuj raug foom tsis zoo—Lawv tsis kam lees thiab xuas pob zeb ntaus cov yaj saub, raug tej dab vij ib puag ncig, thiab nrhiav kev zoo siab los ntawm txoj kev ua tsis ncaj. Kwv yees li 6 xyoo ua ntej yug Yexus.[/i]\n\n1 Thiab nim no tau muaj tias nyob rau hauv xyoo yim caum thiab rau, cov Neeg Nifais tseem sij nyob hauv txoj kev phem, muaj tseeb tiag, nyob hauv txoj kev phem heev, hos cov Neeg Lamas ho tau coj Vajtswv tej lus txib nruj heev, raws li Mauxes txoj kev cai.\n\n2 Thiab tau muaj tias nyob rau hauv xyoo no tau muaj ib tug Xamuyees, uas yog Neeg Lamas, tau tuaj rau hauv thaj av Xalahelas, thiab pib qhuab qhia rau cov neeg. Thiab tau muaj tias nws tau qhuab qhia, tau ntau hnub, txog txoj kev hloov siab lees txim rau cov neeg, thiab lawv tau ntiab nws tawm, thiab nws twb tau yuav luag tig rov mus rau nws thaj av.\n\n3 Tiam sis saib seb, tus Tswv lub suab tau los rau nws, kom nws yuav tsum tig rov qab, thiab qhia tej uas yuav muaj los yav tom ntej txog txhua yam uas yuav los rau hauv nws lub siab rau cov neeg.\n\n4 Thiab tau muaj tias lawv tsis kam cia kom nws nkag los rau hauv lub nroog; yog li ntawd nws thiaj tau mus thiab nce rau saum cov ntsa loog, thiab tau xyab nws txhais tes thiab tau tsa ib lub suab nrov nrov, thiab qhia tej uas yuav muaj los yav tom ntej txog txhua yam uas tus Tswv tau muab rau hauv nws lub siab rau cov neeg.\n\n5 Thiab nws tau hais rau lawv tias: Saib seb, kuv, Xamuyees, uas yog ib tug Neeg Lamas, hais tus Tswv tej lus uas nws tau muab tso rau hauv kuv lub siab; thiab saib seb nws tau muab tso rau hauv kuv lub siab kom hais rau cov neeg no tias rab ntaj ntawm txoj kev txim lij yeej dai rawv rau saum cov neeg no; thiab yeej yuav tsis dhau plaub puas xyoo rab ntaj ntawm txoj kev ncaj txim lij yuav poob los rau saum cov neeg no.\n\n6 Muaj tseeb tiag, txoj kev puas tsuaj hnyav heev tab tom tos ntsoov cov neeg no, thiab nws yeej yuav los tseeb tseeb rau cov neeg no, thiab yuav tsis muaj ib yam dab tsi uas yuav cawm tau cov neeg no dim tsuas yog txoj kev hloov siab lees txim thiab txoj kev ntseeg tus Tswv Yexus Khetos, tus uas yeej yuav los tiag tiag rau hauv lub ntiaj teb, thiab yuav tiv ntau yam thiab yuav raug tua rau nws cov neeg.\n\n7 Thiab saib seb, tus Tswv ib tug tim tswv tau tshaj nws tawm rau kuv, thiab nws tau coj txoj moo zoo los rau kuv lub siab. Thiab saib seb, kuv tau raug xa tuaj rau nej kom tshaj nws tawm rau nej thiab, xwv kom nej yuav muaj txoj moo zoo; tiam sis saib seb nej tsis kam txais kuv.\n\n8 Yog li ntawd, tus Tswv tau hais li no: Vim yog txoj kev siab tawv ntawm cov Neeg Nifais, yog lawv yuav tsis hloov siab lees txim ces kuv yuav tshem kuv txoj lus ntawm lawv mus, thiab kuv yuav thim kuv tus Ntsuj Plig ntawm lawv mus, thiab kuv yuav tsis cia lawv ntev ntxiv lawm, thiab kuv yuav tig lawv tej kwv tij tej siab tawm tsam lawv.\n\n9 Thiab yuav tsis dhau plaub puas xyoo ua ntej kuv yuav ua kom lawv raug qhuab; muaj tseeb tiag, kuv yuav los saib xyuas lawv nrog ntaj thiab kev tshaib nqhis thiab kev mob nkees.\n\n10 Muaj tseeb tiag, kuv yuav los xyuas lawv nyob hauv kuv txoj kev npau taws heev, thiab yuav muaj ib txhia ntawm nej cov yeeb ncuab ntawm tiam neeg thib plaub uas tseem yuav muaj txoj sia nyob, yuav pom nej txoj kev puas tsuaj huv tib si; thiab qhov no yeej yuav muaj los tiag tsuas yog nej yuav hloov siab lees txim xwb, tus Tswv hais li; thiab cov neeg ntawm tiam neeg thib plaub yuav tuaj xyuas nej txoj kev puas tsuaj ntag.\n\n11 Tiam sis yog nej yuav hloov siab lees txim thiab tig rov mus cuag tus Tswv nej tus Vajtswv kuv yuav tshem kuv txoj kev npau taws mus, tus Tswv hais li; muaj tseeb tiag, tus Tswv hais li no, tias lawv cov uas yuav hloov siab lees txim thiab tig rov qab los cuag kuv yuav tau koob hmoov, tiam sis txoj kev txom nyem yuav raug rau nws tus uas tsis kam hloov siab lees txim.\n\n12 Muaj tseeb tiag, kev txom nyem yuav raug rau lub nroog Xalahelas loj no; vim saib seb, twb yog vim cov neeg uas ncaj ncees es nws thiaj raug dim; muaj tseeb tiag, kev txom nyem yuav raug rau lub nroog loj no, tus Tswv hais tias vim kuv pom tias, muaj ntau leej, muaj tseeb tiag, feem coob ntawm lub nroog loj no, uas yeej yuav ua lawv tej siab tawv qhawv rau kuv, tus Tswv hais li.\n\n13 Tiam sis lawv cov uas yuav hloov siab lees txim yuav tau koob hmoov, vim kuv yuav tseg lawv. Tiam sis saib seb, yog tsis yog rau cov neeg ncaj ncees uas nyob hauv lub nroog loj no, saib seb, ntshe kuv twb ua kom hluav taws nqis tawm saum ntuj los thiab ua kom nws puas tsuaj lawm.\n\n14 Tiam sis saib seb, twb yog vim rau cov neeg ncaj ncees nws thiaj rau tseg. Tiam sis saib seb, lub sij hawm yuav los, tus Tswv hais, tias thaum uas nej ntiab cov neeg ncaj ncees tawm hauv nej mus, ces nej yuav siav rau txoj kev puas tsuaj; muaj tseeb tiag, txoj kev txom nyem yuav raug rau lub nroog loj no, vim yog txoj kev phem thiab tej kev qias uas nyob hauv nws.\n\n15 Muaj tseeb tiag, thiab kev txom nyem yuav raug rau lub nroog Khede-oos, vim txoj kev phem thiab tej kev qias uas nyob hauv nws.\n\n16 Muaj tseeb tiag, thiab kev txom nyem yuav raug rau tas nrho tej nroog uas nyob ib puag ncig thaj av, uas cov Neeg Nifais nyob, vim yog txoj kev phem thiab tej kev qias uas nyob hauv lawv.\n\n17 Thiab saib seb, ib qho kev foom tsis zoo yuav los rau saum thaj av, Ib Tsoom Tub Rog tus Tswv hais li, vim yog rau cov neeg uas nyob saum thaj av, muaj tseeb tiag, vim yog lawv tej kev phem thiab lawv tej kev qias.\n\n18 Thiab nws yeej yuav muaj li, muaj tseeb tiag, Ib Tsoom Tub Rog tus Tswv, peb tus Vajtswv tseeb thiab muaj hwj chim hais li, tias tus uas muab tej nyiaj txiag zais rau hauv av yuav nrhiav tsis tau lawv ntxiv ib zaug li lawm, vim yog txoj kev foom phem heev ntawm thaj av, ntshe nws ho yog ib tug neeg ncaj ncees thiab yuav muab nws zais rau tus Tswv xwb.\n\n19 Tus Tswv hais tias, vim kuv xav kom lawv yuav muab lawv tej nyiaj txiag zais rau kuv; thiab raug foom tsis zoo rau lawv cov uas tsis muab lawv tej nyiaj txiag zais rau kuv; vim tsis muaj leej twg li uas yuav muab lawv tej nyiaj txiag zais rau kuv tsuas yog cov neeg ncaj ncees xwb; thiab nws tus uas tsis kam muab nws tej nyiaj txiag zais rau kuv, nws yog tus raug foom tsis zoo, thiab cov nyiaj txiag los tib yam nkaus, thiab yuav tsis muaj leej twg txhiv tau nws vim yog txoj kev foom ntawm thaj av.\n\n20 Thiab hnub ntawd yuav los uas lawv yuav muab lawv tej nyiaj txiag zais, vim lawv tau tso lawv tej siab rau tej kev nplua nuj; thiab vim lawv tau tso lawv tej siab rau lawv tej kev nplua nuj, thiab yeej yuav muab lawv tej nyiaj txiag zais thaum lawv khiav lawv tej yeeb ncuab; vim lawv yuav tsis muab tej ntawd zais rau kuv, lawv yuav raug foom tsis zoo thiab lawv tej nyiaj txiag los tib yam; thiab tus Tswv hais tias nyob rau hnub ntawd lawv yuav raug qhuab.\n\n21 Saib seb nej, cov neeg ntawm lub nroog loj no es, thiab cia li mloog kuv cov lus; muaj tseeb tiag, cia li mloog tej lus uas tus Tswv hais; vim saib seb, nws hais tias nej yuav raug foom tsis zoo vim nej tej kev nplua nuj, thiab nej tej nyiaj txiag kuj yuav raug foom tsis zoo tib yam vim nej tau tso nej tej siab rau saum lawv, thiab tau tsis kam mloog tej lus ntawm nws tus uas muab lawv rau nej.\n\n22 Nej tsis nco qab txog tus Tswv nej tus Vajtswv rau txhua yam uas nws tau foom koob hmoov rau nej lawm, tiam sis nej yeej nco qab ntsoov nej tej kev nplua nuj, tsis ua tus Tswv nej tus Vajtswv tsaug rau tej ntawd; muaj tseeb tiag, nej tej siab yeej tsis npuab rau tus Tswv, tiam sis lawv tsuas tsau npo rau txoj kev khav theeb, rau txoj kev khav, thiab rau txoj kev siab kheej, tej kev xav tau luag tug, tej kev sib cav sib ceg, tej kev xav ua kom lwm tus puas tsuaj, tej kev tsim txom, thiab tej kev tua neeg, thiab tas nrho txhua yam kev tsis ncaj ncees.\n\n23 Vim qhov no tus Tswv Vajtswv thiaj tau ua kom muaj ib qho kev foom tsis zoo los rau saum thaj av, thiab los rau nej tej kev nplua nuj, thiab li no los vim yog nej tej kev tsis ncaj ncees.\n\n24 Muaj tseeb tiag, kev txom nyem yuav raug rau cov neeg no, vim yog lub sij hawm no uas tau los txog lawm, tias nej tau ntiab tej yaj saub tawm, thiab thuam lawv, thiab txawb pob zeb rau lawv, thiab muab lawv tua, thiab ua txhua yam kev tsis ncaj rau lawv, ua tib yam li lawv ua puag thaum ub.\n\n25 Thiab nim no thaum nej hais lus, nej hais tias: Yog peb tau nyob rau txheej puag thaum uas peb tej yawg koob nyob, peb yeej yuav tsis tau muab tej yaj saub tua; peb yeej yuav tsis tau xuas pob zeb txawb lawv, thiab ntiab lawv tawm.\n\n26 Saib seb nej tseem phem tshaj lawv; vim tib yam li tus Tswv tseem muaj txoj sia nyob, yog muaj ib tug yaj saub tuaj rau hauv nej thiab tshaj tawm tus Tswv txoj lus rau nej, uas ua tim khawv txog nej tej kev txhaum thiab tej kev tsis ncaj, ces nej npau taws rau nws, thiab ntiab nws khiav thiab nrhiav txhua yam kev ua kom nws puas tsuaj; muaj tseeb tiag, nej yeej yuav hais tias nws yog ib tug yaj saub cuav, thiab tias nws yog ib tug neeg ua txhaum, thiab yog tus dab li, vim nws ua tim khawv tias nej tej hauj lwm phem.\n\n27 Tiam sis saib seb, yog muaj ib tug neeg yuav tuaj rau hauv nej thiab yuav hais tias: Ua qhov no, thiab nws tsis muaj kev txhaum; ua qhov ntawd thiab nej yuav tsis raug dab tsi; muaj tseeb tiag, nws yuav hais tias: Mus raws li txoj kev khav ntawm nej tej siab; muaj tseeb tiag, mus raws li txoj kev khav ntawm nej tej qhov muag, thiab ua txhua yam raws li nej tej siab xav tau—thiab yog muaj ib tug neeg yuav tuaj rau hauv nej thiab hais li no, ces nej yeej yuav txais nws, thiab hais tias nws yog ib tug yaj saub.\n\n28 Muaj tseeb tiag, nej yeej yuav txhawb nqa nws, thiab nej yeej yuav muab nej tej khoom rau nws; nej yeej yuav muab nej tej kub thiab tej nyiaj dawb rau nws, thiab nej yeej yuav muab tej ris tsho kim kim rau nws hnav; thiab vim nws hais tej lus uas ua txuj ntxias rau nej, thiab nws hais tias txhua yam tsuas muaj zoo xwb, ces nej yeej yuav tsis nrhiav kev txhaum rau nws.\n\n29 Au nej tiam niag neeg phem thiab qias es; nej cov niag neeg siab tawv thiab tawv ncauj, nej tseem xav tias tus Tswv tseem yuav cia nej ua li ntev npaum li cas thiab? Muaj tseeb tiag, nej tseem yuav cia nej tus kheej rau txoj kev ruam thiab txoj kev dig muag coj ntev npaum li cas thiab? Muaj tseeb tiag, nej tseem yuav xaiv txoj kev tsaus ntuj dua li txoj kev kaj ntev npaum li cas thiab?\n\n30 Muaj tseeb tiag, saib seb, tus Tswv txoj kev npau taws twb tau npau nkaug nej lawm; saib seb, nws tau foom tsis zoo rau thaj av vim yog nej txoj kev tsis ncaj.\n\n31 Thiab saib seb, lub sij hawm yuav los kom nws yuav foom tsis zoo rau nej tej kev nplua nuj, xwv kom lawv yuav rais los mus nplua npleev, xwv kom nej yuav tsis muaj peev xwm tuav tau lawv; thiab nyob rau thaum lub caij nej txom nyem nej yuav tsis muaj peev xwm muaj tau lawv.\n\n32 Thiab nyob rau thaum lub caij nej txom nyem nej yuav quaj thov tus Tswv; thiab nej yuav quaj thov tsis muaj nuj nqis, vim nej txoj kev puas ntsoog twb los rau saum nej lawm, thiab nej txoj kev puas tsuaj yeej raug ua kom muaj tseeb; thiab thaum ntawd nej yuav quaj ntsuag thiab quaj nrov nrov nyob rau hnub ntawd, Ib Tsoom Tub Rog tus Tswv hais li. Thiab tom qab ntawd nej yuav quaj nyiav, thiab hais tias:\n\n33 Au kheev lam tias kuv tau hloov siab lees txim lawm, thiab tsis txhob tau tua tej yaj saub, thiab muab pob zeb ntaus lawv, thiab muab lawv ntiab tawm. Muaj tseeb tiag, nyob rau hnub ntawd nej yuav hais tias: Au kheev lam tias peb tau nco txog tus Tswv peb tus Vajtswv nyob rau lub caij thaum nws tau muab peb tej kev nplua nuj rau peb, thiab ces lawv yuav tsis rais los nplua npleev kom peb yuav plam lawv mus; vim saib seb, peb tej kev nplua nuj tau ploj ntawm peb mus lawm.\n\n34 Saib seb, peb tso ib rab cuab yeej rau qhov no thiab tag kis nws tsis pom lawm; thiab saib seb, peb tej ntaj raug muab ntawm peb mus lawm thaum lub caij uas peb tau nrhiav lawv los ua rog.\n\n35 Muaj tseeb tiag, peb tau muab peb tej nyiaj txiag zais thiab lawv tau plam ntawm peb mus lawm, vim yog txoj kev foom tsis zoo ntawm thaj av.\n\n36 Au kheev lam tias peb tau hloov siab lees txim thaum lub caij uas tus Tswv txoj lus tau los rau peb; vim saib seb thaj av twb raug foom tsis zoo lawm, thiab txhua yam tau rais los nplua npleev, thiab peb tsis muaj peev xwm tuav tau lawv.\n\n37 Saib seb, peb raug vij los ntawm tej dab, muaj tseeb tiag, peb tau raug vij ib puag ncig los ntawm tej tim tswv ntawm nws tus uas tau nrhiav ua kom peb tej ntsuj plig puas tsuaj. Saib seb, peb tej kev tsis ncaj loj heev. Au tus Tswv es, koj puas tshem tau koj txoj kev npau taws ntawm peb mus? Thiab li no yuav yog nej yam lus nyob rau lub sij hawm ntawd.\n\n38 Tiam sis saib seb, nej lub caij sim siab twb dhau lawm; nej tau laug lub caij ntawm nej txoj kev cawm seej mus txog thaum uas twb lig heev ib txhis li lawm, thiab nej txoj kev puas tsuaj twb raug ua kom muaj tseeb lawm; muaj tseeb tiag, vim nej tau nrhiav tas nrho nej lub neej rau tej uas nej tsis muaj peev xwm muab tau; thiab nej tau nrhiav txoj kev zoo siab los ntawm txoj kev ua tsis ncaj, yam uas tsis raws li txoj kev ncaj ib txwm muaj ntawd uas nyob hauv peb tus Thawj uas muaj hwj chim loj thiab Nyob Mus Ib Txhis.\n\n39 Au nej cov neeg ntawm thaj av es, xav kom nej yuav mloog kuv tej lus! Thiab kuv thov Vajtswv kom tus Tswv txoj kev npau taws yuav raug tshem ntawm nej mus, thiab kom nej yuav hloov siab lees txim thiab yuav raug dim.\n\n", "hel 14": "[center][font_size=26]Tshooj 14[/font_size][/center]\n\n[i]Xamuyees hais qhia ua ntej tias yuav muaj qhov kaj nyob rau thaum tsaus ntuj thiab muaj ib lub hnub qub tshiab nyob rau thaum Khetos yug—Khetos txhiv tib neeg dim ntawm txoj kev tuag sab cev nqaij daim tawv thiab sab ntsuj plig—Tej cim ntawm nws txoj kev tuag yuav muaj peb hnub kev tsaus ntuj, tej pob zeb yuav tawg, thiab tej uas ib txwm muaj yuav txawv txav. Kwv yees li 6 xyoo ua ntej yug Yexus.[/i]\n\n1 Thiab nim no tau muaj tias Xamuyees, tus Neeg Lamas, tau qhia tej uas yuav muaj los yav tom ntej ntau yam loj heev ntxiv uas muab sau tsis tau cia.\n\n2 Thiab saib seb, nws tau hais rau lawv tias: Saib seb, kuv muab ib lub cim rau nej; vim tshuav tsib xyoos ntxiv uas yuav los, thiab saib seb, thaum ntawd Vajtswv Leej Tub yuav los txhiv tag nrho sawv daws uas yuav ntseeg nws lub npe.\n\n3 Thiab saib seb, kuv yuav muab qhov no rau nej ua lub cim rau thaum lub caij nws los; vim saib seb, yuav muaj tej teeb ci heev saum ntuj, kawg tias hmo uas ua ntej nws los nws yuav tsis tsaus ntuj li, kawg tias nws yuav tshwm rau neeg pom zoo li yog nruab hnub.\n\n4 Yog li ntawd, yuav muaj ib hnub thiab ib hmos thiab ib hnub, uas yuav zoo ib yam li ib hnub xwb thiab yuav tsis muaj tsaus ntuj; thiab qhov no yuav yog ib lub cim rau nej; vim nej yuav paub txog txoj kev hnub tuaj thiab nws txoj kev poob; yog li ntawd lawv yuav paub tseeb tias yuav muaj ob hnub thiab ib hmos; txawm li ntawd los hmo ntuj yuav tsis tsaus ntuj; thiab nws yuav yog hmo ua ntej nws yug.\n\n5 Thiab saib seb, yuav muaj ib lub hnub qub tshiab sawv tuaj, ib lub uas zoo li nej yeej tsis tau pom dua li; thiab qhov no los kuj yuav yog ib lub cim rau nej thiab.\n\n6 Thiab saib seb tsis tas li no xwb, yuav muaj ntau lub cim thiab ntau yam xav tsis thoob nyob saum ntuj.\n\n7 Thiab yuav tau muaj tias nej sawv daws yuav yoob, thiab xav tsis thoob, kawg tias nej yuav qaug rau hauv av.\n\n8 Thiab yuav tau muaj tias leej twg uas yuav ntseeg Vajtswv Leej Tub, tus ntawd yuav muaj txoj sia kav ib txhis.\n\n9 Thiab saib seb, tus Tswv tau txib kuv li no, los ntawm nws tus tim tswv, kom kuv yuav tsum tuaj thiab qhia yam no rau nej; muaj tseeb tiag, nws tau txib kom kuv qhia tej uas yuav muaj los yav tom ntej txog tej yam no rau nej; muaj tseeb tiag, nws tau hais rau kuv tias: Hais nrov nrov rau cov neeg no, cia li hloov siab lees txim thiab kho tus Tswv txoj kev.\n\n10 Thiab nim no, vim kuv yog ib tug Neeg Lamas, thiab tau hais rau nej tej lus uas tus Tswv tau txib kuv, thiab vim tej lus ntawd tau tawv tawm tsam nej, nej thiaj npau taws rau kuv thiab tau nrhiav rhuav kom kuv puas tsuaj, thiab tau ntiab kuv tawm ntawm nej mus.\n\n11 Thiab nej yuav hnov kuv cov lus, rau qhov, vim yog lub ntsiab no uas kuv thiaj tau nce rau saum cov ntsa loog ntawm lub nroog no, xwv kom nej yuav hnov thiab paub txog tej kev txiav txim ntawm Vajtswv uas tos nraim nej vim yog nej tej kev tsis ncaj, thiab kom nej yuav paub txog tej uas yuav tsum ua ntawm txoj kev hloov siab lees txim thiab;\n\n12 Thiab kom nej yuav paub txog txoj kev los ntawm Yexus Khetos, Vajtswv Leej Tub, Leej Txiv rau saum ntuj ceeb tsheej thiab hauv ntiaj teb, Tus Tsim tas nrho txhua yam txij li thaum chiv keeb los; thiab kom nej yuav paub txog tej cim ntawm nws txoj kev los, rau qhov uas txhob txwm ua kom nej yuav ntseeg nws lub npe.\n\n13 Thiab yog nej ntseeg nws lub npe nej yeej yuav hloov siab lees tas nrho nej tej txim huv tib si, xwv kom los ntawm qhov ntawd nej yuav tau txais kev zam txim rau lawv dhau los ntawm nws tej hauj lwm zoo.\n\n14 Thiab saib seb, ntxiv, kuv muab dua ib lub cim rau nej, muaj tseeb tiag, lub cim ntawm nws txoj kev tuag.\n\n15 Vim saib seb, nws yeej yuav tsum tuag tiag xwv kom txoj kev cawm seej yuav los tau; muaj tseeb tiag, nws txaus thiab tsim nyog tias nws yuav tsum tuag, kom thiaj li muaj tau txoj kev sawv hauv qhov tuag rov qab los ntawm cov tuag, xwv kom los ntawm qhov ntawd neeg thiaj yuav raug coj tau mus nyob ntawm tus Tswv lub xub ntiag.\n\n16 Muaj tseeb tiag, saib seb, txoj kev tuag no yuav coj kom muaj tau txoj kev sawv hauv qhov tuag rov qab los, thiab yuav txhiv tau tib neeg sawv daws dim ntawm txoj kev tuag zaum ib—txoj kev tuag sab ntsuj plig ntawd; vim tas nrho noob neej sawv daws, los ntawm Adas txoj kev poob, tau raug txiav tawm ntawm tus Tswv xub ntiag mus, raug muab suav zoo li tuag lawm, rau tas nrho sab cev nqaij daim tawv thiab sab ntsuj plig.\n\n17 Tiam sis saib seb, Khetos txoj kev sawv hauv qhov tuag rov qab los yuav txhiv tib neeg dim, muaj tseeb tiag, twb tag nrho noob neej sawv daws, thiab yuav coj lawv rov qab mus nyob ntawm tus Tswv lub xub ntiag.\n\n18 Muaj tseeb tiag, thiab nws ua kom muaj tej uas yuav tsum ua ntawm txoj kev hloov siab lees txim, xwv kom txhua tus uas yuav hloov siab lees txim yuav tsis raug ntov kom vau thiab muab pov rau hauv hluav taws; tiam sis txhua tus uas tsis kam hloov siab lees txim yuav raug ntov kom vau thiab muab pov rau hauv hluav taws; thiab ib txoj kev tuag sab ntsuj plig yuav rov qab los rau saum lawv dua muaj tseeb tiag, ib txoj kev tuag zaum ob, vim lawv raug txiav tawm dua ib yam li rau tej uas txheeb rau txoj kev ncaj ncees.\n\n19 Yog li ntawd nej cia li hloov siab lees txim, nej cia li hloov siab lees txim, ntshai tsam twb paub tej no lawm thiab tsis kam ua lawv ces nej yuav cia nej tus kheej los mus rau hauv txoj kev raug txim, thiab nej yuav raug coj los mus rau hauv txoj kev tuag zaum ob no.\n\n20 Tiam sis saib seb, tib yam li kuv tau hais rau nej txog ib lub cim ntxiv, lub cim ntawm nws txoj kev tuag, saib seb, nyob rau hnub ntawd uas nws yuav raug txoj kev tuag lub hnub yuav tsaus thiab tsis kam muab nws txoj kev kaj rau nej; lub hli thiab tej hnub qub los kuj tib yam; thiab yuav tsis muaj qhov kaj nyob rau saum thaj av no li, twb yuav txij li lub caij uas nws yuav raug txoj kev tuag, tau ncua li peb hnub, mus txog lub caij uas nws sawv hauv qhov tuag rov qab los dua.\n\n21 Muaj tseeb tiag, nyob rau lub sij hawm uas nws yuav tso txoj sia tseg yuav muaj xob quaj thiab xob laim tau ncua ntau teev, thiab lub ntiaj teb yuav co thiab ua zog koog; thiab tej pob zeb uas nyob saum lub ntiaj teb no, uas nyob saum lub ntiaj teb thiab hauv qab lub ntiaj teb, tej uas ziag no nej paub tias yeej tawv, los sis feem ntau yeej yog ib thooj tawv, yuav tawg ntsoog ntxaws.\n\n22 Muaj tseeb tiag, lawv yuav tawg ua ob sab, thiab ib txhis lawm yav tom ntej yuav muaj kab tawg pleb thiab tej av tawg thiab tej ntu uas tawg nyob rau saum lub ntiaj teb, muaj tseeb tiag, tsis hais cov nyob saum lub ntiaj teb thiab hauv qab.\n\n23 Thiab saib seb, yuav muaj tej cua daj cua dub loj, thiab muaj ntau lub roob yuav tiaj, zoo li ib lub hav, thiab yuav muaj ntau qhov chaw uas ziag no hu ua tej vos hav yuav rais los mus ua tej roob, uas yuav siab heev.\n\n24 Thiab ntau txoj kev loj yuav raug tawg, thiab ntau lub nroog yuav rais los mus tsis muaj neeg nyob.\n\n25 Thiab ntau lub ntxa yuav qhib, thiab yuav tso lawv tej neeg tuag ntau tus; thiab ntau tus cov uas ntseeg yuav tshwm rau ntau tus pom.\n\n26 Thiab saib seb, tus tim tswv tau hais rau kuv li no; vim nws tau hais rau kuv tias yuav muaj xob quaj thiab xob laim ntau ntau teev.\n\n27 Thiab nws tau hais rau kuv tias thaum tseem muaj xob quaj thiab xob laim thiab cua daj cua dub, ces yuav muaj tej yam no, thiab yuav muaj kev tsaus ntuj los vov tas nrho lub ntiaj teb ntev li peb hnub.\n\n28 Thiab tus tim tswv tau hais rau kuv tias ntau tus tseem yuav pom tej yam loj dua li no, txhob txwm ua kom lawv yuav ntseeg tias tej cim no thiab tej no yuav muaj los rau saum thaj av no tag nrho, txhob txwm ua kom yuav tsis muaj qhov ua kom tsis ntseeg nyob rau hauv noob neej—\n\n29 Thiab qhov no txhob txwm ua kom leej twg uas yuav ntseeg ces yuav dim, thiab leej twg uas yuav tsis ntseeg, ib txoj kev txiav txim ncaj ncees yuav los rau lawv; thiab yog lawv raug txim ces yeej yog lawv coj txoj kev raug txim los rau lawv tus kheej xwb.\n\n30 Thiab nim no cia li nco ntsoov, cia li nco ntsoov, kuv cov kwv tij es, leej twg uas yuav piam sij, tsuas piam sij rau nws tus kheej xwb; thiab leej twg uas yuav ua tsis ncaj, tsuas ua rau nws tus kheej xwb; vim saib seb, nej yeej muaj kev ywj pheej; nej yeej raug cia coj rau nej tus kheej; vim saib seb, Vajtswv tau muab ib qho kev paub rau nej thiab nws tau cia nej nyob ywj pheej.\n\n31 Nws tau muab rau nej kom nej yuav paub qhov zoo tawm ntawm qhov phem, thiab nws tau muab rau nej kom nej yuav xaiv txoj sia los sis txoj kev tuag; thiab nej yeej muaj cai ua zoo thiab raug rov muab txum tim rau qhov uas zoo, los sis muab qhov uas zoo los txum tim rau nej; los sis nej muaj cai ua phem, thiab muab qhov phem los txum tim rau nej.\n\n", "hel 15": "[center][font_size=26]Tshooj 15[/font_size][/center]\n\n[i]Tus Tswv tau qhuab ntuas rau cov Neeg Nifais vim nws hlub lawv—Cov Neeg Lamas uas tau hloov siab tshiab nyob ruaj nres thiab nyob ruaj npo hauv txoj kev ntseeg—Tus Tswv yuav muaj kev hlub tshua rau cov Neeg Lamas nyob rau hauv hnub nyoog kawg. Kwv yees li 6 xyoo ua ntej yug Yexus.[/i]\n\n1 Thiab nim no, kuv cov kwv tij uas kuv hlub es, saib seb, kuv tshaj tawm rau nej tias tsuas yog nej yuav hloov siab lees txim xwb, tsis li ces nej tej vaj tse yuav raug tseg tsis muaj neeg nyob.\n\n2 Muaj tseeb tiag, tsuas yog nej yuav hloov siab lees txim xwb, tsis li ces nej tej poj niam yuav muaj kev txom nyem quaj ntsuag nyob rau lub sij hawm thaum lawv pub mis rau me nyuam mos noj; vim nej yuav sim khiav thiab yuav tsis muaj chaw rau nej nkaum; muaj tseeb tiag, thiab kev txom nyem yuav raug rau lawv cov uas muaj me nyuam, vim lawv yuav xeeb me nyuam thiab khiav tsis tau; yog li ntawd, lawv yuav raug tsuj qaug thiab yuav raug tseg cia piam sij.\n\n3 Muaj tseeb tiag, kev txom nyem yuav raug rau cov neeg uas hu ua cov Neeg Nifais tsuas yog lawv yuav hloov siab lees txim xwb, thaum lawv yuav pom tas nrho tej cim no thiab tej uas xav tsis thoob uas yuav ua kom lawv pom; vim saib seb, lawv tau yog ib co neeg raug xaiv los ntawm tus Tswv; muaj tseeb tiag, nws tau hlub cov Neeg Nifais, thiab kuj tau qhuab ntuas lawv; muaj tseeb tiag, nyob rau lub caij lawv ua tsis ncaj nws tau qhuab ntuas rau lawv vim nws hlub lawv.\n\n4 Tiam sis saib seb kuv cov kwv tij, nws tau ntxub cov Neeg Lamas vim tej uas lawv ua tau phem tsis tu ncua, thiab li no los vim yog txoj kev tsis ncaj ntawm lawv tej yawg koob txoj kev li kev cai. Tiam sis saib seb, txoj kev cawm seej tau los rau lawv dhau los ntawm cov Neeg Nifais txoj kev tshaj qhia; thiab vim li no tus Tswv thiaj tau ua kom lawv txoj sia ntev dua tuaj.\n\n5 Thiab kuv xav kom nej pom tias feem coob ntawm lawv tseem nyob hauv txoj kev ntawm lawv txoj hauj lwm, thiab lawv tau ua zoo mus rau Vajtswv, thiab lawv yeej kam coj nws tej lus txib thiab nws tej kev cai thiab nws tej kev txiav txim mus raws li Mauxes txoj kev cai.\n\n6 Muaj tseeb tiag, kuv hais rau nej, tias feem coob ntawm lawv tab tom ua li no, thiab lawv tab tom xyaum rau siab ntso yam tsis nkees kiag xwv kom lawv yuav coj tau lawv cov kwv tij uas tseem tshuav los paub txog qhov tseeb; yog li ntawd muaj coob tug uas los ntxiv rau lawv cov txhua hnub.\n\n7 Thiab saib seb, nej yeej paub nej lawm, vim nej twb tau pom, tias lawv txhua tus uas tau raug coj los paub txog qhov tseeb, thiab paub txog qhov phem thiab qias ntawm lawv tej yawg koob tej kev li kev cai, thiab raug coj los ntseeg tej vajlugkub dawb huv, muaj tseeb tiag, tej kev qhia tej uas yuav muaj los yav tom ntej ntawm cov yaj saub dawb huv, uas tau muab sau tseg, uas tau coj lawv los rau txoj kev ntseeg ntawm tus Tswv thiab rau txoj kev hloov siab lees txim, uas yog txoj kev ntseeg thiab txoj kev hloov siab lees txim uas coj ib txoj kev pauv siab los rau lawv—\n\n8 Yog li ntawd, txhua tus uas tau los rau qhov no, nej paub nej lawm tias cov no yeej nyob ruaj nrees thiab khov kho hauv txoj kev ntseeg, thiab nyob hauv tej yam uas tau ua rau lawv dim lawm.\n\n9 Thiab nej kuj paub tias lawv tau muab lawv tej cuab yeej ua rog faus, thiab lawv ntshai muab lawv los siv ntshai tsam lawv ho ua txhaum; muaj tseeb tiag, nej pom tau tias lawv ntshai ua txhaum—vim saib seb lawv yuav cia lawv tus kheej kom raug tsuj qaug thiab raug tua los ntawm lawv tej yeeb ncuab, thiab yuav tsis kam tsa lawv tej ntaj tawm tsam lawv, thiab li no los vim yog lawv txoj kev ntseeg Khetos.\n\n10 Thiab nim no, vim lawv txoj kev ruaj khov thaum lawv ntseeg rau tej yam uas lawv ntseeg, rau qhov vim yog lawv txoj kev ruaj nrees thaum lawv raug ua ib zaug lawm kom pom kev, saib seb, tus Tswv yuav foom koob hmoov rau lawv thiab ua kom lawv muaj sia ntev, txawm tias lawv tau muaj tej kev tsis ncaj—\n\n11 Muaj tseeb tiag, txawm tias lawv yuav tso txoj kev ntseeg tseg zuj zus los tus Tswv yuav ua kom lawv muaj sia ntev, mus txog thaum lub caij nyoog los uas tau hais los ntawm peb tej yawg koob, thiab los ntawm tus yaj saub Xinos, thiab ntau lwm cov yaj saub, ntsig txog txoj kev rov txum tim paub qhov tseeb dua ntawm peb cov kwv tij, cov Neeg Lamas—\n\n12 Muaj tseeb tiag, kuv hais rau nej, tias nyob rau lub sij hawm kawg tej kev cog lus ntawm tus Tswv tau raug muab cev rau peb cov kwv tij, cov Neeg Lamas; thiab txawm tias lawv tau muaj tej kev txom nyem ntau, thiab txawm tias lawv yuav raug raws khiav mus rau ub rau no nyob rau saum lub ntiaj teb, thiab raug raws, thiab yuav raug qhuab thiab raug khiav mus rau qhov txhia chaw, tsis muaj chaw nkaum, los tus Tswv tseem yuav hlub tshua rau lawv thiab.\n\n13 Thiab qhov no tau raws li txoj kev qhia tej uas yuav muaj los yav tom ntej, tias lawv yuav raug coj rov qab los rau txoj kev paub tseeb, uas yog txoj kev paub txog lawv tus Txhiv Dim, thiab lawv tus tswv yug yaj tseeb thiab zoo, thiab los nyob nrog nws cov yaj.\n\n14 Yog li ntawd kuv hais rau nej tias, nws yuav zoo rau lawv dua li rau nej tsuas yog nej yuav hloov siab lees txim xwb.\n\n15 Vim saib seb, yog tej hauj lwm loj tau ua rau lawv pom li uas tau ua rau nej pom lawm, muaj tseeb tiag, rau lawv cov uas tau tso txoj kev ntseeg tseg zuj zus vim yog lawv tej yawg koob tej kev li kev cai, ces nej yeej pom tau nej tus kheej tias lawv yeej yuav tsis tso txoj kev ntseeg tseg zuj zus ib zaug li lawm.\n\n16 Yog li ntawd, tus Tswv hais tias: Kuv yuav tsis ua kom lawv puas tsuaj huv tib si, tiam sis kuv yuav ua kom nyob rau hauv kuv hnub pom zoo lawv yuav tig rov qab los cuag kuv dua, tus Tswv hais li.\n\n17 Thiab nim no saib seb, tus Tswv hais, txog cov Neeg Nifais li no: Yog lawv yuav tsis kam hloov siab lees txim, thiab xyaum ua li kuv siab xav, kuv yuav ua kom lawv puas tsuaj huv tib si, tus Tswv hais tias, vim yog lawv txoj kev tsis ntseeg txawm tias tau muaj ntau yam hauj lwm loj uas kuv tau ua nyob rau hauv lawv; thiab tseeb tib yam li tus Tswv muaj txoj sia nyob tej yam no yeej yuav muaj tiag, tus Tswv hais li.\n\n", "hel 16": "[center][font_size=26]Tshooj 16[/font_size][/center]\n\n[i]Cov Neeg Nifais uas ntseeg Xamuyees ua kev cai raus dej los ntawm Nifais—Cov Neeg Nifais uas tsis hloov siab lees txim tsis muaj peev xwm xuas xub thiab pob zeb tua Xamuyees—Ib txhia ua siab tawv, thiab lwm cov pom tej tim tswv—Cov neeg tsis ntseeg hais tias nws tsis tsim nyog yuav ntseeg Khetos thiab nws txoj kev los nyob hauv Yeluxalees. Kwv yees li 6–1 xyoo ua ntej yug Yexus.[/i]\n\n1 Thiab nim no, tau muaj tias tau muaj ntau leej uas tau hnov tej lus ntawm Xamuyees, tus Neeg Lamas, uas nws tau hais nyob saum cov ntsa loog ntawm lub nroog. Thiab txhua tus uas tau ntseeg nws tej lus tau tawm mus nrhiav Nifais; thiab thaum lawv tau tuaj thiab nrhiav tau nws lawm lawv tau lees lawv tej txim rau nws thiab tsis kam tsis lees, lawv tau xav ua kev cai raus dej rau tus Tswv.\n\n2 Tiam sis txhua tus uas tsis tau ntseeg Xamuyees tej lus tau npau taws rau nws; thiab lawv tau txawb pob zeb rau nws saum ntsa loog, thiab kuj tau muaj ntau tus tau tua xub rau nws thaum uas nws sawv nyob saum ntsa loog; tiam sis tus Tswv tus Ntsuj Plig tau nyob nrog nws, kawg tias lawv tej pob zeb thiab lawv tej xub tsis raug nws.\n\n3 Nim no thaum lawv tau pom tias lawv tsis muaj peev xwm ua kom raug nws, tau muaj ntau leej ntxiv uas tau ntseeg nws tej lus, kawg tias lawv tau mus cuag Nifais kom muab lawv ua kev cai raus dej.\n\n4 Vim saib seb, Nifais tau tab tom ua kev cai raus dej, thiab tab tom qhia tej uas yuav muaj los yav tom ntej, thiab tab tom qhuab qhia, hais txog txoj kev hloov siab lees txim rau cov neeg, tab tom ua tej cim thiab tej uas xav tsis thoob, ua tej txuj ci tseem ceeb nyob hauv cov neeg, xwv kom lawv yuav paub tias tus Khetos yuav tsum los tsis ntev no—\n\n5 Qhia rau lawv txog tej uas yuav tsum los tsis ntev no, xwv kom lawv yuav paub thiab nco qab txog nyob rau thaum uas tej ntawd los xwv kom lawv yuav paub tias tej ntawd twb xub ua rau lawv paub ua ntej lawm, kom lawv yuav ntseeg; yog li ntawd txhua tus uas tau ntseeg Xamuyees tej lus tau tawm mus cuag nws kom ua kev cai raus dej, vim lawv tau tuaj hloov siab thiab lees lawv tej kev txhaum.\n\n6 Tiam sis feem coob ntawm lawv tau tsis ntseeg Xamuyees tej lus; yog li ntawd thaum lawv pom tias lawv tej pob zeb thiab lawv tej xub tsis raug nws, lawv tau qw nrov rau lawv tej thawj nom peb, hais tias: Txhom tus neeg no thiab muab nws khi, vim saib seb nws muaj dab; thiab vim yog tus dab tej hwj chim uas nyob hauv nws peb tej pob zeb thiab tej xub thiaj tsis raug nws; yog li ntawd cia li muab nws txhom thiab muab nws khi, thiab coj nws khiav mus.\n\n7 Thiab thaum uas lawv nce mus cev lawv tej tes rau nws, saib seb, nws tau dhia saum ntsa loog los, thiab tau khiav tawm ntawm lawv tej av mus, muaj tseeb tiag, twb tau mus rau tom nws lub teb chaws, thiab tau pib qhuab qhia thiab qhia tej uas yuav muaj los yav tom ntej nyob hauv nws cov neeg.\n\n8 Thiab saib seb, nws tsis raug hnov ib zaug ntxiv nyob hauv cov Neeg Nifais lawm; thiab tau muaj li no nyob hauv cov neeg.\n\n9 Thiab li no tau xaus xyoo thib yim caum thiab rau ntawm cov neeg txiav txim txoj kev kav cov Neeg Nifais.\n\n10 Thiab li no kuj tau xaus xyoo yim caum thiab xya ntawm cov neeg txiav txim txoj kev kav, feem coob ntawm cov neeg yeej tseem nyob hauv lawv txoj kev khav thiab txoj kev phem, thiab feem tsawg ua zoo mus rau Vajtswv.\n\n11 Thiab tej yam no los kuj muaj tib yam, nyob rau hauv xyoo yim caum thiab yim ntawm cov neeg txiav txim txoj kev kav.\n\n12 Thiab tau muaj kev txawv txav me me nyob hauv cov neeg tej siab nyiam xwb, tsuas yog cov neeg tau pib ua siab tawv rau kev tsis ncaj, thiab ua tej uas tsis raws li Vajtswv tej lus txib ntau ntxiv thiab ntxiv, nyob rau hauv xyoo yim caum thiab cuaj ntawm cov neeg txiav txim txoj kev kav.\n\n13 Tiam sis tau muaj tias nyob rau hauv xyoo thib cuaj caum ntawm cov neeg txiav txim txoj kev kav, tau muaj tej cim loj muab rau cov neeg, thiab tej uas xav tsis thoob; thiab cov yaj saub tej lus tau pib muaj zuj zus.\n\n14 Thiab tej tim tswv tau tshwm sim rau tej neeg, tej neeg txawj ntse pom, thiab tau tshaj tawm rau lawv txoj moo zoo ntawm txoj kev xyiv fab; li no nyob rau hauv xyoo no tej vajlugkub tau pib muaj zuj zus tuaj.\n\n15 Txawm li ntawd los, tsuas yog tshuav cov ntseeg heev tshaj ntawm lawv, uas nyob hauv cov Neeg Nifais thiab cov Neeg Lamas xwb, tas nrho cov neeg ces tau pib ua lawv tej siab tawv, thiab tau pib cia siab rau lawv tej zog thiab rau lawv tej kev txawj ntse, hais tias:\n\n16 Tej zaum lawv yuav kwv yees raug tej yam, nyob hauv ntau yam; tiam sis saib seb, peb paub tias tas nrho tej hauj lwm loj thiab xav tsis thoob no yeej yuav muaj tsis tau los, uas tau hais lawm.\n\n17 Thiab lawv tau pib soj ntsuam thiab sib cav nyob hauv lawv, hais tias:\n\n18 Nws twb tsis tsim nyog tias yuav muaj ib tug neeg li ib tug Khetos yuav los; yog muaj li ntawd, thiab nws yog Vajtswv Leej Tub, Leej Txiv saum ntuj ceeb tsheej thiab hauv ntiaj teb, li uas tau hais lawm, vim li cas nws ho yuav tsis ua nws tus kheej rau peb pom ib yam li ua rau lawv cov uas nyob tim Yeluxalees pom thiab?\n\n19 Muaj tseeb tiag, vim li cas nws ho yuav tsis ua kom pom nws tus kheej nyob hauv thaj av no li uas nyob rau tim thaj av Yeluxalees thiab?\n\n20 Tiam sis saib seb, peb paub tias qhov no yog ib txoj kev li kev cai phem, uas tau muab cev nqis rau peb los ntawm peb tej yawg koob, ua kom peb yuav ntseeg tej yam uas loj thiab xav tsis thoob uas yuav muaj los, tiam sis tsis nyob hauv peb, tiam sis nyob hauv thaj av uas nyob ncua deb, ib thaj av uas peb tsis paub; yog li ntawd lawv kav tsij ceev kom peb tsis paub txog, vim peb yuav ua tsis tau tim khawv nrog peb tej qhov muag tias lawv muaj tseeb.\n\n21 Thiab lawv yuav ua tej yam txuj ci uas peb tsis txawj to taub, los ntawm txoj kev dag ntxias thiab tej kev txuj ci tes taw ntawm tus dab, uas yuav ceev peb qis ua tej tub qhe rau lawv tej lus, thiab ua tub qhe rau lawv, vim peb vam kom lawv qhia txoj lus rau peb; thiab li no lawv thiaj yuav ceev kom peb tsis paub dab tsi yog peb yuav cia peb tus kheej rau lawv, tas nrho peb lub neej.\n\n22 Thiab tau muaj ntau yam ntxiv uas cov neeg tau xav nyob hauv lawv tej siab, uas yog tej yam ruam thiab tsis muaj nuj nqis; thiab lawv tau raug thab ntau heev, vim Dab Ntxwg Nyoog tau txhib kom lawv ua tsis ncaj tsis tu ncua li; muaj tseeb tiag, nws tau ncig mus ri tej lus paj lus cua thiab tej kev sib cav sib ceg rau saum thaj av tas nrho, xwv kom nws yuav ua tau cov neeg tej siab tawv rau tej uas zoo thiab rau tej uas yuav los.\n\n23 Thiab txawm tias muaj tej cim thiab tej uas xav tsis thoob uas tau ua muaj nyob hauv tus Tswv cov neeg, thiab tej txuj ci tseem ceeb ntau uas lawv tau ua, los Dab Ntxwg Nyoog tseem tuav tau cov neeg tej siab ruaj nyob thoob plaws rau saum thaj av.\n\n24 Thiab li no tau xaus xyoo thib cuaj caum ntawm cov neeg txiav txim txoj kev kav cov Neeg Nifais.\n\n25 Thiab li no tau xaus Hilamas phau ntawv, raws li phau ceev xwm txheej ntawm Hilamas thiab nws cov tub.\n\n", "3-ne 1": "[center][font_size=26]Peb Nifais[/font_size][/center]\n\n[center][font_size=26]Nifais Phau Ntawv Nifais tus Tub, tus uas Yog Hilamas tus Tub[/font_size][/center]\n\nThiab Hilamas yog tus tub ntawm Hilamas, tus uas ho yog Amas tus tub, tus uas ho yog Amas tus tub, uas yog ib tug xeeb ntxwv ntawm Nifais tus uas yog Lihais tus tub, tus uas tau tawm tim Yeluxalees tuaj nyob hauv xyoo thib ib ntawm txoj kev kav ntawm Xedekhiyas, teb chaws Yudas, tus vaj ntxwv.\n\n[center][font_size=26]Tshooj 1[/font_size][/center]\n\n[i]Nifais, uas yog Hilamas tus tub, ncaim tawm ntawm thaj av, thiab nws tus tub Nifais ceev cov ceev xwm txheej—Txawm tias tej cim thiab tej kev uas xav tsis thoob muaj ntau los, cov neeg phem tseem npaj yuav tua cov neeg zoo—Hmo Khetos yug los txog—Tau muab qhov cim thiab ib lub hnub qub tshiab tau tawm tuaj—Tej kev dag thiab tej kev haub ntxias tau huaj vam, thiab cov tub sab Nkadi-atoos tau tua ntau leej. Kwv yees li 1–4 xyoo tom qab yug Yexus.[/i]\n\n1 Nim no tau muaj tias xyoo cuaj caum thiab ib tau dhau mus thiab nws tau yog rau pua xyoo txij li lub sij hawm uas Lihais tau ncaim Yeluxalees; thiab nws yog nyob hauv xyoo uas Lakhoonias ua tus thawj tub txiav txim thiab tus tswv xeev kav thaj av.\n\n2 Thiab Nifais, Hilamas tus tub, tau ncaim tawm ntawm thaj av Xalahelas, tau tso hauj lwm rau nws tus tub Nifais, tus uas yog nws tus tub hlob, ceev cov phiaj toog, thiab tag nrho tej ceev xwm txheej uas tau ceev tseg cia lawm, thiab tag nrho tej yam uas tau ceev kom dawb ceev txij li thaum Lihais ncaim tawm ntawm Yeluxalees.\n\n3 Ces nws tau ncaim tawm ntawm thaj av, thiab xyov nws mus qhov twg lawm, tsis muaj neeg paub; thiab nws tus tub Nifais tau ceev tej ceev xwm txheej nyob hauv nws qhov chaw, muaj tseeb tiag, phau ceev xwm txheej ntawm cov neeg no.\n\n4 Thiab tau muaj tias nyob rau thaum pib ntawm xyoo thib cuaj caum thiab ob, saib seb, tej kev qhia tej uas yuav muaj los yav tom ntej ntawm tej yaj saub tau pib muaj txhij zuj zus ntxiv tuaj; vim tau pib muaj ntau yam cim loj thiab tej txuj ci tseem ceeb loj dua tau raug ua nyob hauv cov neeg.\n\n5 Tiam sis tau muaj ib txhia uas tau pib hais tias lub sij hawm twb dhau rau tej lus hais uas kom muaj lawm, uas tau raug hais los ntawm Xamuyees, tus Neeg Lamas.\n\n6 Thiab lawv tau pib thuam lawv tej kwv tij, hais tias: Saib seb lub sij hawm twb dhau lawm, thiab tsis muaj li Xamuyees tej lus; yog li ntawd, nej txoj kev xyiv fab thiab nej txoj kev ntseeg txog yam no tau tsis muaj nuj nqis.\n\n7 Thiab tau muaj tias lawv tau ua ib qho kev xeeb txob loj heev thoob plaws rau hauv thaj av; thiab cov neeg uas tau ntseeg tau pib tu siab heev, ntshai nyob tsam tej yam uas tau hais lawm yuav tsis muaj los.\n\n8 Tiam sis saib seb, lawv tau saib tos ruaj nrees rau hnub ntawd thiab hmo ntawd thiab hnub ntawd uas yuav zoo li ib hnub uas yuav tsis muaj hmo ntuj, xwv kom lawv yuav paub tias lawv txoj kev ntseeg tsis tau raug tsis muaj nuj nqis.\n\n9 Nim no tau muaj tias tau muaj ib hnub uas tau teem cia los ntawm cov neeg tsis ntseeg lawm, tias tag nrho cov uas tau ntseeg tej kev li kev cai ntawd yuav tsum raug tua tsuas yog lub cim ntawd yuav tsum muaj los xwb, tej uas tau raug muab los ntawm Xamuyees tus yaj saub.\n\n10 Nim no tau muaj tias thaum Nifais, uas yog Nifais tus tub, tau pom txoj kev phem ntawm nws cov neeg no, nws lub siab tau tu siab heev kawg nkaus li.\n\n11 Thiab tau muaj tias nws tau tawm mus thiab tau khoov rau hauv pem teb, thiab tau sib sib zog quaj thov rau nws tus Vajtswv pub rau nws cov neeg, muaj tseeb tiag, rau lawv cov uas twb yuav raug puas tsuaj vim yog lawv txoj kev ntseeg txoj kev li kev cai ntawm lawv tej yawg koob.\n\n12 Thiab tau muaj tias nws tau sib sib zog quaj thov rau tus Tswv, tag nrho hnub ntawd; thiab saib seb, tus Tswv lub suab tau los rau nws, hais tias:\n\n13 Cia li tsa koj lub taub hau thiab cia li zoo siab; vim saib seb, lub sij hawm twb los txog lawm, thiab nyob rau hauv hmo no lub cim yuav muaj los, thiab nyob rau tag kis kuv yuav los rau hauv lub ntiaj teb, los ua rau lub ntiaj teb pom tias kuv yuav ua kom muaj tag nrho li tej uas kuv tau kom raug hais los ntawm kuv tej yaj saub dawb huv tej qhov ncauj.\n\n14 Saib seb, kuv los rau hauv kuv cov neeg, los ua kom muaj tag nrho li tej uas kuv tau ua rau noob neej paub txij li thaum ntuj tsim teb raug los, thiab los ua raws li tag nrho Leej Txiv thiab Leej Tub, siab nyiam—ntawm Leej Txiv vim yog kuv, thiab ntawm Leej Tub vim yog kuv cev nqaij. Thiab saib seb, lub sij hawm los txog lawm, thiab hmo no lub cim yuav muaj los.\n\n15 Thiab tau muaj tias tej lus uas tau los rau Nifais tau raug muaj puv npo, raws li uas lawv tau raug hais lawm; vim saib seb, thaum lub hnub yuav poob tsis muaj kev tsaus ntuj; thiab cov neeg tau pib xav tsis thoob vim tsis muaj kev tsaus ntuj thaum hmo ntuj tuaj.\n\n16 Thiab tau muaj ntau leej, cov uas tsis ntseeg cov yaj saub tej lus, uas tau vau rau hauv av thiab rais los mus zoo li lawv twb tuag lawm, vim lawv paub lawm tias txoj kev puas tsuaj loj uas lawv tau cuab rau cov uas tau ntseeg cov yaj saub tej lus tau raug ua tsis tau li siab xav lawm; vim lub cim uas tau raug muab twb los txog lawm.\n\n17 Thiab lawv tau pib paub tias Vajtswv Leej Tub yuav tsum tshwm sim sai sai; muaj tseeb tiag, thaum kawg, tag nrho cov neeg uas nyob tag nrho saum thaj av txij li sab hnub poob mus rau sab hnub tuaj, tsis hais nyob rau hauv thaj av qaum teb thiab nyob rau hauv thaj av qab teb, tau xav tsis thoob heev kawg nkaus uas lawv tau vau rau hauv av.\n\n18 Vim lawv twb paub lawm tias tej yaj saub tau ua tim khawv txog tej yam no tau ntau xyoo, thiab tias lub cim uas tau raug muab twb los txog lawm; thiab lawv tau pib ntshai vim yog lawv txoj kev tsis ncaj thiab lawv txoj kev tsis ntseeg.\n\n19 Thiab tau muaj tias tsis muaj kev tsaus ntuj nyob tag nrho hmo ntawd, tiam sis nws tau kaj zoo li nws yog thaum tav su. Thiab tau muaj tias lub hnub tau rov qab tuaj thaum sawv ntxov dua, raws li nws ib txwm tuaj; thiab lawv paub lawm tias nws yog hnub uas tus Tswv yuav los yug, vim yog lub cim uas tau muaj lawm.\n\n20 Thiab nws tau muaj los, muaj tseeb tiag, tag nrho txhua yam, txhua lo huv si, raws li tej lus ntawm tej yaj saub.\n\n21 Thiab tau muaj tias ib lub hnub qub tshiab kuj tau tshwm tuaj, raws li txoj lus.\n\n22 Thiab tau muaj tias txij li lub sij hawm no mus tau pib muaj kev dag xa mus rau hauv cov neeg, los ntawm Dab Ntxwg Nyoog, ua kom lawv tej siab tawv, txhob txwm ua kom lawv tsis txhob ntseeg hauv tej cim thiab tej kev uas xav tsis thoob ntawd uas lawv tau pom; tiam sis txawm tias muaj tej kev dag thiab tej kev ntxias no los feem coob ntawm cov neeg tseem tau ntseeg, thiab tau hloov siab tshiab rau tus Tswv.\n\n23 Thiab tau muaj tias Nifais tau tawm mus rau hauv cov neeg, thiab rau lwm cov neeg coob, ua kev cai raus dej rau txoj kev hloov siab lees txim, los ntawm qhov ntawd, tau muaj ib qho kev zam txim loj heev. Thiab li no cov neeg tau pib rov muaj kev thaj yeeb nyob hauv thaj av dua.\n\n24 Thiab tsis muaj tej kev sib cav sib ceg, tsuas yog muaj ib txhia tau pib qhuab qhia, sim qhia los ntawm tej vajlugkub tias tsis tsim nyog yuav coj Mauxes txoj kev cai ntxiv lawm. Nim no nyob hauv yam no lawv tau ua tsis yog, tsis to taub tej vajlugkub.\n\n25 Tiam sis tau muaj tias tsis ntev lawv tau rais los mus hloov siab tshiab, thiab tau raug ua pom txog qhov tsis yog uas lawv tau nyob hauv, vim nws tau ua rau lawv paub tias txoj kev cai tseem tsis tau muaj puv npo, thiab tias nws yuav tsum muaj puv npo txhua yam; muaj tseeb tiag, txoj lus tau los rau lawv tias nws yuav tsum muaj puv npo; muaj tseeb tiag; tias ib lo los sis ib qhov yuav tsum tsis poob mus txog thaum nws yuav muaj puv npo tag nrho; yog li ntawd nyob hauv tib xyoos no lawv tau raug coj los paub txog lawv txoj kev tsis yog thiab tau lees lawv tej kev txhaum.\n\n26 Thiab li no xyoo thib cuaj caum thiab ob tau dhau mus, tau coj txoj moo zoo los rau cov neeg vim yog tej cim uas tau muaj los, raws li tej lus ntawm txoj kev qhia tej uas yuav muaj los yav tom ntej ntawm tag nrho tej yaj saub dawb huv.\n\n27 Thiab tau muaj tias xyoo thib cuaj caum thiab peb kuj tau dhau mus yam muaj kev thaj yeeb, tsuas yog tshuav cov neeg tub sab Nkadi-atoos xwb, cov uas tau nyob saum tej roob, uas tau nyob rau hauv thaj av; vim lawv tej chaw tiv thaiv thiab lawv tej chaw uas tsis muaj neeg paub tau muaj zog heev uas cov neeg tsis muaj peev xwm kov yeej lawv; yog li ntawd lawv tau tua neeg ntau, thiab tau tua neeg coob leej nyob hauv cov neeg.\n\n28 Thiab tau muaj tias nyob rau hauv xyoo thib cuaj caum thiab plaub lawv tau pib huaj vam coob heev tuaj, vim tau muaj cov Neeg Nifais ntxeev siab ntau leej uas tau khiav mus rau lawv, qhov ntawd tau ua kev nyuaj siab ntau rau cov Neeg Nifais uas tseem nyob hauv thaj av.\n\n29 Thiab kuj tau muaj ib qho kev nyuaj siab heev nyob rau hauv cov Neeg Lamas; vim saib seb, lawv tau muaj tej me nyuam yaus coob leej uas tau loj hlob thiab pib muaj ntau xyoo, lawv tau rais los mus ua lawv tus kheej, thiab tau raug yaum coj lawm los ntawm ib txhia uas yog neeg Xaulas, los ntawm lawv tej kev dag thiab lawv tej lus ua txuj ntxias, mus koom nrog cov neeg tub sab Nkadi-atoos ntawd.\n\n30 Thiab li no cov Neeg Lamas los kuj raug txom nyem tib yam, thiab tau pib muaj tsawg zuj zus nyob hauv lawv txoj kev ntseeg thiab txoj kev ncaj ncees, vim yog txoj kev phem ntawm tiam neeg uas tab tom sawv tuaj.\n\n", "3-ne 2": "[center][font_size=26]Tshooj 2[/font_size][/center]\n\n[i]Kev phem thiab tej kev qias huaj vam nyob hauv cov neeg—Cov Neeg Nifais thiab cov Neeg Lamas koom ua ke tiv thaiv lawv tus kheej ntawm cov neeg tub sab Nkadi-atoos—Cov Neeg Lamas uas tau hloov siab tshiab rais los ua neeg tawv dawb thiab raug hu ua cov Neeg Nifais. Kwv yees li 5–16 xyoo tom qab yug Yexus.[/i]\n\n1 Thiab tau muaj tias li no xyoo cuaj caum thiab tsib kuj tau dhau mus, thiab cov neeg tau pib hnov qab tej cim thiab tej kev xav tsis thoob ntawd uas lawv tau hnov, thiab tau pib tsis yoob rau ib lub cim los sis ib txoj kev xav tsis thoob uas los saum ntuj los, kawg tias lawv tau pib ua lawv tej siab tawv, thiab npog lawv tej siab, thiab tau pib tsis ntseeg tag nrho tej uas lawv tau hnov thiab tau pom—\n\n2 Tau tuav tswv yim hauv lawv tej siab tias tej no tsis muaj nuj nqis, tias nws tau raug ua los ntawm tej neeg thiab los ntawm tus dab lub hwj chim los ntxooj thiab ntxias cov neeg tej siab; thiab li no Dab Ntxwg Nyoog thiaj muab tau cov neeg tej siab dua, kawg tias nws tau ua rau lawv tej qhov muag dig thiab coj lawv mus ntseeg tias Khetos txoj kev qhia yog ib yam uas ruam thiab tsis muaj nuj nqis.\n\n3 Thiab tau muaj tias cov neeg tau pib loj hlob muaj zog nyob hauv txoj kev phem thiab tej kev qias; thiab lawv tsis ntseeg tias yuav muaj dua tej cim los sis tej kev xav tsis thoob ntxiv lawm; thiab Dab Ntxwg Nyoog tau tawm mus ncig, ntxooj tej siab ntawm cov neeg, ntxias lawv thiab ua rau lawv kom lawv yuav tsum ua kev phem loj heev nyob hauv thaj av.\n\n4 Thiab li no xyoo thib cuaj caum thiab rau tau dhau mus; thiab xyoo thib cuaj caum thiab xya los tib yam; thiab xyoo thib cuaj caum thiab yim los tib yam; thiab xyoo thib cuaj caum thiab cuaj los kuj tib yam;\n\n5 Thiab xyoo thib ib puas los kuj tau dhau mus lawm txij li hnub nyoog ntawm Mauxiyas, tus uas yog vaj ntxwv kav cov neeg ntawm cov Neeg Nifais.\n\n6 Thiab rau puas thiab cuaj xyoo tau dhau mus lawm txij li thaum Lihais tau ncaim Yeluxalees.\n\n7 Thiab cuaj xyoos tau dhau mus lawm txij li lub caij uas tau muaj lub cim, lub uas tau hais txog los ntawm cov yaj saub, tias Khetos yuav los rau hauv lub ntiaj teb.\n\n8 Nim no cov Neeg Nifais tau pib ntsuas lawv lub sij hawm txij li lub caij no thaum uas tau muaj lub cim, los sis txij li txoj kev los ntawm Khetos; yog li ntawd, cuaj xyoos tau dhau mus lawm.\n\n9 Thiab Nifais, tus uas yog Nifais leej txiv, tus uas tau saib xyuas cov ceev xwm txheej, tsis rov qab los rau hauv thaj av Xalahelas lawm, thiab tsis muaj peev xwm nrhiav tau nws nyob tag nrho hauv thaj av.\n\n10 Thiab tau muaj tias cov neeg tseem pheej nyob hauv txoj kev phem, txawm tias tau muaj kev qhuab qhia ntau thiab txoj kev qhia tej uas yuav muaj los yav tom ntej uas tau xa mus rau hauv lawv; thiab li no xyoo kaum kuj tau dhau mus lawm; thiab xyoo kaum ib kuj tau dhau mus nyob txoj kev tsis ncaj.\n\n11 Thiab tau muaj tias nyob rau hauv xyoo kaum peb tau pib muaj tsov rog thiab tej kev sib cav sib ceg thoob plaws txhua thaj av; vim cov neeg tub sab Nkadi-atoos tau rais los mus coob heev, thiab tau tua cov neeg coob leej heev, thiab tau tso kev puas tsuaj rau ntau lub nroog heev, thiab tau ua rau neeg tuag thiab ntshav nrog ntau thoob plaws hauv thaj av, tau tsim nyog tias tag nrho cov neeg, tsis hais cov Neeg Nifais thiab cov Neeg Lamas, yuav tsum nqa cuab yeej tawm tsam lawv.\n\n12 Yog li ntawd, tag nrho cov Neeg Lamas uas tau rais los hloov siab tshiab los rau tus Tswv tau koom ua ke nrog lawv cov kwv tij, cov Neeg Nifais, thiab tau raug yuam, rau txoj kev tsis muaj xwm txheej ntawm lawv txoj sia thiab lawv tej poj niam thiab lawv tej me nyuam, kom nqa tej cuab yeej tawm tsam cov tub sab Nkadi-atoos ntawd, muaj tseeb tiag, thiab kuj ceev kom tau lawv tej kev muaj cai, thiab tej cib fim ntawm lawv lub koom txoos thiab ntawm lawv txoj kev pe hawm, thiab lawv txoj kev ywj pheej thiab lawv txoj kev ywj siab.\n\n13 Thiab tau muaj tias ua ntej thaum xyoo kaum peb no tau dhau mus cov Neeg Nifais tau raug ntsib nrog txoj kev puas tsuaj loj vim yog npluav rog no, uas tau rais los mus mob heev.\n\n14 Thiab tau muaj tias cov Neeg Lamas uas tau koom nrog cov Neeg Nifais tau raug suav nyob hauv cov Neeg Nifais;\n\n15 Thiab lawv txoj kev foom tsis zoo tau raug tshem tawm ntawm lawv, thiab lawv tej tawv nqaij tau rais los dawb zoo li cov Neeg Nifais;\n\n16 Thiab lawv tej tub hluas thiab lawv tej ntxhais tau rais los mus zoo nkauj zoo nraug heev, thiab lawv tau raug suav nrog cov Neeg Nifais, thiab tau raug hu ua cov Neeg Nifais. Thiab li no tau xaus xyoo thib kaum peb.\n\n17 Thiab tau muaj tias nyob rau thaum pib ntawm xyoo thib kaum plaub, npluav rog uas nyob nruab nrab ntawm cov tub sab thiab Nifais cov neeg tau muaj ntxiv thiab tau rais los mus mob heev; txawm li ntawd los, Nifais cov neeg tau kov yeej cov tub sab ntau zaus, kawg tias lawv tau raws lawv rov qab tawm ntawm lawv tej av mus rau pem tej roob thiab rau hauv lawv tej chaw tsis muaj neeg paub.\n\n18 Thiab li no tau xaus xyoo thib kaum plaub. Thiab nyob rau hauv xyoo thib kaum tsib lawv tau tawm los tawm tsam Nifais cov neeg; thiab vim yog txoj kev phem ntawm Nifais cov neeg, thiab lawv tej kev sib cav sib ceg thiab tej kev ntxeev siab, cov tub sab Nkadi-atoos tau kov yeej lawv ntau zaus.\n\n19 Thiab li no tau xaus xyoo kaum tsib, thiab li no cov neeg tau nyob hauv qhov uas muaj kev txom nyem ntau; thiab rab ntaj ntawm txoj kev puas tsuaj tau dai rawv rau saum lawv, kawg tias lawv tau yuav luag raug txiav vau los ntawm nws, thiab li no los vim yog lawv txoj kev tsis ncaj.\n\n", "3-ne 3": "[center][font_size=26]Tshooj 3[/font_size][/center]\n\n[i]Nkidi-ahais, cov neeg Nkidi-atoos tus thawj coj, kom Lakhoonias thiab cov Neeg Nifais swb lawv tus kheej thiab lawv tej av—Lakhoonias tsa Nkikhidoonais ua tus thawj nom peb ntawm cov tub rog—Cov Neeg Nifais sib sau nyob hauv Xalahelas thiab Huaj Vam tiv thaiv lawv tus kheej. Kwv yees li 16–18 xyoo tom qab yug Yexus.[/i]\n\n1 Thiab nim no tau muaj tias nyob rau hauv xyoo kaum rau txij li thaum Khetos los, Lakhoonias, tus tswv xeev ntawm thaj av, tau txais ib tsab ntawv los ntawm tus thawj coj thiab tus tswv xeev ntawm pab neeg tub sab no; thiab cov no yog cov lus uas tau sau, hais tias:\n\n2 Lakhoonias, tus muaj peev xwm tshaj thiab tus thawj tswv xeev ntawm thaj av, saib seb, kuv sau tsab ntawv no tuaj rau koj, thiab muab txoj kev qhuas loj heev rau koj, vim yog nej txoj kev ruaj khov, thiab txoj kev ruaj khov ntawm nej cov neeg, nyob hauv txoj kev tiv thaiv tej uas nej xav tias yog nej qhov kev muaj cai thiab txoj kev ywj siab; muaj tseeb tiag, nej yeej sawv taus zoo, yam li nej tau raug pab cuam los ntawm ib tug vajtswv txhais tes, nyob rau hauv txoj kev tiv thaiv ntawm nej txoj kev ywj siab, thiab nej tej khoom, thiab nej lub teb chaws, los sis qhov uas nej yeej hu li tiag.\n\n3 Thiab nws zoo li ib qho kev tu siab rau kuv, Lakhoonias tus uas muaj peev xwm tshaj es, cas nej yuav ruam heev thiab tsis muaj qab hau thaum xav tias nej muaj cuab kav sawv tawm tsam coob tug neeg uas tsis ntshai dab tsi uas yog cov nyob hauv kuv txoj kev txib, cov uas nim no nyob rau lub sij hawm no sawv nrog lawv tej cuab yeej, thiab kub siab lug tos ntsoov rau lo lus tias—Nqis mus rau saum cov Neeg Nifais thiab ua kom lawv puas tsuaj.\n\n4 Thiab kuv, tau paub txog lawv txoj kev siab loj uas tsis muaj leej twg kov yeej, tau cob lawv nyob rau hauv tshav rog, thiab tau paub txog lawv txoj kev ntxub uas kav ib txhis rau nej vim yog ntau yam tsis yog uas nej tau ua rau lawv lawm, yog li ntawd yog lawv nqis tuaj tawm tsam nej lawv yuav tuaj xyuas nej nrog kev puas tsuaj huv tib si.\n\n5 Yog li ntawd kuv tau sau tsab ntawv no, muab kiag kuv txhais tes lo nws, vim xav txog rau nej txoj kev tau zoo nyob, vim yog nej txoj kev ruaj khov nyob hauv tej uas nej ntseeg tias yog, thiab nej txoj kev muaj peev xwm nyob hauv tshav rog.\n\n6 Yog li ntawd kuv sau ntawv tuaj rau koj, xav tau kom nej cia li tso swb rau kuv cov neeg no, nej tej nroog, nej tej av, thiab nej tej khoom uas nej muaj, zoo dua li kom lawv yuav tuaj xyuas nej nrog ntaj thiab kom txoj kev puas tsuaj yuav los rau saum nej.\n\n7 Los sis muab ua lwm yam lus hais, nej cia li swb rau peb, thiab koom nrog peb thiab koom paub nrog peb tej hauj lwm ntsiag to, thiab rais los mus ua peb cov kwv tij xwv kom nej yuav zoo li peb—tsis yog peb cov tub qhev, tiam sis yog peb cov kwv tij thiab ua kwv luag muaj tag nrho tej khoom uas peb muaj.\n\n8 Thiab saib seb, kuv cog lus rau koj tias, yog nej yuav ua li no, nrog ib qho kev lav lus, nej yuav tsis raug puas tsuaj; tiam sis yog nej yuav tsis ua li no, kuv lav ib lo lus rau koj tias, nyob rau lub hlis yuav los kuv yuav txib kom kuv cov tub rog yuav nqis tuaj tawm tsam nej, thiab lawv yuav tsis cia lawv tej tes so thiab yuav tsis tso leej twg dim, tiam sis yuav tua nej, thiab yuav cia ntaj vau los rau nej mus txog thaum nej yuav rais los mus tu noob.\n\n9 Thiab saib seb, kuv yog Nkidi-ahais; thiab kuv yog tus tswv xeev ntawm pawg ua hauj lwm ntsiag to no ntawm Nkadi-atoos; uas yog pab pawg thiab tej hauj lwm ntawd uas kuv paub tias zoo; thiab lawv tau muaj thaum ub los thiab lawv tau raug muab cev nqis rau peb.\n\n10 Thiab kuv sau tsab ntawv no tuaj rau koj, Lakhoonias, thiab kuv cia siab tias nej yuav muab nej tej av thiab nej tej khoom, kom tsis muaj ntshav nrog, xwv kom kuv cov neeg no yuav rov muaj tau lawv tej kev muaj cai thiab txoj kev kav, cov uas tau ntxeev siab tawm ntawm nej vim yog nej txoj kev phem uas ceev lawv txoj kev muaj cai ntawm txoj kev kav ncaim ntawm lawv, thiab tsuas yog nej yuav ua li no xwb, kuv yuav pauj txiaj ntsig rau tej kev tsis yog uas lawv tau txais. Kuv yog Nkidi-ahais.\n\n11 Thiab nim no tau muaj tias thaum Lakhoonias tau txais tsab ntawv no nws tau xav tsis thoob kiag li, vim yog txoj kev tsis ntshai ntawm Nkidi-ahais txoj kev xav tau tej khoom ntawm thaj av ntawm cov Neeg Nifais, thiab kuj vim yog txoj kev hem cov neeg thiab txoj kev xav ua pauj tej kev tsis yog ntawm cov uas tsis tau txais tej kev tsis yog, tsuas yog lawv cov uas tau ua txhaum lawv tus kheej los ntawm txoj kev ntxeev siab khiav mus rau cov neeg tub sab uas phem thiab qias.\n\n12 Nim no saib seb, tus Lakhoonias no, tus tswv xeev, tau yog ib tug neeg ncaj, thiab tsis muaj peev xwm ua kom poob siab tau los ntawm tej kev txib thiab tej kev hem ntawm ib tug tub sab; yog li ntawd nws tsis tau cuab pob ntseg rau tsab ntawv ntawm Nkidi-ahais, tus tswv xeev ntawm cov tub sab, tiam sis nws tau kom nws cov neeg yuav tsum quaj thov rau tus Tswv kom muab lub zog tawm tsam lub caij uas cov tub sab yuav nqis tuaj tawm tsam lawv.\n\n13 Muaj tseeb tiag, nws tau xa ib tsab xov mus rau tag nrho hauv nws cov neeg, kom lawv yuav tsum sau lawv tej poj niam, thiab lawv tej me nyuam, lawv tej pab yaj thiab lawv tej tsiaj txhu, thiab tag nrho lawv tej khoom tuaj ua ke, rau ib qho chaw, tsuas tshuav lawv thaj av xwb.\n\n14 Thiab nws tau kom ua tej chaw tiv thaiv ib puag ncig lawv, thiab tej zog ntawm qhov ntawd yuav tsum kom khov heev. Thiab nws tau ua kom tej tub rog, tsis hais cov Neeg Nifais thiab ntawm cov Neeg Lamas, los sis tag nrho lawv cov uas tau nrog cov Neeg Nifais nyob, yuav tsum raug tso zov li tej neeg zov saib ib puag ncig saib lawv, thiab zov lawv nruab hnub thiab hmo ntuj ncaim ntawm cov neeg tub sab.\n\n15 Muaj tseeb tiag, nws tau hais rau lawv tias: Ib yam li tus Tswv tseem muaj txoj sia nyob, tsuas yog nej yuav hloov siab lees txim txog tag nrho nej tej kev tsis ncaj, thiab quaj thov rau tus Tswv xwb, nej yuav tsis raug cawm dim ntawm cov tub sab Nkadi-atoos tej tes ntawd.\n\n16 Thiab tseem ceeb thiab loj heev yog tej lus thiab tej kev qhia tej uas yuav muaj los yav tom ntej ntawm Lakhoonias xwv kom lawv tau ua kom txoj kev ntshai los rau saum cov neeg tag nrho; thiab lawv tau siv tag nrho lawv tej zog uas lawv muaj ua raws li Lakhoonias tej lus.\n\n17 Thiab tau muaj tias Lakhoonias tau tsa tej thawj nom peb kav tag nrho tej tub rog ntawm cov Neeg Nifais, yuav txib lawv nyob rau thaum lub sij hawm uas cov tub sab yuav nqis tawm pem tej hav zoov tuaj tawm tsam lawv.\n\n18 Nim no tus thawj uas saib tag nrho cov thawj nom peb thiab tus thawj coj loj ntawm cov Neeg Nifais cov tub rog tau raug tsa, thiab nws lub npe yog Nkikhidoonais.\n\n19 Nim no nws tau yog raws li kev li kev cai uas nyob tag nrho hauv cov Neeg Nifais kom tsa lawv tej thawj nom peb, (tsuas yog tseg thaum lawv nyob hauv tej sij hawm phem xwb) tej tug uas muaj tus ntsuj plig ntawm txoj kev tshwm sim thiab txoj kev qhia tej uas yuav muaj los yav tom ntej; yog li ntawd, tus Nkikhidoonais no tau yog ib tug yaj saub tseem ceeb heev nyob hauv lawv, thiab kuj yog tus thawj tub txiav txim zoo heev thiab.\n\n20 Nim no cov neeg tau hais rau Nkikhidoonais tias: Thov rau tus Tswv, thiab cia peb nce mus rau saum tej roob thiab rau hauv tej hav zoov, xwv kom peb yuav tau vau rau saum cov tub sab thiab rhuav kom lawv puas tsuaj nyob hauv lawv tej av.\n\n21 Tiam sis Nkikhidoonais hais rau lawv tias: Tus Tswv txwv tsis pub; vim yog peb yuav nce mus tawm tsam lawv tus Tswv yuav coj peb mus rau hauv lawv tes; yog li ntawd peb yuav npaj peb tus kheej nyob hauv nruab nrab ntawm peb thaj av, thiab peb yuav sau tag nrho peb tej tub rog tuaj ua ke, thiab peb yuav tsis mus tawm tsam lawv, tiam sis peb yuav tos mus txog thaum lawv yuav tuaj tawm tsam peb; yog li ntawd ib yam li tus Tswv muaj sia nyob, yog peb ua li no nws yuav coj lawv los rau hauv peb tes.\n\n22 Thiab tau muaj tias nyob rau hauv xyoo kaum xya, nyob rau thaum xyoo yuav kawg, tsab xov ntawm Lakhoonias tau tawm mus thoob plaws rau saum txhua thaj av, thiab lawv tau coj lawv tej nees, thiab lawv tej tsheb nees luag, thiab lawv tej nyuj twm, thiab tag nrho lawv tej pab yaj, thiab tag nrho lawv tej tsiaj txhu, thiab lawv tej noob qoob loos, thiab tag nrho lawv tej khoom, thiab tau tawm mus txhiab txhiab thiab kaum tawm txhiab leej, mus txog thaum uas lawv tau mus tag nrho rau qhov chaw uas tau raug xaiv kom lawv yuav tsum sau lawv tus kheej tuaj ua ke, tiv thaiv lawv tus kheej tawm tsam lawv tej yeeb ncuab.\n\n23 Thiab thaj av uas tau raug xaiv yog thaj av Xalahelas thiab thaj av uas nyob nruab nrab thaj av Xalahelas thiab thaj av Huaj Vam, muaj tseeb tiag, rau tus ciam teb uas nyob nruab nrab ntawm thaj av Huaj Vam thiab thaj av Quav Poj.\n\n24 Thiab tau muaj ntau txhiab leej neeg heev uas raug hu ua cov Neeg Nifais, cov uas tau sau lawv tus kheej tuaj ua ke nyob hauv thaj av no. Nim no Lakhoonias tau ua kom lawv yuav tsum sau lawv tus kheej tuaj ua ke nyob rau hauv thaj av qab teb, vim yog txoj kev foom tsis zoo loj uas tau nyob rau saum thaj av qaum teb.\n\n25 Thiab lawv tau ua chaw tiv thaiv lawv tawm tsam lawv tej yeeb ncuab; thiab lawv tau nyob rau hauv ib thaj av, thiab hauv ib pab, thiab lawv tau ntshai tej lus uas tau hais los ntawm Lakhoonias, kawg tias thaum kawg lawv tau hloov siab lees txim txog tag nrho lawv tej kev txhaum; thiab lawv tau tso lawv tej kev thov rau tus Tswv lawv tus Vajtswv, kom nws yuav tso lawv dim nyob rau lub sij hawm uas lawv tej yeeb ncuab yuav nqis tuaj ua rog tawm tsam lawv.\n\n26 Thiab lawv tau tu siab heev vim yog lawv tej yeeb ncuab. Thiab Nkikhidoonais tau kom lawv yuav tsum ua tej cuab yeej ua rog txhua txhia yam, thiab lawv yuav tsum muaj zog nrog tej tsho tiv rog, thiab nrog tej phiaj hlau, thiab nrog tej phiaj hlau kheej, raws li nws txoj kev qhia.\n\n", "3-ne 4": "[center][font_size=26]Tshooj 4[/font_size][/center]\n\n[i]Cov tub rog Neeg Nifais kov yeej cov tub sab Nkadi-atoos—Nkidi-ahais raug tua, thiab tus los pauv nws, Xenalaihas, raug dai—Cov Neeg Nifais qhuas tus Tswv rau lawv tej kev kov yeej. Kwv yees li 19–22 xyoo tom qab yug Yexus.[/i]\n\n1 Thiab tau muaj tias nyob rau thaum yuav kawg ntawm xyoo kaum yim cov tub rog ntawm cov tub sab ntawd tau npaj ua rog, thiab tau pib nqis tuaj thiab maj nrawm nroos tawm pem tej toj, thiab tawm ntawm tej roob, thiab tej hav zoov, thiab lawv tej chaw nkaum, thiab lawv tej chaw tsis muaj neeg paub, thiab tau pib tuaj nyob rau hauv tej av, tag nrho tej uas nyob rau hauv thaj av sab qab teb thiab tej uas nyob rau hauv thaj av qaum teb, thiab tau pib tuaj nyob rau tag nrho tej av uas tau raug ua ciaj quav poj los ntawm cov Neeg Nifais, thiab tej nroog uas tau raug tso cia tsis muaj neeg nyob.\n\n2 Tiam sis saib seb, twb tsis muaj tej tsiaj qus los sis tej kev plob tua tsiaj nyob rau hauv tej av uas tau raug ua ciaj quav poj los ntawm cov Neeg Nifais, thiab twb tsis muaj tej kev plob tua tsiaj rau cov tub sab tsuas yog tshuav nyob rau hauv hav zoov xwb.\n\n3 Thiab cov tub sab tsis muaj peev xwm nyob tau tsuas yog nyob rau hauv hav zoov xwb, rau txoj kev xav tau zaub mov; vim cov Neeg Nifais tau tso lawv tej av ciaj quav poj, thiab tau sau lawv tej pab yaj thiab lawv tej tsiaj txhu thiab tag nrho lawv tej khoom, thiab lawv tau nyob ua ib pab.\n\n4 Yog li ntawd, twb tsis muaj ib lub sij hawm zoo rau cov tub sab mus nyiag thiab mus muab zaub mov, tsuas yog yuav tawm los ua rog tawm tsam cov Neeg Nifais xwb; thiab cov Neeg Nifais tau nyob ua ib pab, thiab tau muaj coob leej heev, thiab tau tshwj tau rau lawv tus kheej tej khoom noj khoom siv, thiab tej nees thiab tej nyuj twm, thiab tej pab yaj txhua yam, xwv kom lawv yuav kav tau rau ncua li xya xyoo, nyob rau lub sij hawm uas lawv tau cia siab tias yuav ua kom cov neeg tub sab puas tsuaj tawm saum thaj av mus; thiab li no xyoo kaum yim tau dhau mus.\n\n5 Thiab tau muaj tias nyob rau hauv xyoo kaum cuaj Nkidi-ahais tau nrhiav pom tias tsim nyog nws yuav nce mus ua rog tawm tsam cov Neeg Nifais, vim tsis muaj kev uas lawv yuav muaj cuab kav nyob taus tsuas yog yuav mus nyiag thiab ua tub sab thiab tua neeg xwb.\n\n6 Thiab lawv tsis kam faib lawv tus kheej rau saum thaj av kom lawv yuav cog tau qoob loos, ntshai tsam cov Neeg Nifais yuav tuaj tawm tsam lawv thiab tua lawv; yog li ntawd Nkidi-ahais tau muab lus txib rau nws cov tub rog kom nyob hauv xyoo no lawv yuav tsum nce mus ua rog tawm tsam cov Neeg Nifais.\n\n7 Thiab tau muaj tias lawv tau nce tuaj ua rog; thiab nws tau nyob hauv lub rau hli; thiab saib seb, hnub uas lawv tau nce tuaj ua rog tau loj thiab phem heev; thiab lawv tau hnav raws li tej neeg tub sab; thiab lawv tau muaj ib daim tawv yaj ncig lawv puab tais, thiab lawv raug muab ntshav zas, thiab lawv tej taub hau tau muab chais do dus, thiab lawv tau muaj kaus mom hlau nyob saum lawv; thiab coob thiab phem heev yog txoj kev tshwm tuaj ntawm cov tub rog ntawm Nkidi-ahais, vim yog lawv tej tsho tiv rog, thiab vim yog lawv tej cev tau zas ntshav.\n\n8 Thiab tau muaj tias cov tub rog ntawm cov Neeg Nifais, thaum lawv tau pom txoj kev tawm tuaj ntawm cov tub rog ntawm Nkidi-ahas lawm, tag nrho sawv daws tau qaug rau hauv av, thiab tau tsa lawv tej suab quaj rau tus Tswv lawv tus Vajtswv, xwv kom nws yuav tseg lawv thiab cawm lawv dim ntawm tej tes ntawm lawv tej yeeb ncuab.\n\n9 Thiab tau muaj tias thaum cov tub rog ntawm Nkidi-ahais tau pom li no lawv tau pib qw ib lub suab nrov nrov, vim yog lawv txoj kev xyiv fab, vim lawv tau xav tias cov Neeg Nifais tau qaug nrog txoj kev ntshai vim yog txoj kev txaus ntshai heev ntawm lawv tej tub rog.\n\n10 Tiam sis nyob hauv qhov no lawv raug ua chim siab, vim cov Neeg Nifais tsis tau ntshai lawv; tiam sis lawv tau ntshai lawv tus Vajtswv thiab tau thov nws rau txoj kev tsom kwm; yog li ntawd, thaum tej tub rog ntawm Nkidi-ahais tau maj nrawm nroos tuaj rau saum lawv lawv twb npaj ntsib lawv lawm; muaj tseeb tiag, nyob hauv lub zog ntawm tus Tswv lawv tau txais tos lawv.\n\n11 Thiab npluav rog tau pib nyob rau hauv lub rau hli no; thiab npluav rog ntawd tau loj thiab phem heev, muaj tseeb tiag, txoj kev tua neeg tuag ntawd tau ntau thiab phem heev, kawg tias tsis tau paub muaj ib qho kev tua neeg tuag coob nyob rau hauv tag nrho cov neeg ntawm Lihais txij li nws tau ncaim Yeluxalees.\n\n12 Thiab txawm tias muaj tej kev hem thiab tej kev lav lus uas Nkidi-ahais tau ua lawm los, saib seb, cov Neeg Nifais tseem tau yeej lawv, kawg tias thaum kawg lawv tau vau rov qab nyob ntawm lawv xub ntiag.\n\n13 Thiab tau muaj tias Nkikhidoonais tau txib nws cov tub rog kom raws lawv qab mus kom deb txog tej ciam teb ntawm tej hav zoov, thiab kom lawv tsis txhob tseg ib tug twg uas poob rau hauv lawv tes nyob ntawm txoj kev; thiab li no lawv tau raws lawv thiab tau tua lawv, mus txog ntawm tej ciam teb ntawm tej hav zoov, mus txog thaum lawv tau ua tiav zog li txoj lus txib ntawm Nkikhidoonais.\n\n14 Thiab tau muaj tias Nkidi-ahais, tus uas tau sawv ntsug thiab tau sib tua yam tsis ntshai kiag, tau raug raws thaum nws khiav; thiab tau lim hiam heev vim yog nws txoj kev sib tua heev nws tau raug caum cuag thiab tau raug tua. Thiab li no tau yog qhov kawg ntawm Nkidi-ahais tus neeg tub sab.\n\n15 Thiab tau muaj tias cov tub rog ntawm cov Neeg Nifais tau rov qab dua los rau lawv tej chaw tiv thaiv. Thiab tau muaj tias xyoo kaum cuaj no tau dhau mus, thiab cov neeg tub sab tsis tau rov tuaj ua rog dua lawm; thiab lawv tsis tau rov tuaj dua nyob hauv xyoo nees nkaum.\n\n16 Thiab nyob rau hauv xyoo nees nkaum thiab ib lawv tsis tau nce tuaj ua rog, tiam sis lawv tau nce tuaj rau txhua sab zov khoo ib ncig cov neeg ntawm Nifais; vim lawv tau xav tias yog lawv txiav cov Neeg Nifais tawm ntawm lawv tej av, thiab yuav kaw lawv cia nyob txhua txhia sab, thiab yog lawv yuav txiav lawv tawm ntawm tag nrho lawv tej kev muaj cai ua tau uas nyob sab nraud, kom lawv yuav ua tau kom lawv muab lawv tus kheej rau raws li lawv siab xav.\n\n17 Nim no lawv tau tsa rau lawv tus kheej lwm tus thawj coj, uas npe yog Xenalaihas; yog li ntawd nws twb yog Xenalaihas uas tau ua kom yuav tsum muaj qhov kev zov khoo no.\n\n18 Tiam sis saib seb, qhov no tau yog ib qho uas zoo rau cov Neeg Nifais; vim nws mus tsis tau rau cov neeg tub sab yuav zov khoo kom ntev txaus kom muaj taus kev txom nyem rau cov Neeg Nifais, vim yog lawv txoj kev muaj khoom noj khoom siv ntau uas lawv tau teem tseg cia lawm,\n\n19 Thiab vim yog txoj kev muaj khoom noj khoom siv tsis txaus nyob hauv cov neeg tub sab; vim saib seb, lawv tsis muaj dab tsi li tsuas yog muaj nqaij rau lawv txoj kev ciaj nyob xwb, tej nqaij uas lawv tau muab hauv tej hav zoov los;\n\n20 Thiab tau muaj tias tej tsiaj qus tau rais los mus tsawg heev nyob hauv tej hav zoov—kawg tias thaum kawg cov neeg tub sab twb yuav luag piam sij nrog txoj kev tshaib.\n\n21 Thiab cov Neeg Nifais tau tawm mus tsis tu ncua nruab hnub thiab hmo ntuj, thiab tau tawm tsam lawv tej pab tub rog, thiab txiav lawv txhiab txhiab thiab kaum tawm txhiab leej.\n\n22 Thiab li no nws tau rais los ua txoj kev xav ntawm cov neeg ntawm Xenalaihas kom thim ntawm lawv tej kev npaj ua, vim yog txoj kev puas tsuaj loj uas tau los rau saum lawv thaum nruab hnub thiab thaum tsaus ntuj.\n\n23 Thiab tau muaj tias Xenalaihas tau txib rau nws cov neeg kom lawv yuav tsum thim lawv tus kheej ntawm txoj kev zov khoo, thiab mus rau hauv tej feem uas deb tshaj ntawm thaj av qaum teb.\n\n24 Thiab nim no, Nkikhidoonais tau paub txog lawv tej kev npaj ua, thiab tau paub txog lawv txoj kev qaug zog vim yog txoj kev xav tau zaub mov, thiab txoj kev tua tuag coob uas tau raug ua nyob hauv lawv, yog li ntawd nws tau xa nws cov tub rog tawm thaum lub sij hawm tsaus ntuj, thiab tau mus tav kev ntawm lawv txoj kev rov qab, thiab tau tso nws tej tub rog rau ntawm qhov uas lawv yuav khiav mus.\n\n25 Thiab lawv tau ua li no nyob rau thaum sij hawm tsaus ntuj, thiab lawv tau mus ua ntej cov neeg tub sab, es kom tag kis, thaum cov neeg tub sab pib lawv txoj kev mus, lawv thiaj raug ntsib los ntawm cov tub rog ntawm cov Neeg Nifais nyob tom lawv hauv ntej thiab nyob tom lawv qab huv tib si.\n\n26 Thiab cov neeg tub sab uas tau nyob rau sab nram hav kuj tau raug txiav tawm nyob hauv lawv tej chaw khiav mus nkaum. Thiab tag nrho txhua yam no tau raug ua los ntawm txoj kev txib ntawm Nkikhidoonais.\n\n27 Thiab tau muaj ntau txhiab leej uas tau muab lawv tus kheej ua tej neeg raug txim rau cov Neeg Nifais, thiab lawv cov ua seem tau raug tua.\n\n28 Thiab lawv tus thawj coj, Xenalaihas, raug txhom tau thiab tau raug muab dai rau saum ib tsob ntoo, muaj tseeb tiag, dai rau saum ntsis ntoo ntawd mus txog thaum nws tuag. Thiab thaum lawv tau muab nws dai mus txog thaum nws tuag lawm lawv tau ntov tsob ntoo vau rau hauv av, thiab tau qw nrog ib lub suab nrov nrov, hais tias:\n\n29 Thov tus Tswv tsom kwm nws cov neeg hauv txoj kev ncaj ncees thiab hauv lub siab dawb huv, kom lawv yuav raug ua kom ntog rau hauv av tag nrho cov uas yuav nrhiav tua lawv vim yog lub hwj chim thiab tej kev tuav hauv, tib yam nkaus li tus neeg no uas twb vau rau hauv av lawm.\n\n30 Thiab lawv tau zoo siab, thiab qw nrog ib lub suab dua, hais tias: Thov kom Anplaham tus Vajtswv, thiab Ixaj tus Vajtswv, thiab Yakhauj tus Vajtswv, tsom kwm cov neeg no nyob hauv txoj kev ncaj ncees, ntev npaum li lawv yuav hu rau lub npe ntawm lawv tus Vajtswv rau txoj kev tsom kwm.\n\n31 Thiab tau muaj tias lawv tau pib tag nrho ua ib pab, hu nkauj, thiab qhuas lawv tus Vajtswv rau tej yam loj uas tau ua rau lawv lawm, ntawm qhov uas tau ceev lawv dim ntawm txoj kev poob mus rau hauv tej tes ntawm lawv tej yeeb ncuab.\n\n32 Muaj tseeb tiag, lawv tau qw tias: Hauxanas rau Vajtswv tus uas Siab kawg nkaus. Thiab lawv tau qw hais tias: Tau koob hmoov rau lub npe ntawm tus Tswv Vajtswv uas muaj Hwj Chim Loj kawg nkaus, Vajtswv tus uas Siab kawg nkaus.\n\n33 Thiab lawv tej siab tau muaj kev xyiv fab puv npo, txog rau qhov uas kua muag tawm poob ntau, vim yog txoj kev zoo heev ntawm Vajtswv uas tau cawm lawv dim ntawm tej tes ntawm lawv tej yeeb ncuab; thiab lawv tau paub tias nws yeej yog vim lawv txoj kev hloov siab lees txim thiab lawv txoj kev txo hwj chim es lawv thiaj tau raug cawm dim ntawm ib txoj kev puas tsuaj uas kav ib txhis.\n\n", "3-ne 5": "[center][font_size=26]Tshooj 5[/font_size][/center]\n\n[i]Cov Neeg Nifais hloov siab lees txim thiab tso lawv tej kev txhaum tseg—Maumoos sau zaj keeb puam txog nws cov neeg thiab tshaj tawm txoj lus uas kav ib txhis rau lawv—Ixayees yuav raug sau los ua ke los ntawm nws txoj kev uas sib faib los ntev lawm. Kwv yees li 22–26 xyoo tom qab yug Yexus.[/i]\n\n1 Thiab nim no saib seb, tsis tau muaj ib tug neeg uas muaj sia nyob tag nrho ntawm cov Neeg Nifais uas tau ua ob lub siab txog tej lus ntawm tag nrho cov yaj saub dawb huv uas tau hais lawm; vim lawv paub lawm tias nws yuav tsum tsim nyog tias tej ntawd yuav tsum raug muaj kom puv npo.\n\n2 Thiab lawv paub lawm tias nws tsim nyog tias Khetos tau los lawm, vim yog tej cim ntau uas tau raug muab raws li tej lus ntawm cov yaj saub; thiab vim yog tej uas twb tau muaj los lawm lawv tau paub tias nws tsim nyog tias tag nrho txhua yam yuav tsum muaj raws li tej uas tau hais lawm.\n\n3 Yog li ntawd lawv tau tso tag nrho lawv tej kev txhaum, thiab lawv tej kev qias, thiab lawv tej kev sib daj sib deev, thiab tau rau siab hlo ua hauj lwm nruab hnub hmo ntuj rau Vajtswv.\n\n4 Thiab nim no tau muaj tias thaum lawv tau txhom tau tag nrho cov neeg raug txim tub sab, kawg tias tsis tau muaj ib tug tau dim uas yuav tsis raug tua, lawv tau muab lawv tej neeg raug txim pov rau hauv qhov taub, thiab tau kom Vajtswv txoj lus raug qhuab qhia rau lawv; thiab txhua tus uas yuav hloov siab lees txim txog lawv tej kev txhaum thiab khi ib lo lus tias lawv yuav tsis tua neeg ntxiv lawm raug muab tso rau kev ywj siab.\n\n5 Tiam sis txhua tus cov uas tsis tau khi lus, thiab cov uas tseem pheej muaj tej kev tua neeg ntsiag to tsis tu ncua nyob hauv lawv tej siab, muaj tseeb tiag, txhua tus uas tau raug nrhiav pom ua pa tawm tsiv heev rau lawv tej kwv tij tau raug nyob txim thiab raug txim raws li txoj cai.\n\n6 Thiab li no lawv tau muab ib qho kawg rau tag nrho cov neeg uas phem, thiab neeg tuav hauv thiab qias, qhov uas tau muaj kev phem heev, thiab tau tua neeg coob heev.\n\n7 Thiab li no xyoo nees nkaum thiab ob tau dhau mus, thiab xyoo nees nkaum thiab peb los tib yam, thiab xyoo nees nkaum thiab plaub, thiab xyoo nees nkaum thiab tsib; thiab li no nees nkaum thiab tsib xyoos tau dhau mus.\n\n8 Thiab tau muaj ntau yam tau tshwm sim uas, nyob hauv ib txhia qhov muag, mas loj thiab zoo kawg nkaus li; txawm li ntawd los, tsis muaj peev xwm muab lawv tag nrho sau rau hauv phau ntawv no; muaj tseeb tiag, phau ntawv no tsis muaj peev xwm yuav ntim ib feem pua ntawm tej uas tau ua nyob hauv cov neeg coob leej heev nyob hauv lub sij hawm ntawm nees nkaum thiab tsib xyoos.\n\n9 Tiam sis saib seb muaj ntau phau ceev xwm txheej uas muaj tag nrho tej kev tshwm sim ntawm cov neeg no; thiab ib zag luv tiam sis tseeb tau raug muab los ntawm Nifais.\n\n10 Yog li no kuv tau ua kuv phau ceev xwm txheej txog tej yam no raws li Nifais phau ceev xwm txheej, uas tau muab sau rau saum cov phiaj uas tau hu ua Nifais cov phiaj.\n\n11 Thiab saib seb, kuv sau phau ceev xwm txheej rau saum cov phiaj uas kuv tau muab kuv ob txhais tes ua kiag.\n\n12 Thiab saib seb, kuv hu ua Maumoos, tau hu raws li thaj av Maumoos, thaj av uas Amas tau txhim tsa lub koom txoos nyob hauv cov neeg, muaj tseeb tiag, thawj lub koom txoos uas tau txhim tsa nyob hauv lawv tom qab lawv txoj kev ua txhaum.\n\n13 Saib seb, kuv yog ib tug pab coj ntawm Yexus Khetos, Vajtswv tus Tub. Kuv tau raug hu los ntawm nws mus tshaj tawm nws txoj lus rau nws cov neeg, xwv kom lawv yuav muaj txoj sia kav ib txhis.\n\n14 Thiab nws tau tsim nyog tias kuv, raws li Vajtswv lub siab nyiam, xwv kom tej kev thov Vajtswv ntawm cov uas tau mus ua ntej, cov uas yog cov dawb huv, yuav tsum muaj puv npo raws li lawv txoj kev ntseeg, yuav sau ib phau ceev xwm txheej txog tej yam no uas tau ua los lawm—\n\n15 Muaj tseeb tiag, ib phau ceev xwm txheej me uas tau muaj tej uas txij li lub caij thaum Lihais tau ncaim Yeluxalees, nqis los mus txog rau lub sij hawm no.\n\n16 Yog li ntawd kuv sau kuv phau ceev xwm txheej los ntawm tej zaj uas tau raug muab los ntawm cov uas nyob ua ntej kuv, los mus txog thaum pib kuv lub neej.\n\n17 Thiab tom qab ntawd kuv thiaj sau ib phau ceev xwm txheej txog tej yam uas kuv tau pom nrog kuv ob lub qhov muag kiag.\n\n18 Thiab kuv paub tias phau ceev xwm txheej uas kuv sau yeej yog ib phau ceev xwm txheej uas ncaj thiab tseeb; txawm li ntawd los muaj ntau yam uas, raws li peb yam lus hais, peb tsis muaj cuab kav sau tau.\n\n19 Thiab nim no kuv xaus kuv cov lus hais, uas hais txog kuv tus kheej, thiab pib muab kuv zaj txog tej uas tau muaj ua ntej kuv.\n\n20 Kuv yog Maumoos, thiab ib tug xeeb ntxwv tseeb ntawm Lihais. Kuv muaj qhov uas yuav qhuas kuv tus Vajtswv thiab kuv tus Cawm Seej Yexus Khetos, uas nws tau coj peb tej yawg koob tawm ntawm daim av Yeluxalees, (thiab tsis muaj leej twg paub nws li tsuas yog nws tus kheej thiab cov uas nws tau coj tawm ntawm thaj av xwb) thiab qhov uas nws tau muab rau kuv thiab kuv cov neeg paub ntau heev rau txoj kev cawm seej ntawm peb tej ntsuj plig.\n\n21 Tseeb tiag nws twb tau foom koob hmoov rau Yakhauj tsev neeg, thiab tau muaj siab hlub tshua rau Yauxej cov noob.\n\n22 Thiab yog tias Lihais cov me nyuam tau coj nws tej lus txib nws yeej yuav foom koob hmoov rau lawv thiab ua kom lawv huaj vam raws li nws txoj lus.\n\n23 Muaj tseeb tiag, thiab tseeb tiag nws yuav rov coj ib cov seem tshuav ntawm Yauxej cov noob los paub txog tus Tswv lawv tus Vajtswv dua.\n\n24 Thiab tseeb tiag tib yam li tus Tswv muaj sia nyob, nws yeej yuav sau tawm ntawm plaub ceg kaum ntawm lub ntiaj teb tag nrho tej seem tshuav ntawm Yakhauj cov noob los ua ke, cov uas tau tawg ri niab mus nyob saum lub ntiaj teb txhua qhov.\n\n25 Thiab li nws tau khi lus nrog tag nrho Yakhauj tsev neeg, tib yam li ntawd lo lus khi tseg uas nws tau khi tseg nrog Yakhauj tsev neeg yuav tsum muaj puv npo nyob hauv nws lub sij hawm uas teem tseg, rau txoj kev rov los txum tim tag nrho Yakhauj tsev neeg los paub txog txoj kev khi lus uas nws tau khi nrog lawv lawm.\n\n26 Thiab tom qab ntawd lawv yuav paub lawv tus Txhiv Dim, tus uas yog Yexus Khetos, Vajtswv Leej Tub; thiab tom qab ntawd lawv yuav raug sau tawm ntawm plaub ceg kaum ntawm lub ntiaj teb los rau lawv tej av, qhov uas lawv tau sib ncaim; muaj tseeb tiag, ib yam li tus Tswv muaj sia nyob ces nws yeej yuav muaj li ntawd. Amees.\n\n", "3-ne 6": "[center][font_size=26]Tshooj 6[/font_size][/center]\n\n[i]Cov Neeg Nifais huaj vam—Kev khav theeb, nplua nuj, thiab tej kev sib faib neeg tau sawv—Lub koom txoos raug dua ntuag nrog tej kev sib cav sib ceg—Dab Ntxwg Nyoog coj cov neeg nyob hauv txoj kev tab meeg ntxeev siab—Ntau tus yaj saub thov kom hloov siab lees txim thiab raug tua—Lawv tej neeg tua neeg ntaus tswv yim tuav tej nom tswv. Kwv yees li 26–30 xyoo tom qab yug Yexus.[/i]\n\n1 Thiab nim no tau muaj tias cov neeg ntawm cov Neeg Nifais tag nrho tau rov qab mus rau lawv tej av nyob rau hauv xyoo nees nkaum thiab rau, txhua tus txiv neej, nrog nws tsev neeg, nws tej pab yaj thiab nws tej tsiaj txhu, nws tej nees thiab nws tej nyuj twm, thiab tag nrho tej yam uas yog lawv li.\n\n2 Thiab tau muaj tias lawv tseem tsis tau noj tag nrho lawv tej khoom noj; yog li ntawd lawv coj nrog lawv tag nrho tej uas lawv tau noj tsis tas, tag nrho lawv tej noob qoob noob loos txhua yam, thiab lawv tej kub, thiab lawv tej nyiaj dawb, thiab tag nrho lawv tej khoom muaj nuj nqis, thiab lawv tau rov mus rau lawv tej av thiab tej khoom lawv muaj, tag nrho nyob sab pem toj thiab nyob rau sab nram hav, tag nrho nyob rau thaj av qaum teb thiab rau thaj av qab teb.\n\n3 Thiab lawv tau pub av rau cov neeg tub sab uas tau khi ib lo lus ceev txoj kev thaj yeeb ntawm thaj av, cov uas tseem xav ua cov Neeg Lamas, raws li tej neeg uas lawv muaj, xwv kom lawv yuav muaj, nrog lawv tej kev ua hauj lwm, uas yug siav; thiab li no lawv tau tsim kev thaj yeeb nyob tag nrho rau hauv thaj av.\n\n4 Thiab lawv tau pib huaj vam thiab rais los mus zoo heev; thiab xyoo nees nkaum thiab rau thiab xya tau dhau mus, thiab tau muaj kev tiaj tus heev hauv thaj av; thiab lawv tau tsim kho lawv tej kev cai raws li kev sib txig thiab kev txim lij.\n\n5 Thiab nim no tsis muaj ib yam dab tsi nyob tag nrho hauv thaj av yuav los cheem cov neeg ntawm txoj kev vam meej tsis tu ncua, tsuas ntshai tsam lawv yuav poob rau hauv txoj kev txhaum xwb.\n\n6 Thiab nim no nws tau yog Nkikhidoonais, thiab tus neeg txiav txim, Lakhoonias, thiab cov uas tau raug tsa ua cov thawj coj, cov uas tau tsim txoj kev thaj yeeb loj no nyob rau hauv thaj av.\n\n7 Thiab tau muaj tias tau muaj ntau lub nroog uas tau ua tshiab, thiab tau kho ntau lub qub nroog.\n\n8 Thiab tau ua ntau txoj kev loj, thiab tau ua ntau txoj kev, uas mus ib lub nroog rau ib lub nroog, thiab ib thaj av rau ib thaj av, thiab ib qhov chaw rau ib qhov chaw.\n\n9 Thiab li no xyoo nees nkaus thiab yim tau dhau mus, thiab cov neeg tau muaj kev thaj yeeb tsis tu ncua.\n\n10 Tiam sis tau muaj tias nyob rau hauv xyoo nees nkaum thiab cuaj tau pib muaj ib co kev sib cav nyob rau hauv cov neeg; thiab ib txhia tau sawv rau txoj kev khav theeb thiab tej kev khav txiv vim yog lawv tej kev nplua nuj heev, muaj tseeb tiag, twb mus rau tej kev tsim txom loj;\n\n11 Vim tau muaj ntau tus neeg ua lag luam nyob rau hauv thaj av, thiab kuj muaj ntau tus neeg hais kev cai, thiab ntau tus nom tswv.\n\n12 Thiab cov neeg tau pib muaj kev sib faib los ntawm txoj kev siab qis, raws li lawv tej kev nplua nuj, thiab lawv tej kev muaj caij rau txoj kev kawm; muaj tseeb tiag, ib txhia tau raug tsis quav ntsej vim yog lawv txoj kev pluag, thiab lwm cov tau txais txoj kev kawm loj vim yog lawv tej kev nplua nuj.\n\n13 Ib txhia tau sawv nyob hauv txoj kev khav theeb, thiab lwm cov ho txo hwj chim heev; ib txhia tau rov ua phem pauj phem, hos lwm cov ho tau txais kev phem thiab kev tsim txom thiab tag nrho txhua yam kev txom nyem, thiab tsis tau ua phem pauj, tiam sis tau txo hwj chim thiab ua neeg hloov siab rau Vajtswv.\n\n14 Thiab li no tau rais los muaj ib qho kev tsis xwm yeem nyob rau tag nrho hauv thaj av, kawg tias thaum kawg lub koom txoos tau pib tawg; muaj tseeb tiag, kawg tias nyob rau hauv xyoo peb caug lub koom txoos tau tawg nyob rau tag nrho hauv thaj av tsuas yog tshuav ib txhia ntawm cov Neeg Lamas uas tau raug hloov siab tshiab los rau txoj kev ntseeg tseeb xwb; thiab lawv tsis kam ncaim ntawm nws mus li, vim lawv tau khov, thiab ruaj nrees, thiab muab txav tsis tau, zoo siab hlo nrog tag nrho txoj kev kub siab lug coj tej lus txib ntawm tus Tswv.\n\n15 Nim no qhov uas ua kom muaj txoj kev tsis ncaj ntawm cov neeg no yog li no—Dab Ntxwg Nyoog tau muaj hwj chim loj, rau txoj kev txhib cov neeg kom ua txhua yam kev tsis ncaj, thiab kom lawv muaj kev khav puv nkaus, tau ntxias lawv nrhiav hwj chim, thiab cai, thiab tej kev nplua nuj, thiab tej yam tsis muaj nuj nqis ntawm lub ntiaj teb.\n\n16 Thiab li no Dab Ntxwg Nyoog thiaj tau coj cov neeg tej siab kom ua txhua yam kev tsis ncaj; yog li ntawd lawv tau zoo siab rau txoj kev thaj yeeb tiam sis tsuas yog ob peb xyoos xwb.\n\n17 Thiab li no, nyob rau thaum pib ntawm xyoo peb caug—cov neeg tau raug coj tau ncua ntev heev raug cab los ntawm tej kev haub ntxias ntawm tus dab mus rau txhua qhov uas nws tau xav cab lawv mus, thiab kom ua txhua yam kev tsis ncaj uas nws tau xav kom lawv ua—thiab li no nyob rau thaum pib ntawm xyoo peb caug no, lawv tau nyob hauv ib qho uas phem kawg nkaus.\n\n18 Nim no lawv tau txhob txwm ua txhaum, vim lawv tau paub Vajtswv lub siab xav txog lawv; vim nws tau raug qhia rau lawv lawm; yog li ntawd lawv tau txhob txwm ntxeev siab tawm tsam Vajtswv.\n\n19 Thiab nim no nws tau nyob rau hauv lub caij ntawm Lakhoonias, tus tub ntawm Lakhoonias, vim Lakhoonias tau txum lub rooj zaum ntawm nws txiv thiab tau kav cov neeg xyoo ntawd.\n\n20 Thiab tau pib muaj tej neeg uas raug qhia los saum ntuj los rau thiab raug xa tawm, tau sawv ntsug nyob hauv cov neeg nyob tag nrho hauv thaj av, tau qhuab qhia thiab tau ua tim khawv yam tsis ntshai txog tej kev txhaum thiab tej kev tsis ncaj ntawm cov neeg, thiab tau ua tim khawv rau lawv txog txoj kev txhiv dim uas tus Tswv yuav ua rau nws cov neeg, los sis ua lwm yam lus hais, yog txoj kev sawv hauv qhov tuag rov qab los ntawm Khetos; thiab lawv tau ua tim khawv yam tsis ntshai txog nws txoj kev tuag thiab tej kev txom nyem.\n\n21 Nim no tau muaj ntau tus ntawm cov neeg uas tau npau tawm heev vim yog cov uas tau ua tim khawv txog tej yam no; thiab cov thawj uas tau npau taws tau yog cov ua thawj tub txiav txim ntag, thiab lawv cov uas tau ua cov pov thawj hlob thiab cov tub hais kev cai; muaj tseeb tiag, tag nrho cov uas yog tub hais kev cai tau npau taws nrog cov uas tau ua tim khawv txog tej yam no.\n\n22 Nim no tsis muaj ib tug neeg hais kev cai los sis neeg txiav txim los sis pov thawj hlob uas yuav muaj hwj chim rau txim rau ib tug twg kom tuag mus txog thaum lawv txoj kev rau txim raug ntaus cim pom zoo los ntawm tus tswv xeev ntawm thaj av xwb.\n\n23 Nim no tau muaj ntau leej ntawm cov uas tau ua tim khawv txog tej yam uas txog Khetos uas tau ua tim khawv yam tsis ntshai, cov uas tau raug txhom thiab muab tua ntsiag to los ntawm cov neeg txiav txim, xwv kom txoj kev paub txog lawv txoj kev tuag los tsis tau rau tus tswv xeev ntawm thaj av mus txog tom qab uas lawv twb tuag lawm.\n\n24 Nim no saib seb, qhov no tau tsis raws li tej kev cai ntawm thaj av, tias txhua tus neeg uas yuav muab tua yuav tsum yog lawv tau muaj hwj chim los ntawm tus tswv xeev ntawm thaj av—\n\n25 Yog li ntawd ib qho kev tsis pom zoo tau tuaj rau thaj av ntawm Xalahelas, tuaj rau tus tswv xeev ntawm thaj av, tawm tsam cov neeg txiav txim uas tau rau txim tuag rau cov yaj saub ntawm tus Tswv, uas tsis raws li txoj kev cai.\n\n26 Nim no tau muaj tias lawv tau raug txhom thiab coj tuaj rau ntawm tus neeg txiav txim xub ntiag raug txiav txim txog qhov kev txhaum uas lawv tau ua lawm, raws li txoj kev cai uas tau muab los ntawm cov neeg.\n\n27 Nim no tau muaj tias cov neeg txiav txim ntawd tau muaj phooj ywg thiab tej neeg txheeb ze coob; thiab cov uas seem tshuav, muaj tseeb tiag, twb yuav luag tag nrho cov neeg hais kev cai thiab cov pov thawj hlob, lawv tau sib sau tuaj ua ke, thiab koom nrog cov neeg txheeb ze ntawm cov neeg txiav txim uas yuav raug txiav txim raws li txoj kev cai.\n\n28 Thiab lawv ib leeg tau khi lus rau ib leeg, muaj tseeb tiag, twb khi lo lus ntawd uas tau muab los ntawm lawv cov txheej thaum ub, txoj kev khi lus uas tau raug muab thiab siv los ntawm tus dab, los sib koom tawm tsam tag nrho tej kev ncaj ncees.\n\n29 Yog li ntawd lawv tau sib koom tawm tsam tus Tswv cov neeg, thiab tau nkag rau txoj kev khi lus ua kom lawv puas tsuaj, thiab mus tso cov uas muaj txim tua neeg dim ntawm txoj kev txim lij tes, uas twb yuav luag tau raug ua kom raws li txoj kev cai.\n\n30 Thiab lawv tau ua kom phem qias rau txoj kev cai thiab tej kev muaj cai ntawm lawv lub teb chaws; thiab lawv ib leeg tau khi lus rau ib leeg mus ua kom tus tswv xeev puas tsuaj thiab yuav tsim kom muaj ib tug vaj ntxwv rau saum thaj av, xwv kom thaj av yuav tsis nyob rau txoj kev ywj siab ib zaug ntxiv lawm tiam sis yuav tsum raug ywj rau cov vaj ntxwv.\n\n", "3-ne 7": "[center][font_size=26]Tshooj 7[/font_size][/center]\n\n[i]Tus thawj tub txiav txim raug tua, tej nom tswv raug ntxeev, thiab cov neeg sib faib ua pab pawg—Yakhauj, ib tug tawm tsam Khetos, rais los ua vaj ntxwv rau tej pab neeg uas sib koom ua ke—Nifais qhuab qhia txoj kev hloov siab lees txim thiab txoj kev ntseeg Khetos—Tej tim tswv los pab rau nws txhua hnub, thiab nws tsa nws tus kwv tij sawv hauv qhov tuag los—Ntau tus hloov siab lees txim thiab ua kev cai raus dej. Kwv yees li 30–33 xyoo tom qab yug Yexus.[/i]\n\n1 Nim no saib seb, kuv yuav kom nej pom tias lawv tsis tau tsim ib tug vaj ntxwv rau saum thaj av; tiam sis nyob hauv tib xyoos no, muaj tseeb tiag, xyoo peb caug, lawv tau rhuav lub rooj txiav txim puas tsuaj, muaj tseeb tiag, tau tua tus thawj tub txiav txim ntawm thaj av.\n\n2 Thiab cov neeg tau sib faib ib leeg tawm tsam ib leeg; thiab lawv ib leeg tau faib tawm ntawm ib leeg mus ua pab ua pawg, txhua tus neeg raws li nws tsev neeg thiab nws tej txheeb ze thiab tej phooj ywg; thiab li no lawv tau rhuav tej nom tswv ntawm thaj av puas tsuaj.\n\n3 Thiab txhua pab pawg tau tsa ib tug yawg hlob los sis ib tug thawj rau saum lawv; thiab li no lawv tau rais los mus ua pab pawg thiab tej thawj coj ntawm tej pab pawg.\n\n4 Nim no saib seb, tsis muaj ib tug neeg nyob hauv lawv uas yuav tsis muaj tsev neeg coob thiab tej neeg txheeb ze thiab tej phooj ywg coob li; yog li ntawd lawv tej pab pawg tau rais los mus coob heev.\n\n5 Nim no tau muaj tag nrho tej yam no, thiab tseem tsis tau muaj rog nyob rau hauv lawv; thiab tag nrho tej kev tsis ncaj no tau los rau saum cov neeg vim yog lawv tau tso lawv tus kheej mus rau Dab Ntxwg Nyoog lub hwj chim.\n\n6 Thiab tej kev cai ntawm tej nom tswv tau raug puas tsuaj, vim yog txoj kev tuav hauv ntawm cov phooj ywg thiab tej neeg txheeb ze ntawm cov uas tau tua cov yaj saub.\n\n7 Thiab lawv tau ua muaj ib qho kev sib cav loj heev nyob rau hauv thaj av, kawg tias thaum kawg feem neeg uas ncaj me ntsis ntawm cov neeg yuav luag tau rais los mus ua neeg phem huv tib si; muaj tseeb tiag, tsuas tshuav ob peb tug neeg ncaj nyob hauv lawv lawm xwb.\n\n8 Thiab li no rau xyoo tseem tsis tau dhau mus txij li feem coob ntawm cov neeg tau tig tawm ntawm lawv txoj kev ncaj ncees, ib yam li tus dev uas rov qab mus noj nws cov ntuav, los sis ib yam li tus npua uas luag muab dej ntxuav huv huv lawm nws rov qab mus da hawv dua.\n\n9 Nim no txoj kev tuav hauv ntsiag to no, uas tau coj txoj kev tsis ncaj loj heev los rau cov neeg, tau sau lawv tus kheej tuaj ua ke, thiab tau xaiv ib tug neeg ua lawv tus thawj uas lawv tau hu ua Yakhauj;\n\n10 Thiab lawv tau hu nws ua lawv tus vaj ntxwv; yog li ntawd nws tau rais los mus ua ib tug vaj ntxwv rau saum pab neeg phem no; thiab nws tau yog ib tug ntawm cov uas ua thawj heev uas tau muab nws lub suab tawm tsam cov yaj saub uas tau ua tim khawv txog Yexus.\n\n11 Thiab tau muaj tias lawv tseem tsis tau muaj coob ib yam li tej pab pawg ntawm cov neeg, uas tau sib sau ua ke tsuas yog tias lawv tej thawj coj tau tsim lawv tej kev cai, txhua tus raws li nws pab pawg; txawm li ntawd los lawv tseem yog tej yeeb ncuab; txawm tias lawv tsis yog ib co neeg ncaj ncees, los lawv tseem tau sib sau nyob hauv txoj kev ntxub ntawm cov uas tau nkag rau txoj kev khi lus rhuav tej nom tswv kom puas tsuaj.\n\n12 Yog li ntawd, Yakhauj tau pom tias lawv tej yeeb ncuab tau muaj coob dua lawv, nws tau yog tus vaj ntxwv ntawm pab neeg, yog li ntawd nws tau txib nws cov neeg kom lawv yuav tsum khiav mus rau hauv sab puag pem toj ntawm thaj av, thiab nyob ped tau rhawv ib lub nceeg vaj rau lawv, mus txog thaum lawv raug koom los ntawm cov neeg ntxeev siab, (vim nws tau ua txuj ntxias lawv tias yeej yuav muaj ntau tus neeg ntxeev siab) thiab lawv rais los mus muaj zog txaus tawm tsam nrog tej pab pawg ntawm cov neeg; thiab lawv tau ua li.\n\n13 Thiab nrawm heev tau yog lawv txoj kev mus kom nws yuav tsis raug tab kaum mus txog thaum lawv tau mus dhau qhov uas cov neeg yuav txhom tau lawv. Thiab li no tau xaus xyoo thib peb caug; thiab li no tau yog tej kev ua hauj lwm ntawm Nifais cov neeg.\n\n14 Thiab tau muaj tias nyob rau hauv xyoo thib peb caug thiab ib lawv tau sib faib ua pab pawg, txhua tus neeg raws li nws tsev neeg, pab neeg thiab tej phooj ywg; txawm li ntawd los lawv tseem tau los sib haum ib los lus tias lawv ib leeg yuav tsum tsis txhob mus ua rog rau ib leeg; tiam sis lawv tsis tau sib sau ib yam li rau lawv tej kev cai, thiab lawv tej kev nom tswv, vim lawv tau raug txhim tsa raws li tej siab ntawm cov uas yog lawv cov yawg hlob thiab lawv cov thawj coj. Tiam sis lawv tau tsim tej kev cai nruj heev tias kom ib pab yuav tsum tsis txhob hla ib pab, kawg tias thaum kawg lawv tau muaj kev thaj yeeb thiab nyob rau hauv thaj av; txawm li ntawd los, lawv tej siab tau tig ncaim ntawm tus Tswv lawv tus Vajtswv, thiab lawv tau xuas pob zeb ntaus tej yaj saub thiab tau muab lawv ntiab tawm ntawm lawv mus.\n\n15 Thiab tau muaj tias Nifais—tau raug los xyuas los ntawm tej tim tswv thiab tus Tswv lub suab, yog li ntawd tau pom tej tim tswv, thiab tau ua tim khawv los ntawm qhov muag, thiab tau muaj hwj chim muab rau nws kom nws yuav paub txog Khetos txoj kev los ua hauj lwm qhuab qhia txoj moo zoo, thiab kuj tau ua tim khawv los ntawm qhov muag rau lawv txoj kev maj tig ncaim ntawm txoj kev ncaj ncees mus rau lawv txoj kev phem thiab tej kev qias.\n\n16 Yog li ntawd, tau tu siab rau txoj kev tawv ntawm lawv tej siab thiab txoj kev dig heev ntawm lawv tej siab—tau tawm mus rau hauv lawv nyob hauv tib xyoos ntawd, thiab tau pib ua tim khawv, yam tsis ntshai, txog txoj kev hloov siab lees txim thiab txoj kev zam txim ntawm tej kev txhaum dhau los ntawm txoj kev ntseeg tus Tswv Yexus Khetos.\n\n17 Thiab nws tau qhuab qhia ntau yam rau lawv; thiab tag nrho lawv los yuav sau tsis tag, thiab ib feem ntawm lawv los ho tsis txaus, yog li ntawd lawv thiaj tsis tau raug muab sau cia rau hauv phau ntawv no. Thiab Nifais tau qhuab qhia nrog hwj chim thiab nrog cai loj heev.\n\n18 Thiab tau muaj tias lawv tau npau taws rau nws, twb yog vim nws tau muaj hwj chim loj dua lawv, vim muaj tsis taus tias lawv yuav tsis ntseeg nws tej lus, vim nws txoj kev ntseeg tus Tswv Yexus Khetos loj heev npaum tias tej tim tswv tau los muab kev pab rau nws txhua hnub.\n\n19 Thiab los ntawm Yexus lub npe nws tau ntiab tej dab thiab tej ntsuj plig tsis huv tawm; thiab nws tus kwv tij kiag nws tau tsa sawv hauv qhov tuag los, tom qab uas nws tau raug xuas pob zeb ntaus thiab tau tuag los ntawm cov neeg.\n\n20 Thiab cov neeg tau pom qhov no, thiab tau ua tim khawv txog nws, thiab tau npau taws rau nws vim yog nws lub hwj chim; thiab nws kuj tau ua ntau yam txuj ci tseem ceeb, nyob ntawm cov neeg qhov muag, los ntawm Yexus lub npe.\n\n21 Thiab tau muaj tias xyoo peb caug thiab ib tau dhau mus, thiab tau muaj tsis coob cov uas tau hloov siab tshiab los rau tus Tswv; tiam sis txhua tus uas tau hloov siab tshiab tau qhia tseeb rau cov neeg pom tias lawv tau raug los xyuas los ntawm lub hwj chim thiab Vajtswv tus Ntsuj Plig, uas nyob hauv Yexus Khetos, nyob hauv tus uas lawv ntseeg.\n\n22 Thiab txhua tus uas tau raug muab tej dab ntiab tawm ntawm lawv lawm, thiab tau raug kho zoo ntawm lawv tej kev mob thiab lawv tej kev qaug zog, tau ua tim khawv tseeb rau cov neeg tias lawv tau raug tshav los ntawm Vajtswv tus Ntsuj Plig, thiab tau raug kho zoo; thiab lawv kuj tau ua tej cim tawm thiab tau ua tej txuj ci tseem ceeb nyob rau hauv cov neeg.\n\n23 Li no kuj tau dhau mus xyoo peb caug thiab ob. Thiab Nifais tau qhia rau cov neeg nyob rau thaum pib ntawm xyoo peb caug thiab peb; thiab nws tau qhuab qhia rau lawv txog kev hloov siab lees txim thiab kev zam txim ntawm tej kev txhaum.\n\n24 Nim no kuv kuj xav kom nej nco ntsoov thiab, tias tsis tau muaj ib tug uas tau raug coj los rau txoj kev hloov siab lees txim es nws ho tsis tau raug ua kev cai raus dej los ntawm dej.\n\n25 Yog li ntawd, tej neeg los rau txoj kev ua hauj lwm qhuab qhia no, tau raug tsa los ntawm Nifais, xwv kom tag nrho cov uas yuav los rau lawv yuav tsum ua kev cai raus dej los ntawm dej, thiab qhov no zoo ib yam li ib qho tim khawv thiab ib qho lus pov thawj rau Vajtswv thiab rau cov neeg, tias lawv tau hloov siab lees txim thiab tau txais ib qho kev zam txim ntawm lawv tej kev txhaum lawm.\n\n26 Thiab tau muaj ntau leej nyob rau thaum pib ntawm xyoo no uas tau raug ua kev cai raus dej rau txoj kev hloov siab lees txim; thiab li no feem ntau ntawm lub xyoos tau dhau mus.\n\n", "3-ne 8": "[center][font_size=26]Tshooj 8[/font_size][/center]\n\n[i]Tej cua daj cua dub, tej av qeeg, tej hluav taws, tej cua moj zeeg kaw, thiab lwm yam kev puas tsuaj yog puav pheej ntawm txoj kev muab Khetos ntsia rau saum ntoo khaub lig—Coob tug neeg raug puas tsuaj—Kev tsaus ntuj tau los vov thaj av tau peb hnub—Cov uas tseem tshuav nyob nyiav quaj rau lawv tej kev puas ntsoog uas los. Kwv yees li 33–34 xyoo tom qab yug Yexus.[/i]\n\n1 Thiab nim no tau muaj tias raws li peb phau ceev xwm txheej, thiab peb paub tias peb phau ceev xwm txheej yeej tseeb, vim saib seb, nws tau yog ib tug neeg ncaj uas tau coj phau ceev xwm txheej—vim nws tau ua tej txuj ci tseem ceeb ntau tiag nyob hauv Yexus lub npe; thiab tsis tau muaj ib tug neeg twg uas yuav muaj peev xwm ua ib yam txuj ci tseem ceeb nyob hauv Yexus lub npe tsuas yog nws tau raug ntxuav txhua txhia yam ntawm nws txoj kev tsis ncaj xwb—\n\n2 Thiab nim no tau muaj tias, yog tsis tau muaj qhov yuam kev uas tau ua los ntawm tus neeg no nyob hauv txoj kev ceev ntawm peb lub caij, xyoo peb caug thiab peb tau dhau mus;\n\n3 Thiab cov neeg tau pib ntsia nrog txoj kev siab kub lug rau lub cim uas tau muab los ntawm tus yaj saub Xamuyees, tus Neeg Lamas, muaj tseeb tiag, rau lub sij hawm uas yuav tsum muaj txoj kev tsaus ntuj ncua li peb hnub rau saum thaj av.\n\n4 Thiab tau pib muaj kev ua ntau lub siab loj heev thiab tej kev sib cav nyob rau hauv cov neeg, txawm tias tau muaj ntau lub cim heev uas tau muab.\n\n5 Thiab tau muaj tias nyob rau hauv xyoo peb caug thiab plaub, nyob rau hauv lub ib hlis ntuj, nyob rau hauv hnub thib plaub ntawm lub hlis, tau sawv ib qho khaub zeeg cua loj heev, ib qho uas tsis tau hnov ib zaug nyob tag nrho hauv thaj av.\n\n6 Thiab kuj tau muaj ib thwj cua daj cua dub loj thiab phem heev; thiab tau muaj xob quaj phem heev, kawg tias nws tau co tag nrho lub ntiaj teb zoo ib yam li nws twb yuav faib ua ob sab.\n\n7 Thiab tau muaj tej xob laim ntse heev kawg li, ib qho uas ib txwm tsis tau paub dua li nyob rau tag nrho hauv thaj av.\n\n8 Thiab lub nroog Xalahelas tau kub hnyiab.\n\n9 Thiab lub nroog Maulaunais tau tog mus rau hauv qhov tob tob ntawm dej hiav txwv, thiab tej neeg uas nyob hauv tau poob deg tuag tas.\n\n10 Thiab tej av tau los npog lub nroog Maulaunaihas xwv thaum kawg nyob hauv qhov chaw ntawm lub nroog tau rais los mus ua ib lub roob loj heev.\n\n11 Thiab tau muaj ib qho kev puas tsuaj loj thiab phem heev nyob rau hauv thaj av sab qab teb.\n\n12 Tiam sis saib seb, tau muaj ib qho kev puas tsuaj loj dua thiab phem heev dua nyob rau thaj av qaum teb; vim saib seb, tag nrho saum thaj av tau raug hloov tas, vim yog tej cua daj cua dub thiab tej cua moj zeeg kaw thiab tej xob quaj thiab tej xob laim, thiab txoj kev qeeg loj heev ntawm tag nrho thaj av.\n\n13 Thiab tej kev loj tau raug tawg thiab tej kev uas sib txig tau raug piam, thiab ntau qhov chaw du du tau rais los mus ua chaw com kawb.\n\n14 Thiab ntau lub nroog loj thiab muaj npe tau raug tog, thiab ntau lub tau raug kub hnyiab, thiab ntau lub tau raug qeeg mus txog thaum tej tsev uas nyob hauv tau vau rau hauv av, thiab cov neeg uas nyob hauv tau raug tuag, thiab tej chaw tau tso tseg tsis muaj neeg nyob.\n\n15 Thiab tau muaj ib txhia nroog uas seem tshuav; tiam sis tej kev piam ntawm cov ntawd tau loj heev, thiab tau muaj ntau tus ntawm lawv uas tau raug tuag.\n\n16 Thiab tau muaj ib txhia uas tau raug cua moj zeeg kaw coj mus; thiab qhov uas lawv tau mus lawm tsis muaj neeg paub, tsuas yog lawv paub tias lawv tau raug coj mus lawm xwb.\n\n17 Thiab li no tag nrho thaj av tau rais los mus txawv txav vim yog tej cua daj cua dub, thiab tej xob quaj, thiab tej xob laim, thiab txoj kev qeeg ntawm tej av.\n\n18 Thiab saib seb, tej pob zeb tau raug tawg ua ob sab; lawv tau raug tawg rau saum tag nrho thaj av, kawg tias thaum kawg lawv tau raug nrhiav tau tej ntxwj zeb tawg, thiab xwb thiab tawg pleb, nyob tag nrho rau saum thaj av.\n\n19 Thiab tau muaj tias thaum tej xob quaj, thiab tej xob laim, thiab khauv zeeg cua, tej cua daj cua dub, thiab tej kev qeeg ntawm tej av tau tus lawm—vim saib seb, lawv tau los nyob ntev ncua li peb teev; thiab ib txhia tau hais tias lub sij hawm tau ntev dua; txawm li ntawd los, tag nrho tej yam loj thiab phem no tau tshwm sim tau li peb teev—thiab tom qab ntawd saib seb, tau muaj kev tsaus ntuj nyob rau saum thaj av.\n\n20 Thiab tau muaj tias tau muaj kev tsaus ntuj tuaj nyob tag nrho rau saum thaj av, kawg tias thaum kawg cov neeg uas nyob hauv es tsis tau vau yeej hnov raug tej huab ntawm txoj kev tsaus ntuj;\n\n21 Thiab yeej muaj tsis taus qhov pom kev li, vim yog txoj kev tsaus nti, thiab yeej tsis muaj neeg taws tau tswm ciab, los sis tsau; thiab yeej tsis muaj neeg rauv tau taws nrog lawv tej ntoo zoo thiab ntoo qhuav heev, ces thiaj li muaj tsis taus ib qho pom kev hlo li;\n\n22 Thiab tsis pom muaj ib qho teeb, los sis hluav taws, los sis ib qho kaj qauj les li, thiab tsis pom lub hnub, los sis lub hli, los sis tej hnub qub, vim tej huab ntawm txoj kev tsaus ntuj tuab heev li uas tau muaj nyob rau saum thaj av.\n\n23 Thiab tau muaj tias nws tau muaj nyob ntev tau peb hnub uas tsis tau pom muaj teeb li; thiab tau muaj kev quaj ntsuag thiab quaj nrov nrov thiab quaj nyiav nyob tsis tu ncua tag nrho rau hauv cov neeg; muaj tseeb tiag, tej kev quaj nyiav ntawm cov neeg tau loj, vim yog txoj kev tsaus ntuj thiab txoj kev puas tsuaj loj uas tau los rau saum lawv.\n\n24 Thiab nyob hauv ib qho chaw lawv tau raug hnov quaj, hais tias: Au kheev lam peb tau hloov siab lees txim ua ntej hnub loj thiab phem no, thiab ces peb tej kwv tij yeej yuav tau raug tseg cia, thiab lawv yeej yuav tsis tau raug kub hnyiab nyob hauv lub nroog loj Xalahelas.\n\n25 Thiab nyob lwm qhov chaw lawv tau raug hnov quaj thiab nyiav, hais tias: Au kheev lam peb tau hloov siab lees txim ua ntej hnub loj thiab phem no, thiab tsis txhob tau tua thiab xuas pob zeb ntau cov yaj saub, thiab muab lawv ntiab tawm; ces nyaj peb tej niam thiab peb tej ntxhais zoo nkauj, thiab peb tej me nyuam yuav tau raug tseg cia, thiab yuav tsis tau raug muab faus rau hauv lub nroog loj Maulaunaihas. Thiab li no tau yog tej kev quaj loj thiab phem ntawm cov neeg.\n\n", "3-ne 9": "[center][font_size=26]Tshooj 9[/font_size][/center]\n\n[i]Nyob hauv qhov kev tsaus ntuj Khetos lub suab tau hais tawm txog txoj kev puas tsuaj ntawm ntau cov neeg thiab tej nroog rau lawv txoj kev phem—Nws kuj tau hais tawm txog nws txoj kev muaj hwj chim, tshaj tawm tias Mauxes txoj kev cai twb muaj puv npo lawm, thiab tau caw kom neeg los cuag nws thiab kom dim txim. Kwv yees li 34 xyoo tom qab yug Yexus.[/i]\n\n1 Thiab tau muaj tias tau muaj ib lub suab hnov thoob plaws nyob hauv cov neeg ntawm lub ntiaj teb, nyob rau saum tag nrho ntawm thaj av no, hais tias:\n\n2 Kev txom nyem, kev txom nyem, kev txom nyem rau cov neeg no; kev txom nyem rau cov neeg ntawm tag nrho lub ntiaj teb tsuas yog lawv yuav hloov siab lees txim xwb; vim tus dab luag luag, thiab nws tej tim tswv zoo siab, vim yog txoj kev raug tuag ntawm kuv cov neeg tej tub zoo nraug thiab tej ntxhais zoo nkauj; thiab nws vim yog lawv txoj kev tsis ncaj thiab tej kev qias uas lawv raug tuag!\n\n3 Saib seb, lub nroog loj Xalahelas ntawd kuv tau xuas hluav taws hlawv, thiab hlawv cov neeg uas nyob hauv.\n\n4 Thiab saib seb, lub nroog loj Maulaunais ntawd kuv tau ua kom tog rau hauv qhov tob ntawm dej hiav txwv, thiab ua kom cov neeg nyob hauv tau raug poob deg tuag.\n\n5 Thiab saib seb, lub nroog loj Maulaunaihas ntawd kuv tau muab av faus, thiab cov neeg nyob hauv, kom zais tau lawv tej kev tsis ncaj thiab lawv tej kev qias ncaim ntawm kuv lub ntsej muag, xwv kom tej ntshav ntawm cov yaj saub thiab cov neeg ntseeg yuav tsis los rau kuv ib zaug ntxiv los tawm tsam lawv lawm.\n\n6 Thiab saib seb, lub nroog Kilakas kuv tau ua kom tog, thiab cov neeg nyob hauv tau raug faus tob ntawm lub ntiaj teb;\n\n7 Muaj tseeb tiag, thiab lub nroog Aunaihas thiab cov neeg nyob hauv, thiab lub nroog Maukhas thiab cov neeg nyob hauv, thiab lub nroog Yeluxalees thiab cov neeg nyob hauv; thiab kuv tau ua kom tej dej sawv tuaj rau tej chaw ntawd, kom zais tau lawv tej kev phem thiab tej kev qias ncaim tawm ntawm kuv lub ntsej muag, xwv kom tej ntshav ntawm tej yaj saub thiab cov neeg ntseeg yuav tsis los rau kuv ib zaug ntxiv los tawm tsam lawv lawm.\n\n8 Thiab saib seb, lub nroog Nkadi-adais, thiab lub nroog Nkadi-oonas, thiab lub nroog Yakhauj, thiab lub nroog Nkinkinaus, tag nrho tej no kuv tau ua kom raug tog, thiab tau ua pov roob thiab tej dawm nyob rau hauv tej chaw ntawd; thiab cov neeg nyob hauv kuv tau muab faus rau hauv qhov tob ntawm lub ntiaj teb, kom zais tau lawv tej kev phem thiab tej kev qias ncaim tawm ntawm kuv lub ntsej muag, xwv kom tej ntshav ntawm tej yaj saub thiab tej neeg ntseeg yuav tsis los rau kuv ib zaug ntxiv los tawm tsam lawv lawm.\n\n9 Thiab saib seb, lub nroog loj Yakhaunpankas, uas nyob los ntawm cov neeg ntawm vaj ntxwv Yakhauj, kuv tau ua rau hluav taws kub vim yog lawv tej kev txhaum thiab lawv tej kev phem, uas phem dua ntais tej kev phem ntawm tag nrho lub ntiaj teb, vim yog lawv tej kev tua neeg ntsiag to thiab tej kev tuav hauv; vim twb yog lawv uas tau rhuav txoj kev thaj yeeb ntawm kuv cov neeg thiab tej nom tswv ntawm thaj av; yog li ntawd kuv tau ua kom lawv kub hnyiab, ua kom lawv puas tsuaj ncaim ntawm kuv lub ntsej muag, xwv kom tej ntshav ntawm tej yaj saub thiab tej neeg ntseeg yuav tsis los rau kuv ib zaug ntxiv los tawm tsam lawv lawm.\n\n10 Thiab saib seb, lub nroog Lamas, thiab lub nroog Yosawm, thiab lub nroog Nkab, thiab lub nroog Kisawkhumas, kuv tau ua kom raug kub hnyiab nrog hluav taws, thiab cov neeg uas nyob hauv, vim yog lawv txoj kev phem hauv txoj kev ntiab cov yaj saub tawm, thiab xuas pob zeb ntau cov uas kuv tau xa mus tshaj tawm rau lawv txog lawv tej kev phem thiab lawv tej kev qias.\n\n11 Thiab vim lawv tau ntiab lawv tag nrho tawm, xwv kom tsis txhob muaj ib tug neeg ncaj nyob hauv lawv, kuv tau xa hluav taws nqis los thiab ua rau lawv puas tsuaj, xwv kom lawv tej kev phem thiab tej kev qias yuav raug zais ncaim ntawm kuv lub ntsej muag, kom tej ntshav ntawm tej yaj saub thiab cov neeg ntseeg uas kuv tau xa mus rau hauv lawv yuav tsis quaj tawm hauv tej av tuaj rau kuv tuaj tawm tsam lawv.\n\n12 Thiab ntau yam kev puas tsuaj loj uas kuv tau ua los rau saum thaj av no, thiab rau saum cov neeg no, vim yog lawv txoj kev phem thiab lawv tej kev qias.\n\n13 Au tag nrho nej cov uas raug tseg dim vim yog nej ua neeg ncaj dua li lawv, nim no nej puas yuav tsis kam tig rov qab los cuag kuv, thiab hloov siab lees txim txog nej tej kev txhaum, thiab hloov siab tshiab, xwv kom kuv yuav kho nej?\n\n14 Muaj tseeb tiag, kuv hais tseeb rau nej, yog nej yuav los cuag kuv nej yuav muaj txoj sia nyob mus ib txhis. Saib seb, kuv txhais caj npab hlub tshua twb muab cev tuaj rau nej, thiab leej twg uas yuav los, kuv yuav txais tus ntawd; thiab cov uas los cuag kuv tau koob hmoov.\n\n15 Saib seb, kuv yog Yexus Khetos Vajtswv Leej Tub. Kuv tau tsim tej ntuj ceeb tsheej thiab lub ntiaj teb, thiab tag nrho txhua yam uas nyob hauv lawv. Kuv yeej tau nrog Leej Txiv txij puag thaum chiv keeb los. Kuv nyob hauv Leej Txiv, thiab Leej Txiv nyob hauv kuv; thiab nyob hauv kuv Leej Txiv tau yeeb koob rau nws lub npe.\n\n16 Kuv tau los rau hauv kuv cov neeg kiag, thiab kuv cov neeg tsis tau txais kuv. Thiab tej vajlugkub hais txog kuv txoj kev los tau muaj puv npo lawm.\n\n17 Thiab coob npaum li coob tau uas tau txais yuav kuv, rau lawv kuv tau muab pub kom rais los mus ua Vajtswv tej tub; thiab tib yam li ntawd kuv yuav muab rau coob tug npaum li yuav coob tau uas yuav ntseeg kuv lub npe, vim saib seb, kev txhiv dim twb yog los ntawm kuv los, thiab nyob hauv kuv Mauxes txoj kev cai thiaj raug muaj puv npo.\n\n18 Kuv yog qhov kaj thiab txoj sia ntawm lub ntiaj teb. Kuv yog Alafas thiab Aumekhas, qhov pib thiab qhov kawg.\n\n19 Thiab nej yuav tsis txhob muab tsiaj tua txi ntshav rau kuv ntxiv lawm; muaj tseeb tiag, nej tej kev txi thiab nej tej kev hlawv tsiaj yuav tsum tseg txhob ua lawm, vim kuv yuav tsis txais nej tej kev txi thiab nej tej kev hlawv tsiaj.\n\n20 Thiab nej yuav muab lub siab mob thiab lub siab xav ua zoo ua ib qho kev txi rau kuv. Thiab txhua tus uas yuav los cuag kuv nrog lub siab mob thiab lub siab xav ua zoo, tus ntawd kuv yuav muab ua kev cai raus dej nrog hluav taws thiab nrog tus Vaj Ntsuj Plig Dawb Huv, zoo tib yam li cov Neeg Lamas, vim yog lawv txoj kev ntseeg hauv kuv nyob rau lub sij hawm ntawm lawv txoj kev hloov siab tshiab, tau raug ua kev cai raus dej nrog hluav taws thiab nrog tus Vaj Ntsuj Plig Dawb Huv, thiab lawv tsis tau paub txog qhov ntawd.\n\n21 Saib seb, kuv tau los rau hauv lub ntiaj teb coj txoj kev txhiv dim los rau lub qab ntuj, los cawm lub ntiaj teb dim ntawd txoj kev txhaum.\n\n22 Yog li ntawd, tus uas hloov siab lees txim thiab los cuag kuv ib yam li ib tug me nyuam yaus, kuv yuav txais nws, vim cov zoo li ntawd yog cov uas tau nkag mus saum Vajtswv lub nceeg vaj. Saib seb, rau cov zoo li ntawd kuv thiaj tau tso kuv txoj sia rau, thiab tau rov qab txais nws dua; yog li ntawd cia li hloov siab lees txim, thiab los cuag kuv nej cov uas nyob hauv ntiaj teb no, thiab raug cawm dim.\n\n", "3-ne 10": "[center][font_size=26]Tshooj 10[/font_size][/center]\n\n[i]Muaj kev ntsiag to nyob hauv thaj av tau ntau teev—Khetos lub suab cog lus yuav sau nws cov neeg zoo ib yam li ib tug poj qaib sau nws tej me nyuam—Feem coob uas ncaj ntawm cov neeg tau raug tshwj tseg. Kwv yees li 34–35 xyoo tom qab yug Yexus.[/i]\n\n1 Thiab nim no saib seb, tau muaj tias tag nrho cov neeg ntawm thaj av tau hnov tej lus hais no, thiab tau ua tim khawv txog nws. Thiab tom qab cov lus hais no tas tau muaj kev ntsiag to nyob hauv thaj av tau ncua ntau teev;\n\n2 Vim txoj kev xav tsis thoob ntawm cov neeg tau loj heev ces lawv thiaj tau tsum tsis quaj ntsuag thiab quaj nrov rau txoj kev ploj ntawm lawv tej neeg txheeb ze uas tau raug tuag lawm; yog li ntawd tau muaj kev ntsiag to nyob hauv tag nrho thaj av tau ncua ntau teev.\n\n3 Thiab tau muaj tias tau muaj ib lub suab los rau cov neeg dua, thiab tag nrho cov neeg tau hnov, thiab tau ua tim khawv txog nws, hais tias:\n\n4 Au nej cov neeg ntawm tej nroog loj no uas tau raug vau, cov uas yog tej xeeb leej xeeb ntxwv ntawm Yakhauj, muaj tseeb tiag, cov uas nyob hauv tsev neeg Ixayees, pes tsawg zaus uas kuv tau sau nej ib yam li ib tug poj qaib sau nws tej me nyuam los rau hauv nws qab tis, thiab tau tu nej.\n\n5 Thiab ntxiv, pes tsawg zaus uas ntshe kuv twb sau nej lawm ib yam li ib tug poj qaib sau nws tej me nyuam los nyob hauv nws qab tis, muaj tseeb tiag, Au nej cov neeg ntawm tsev neeg Ixayees, cov uas tau vau; muaj tseeb tiag, Au nej cov neeg ntawm tsev neeg Ixayees, nej cov uas nyob hauv Yeluxalees, ib yam li nej cov uas tau vau; muaj tseeb tiag, pes tsawg zaus uas ntshe kuv twb sau nej lawm ib yam li ib tug poj qaib sau nws tej me nyuam, thiab nej tsis kam.\n\n6 Au nej tsev neeg Ixayees uas kuv tau tseg cia es, pes tsawg zaus uas kuv yuav sau nej ib yam li ib tug poj qaib sau nws tej me nyuam los rau hauv nws qab tis, yog nej yuav hloov siab lees txim thiab tig rov qab los cuag kuv nrog lub siab tag nrho puv npo.\n\n7 Tiam sis yog tias tsis li ntawd, Au tsev neeg Ixayees es, nej tej chaw nyob yuav rais los mus ua tej chaw tsis muaj neeg nyob mus txog lub sij hawm thaum tej kev khi lus rau nej tej yawg koob muaj puv npo.\n\n8 Thiab nim no tau muaj tias tom qab cov neeg tau hnov tej lus no tas lawm, saib seb, lawv tau rov pib quaj nyiav thiab quaj nrov vim yog txoj kev ploj ntawm lawv tej neeg txheeb ze thiab tej phooj ywg.\n\n9 Thiab tau muaj tias peb hnub tau dhau mus. Thiab nws tau yog thaum sawv ntxov, thiab qhov kev tsaus ntuj tau faib ncaim saum thaj av mus, thiab lub ntiaj teb tau tsum tsis tshee, thiab tej pob zeb tau tsum tsis tawg, thiab txoj kev nroo uas phem heev tau tsum, thiab tag nrho tej suab nrov ua tsuj ua tsaug tau tsum.\n\n10 Thiab lub ntiaj teb tau los koom ua ke dua, ces nws thiaj sawv tau; thiab txoj kev quaj ntsuag, thiab txoj kev nyiav, thiab txoj kev quaj ntawm cov neeg uas tau dim muaj sia tau tsum; thiab lawv txoj kev quaj ntsuag tau ntxeev ua kev xyiv fab, thiab txoj kev nyiav tau ntxeev ua kev qhuas thiab kev ua tsaug rau tus Tswv Yexus Khetos, lawv tus Txhiv Dim.\n\n11 Thiab npaum li no tej vajlugkub tau muaj puv npo li tej uas tau hais los ntawm tej yaj saub.\n\n12 Thiab nws tau yog feem uas ncaj ncees dua ntawm cov neeg uas tau raug dim, thiab nws twb yog lawv cov uas tau txais tej yaj saub thiab tsis tau xuas zeb ntaus lawv; thiab nws twb yog lawv cov uas tsis tau txo cov ntshav ntawm cov neeg ntseeg, uas tau raug tseg cia—\n\n13 Thiab lawv tau raug tseg cia thiab tsis raug tog thiab faus rau hauv av; thiab lawv tsis raug poob deg rau hauv tej qhov tob ntawm hiav txwv; thiab lawv tsis tau raug kub hnyiab los ntawm hluav taws, thiab lawv kuj tsis tau raug faus thiab tsuam kom tuag; thiab lawv tsis tau raug tej khauv zeeg cua coj mus; thiab lawv kuj tsis tau raug kov yeej los ntawm tej pa taws thiab ntawm txoj kev tsaus ntuj.\n\n14 Thiab nim no, yog leej twg tau nyeem, cia nws to taub; tus uas muaj tej vajlugkub, cia nws nrhiav kawm lawv, thiab kom pom thiab ntsia saib tag nrho tej kev tuag no thiab tej kev puas tsuaj los ntawm hluav taws, thiab los ntawm pa taws, thiab los ntawm tej cua daj cua dub, thiab los ntawm tej khauv zeeg cua, thiab los ntawm tej av qhib txais lawv, thiab tag nrho tej yam no puas yuav tsis yog rau txoj kev muaj puv npo ntawm tej kev qhia tej uas yuav muaj los yav tom ntej txog ntau yam ntawm tej yaj saub dawb huv.\n\n15 Saib seb, kuv hais rau nej tias, Muaj tseeb tiag, ntau tus tau ua tim khawv txog tej yam no nyob rau lub caij thaum Khetos los, thiab tau raug tua vim lawv tau ua tim khawv txog tej yam no.\n\n16 Muaj tseeb tiag, tus yaj saub Xinos tau ua tim khawv txog tej yam no, thiab Xinoj kuj tau hais txog tej yam no thiab, vim lawv tsuas tau ua tim khawv txog peb, cov uas yog lawv tej noob uas seem tshuav.\n\n17 Saib seb, peb yawg koob Yakhauj kuj tau ua tim khawv txog ib co seem tshuav ntawm Yauxej cov noob. Thiab saib seb, peb tsis yog ib co noob seem ntawm Yauxej los? Thiab tej yam no uas tau ua tim khawv txog peb, tsis yog lawv tau raug muab sau rau saum cov phiaj toog uas peb yawg koob Lihais tau coj tawm ntawm Yeluxalees tuaj los?\n\n18 Thiab tau muaj tias nyob rau thaum kawg ntawm xyoo peb caug thiab plaub, saib seb, kuv yuav qhia rau nej paub tias Nifais cov neeg uas tau raug tseg cia, thiab cov uas tau raug hu ua Neeg Lamas, cov uas tau raug tseg cia, thiab tau muaj ntau yam zoo heev muab rau lawv, thiab tej koob hmoov loj heev tau nchuav tawm los rau saum lawv taub hau, kawg tias tsis ntev tom qab txoj kev Khetos nce mus rau saum ntuj ceeb tsheej nws tau ua nws tus kheej los rau lawv pom tiag tiag—\n\n19 Tau muab nws lub cev rau lawv pom, thiab tau qhuab qhia rau lawv; thiab ib zag ntawm nws txoj kev qhuab qhia yuav raug muab tom qab no. Yog li ntawd rau lub sij hawm no kuv yuav tau xaus kuv tej lus hais.\n\n", "3-ne 11": "Yexus Khetos tau ua nws tus kheej rau cov Neeg Nifais pom, thaum uas cov neeg coob tau sib sau ua ke nyob hauv thaj av Huaj Vam, thiab tau qhuab qhia rau lawv; thiab zoo li no nws tau ua nws tus kheej los rau lawv pom.\n\nMuaj nyob hauv tshooj 11 mus rau 26.\n\n[center][font_size=26]Tshooj 11[/font_size][/center]\n\n[i]Leej Txiv ua tim khawv txog nws Leej Tub uas nws hlub—Khetos tshwm sim thiab tshaj tawm txog nws txoj kev theej txhoj—Cov neeg xuas qhov kev txhab caws pliav hauv nws tes thiab taw thiab tav—Lawv quaj hu Hauxanas—Nws tsa txoj kev thiab tus qauv ntawm txoj kev cai raus dej—Tus ntsuj plig ntawm txoj kev sib cav sib ceg yog tus dab li—Khetos txoj kev qhia yog tias tib neeg yuav tsum ntseeg thiab ua kev cai raus dej thiab txais tus Vaj Ntsuj Plig Dawb Huv. Kwv yees li 34 xyoo tom qab yug Yexus.[/i]\n\n1 Thiab nim no tau muaj tias tau muaj Nifais cov neeg coob coob tau sib sau ua ke, ib puag ncig lub tuam tsev uas nyob hauv thaj av Huaj Vam; thiab lawv ib leeg zoo siab kawg nkaus thiab xav tsis thoob nrog ib leeg, thiab ib leeg qhia rau ib leeg txog qhov loj thiab zoo kawg nkaus uas tau muaj los.\n\n2 Thiab lawv kuj tham txog tus Yexus Khetos no, tus ua lub cim tau raug muab ua txog nws txoj kev tuag.\n\n3 Thiab tau muaj tias thaum lawv ib leeg tseem tab tom tham nrog ib leeg li no, lawv tau hnov ib lub suab zoo li nws tau tawm saum ntuj ceeb tsheej los; thiab lawv tau tsa lawv qhov muag ntsia ib puag ncig, vim lawv tsis to taub lub suab uas lawv tau hnov; thiab nws tsis tau yog ib lub suab nchav, thiab nws kuj tsis yog ib lub suab nrov; tiam sis, thiab txawm tias nws tau yog ib lub suab yau los nws tseem tau chob lawv cov uas tau hnov mus rau hauv nruab siab, kawg tias tsis muaj ib feem ntawm lawv tej cev uas nws tsis tau ua kom tshee li; muaj tseeb tiag, nws tau chob lawv mus rau puag nruab nrog, thiab tau ua rau lawv tej siab kub.\n\n4 Thiab tau muaj tias lawv tau rov hnov lub suab dua, thiab lawv tsis to taub nws.\n\n5 Thiab lawv tau hnov lub suab dua zaum peb, thiab tau cuab lawv tej pob ntseg kom hnov nws; thiab lawv tej qhov muag tau tig ncaj nraim rau lub suab ntawd; thiab lawv tau ntsia ntsoov rau saum ntuj, rau saum qhov uas lub suab tau nqis los.\n\n6 Thiab saib seb, zaum peb lawv tau to taub lub suab uas lawv tau hnov; thiab nws tau hais rau lawv tias:\n\n7 Saib seb kuv tus Tub uas kuv Hlub, tus uas kuv zoo siab heev rau, tus uas ua rau kuv lub npe tau yeeb koob—nej cia li mloog nws.\n\n8 Thiab tau muaj tias, thaum uas lawv to taub lawm lawv tau tsa lawv tej qhov muag dua mus rau saum ntuj; thiab saib seb, lawv tau pom ib tug Neeg nqis saum ntuj los; thiab nws tau hnav ib lub tsho tshaj sab dawb; thiab nws tau nqis los thiab tau sawv ntsug nyob hauv nruab nrab ntawm lawv; thiab tej qhov muag ntawm tag nrho cov neeg coob coob tau tig rau nws, thiab lawv tsis kam qhib lawv tej qhov ncauj, tsis hais ib tug rau lwm tus, thiab tsis paub tias nws txhais li cas, vim lawv tau xav tias nws tau yog ib tug tim tswv uas tau tshwm sim rau lawv.\n\n9 Thiab tau muaj tias nws tau xyab nws txhais tes thiab tau hais rau cov neeg, hais tias:\n\n10 Saib seb, kuv yog Yexus Khetos, tus uas tej yaj saub tau ua tim khawv tias yuav los rau hauv lub ntiaj teb.\n\n11 Thiab saib seb, kuv yog qhov kaj thiab txoj sia ntawm lub ntiaj teb; thiab kuv tau haus tawm ntawm lub khob dej iab uas Leej Txiv tau muab rau kuv, thiab tau ua rau Leej Txiv tau yeeb koob nyob rau hauv txoj kev kuv ris tej kev txhaum ntawm lub ntiaj teb, los ntawm qhov uas kuv tau ua raws li Leej Txiv lub siab nyiam nyob hauv txhua yam txij li thaum chiv keeb los.\n\n12 Thiab tau muaj tias thaum Yexus tau hais cov lus no tas lawm tag nrho cov neeg coob coob tau vau rau hauv av; vim lawv tau nco qab tias nws twb tau raug hais qhia tseg nyob hauv lawv lawm tias Khetos yuav ua nws tus kheej rau lawv pom tom qab ntawm nws txoj kev nce mus rau saum ntuj ceeb tsheej.\n\n13 Thiab tau muaj tias tus Tswv tau hais rau lawv hais tias:\n\n14 Cia li sawv thiab los cuag kuv, xwv kom nej yuav tau muab nej tej tes xuas kuv sab tav, thiab kom nej yuav tau xuas tej qhov ntsia hlau hauv kuv tes thiab hauv kuv taw, xwv kom nej yuav paub tias kuv yog Ixayees tus Vajtswv, thiab tus Vajtswv ntawm tag nrho lub ntiaj teb, thiab tau raug tua rau tej kev txhaum ntawm lub ntiaj teb.\n\n15 Thiab tau muaj tias cov neeg coob coob tau tawm mus, thiab muab lawv tej tes xuas rau hauv nws sab tav, thiab tau xuas tej qhov ntsia hlau hauv nws tej tes thiab hauv nws tej taw; thiab lawv tau ua li no, mus ib leeg zuj zus txog thaum lawv sawv daws tau mus tas, thiab tau pom nrog lawv tej qhov muag thiab tau xuas nrog lawv tej tes, thiab tau paub qhov tseeb thiab tau ua tim khawv, tias twb yog nws ntag, tus uas tau raug muab sau cia los ntawm tej yaj saub, tias yuav los.\n\n16 Thiab thaum lawv tau mus tag nrho thiab tau ua tim khawv rau lawv tus kheej, lawv tau qw nrov nrov tawm ua ib ke, hais tias:\n\n17 Hauxanas! Vajtswv tus uas Siab Kawg nkaus lub npe tau koob hmoov! Thiab lawv tau vau rau ntawm Yexus ko taw, thiab tau teev tiam nws.\n\n18 Thiab tau muaj tias nws tau hais rau Nifais (vim Nifais tau nyob hauv cov neeg coob coob) thiab nws tau txib nws tias kom nws tawm los.\n\n19 Thiab Nifais tau sawv thiab tau mus, thiab tau qhau cev loo nws tus kheej rau ntawm tus Tswv xub ntiag thiab tau nwj nws txhais ko taw.\n\n20 Thiab tus Tswv tau txib nws tias kom nws sawv. Thiab nws tau sawv thiab tau sawv ntawm nws xub ntiag.\n\n21 Thiab tus Tswv tau hais rau nws tias: Kuv muab hwj chim rau koj xwv kom koj yuav muab cov neeg no ua kev cai raus dej thaum uas kuv rov qab nce mus rau saum ntuj ceeb tsheej lawm.\n\n22 Thiab ntxiv tus Tswv tau hu lwm cov neeg los, thiab tau hais rau lawv tib yam; thiab nws tau muab hwj chim rau lawv ua kev cai raus dej. Thiab nws tau hais rau lawv tias: Nej yuav tsum ua kev cai raus dej li no; thiab tsis txhob kom muaj tej kev sib cav nyob hauv nej.\n\n23 Kuv hais tseeb rau nej, tias tus uas hloov siab lees txim txog nws tej kev txhaum dhau los ntawm nej tej lus thiab xav ua kev cai raus dej nyob hauv kuv lub npe, nej yuav tsum ua kev cai raus dej li no rau lawv—Saib seb, nej yuav tsum nqis mus thiab sawv rau hauv dej, thiab nyob ntawm kuv lub npe nej yuav ua kev cai raus dej rau lawv.\n\n24 Thiab nim no saib seb, cov no yog cov lus uas nej yuav hais, hu lawv los ntawm lub npe, hais tias:\n\n25 Tau muab cai rau kuv los ntawm Yexus Khetos, kuv muab koj ua kev cai raus dej nyob ntawm Leej Txiv, thiab ntawm Leej Tub, thiab ntawm tus Vaj Ntsuj Plig Dawb Huv lub npe. Amees.\n\n26 Thiab tom qab ntawd nej yuav muab lawv raus rau hauv dej, thiab rov qab tawm hauv dej los.\n\n27 Thiab nej yuav ua kev cai raus dej zoo li no nyob ntawm kuv lub npe; vim saib seb, kuv hais tseeb rau nej, tias Leej Txiv, thiab Leej Tub, thiab tus Vaj Ntsuj Plig Dawb Huv yog ib tug; thiab kuv nyob hauv Leej Txiv, thiab Leej Txiv nyob hauv kuv, thiab Leej Txiv thiab kuv yog ib tug.\n\n28 Thiab raws li tej uas kuv tau txib nej yuav tsum ua kev cai raus dej li no. Thiab yuav tsum tsis txhob muaj kev sib cav nyob hauv nej, ib yam li tau muaj tas los lawm; thiab tsis txhob muaj tej kev sib cav nyob hauv nej txog kuv tej lus qhuab qhia, ib yam li tau muaj los lawm.\n\n29 Vim kuv hais tseeb tseeb rau nej, tus uas muaj tus ntsuj plig ntawm txoj kev sib cav tsis yog kuv li, tiam sis yog los ntawm tus dab, tus uas yog leej txiv ntawm txoj kev sib cav sib ceg, thiab nws txhib neeg tej siab kom ib leeg sib cav npau taws rau ib leeg.\n\n30 Saib seb, qhov no tsis yog kuv tej lus qhuab qhia, txhib kom neeg tej siab npau taws, ib leeg nkaug ib leeg; tiam sis qhov no yog kuv tej lus qhuab qhia, kom tsis txhob ua tej yam zoo li ntawd lawm.\n\n31 Saib seb, kuv hais tseeb tseeb, rau nej tias, kuv yuav qhia kuv tej lus qhuab qhia rau nej.\n\n32 Thiab qhov no yog kuv tej lus qhuab qhia, thiab nws yog tej lus qhuab qhia uas Leej Txiv tau muab rau kuv; thiab kuv ua tim khawv txog Leej Txiv, thiab Leej Txiv ua tim khawv txog kuv, thiab tus Vaj Ntsuj Plig Dawb Huv ua tim khawv txog Leej Txiv thiab kuv; thiab kuv ua tim khawv tias Leej Txiv txib tag nrho tib neeg sawv daws, nyob txhua qhov, kom hloov siab lees txim thiab ntseeg kuv.\n\n33 Thiab tus uas ntseeg kuv, thiab ua kev cai raus dej, tus ntawd yuav raug cawm dim; thiab lawv yog lawv cov uas yuav tau Vajtswv lub nceeg vaj.\n\n34 Thiab tus uas tsis ntseeg kuv, thiab tsis ua kev cai raus dej, yuav raug txim.\n\n35 Kuv hais tseeb tseeb rau nej, tias qhov no yog kuv tej lus qhia, thiab kuv ua tim khawv txog nws los ntawm Leej Txiv; thiab tus uas ntseeg kuv yeej ntseeg Leej Txiv thiab; thiab rau tus ntawd Leej Txiv yuav ua tim khawv txog kuv, vim nws yuav los xyuas tus ntawd nrog hluav taws thiab nrog tus Vaj Ntsuj Plig Dawb Huv.\n\n36 Thiab li no Leej Txiv yuav ua tim khawv txog kuv, thiab tus Vaj Ntsuj Plig Dawb Huv yuav ua tim khawv rau nws txog Leej Txiv thiab kuv; vim Leej Txiv, thiab kuv, thiab tus Vaj Ntsuj Plig Dawb Huv yog ib tug.\n\n37 Thiab ntxiv kuv hais rau nej, nej yuav tsum hloov siab lees txim, thiab rais los mus zoo li tej me nyuam yaus, thiab ua kev cai raus dej nyob ntawm kuv lub npe, los sis yog tsis li nej yuav tsis muaj kev txais tau tej yam no.\n\n38 Thiab ntxiv kuv hais rau nej, nej yuav tsum hloov siab lees txim, thiab ua kev cai raus dej nyob ntawm kuv lub npe, thiab rais los mus zoo li ib tug me nyuam yaus, los sis yog tsis li nej yuav tsis muaj peev xwm tau Vajtswv lub nceeg vaj.\n\n39 Kuv hais tseeb tseeb rau nej, tias qhov no yog kuv tej lus qhuab qhia, thiab tus uas tsa rau saum qhov no yog tsa rau saum kuv lub pob zeb, thiab tej rooj vag ntawm ntuj txiag teb tsaus yuav kov tsis yeej lawv.\n\n40 Thiab tus uas yuav tshaj ntau dua los sis tsawg dua qhov no, thiab tsim nws los ua kuv tej lus qhuab qhia, ces tib yam li kev phem los ntag, thiab twb tsis tsa rau saum kuv lub pob zeb; tiam sis nws tsa rau saum ib co hauv paus xuab zeb xwb, thiab tej rooj vag ntawm ntuj txiag teb tsaus yuav sawv qhib tos txais cov ntawd thaum tej dej nyab los thiab tej cua los ntaus lawv.\n\n41 Yog li ntawd, tawm mus rau cov neeg no, thiab tshaj tawm tej lus uas kuv tau hais lawm, mus rau qhov kawg ntawm lub ntiaj teb.\n\n", "3-ne 12": "[center][font_size=26]Tshooj 12[/font_size][/center]\n\n[i]Yexus hu thiab muab hwj chim rau Kaum Ob Tug—Nws qhia rau cov Neeg Nifais ib zaj lus zoo ib yam li cov uas nws tau qhia nyob pem roob—Nws hais txog tej koob hmoov—Nws tej kev qhuab qhia mus dhau thiab tseem ceeb dua li Mauxes txoj kev cai—Tib neeg tau raug txib kom ua neeg zoo kawg nkaus ib yam li nws thiab nws Txiv uas zoo kawg nkaus—Piv rau Mathais 5. Kwv yees li 34 xyoo tom qab yug Yexus.[/i]\n\n1 Thiab tau muaj tias thaum Yexus tau hais cov lus no rau Nifais tas, thiab rau cov uas tau raug hu, (nim no lawv cov uas nws tau hu, thiab tau txais hwj chim thiab cai ua kev cai raus dej, muaj kaum ob leeg) thiab saib seb, nws tau xyab nws txhais tes rau cov neeg coob coob, thiab hais nrov nrov rau lawv, hais tias: Nej tau koob hmoov yog nej yuav mob siab mloog rau tej lus ntawm kaum ob leeg no uas kuv tau xaiv hauv nej los muab kev pab rau nej, thiab los ua nej tej tub txib; thiab rau lawv kuv tau muab hwj chim xwv kom lawv yuav muab nej ua kev cai raus dej rau hauv dej; thiab tom qab uas nej ua kev cai raus dej rau hauv dej tas lawm, saib seb kuv yuav muab nej ua kev cai raus dej nrog hluav taws thiab nrog tus Vaj Ntsuj Plig Dawb Huv; yog li ntawd nej tau koob hmoov yog nej yuav ntseeg kuv thiab ua kev cai raus dej, tom qab uas nej tau pom kuv lawm thiab paub tias yog kuv.\n\n2 Thiab ntxiv, koob hmoov tau ntau dua rau lawv cov uas yuav ntseeg hauv nej tej lus vim tias nej yuav ua tim khawv tias nej tau pom kuv, thiab tias nej paub tias yog kuv. Muaj tseeb tiag, koob hmoov tau rau lawv cov uas yuav ntseeg rau nej tej lus, thiab nqis los rau hauv tej qhov tob tob ntawm txoj kev txo hwj chim thiab ua kev cai raus dej, vim lawv yuav raug xyuas nrog hluav taws thiab nrog tus Vaj Ntsuj Plig Dawb Huv, thiab yuav txais ib qho kev zam txim ntawm lawv tej kev txhaum.\n\n3 Muaj tseeb tiag, cov neeg pluag hauv sab ntsuj plig uas los cuag kuv tau koob hmoov, vim ntuj ceeb tsheej lub nceeg vaj yog lawv li.\n\n4 Thiab ntxiv, tag nrho lawv cov uas quaj ntsuag tau koob hmoov, vim lawv yuav raug nplij siab.\n\n5 Thiab cov uas ua siab dawb siab zoo tau koob hmoov, vim lawv yuav tau lub ntiaj teb ua lawv tug.\n\n6 Thiab tag nrho lawv cov ua tshaib thiab nqhis rau txoj kev ncaj ncees tau koob hmoov, vim lawv yuav muaj tus Vaj Ntsuj Plig Dawb Huv puv npo.\n\n7 Thiab cov uas muaj kev hlub tshua puv npo tau koob hmoov, vim lawv yuav tau txais kev hlub tshua.\n\n8 Thiab tag nrho cov uas muaj siab huv huv tau koob hmoov, vim lawv yuav pom Vajtswv.\n\n9 Thiab tag nrho cov neeg tsim kev thaj yeeb tau koob hmoov, vim lawv yuav raug hu ua Vajtswv cov me nyuam.\n\n10 Thiab tag nrho lawv cov uas raug tsim txom vim yog rau kuv lub npe tau koob hmoov, vim teb chaws ntuj ceeb tsheej yog lawv li.\n\n11 Thiab nej tau koob hmoov thaum tej tib neeg yuav thuam thiab tsim txom nej, thiab yuav hais txhua yam lus phem tsis tseeb, tawm tsam nej, vim yog kuv;\n\n12 Vim nej yuav muaj kev xyiv fab heev thiab yuav kaj siab lug heev, vim nej cov nqi zog nyob saum ntuj ceeb tsheej yuav loj; vim lawv kuj tau tsim txom cov yaj saub uas nyob ua ntej nej.\n\n13 Kuv hais tseeb tseeb rau nej, kuv muab nej ua tej ntsev ntawm lub ntiaj teb; tiam sis yog cov ntsev yuav tsuag ces yuav yog dab tsi thiaj yuav ua tau lub ntiaj teb qab taus ntsev? Tom qab ntawd tej ntsev yuav tsis zoo rau dab tsi li, tiam sis tsuas yog yuav muab pov tseg thiab raug muab tsuj rau hauv tej neeg qab xib taws xwb.\n\n14 Kuv hais tseeb tseeb rau nej, kuv muab nej ua lub teeb rau cov neeg no. Ib lub nroog uas nyob rau saum ib lub roob yeej tsis muaj dab tsi ntis tau.\n\n15 Saib seb, neeg puas yuav taws ib tug tswm ciab thiab muab nws tso rau hauv ib lub qab thoob? Yeej tsis ua li ntawd, tiam sis yeej yuav muab tso rau saum qhov chaw taws tswm ciab, thiab nws yuav muab qhov kaj rau tag nrho cov uas nyob hauv tsev;\n\n16 Yog li ntawd cia nej lub teeb kom ci rau cov neeg no, xwv kom lawv yuav pom nej tej hauj lwm zoo thiab muab yeeb koob rau nej Leej Txiv tus uas nyob saum ntuj ceeb tsheej.\n\n17 Tsis txhob xav tias yog kuv los ua kom txoj kev cai los sis tej yaj saub puas tsuaj. Kuv tsis yog los ua kom puas tsuaj tiam sis kom muaj puv npo;\n\n18 Vim kuv hais rau nej tseeb tias, ib qho los sis ib yam yuav tsis poob ntawm txoj kev cai mus, tiam sis nyob hauv kuv tej ntawd tau muaj puv npo tag nrho.\n\n19 Thiab saib seb, kuv tau muab txoj kev cai thiab tej lus txib ntawm kuv Leej Txiv rau nej, xwv kom nej yuav ntseeg kuv, thiab kom nej yuav hloov siab lees txim ntawm nej tej kev txhaum, thiab los cuag kuv nrog ib lub siab mob thiab lub siab xav ua zoo. Saib seb, nej twb muaj tej lus txib nyob ntawm nej, thiab txoj kev cai tau muaj puv npo.\n\n20 Yog li ntawd cia li los cuag kuv thiab kom nej dim; vim kuv hais rau nej tseeb tias, tsuas yog nej yuav coj kuv tej lus txib, uas kuv tau txib nej nyob rau lub sij hawm no xwb, yog tsis li nej yuav tsis muaj kev nkag tau mus rau hauv ntuj ceeb tsheej lub nceeg vaj.\n\n21 Nej tau hnov tias nws tau raug hais los ntawm lawv txheej thaum ub, thiab nws kuj raug muab sau cia rau ntawm nej, kom nej tsis txhob tua neeg, thiab yog leej twg tua neeg ces yuav raug muaj teeb meem nyob ntawm Vajtswv txoj kev txiav txim.\n\n22 Tiam sis kuv hais rau nej tias, tus uas npau taws nrog nws tus kwv tij ces yuav raug teeb meem nyob ntawm nws txoj kev txiav txim. Thiab yog leej twg hais rau nws tus kwv tij tias, niag Neeg Ruam, ces yuav raug teeb meem nyob ntawm rooj sab laj; thiab yog leej twg hais tias, niag Neeg Ruam, ces yuav raug teeb meem nyob hauv ntuj txiag teb tsaus tej hluav taws.\n\n23 Yog li ntawd, yog nej yuav los cuag kuv, los sis yuav xav los cuag kuv, thiab nco ntsoov tias nej tus kwv tij muaj tej yam tawm tsam nej—\n\n24 Nej cia li mus lawm tom nej tus kwv tij, thiab xub sib raug zoo rau nej tus kwv tij tso, thiab tom qab ntawd cia li los cuag kuv muaj siab ntshis, thiab kuv yuav txais nej.\n\n25 Yeem nrog nej tej yeeb ncuab sai thaum nej nrog nws mus ua ke, nyob tsam ib lub sij hawm twg nws yuav muab nej, thiab nej yuav raug muab pov rau hauv qhov taub.\n\n26 Kuv hais rau nej tseeb tseeb tias, nej yuav tawm tsis tau hauv los mus txog thaum nej tau them npib xinais nyiaj kawg. Thiab thaum nej tseem nyob hauv qhov taub nej puas yuav muaj ib xinais nyiaj them tau? Kuv hais rau nej tseeb tseeb tias, Tsis tau.\n\n27 Saib seb, nws tau raug muab sau cia los ntawm lawv txheej thaum ub, tias nej yuav tsum tsis txhob deev luag poj luag txiv;\n\n28 Tiam sis kuv hais rau nej, tias yog leej twg ntsia rau ib tug poj niam, xav tau nws, ces twb tau ua txhaum kev nkauj kev nraug nyob hauv nws siab lawm.\n\n29 Saib seb, kuv muab rau nej ib txoj lus txib, kom nej tsis txhob cia ib yam txhaum ntawm tej yam no nkag rau hauv nej lub siab;\n\n30 Vim nws twb zoo dua tias nej yuav tsum tsis txhob cia nej tus kheej ua ib yam txhaum no, kom nej thiaj yuav kwv nej tus ntoo khaub lig, zoo dua li uas nej yuav raug muab pov rau hauv ntuj txiag teb tsaus.\n\n31 Nws raug muab sau cia lawm, tias yog leej twg yuav muab nws tus poj niam tso tseg, cia tus txiv ntawd muab ib tsab ntawv sib nrauj rau nws.\n\n32 Kuv hais rau nej tseeb tseeb tias, yog leej twg yuav muab nws tus poj niam tso tseg, tseg rau txoj kev mus deev hluas nkauj hluas nraug, ces twb ua rau tus poj niam ntawd deev luag poj luag txiv; thiab leej twg uas yuav tus poj niam uas raug nrauj twb deev luag poj luag txiv.\n\n33 Thiab ntxiv tau sau tseg cia tias nej yuav tsum tsis txhob lav nej tus kheej, tiam sis yuav tsum ua tawm nej tej lus lav rau tus Tswv;\n\n34 Tiam sis kuv hais rau nej tseeb tseeb tias, tsis txhob twv dab tsi hlo li; tsis txhob twv ntuj, vim nws yog Vajtswv lub chaw zaum;\n\n35 Tsis txhob twv teb, vim nws yog nws qhov chaw tiag taw;\n\n36 Thiab nej yuav tsum tsis txhob twv nej lub taub hau, vim nej tsis muaj peev xwm ua kom ib txoj plaub hau dub los sis dawb;\n\n37 Tiam sis cia nej txoj kev sib hais sib teb lo Yog ces yog, Tsis yog ces tsis yog; vim yam dab tsi uas ntau dua li tej no ces yuav phem.\n\n38 Thiab saib seb, nws raug sau cia tias, ib lub qhov muag pauj ib lub qhov muag, thiab ib tug hniav pauj ib tug hniav;\n\n39 Tiam sis kuv hais rau nej, tias nej yuav tsum tsis txhob yib kev phem, tiam sis yog leej twg ntaus nej sab plhu xis, cia li tig lwm sab rau nws thiab;\n\n40 Thiab yog ib tug neeg twg yuav coj nej mus nce tsev hais plaub thiab txeeb nej lub tsho, cia li muab nej lub tsho loj rau nws thiab;\n\n41 Thiab yog leej twg yuam kom nej mus ib tawm kev, cia li nrog nws mus ob tawm kev.\n\n42 Muab rau nws tus uas thov nej, thiab ntawm tus uas yuav qiv txais nej nej tsis txhob tig khiav mus.\n\n43 Thiab saib seb nws kuj tau muab sau cia, tias nej yuav tsum hlub nej tej neeg txheeb ze thiab ntxub nej tej yeeb ncuab;\n\n44 Tiam sis saib seb kuv hais rau nej tias, hlub nej tej yeeb ncuab, foom koob hmoov rau lawv cov uas foom tsis zoo rau nej, ua zoo rau lawv cov uas ntxub nej, thiab thov Vajtswv rau lawv cov uas siv tsis zoo rau nej thiab tsim txom nej;\n\n45 Xwv kom nej yuav ua tau tej me nyuam ntawm nej Leej Txiv tus uas nyob saum ntuj ceeb tsheej; vim nws ua kom nws lub hnub tuaj rau cov neeg phem thiab rau cov neeg zoo.\n\n46 Yog li ntawd tej yam uas yog txheej thaum ub, uas tau nyob rau hauv txoj kev cai, tau muaj puv npo tag nrho hauv kuv.\n\n47 Tej yam qub twb tiav tag lawm, thiab txhua yam tau rais los mus tshiab.\n\n48 Yog li ntawd kuv xav kom nej yuav tsum ua neeg zoo kawg nkaus ib yam li kuv, los sis nej Leej Txiv tus uas nyob saum ntuj ceeb tsheej uas zoo kawg nkaus.\n\n", "3-ne 13": "[center][font_size=26]Tshooj 13[/font_size][/center]\n\n[i]Yexus qhia cov Neeg Nifais txog tus Tswv txoj kev Thov Vajtswv—Lawv tau raug qhia kom tso tej nyiaj txiag rau saum ntuj ceeb tsheej—Kaum Ob Leeg nyob hauv lawv txoj kev ua hauj lwm qhuab qhia txoj moo zoo tau raug txib kom tsis txhob xav txog tej yam ntawm sab cev nqaij—Piv rau Mathais 6. Kwv yees li 34 xyoo tom qab yug Yexus.[/i]\n\n1 Kuv hais tseeb tseeb tias, kuv xav kom nej yuav tsum ua tej qhov zoo pab rau cov neeg pluag; tiam sis ceev faj kom nej tsis txhob ua tej qhov zoo rau neeg ntsia kom lawv pom; yog nej ua li ntawd nej yuav tsis tau nqi zog ntawm nej Leej Txiv tus uas nyob saum ntuj ceeb tsheej.\n\n2 Yog li ntawd, thaum nej yuav ua tej qhov zoo tsis txhob tshuab raj tshuab hom ua ntej nej, ib yam li cov neeg siab phem yuav ua nyob hauv tej tsev sab laj thiab nyob tom tej kev, xwv kom neeg yuav qhuas lawv. Kuv hais tseeb rau nej tias, lawv twb tau lawv nqi zog lawm.\n\n3 Tiam sis thaum nej ua tej qhov zoo tsis txhob cia nej sab tes laug paub yam uas nej sab tes xis ua;\n\n4 Xwv kom nej tej qhov zoo yuav nyob hauv qhov ntsiag to; thiab nej Leej Txiv tus uas pom hauv qhov ntsiag to, nws tus kheej mam li yuav qhib lug muab nqi zog rau nej.\n\n5 Thiab thaum nej thov Vajtswv nej tsis txhob ua li cov neeg siab phem ua, vim lawv nyiam thov Vajtswv sawv ntsug hauv tej tsev sab laj thiab nyob tom tej ces kaum kev, xwv kom tej neeg yuav pom lawv. Kuv hais tseeb rau nej tias, lawv twb tau lawv nqi zog lawm.\n\n6 Tiam sis nej, thaum nej thov Vajtswv, nkag mus rau hauv nej chav me tsev, thiab thaum nej tau kaw nej lub qhov rooj lawm, mam thov rau nej Leej Txiv tus uas nyob hauv qhov ntsiag to; thiab nej Leej Txiv, tus uas pom tau hauv qhov ntsiag to, yuav qhib lug muab nqi zog rau nej.\n\n7 Tiam sis thaum nej thov Vajtswv, tsis txhob hais mus hais los qhov qub, ib yam li cov neeg tsis paub Vajtswv ua, vim lawv xav tias lawv yuav raug hnov vim lawv txoj kev hais ntau.\n\n8 Yog li ntawd nej tsis txhob zoo li lawv, vim nej Leej Txiv twb paub yam uas nej xav tau ua ntej nej thov nws lawm.\n\n9 Yog li no nej yuav tsum thov Vajtswv zoo li no: Peb Leej Txiv tus uas nyob saum ntuj ceeb tsheej, thov kom koj lub npe raug hwm dawb huv.\n\n10 Thov kom yam koj siab xav yuav ua tiav nyob hauv ntiaj teb ib yam li nyob saum ntuj ceeb tsheej.\n\n11 Thiab thov zam txim rau peb tej kev tshuav nuj nqis, ib yam li peb zam txim rau cov uas tshuav peb nqi.\n\n12 Thiab tsis txhob coj peb mus rau kev ntxeev ntxias, tiam sis pab kom peb dim ntawm kev phem.\n\n13 Vim lub nceeg vaj, thiab lub hwj chim, thiab lub yeeb koob, yog koj li mus ib txhis. Amees.\n\n14 Vim, yog nej zam txim rau neeg tej kev txhaum ces nej Leej Txiv tus nyob saum ntuj ceeb tsheej yeej yuav zam txim rau nej;\n\n15 Tiam sis yog nej tsis zam txim rau neeg tej kev txhaum ces nej Leej Txiv los yeej yuav tsis zam txim rau nej thiab.\n\n16 Ntxiv, thaum nej yoo mov tsis txhob ua li cov neeg siab phem, es ua ntsej muag mluas mlob, vim lawv ua kom lawv tej ntsej ntshaus mluas mlob xwv kom neeg yuav pom tias lawv yoo mov. Kuv hais tseeb rau nej tias, lawv twb tau lawv nqi zog lawm.\n\n17 Tiam sis nej, thaum nej yoo mov, pleev roj rau tej taub hau, thiab ntxuav nej tej ntsej muag;\n\n18 Xwv kom neeg yuav tsis pom tias nej yoo mov, tiam sis rau nej Leej Txiv, tus uas nyob hauv qhov ntsiag to; thiab nej Leej Txiv, tus uas pom hauv qhov ntsiag to, yuav qhib lug muab nqi zog rau nej.\n\n19 Tsis txhob khaws tej nyiaj txiag cia rau nej tus kheej rau hauv ntiaj teb no, qhov uas muaj npauj thiab xeb yuav ua tau kom puas tsuaj, thiab tub sab yuav tsoo tawg tau thiab tuaj nyiag;\n\n20 Tiam sis khaws tej nyiaj txiag cia rau nej tus kheej rau saum ntuj ceeb tsheej, qhov uas tsis muaj npauj thiab xeb ua kom puas tsuaj, thiab qhov uas tej tub sab tsoo tsis tau tawg tuaj nyiag.\n\n21 Vim nej tej nyiaj txiag nyob qhov twg, nej lub siab yeej yuav nyob qhov ntawd.\n\n22 Qhov pom kev ntawm lub cev yog lub qhov muag; yog li ntawd, yog nej lub qhov muag ua ib ke, tag nrho nej lub cev yuav pom kev huv tib si.\n\n23 Tiam sis yog nej lub qhov muag phem, tag nrho nej lub cev yuav muaj kev tsaus ntuj puv nkaus. Yog li ntawd, yog qhov pom kev uas nyob hauv nej yog kev tsaus ntuj, ces qhov kev tsaus ntuj ntawd yuav loj heev!\n\n24 Tsis muaj ib tug neeg yuav ua tau hauj lwm rau ob tug tswv; vim nws yeej yuav ntxub ib tug thiab nyiam ib tug, los sis nws yeej yuav puab ib tug thiab tsis quav ntsej ib tug. Nej yeej ua tsis tau hauj lwm rau Vajtswv thiab Nyiaj Txiag.\n\n25 Thiab nim no tau muaj tias thaum Yexus tau hais cov lus no tas nws tau ntsia kaum ob tug uas nws tau xaiv, thiab tau hais rau lawv tias: Nco ntsoov tej lus uas kuv tau hais lawm. Vim saib seb, nej yog lawv cov uas kuv tau xaiv los muab kev pab rau cov neeg no. Yog li ntawd kuv hais rau nej tias, tsis txhob xav txog nej lub neej, yam dab tsi uas nej yuav noj, los sis yam dab tsi uas nej yuav haus; los sis rau nej lub cev, yam dab tsi nej yuav hnav. Tsis yog txoj sia muaj nuj nqis dua nqaij thiab lub cev muaj nuj nqis dua tej khaub ncaws hnav los?\n\n26 Saib seb tej noog uas nyob saum huab cua, lawv twb tsis cog qoob loos, thiab lawv twb tsis hlais los sis sau los rau hauv txhab; tiam sis nej Leej Txiv tus uas nyob saum ntuj ceeb tsheej twb pub lawv noj. Nej tseem tsis muaj nuj nqis dua li lawv los?\n\n27 Nej leej twg yog xav txog es yuav ntxiv tau ib nti kom nws siab me ntsis tuaj?\n\n28 Thiab vim li cas nej pheej xav txog khaub ncaws? Xav rau tej paj deg tom tej liaj saib lawv tuaj li cas; lawv tsis ua hauj lwm, thiab lawv twb tsis ntos ntaub ntos xov;\n\n29 Thiab tsis tas li kuv hais rau nej, tias txawm yog Xaulaumoos, nyob hauv tag nrho nws lub yeeb koob, los twb tsis tau hnav zoo nkauj li ib lub nyuag paj no.\n\n30 Yog li ntawd, yog Vajtswv twb ua kom tej nyom tom tej liaj zoo nkauj, uas hnub no nyob, thiab tag kis raug pov rau hauv qhov cub, tib yam li ntawd nws yeej yuav muab ris tsho rau nej hnav, yog nej tsis txhob muaj kev ntseeg me me.\n\n31 Yog li ntawd tsis txhob xav, hais tias, Peb yuav noj dab tsi? los sis, Peb yuav haus dab tsi? los sis, Peb yuav hnav dab tsi?\n\n32 Vim nej Leej Txiv tus uas nyob saum ntuj ceeb tsheej yeej paub tias nej yuav tsum muaj tag nrho txhua yam no.\n\n33 Tiam sis nej yuav tsum xub nrhiav Vajtswv lub nceeg vaj thiab nws txoj kev ncaj ncees tso, thiab tag nrho tej yam no yeej yuav raug muab ntxiv rau nej.\n\n34 Yog li ntawd tsis txhob xav txog tag kis, vim tag kis muaj kev xav txaus tau nws tus kheej lawm. Txhua hnub twg yeej muaj kev phem txaus nyob hauv lawm.\n\n", "3-ne 14": "[center][font_size=26]Tshooj 14[/font_size][/center]\n\n[i]Yexus txib tias: Tsis txhob txiav txim rau lwm tus; thov Vajtswv; ceev faj txog tej yaj saub cuav—Nws cog lus tias kev cawm seeg yuav muab rau cov uas ua li Leej Txiv lub siab nyiam—Piv rau Mathais 7. Kwv yees li 34 xyoo tom qab yug Yexus.[/i]\n\n1 Thiab nim no tau muaj tias thaum Yexus tau hais tej lus no tas nws tau rov qab tig mus rau cov neeg coob coob, thiab tau rov qab qhib nws lub qhov ncauj rau lawv dua, hais tias: Kuv hais rau nej tseeb tseeb tias, tsis txhob txiav txim rau lwm tus, es nej thiaj yuav tsis raug txiav txim.\n\n2 Vim kev txiav txim dab tsi uas nej txiav rau lwm tus, nej yeej yuav raug txiav thiab; thiab nej ntsuas npaum li cas rau lwm tus, yeej yuav raug ntsuas npaum li ntawd rov rau nej thiab.\n\n3 Thiab vim li cas nej pheej pom qhov hmoov ntoo uas nyob hauv nej tus kwv tij lub qhov muag, tiam sis ho tsis xav txog yav niag tog ntoo uas nyob hauv nej tus kheej lub qhov muag?\n\n4 Los sis nej yuav muaj peev xwm li cas hais rau nej tus kwv tij tias: Cia kuv mam muab qhov hmoov ntoo tawm hauv koj qhov muag—thiab saib seb, ib yav niag tog ntoo twb nyob hauv nej lub qhov muag ne?\n\n5 Nej cov niag neeg siab phem es, xub muab yav tog ntoo tawm hauv nej lub qhov muag tso; thiab tom qab ntawd nej thiaj li yuav pom kev tseeb muab qhov hmoov ntoo tawm hauv nej tus kwv tij lub qhov muag.\n\n6 Tsis txhob muab tej yam uas dawb huv rau tej dev, thiab tsis txhob pov nej tej hlaws rau ntawm npua hauv ntej, ntshai tsam lawv yuav muab tej ntawd tsuj rau hauv lawv qab xib taws, thiab tig rov los thiab tom nej.\n\n7 Thov, thiab nws yuav raug muab rau nej; nrhiav, thiab nej yuav ntsib; khob, thiab nws yeej yuav raug qhib rau nej.\n\n8 Vim txhua tus uas thov, twb tau txais; thiab tus uas nrhiav, twb ntsib; thiab rau tus uas khob, nws yeej yuav raug qhib.\n\n9 Los sis puas muaj ib tug neeg uas nyob hauv nej uas yog nws tus tub thov mov, nws puas yuav muab pob zeb rau?\n\n10 Los sis yog nws thov ib tug ntses, nws puas yuav muab ib tug nab rau nws?\n\n11 Yog tias nej, cov uas phem, twb paub muab yam khoom zoo rau nej tej me nyuam, ces nej Leej Txiv tus uas nyob saum ntuj ceeb tsheej haj yam yuav muab ntau dua tej yam uas zoo rau lawv cov uas thov nws?\n\n12 Yog li ntawd, tag nrho txhua yam uas nej xav kom lwm tus ua rau nej, nej yuav tsum ua tib yam li ntawd rau lawv thiab, vim qhov no yog txoj kev cai thiab cov yaj saub.\n\n13 Nej yuav tsum mus lub qhov rooj nqaim; vim lub qhov rooj loj, thiab txoj kev dav, yog qhov uas coj mus rau txoj kev puas tsuaj, thiab muaj coob leej cov uas mus rau qhov ntawd;\n\n14 Vim lub qhov rooj nqaim, thiab txoj kev ti, yog qhov uas yuav coj mus rau txoj sia, thiab muaj tsawg tus thiaj li nrhiav tau nws.\n\n15 Ceev faj txog tej yaj saub cuav, uas los rau nej uas muaj tawv yaj tuaj sab nraud, tiam sis nyob sab hauv lawv yog cov hma tshaib plab.\n\n16 Nej yuav paub lawv los ntawm lawv tej txiv. Puas yuav muaj neeg sau tej txiv hmab los ntawm tej pos tshauv los sis tej txiv cev los ntawm tej pos nphuab.\n\n17 Ib yam li ntawd txhua tsob ntoo zoo yeej txi tej txiv zoo; tiam sis tsob ntoo uas liam lawm yeej txiv tau tej txiv phem.\n\n18 Tsob ntoo zoo yeej txi tsis tau tej txiv phem, thiab tsob ntoo uas liam lawm yeej txi tsis tau tej txiv zoo.\n\n19 Txhua tsob ntoo uas tsis txi txiv zoo yeej yuav raug muab ntov, thiab muab pov rau hauv qhov cub.\n\n20 Yog li ntawd, los ntawm lawv tej txiv nej yeej yuav paub lawv.\n\n21 Tsis yog txhua tus uas hais rau kuv tias, tus Tswv, tus Tswv, es yuav tau nkag mus rau hauv ntuj ceeb tsheej lub nceeg vaj; tiam sis tsuas yog tus uas ua li kuv Txiv tus uas nyob saum ntuj ceeb tsheej lub siab nyiam xwb.\n\n22 Ntau tus yuav hais rau kuv nyob rau hnub ntawd tias: Tus Tswv, tus Tswv, peb tsis tau qhia tseg ua ntej lawm nyob ntawm koj lub npe los, thiab nyob ntawm koj lub npe tau ntiab tej dab tawm, thiab nyob ntawm koj lub npe tau ua ntau yam hauj lwm zoo heev los?\n\n23 Thiab thaum ntawd kuv yuav hais meej rau lawv tias: Kuv yeej ib txwm tsis paub nej; ncaim ntawm kuv mus, nej cov uas ua hauj lwm tsis ncaj.\n\n24 Yog li ntawd, tus uas hnov kuv tej lus hais no thiab ua li lawv, kuv yuav muab nws piv rau ib tug neeg muaj tswv yim, uas tau ua nws lub tsev rau saum ib lub pob zeb.\n\n25 Thiab thaum nag los, thiab tej dej los nyab, thiab tej cua tshuab, thiab nplawm rau lub tsev ntawd; thiab nws tsis vau, vim nws tau cog rau saum lub pob zeb.\n\n26 Thiab txhua tus ua hnov kuv tej lus hais no thiab tsis ua lawv yuav muab piv rau ib tug neeg tsis muaj tswv yim, uas ua nws lub tsev rau saum tej xuab zeb—\n\n27 Thiab thaum nag tau los, thiab dej los nyab, thiab tej cua tau tshuab, thiab nplawm rau lub tsev ntawd; thiab nws txawm vau hlo, thiab nws txoj kev vau loj kawg.\n\n", "3-ne 15": "[center][font_size=26]Tshooj 15[/font_size][/center]\n\n[i]Yexus tshaj tawm tias Mauxes txoj kev cai muaj puv npo nyob hauv nws—Cov Neeg Nifais yog lwm pab yaj uas nws tau hais txog nyob hauv Yeluxalees—Vim yog txoj kev tsis ncaj tus Tswv cov neeg nyob hauv Yeluxalees thiaj li tsis paub txog cov yaj uas tawg ri niab ntawm Ixayees. Kwv yees li 34 xyoo tom qab yug Yexus.[/i]\n\n1 Thiab nim no tau muaj tias thaum Yexus tau xaus cov lus hais no tas nws tau tsa nws qhov muag ib puag ncig rau cov neeg coob coob, thiab tau hais rau lawv tias: Saib seb, nej tau hnov tej yam uas kuv tau qhia ua ntej kuv nce mus cuag kuv Txiv; yog li ntawd, tus uas nco qab kuv tej lus hais no thiab ua li lawv, kuv yuav tsa tus ntawd sawv nyob rau thaum hnub kawg.\n\n2 Thiab tau muaj tias thaum Yexus tau hais cov lus no tas nws tau paub tias tau muaj ib txhia neeg nyob hauv lawv uas tau xav tsis thoob, thiab xav tias nws hais yam dab tsi ntsig txog Mauxes txoj kev cai; vim lawv tsis to taub qhov hais tias tej yam qub tau dua mus, thiab tias tag nrho txhua yam tau rais los mus ua tshiab.\n\n3 Thiab nws tau hais rau lawv tias: Tsis txhob poob siab tias kuv tau hais rau nej tias tej yam qub tau dua mus, thiab tias tag nrho txhua yam tau rais los mus ua tshiab.\n\n4 Saib seb, kuv hais rau nej tias txoj kev cai raug muaj puv npo lawm uas tau muab rau Mauxes.\n\n5 Saib seb, kuv yog tus uas tau muab txoj kev cai, thiab kuv yog tus uas tau khi lus nrog kuv cov neeg Ixayees; yog li ntawd, txoj kev cai nyob hauv kuv raug muaj puv npo lawm, vim kuv tau los kom txoj kev cai muaj puv npo; yog li ntawd nws thiaj muaj ib qho xaus.\n\n6 Saib seb, kuv tsis rhuav kom tej yaj saub puas tsuaj, vim ntau npaum li ntau tau uas tseem tsis tau muaj puv npo nyob hauv kuv, kuv hais tseeb rau nej tias, tag nrho yuav muaj kom puv npo.\n\n7 Thiab vim kuv tau hais rau nej tias tej yam qub tau dua mus, kuv tsis tau ua kom puas tsuaj tej uas tau hais txog tej yam uas tseem yuav muaj los.\n\n8 Vim saib seb, tej kev khi lus uas kuv tau khi nrog kuv cov neeg tseem tsis tau muaj puv npo tag nrho; tiam sis txoj kev cai uas tau muab rau Mauxes tau muaj qhov xaus nyob hauv kuv.\n\n9 Saib seb, kuv yog txoj kev cai, thiab qhov kaj. Ntsia rau kuv, thiab tiv mus kom txog thaum kawg, thiab nej yuav muaj txoj sia; vim rau tus uas tiv mus kom txog thaum kawg kuv yuav muab txoj siab nyob mus ib txhis rau.\n\n10 Saib seb, kuv tau muab tej kev cai rau nej; yog li ntawd coj kuv tej lus txib. Thiab qhov no yog txoj kev cai thiab tej yaj saub, vim lawv yeej tau ua tim khawv tseeb txog kuv.\n\n11 Thiab nim no tau muaj tias thaum Yexus tau hais cov lus no tas, nws tau hais rau kaum ob leeg uas nws tau xaiv tias:\n\n12 Nej yog kuv cov pab coj; thiab nej yog ib lub teeb rau cov neeg no, cov uas yog ib co seem tshuav ntawm Yauxej tsev neeg.\n\n13 Thiab saib seb, qhov no yog thaj av ntawm nej qub txeeg qub teg; thiab Leej Txiv tau muab nws rau nej.\n\n14 Thiab tsis tau muaj ib lub sij hawm uas Leej Txiv tau muab lus txib rau kuv kom kuv yuav tsum qhia nws rau nej cov kwv tij uas nyob hauv Yeluxalees.\n\n15 Thiab tsis tau muaj ib lub sij hawm uas Leej Txiv tau muab lus txib rau kuv kom kuv yuav tsum qhia rau lawv txog lwm pab neeg ntawm tsev neeg Ixayees, uas Leej Txiv tau coj khiav tawm ntawm thaj av.\n\n16 Leej Txiv tau txib kuv npaum li no, kom kuv yuav tsum qhia rau lawv:\n\n17 Tias lwm cov yaj kuv muaj uas tsis yog nyob hauv pab no; kuv kuj yuav tsum mus coj lawv los thiab, thiab lawv yuav hnov kuv lub suab; thiab tsuas yuav muaj ib pab, thiab ib tug tswv yug yaj.\n\n18 Thiab nim no, vim yog txoj kev tawv ncauj thiab txoj kev tsis ntseeg lawv thiaj tsis to taub kuv tej lus; yog li ntawd kuv tau raug txib kom tsis txhob hais ntxiv los ntawm Leej Txiv txog tej yam no rau lawv lawm.\n\n19 Tiam sis, kuv hais tseeb, rau nej tias Leej Txiv tau txib kuv, thiab kuv qhia nws rau nej, tias nej tau raug faib ncaim ntawm lawv los vim yog lawv txoj kev tsis ncaj; yog li ntawd nws vim yog lawv txoj kev tsis ncaj uas lawv thiaj tsis paub txog nej.\n\n20 Thiab kuv hais tseeb rau nej dua, tias lawv lwm xeem los Leej Txiv tau muab faib ncaim ntawm lawv mus; thiab nws vim yog lawv txoj kev tsis ncaj uas lawv thiaj tsis paub lawv cov no.\n\n21 Thiab kuv hais tseeb rau nej, tias nej yog lawv cov uas kuv tau hais tias: Lwm cov yaj kuv muaj uas tsis nyob hauv pab no; kuv kuj yuav tsum coj lawv los thiab, thiab lawv yuav hnov kuv lub suab; thiab tsuas yuav muaj ib pab, thiab ib tug tswv yug yaj.\n\n22 Thiab lawv tsis to taub kuv, vim lawv tau xav tias ntshe nws yog Lwm Haiv Neeg; vim lawv tsis to taub tias Lwm Haiv Neeg yuav tsum raug hloov siab tshiab dhau los ntawm lawv txoj kev qhuab qhia.\n\n23 Thiab lawv tsis to taub kuv qhov kuv tau hais tias lawv yuav hnov kuv lub suab; thiab lawv tsis to taub kuv tias Lwm Haiv Neeg yuav tsis hnov kuv lub suab thaum twg los tau—kom kuv txhob ua kuv tus kheej rau lawv pom tsuas yog los ntawm tus Vaj Ntsuj Plig Dawb Huv xwb.\n\n24 Tiam sis saib seb, nej puav leej tau hnov kuv lub suab, thiab tau pom kuv; thiab nej yog kuv cov yaj, thiab nej twb raug suav nrog cov uas Leej Txiv tau muab rau kuv lawm.\n\n", "3-ne 16": "[center][font_size=26]Tshooj 16[/font_size][/center]\n\n[i]Yexus yuav mus xyuas lwm cov yaj uas ploj lawm ntawm Ixayees—Nyob rau hauv hnub nyoog kawg txoj moo zoo yuav mus rau Lwm Haiv Neeg thiab tom qab ntawd yuav mus rau tsev neeg Ixayees—Tus Tswv cov neeg yuav pom ntawm qhov muag kiag thaum nws rov qab coj Xi-oos rov los. Kwv yees li 34 xyoo tom qab yug Yexus.[/i]\n\n1 Thiab kuv hais rau nej tseeb tseeb tias, kuv muaj lwm cov yaj, uas tsis nyob hauv thaj av no, thiab kuj tsis nyob hauv thaj av Yeluxalees, thiab kuj tsis nyob hauv tej feem av uas nyob ib puag ncig ntawd uas kuv tau mus muab kev pab.\n\n2 Vim lawv cov uas kuv hais txog yog lawv cov uas tseem tsis tau hnov kuv lub suab; thiab kuv kuj tsis tau ua kuv tus kheej rau lawv pom ib lub sij hawm twg li.\n\n3 Tiam sis kuv tau txais ib lo lus txib los ntawm Leej Txiv tias kuv yuav tsum mus rau lawv, thiab xwv kom lawv yuav hnov kuv lub suab, thiab yuav raug suav nrog kuv cov yaj, xwv kom yuav muaj ib pab thiab ib tug tswv yug yaj; yog li ntawd kuv mus ua kuv tus kheej rau lawv pom.\n\n4 Thiab kuv txib nej tias nej yuav tsum sau tej lus hais no tom qab uas kuv tau mus lawm, xwv kom yog tias kuv cov neeg nyob hauv Yeluxalees, lawv cov uas tau pom kuv thiab tau nrog kuv nyob hauv kuv txoj kev ua hauj lwm qhuab qhia txoj moo zoo, tsis thov Leej Txiv nyob hauv kuv lub npe, kom lawv yuav tau txais ib txoj kev paub txog nej los ntawm tus Vaj Ntsuj Plig Dawb Huv, thiab txog lwm xeem neeg uas lawv paub tsis txog, kom tej lus hais no uas nej yuav sau kom yuav raug ceev thiab yuav raug ua rau Lwm Haiv Neeg pom, kom dhau los ntawm txoj kev cai muaj puv npo ntawm Lwm Haiv Neeg, cov neeg seem ntawm lawv tej noob, uas tau raug khiav tawg ri niab mus rau saum lub ntiaj teb vim yog lawv txoj kev tsis ntseeg, yuav raug coj los rau hauv, los sis yuav raug coj los paub txog kuv, lawv tus Txhiv Dim.\n\n5 Thiab tom qab ntawd kuv yuav sau lawv ntawm plaub ceg kaum ntawm lub ntiaj teb los ua ke; thiab tom qab ntawd kuv yuav ua kom muaj puv npo cov kev khi lus uas Leej Txiv tau khi rau tag nrho cov neeg ntawm tsev neeg Ixayees.\n\n6 Thiab Lwm Haiv Neeg tau koob hmoov, vim yog lawv txoj kev ntseeg kuv, nyob hauv thiab los ntawm tus Vaj Ntsuj Plig Dawb Huv, uas ua tim khawv rau lawv txog kuv thiab txog Leej Txiv.\n\n7 Saib seb, vim yog lawv txoj kev ntseeg kuv, Leej Txiv hais tias, thiab vim yog txoj kev tsis ntseeg ntawm nej, Au tsev neeg Ixayees es, nyob hauv hnub nyoog kawg qhov tseeb yuav los rau Lwm Haiv Neeg, xwv kom txoj kev muaj puv npo ntawm tej yam no yuav raug ua paub rau lawv.\n\n8 Tiam sis kev txom nyem, Leej Txiv hais tias, yuav raug rau cov uas tsis ntseeg ntawm Lwm Haiv Neeg—vim txawm tias lawv tau tuaj txog rau saum thaj av no, thiab tau ua tawg ri niab rau kuv cov neeg uas yog tsev neeg Ixayees; thiab kuv cov neeg uas yog cov ntawm tsev neeg Ixayees tau raug ntiab tawm ncaim ntawm lawv, thiab tau raug lawv tsuj hauv qab xib taws;\n\n9 Thiab vim yog tej kev hlub tshua ntawm Leej Txiv rau Lwm Haiv Neeg, thiab tej kev txiav txim ntawm Leej Txiv uas nyob saum kuv cov neeg uas yog tsev neeg Ixayees, kuv hais rau nej tseeb tseeb tias tom qab ib puas yam tsav no, thiab kuv tau ua kom kuv cov neeg uas yog tsev neeg Ixayees raug ntaus, thiab raug txom nyem, thiab raug tua, thiab raug ntiab tawm ncaim ntawm lawv, thiab rais los mus raug lawv ntxub, thiab rais los mus ua lub suab ntxub thiab paj lug phem nyob hauv lawv—\n\n10 Thiab Leej Txiv tau txib li no tias kuv yuav tsum hais rau nej: Nyob rau hnub ntawd thaum uas Lwm Haiv Neeg yuav ua txhaum rau kuv txoj moo zoo, thiab yuav tsis kam txais yuav txoj kev muaj puv npo ntawm kuv txoj moo zoo, thiab lawv tej siab yuav khav theeb tshaj tag nrho tej haiv neeg, thiab tshaj tag nrho tej neeg ntawm lub ntiaj teb huv si, thiab yuav muaj puv npo nrog txhua yam kev dag, thiab tej kev ntxias, thiab tej kev ua tsis zoo, thiab tag nrho txhua yam kev ua siab phem, thiab tej kev tua neeg, thiab tej ua dab, thiab tej kev sib daj sib deev, thiab tej kev qias ntsiag to; thiab yog lawv yuav ua tag nrho tej yam ntawd, thiab yuav tsis kam txais yuav txoj kev muaj puv npo ntawm kuv txoj moo zoo, saib seb, Leej Txiv hais tias, kuv yuav tshem txoj kev muaj puv npo ntawm kuv txoj moo zoo ntawm lawv mus.\n\n11 Thiab tom qab ntawd kuv yuav nco txog kuv txoj kev khi lus uas kuv tau khi rau kuv cov neeg, Au tsev neeg Ixayees es, thiab kuv yuav coj kuv txoj moo zoo los rau lawv.\n\n12 Thiab kuv yuav ua rau nej pom, Au tsev neeg Ixayees es, kom Lwm Haiv Neeg yuav tsis muaj hwj chim rau saum nej; tiam sis kuv yuav nco ntsoov kuv txoj kev khi lus rau nej, Au tsev neeg Ixayees es, thiab nej yuav los paub txog txoj kev muaj puv npo ntawm kuv txoj moo zoo.\n\n13 Tiam sis Leej Txiv hais tias, yog Lwm Haiv Neeg yuav hloov siab lees txim thiab tig rov qab los cuag kuv, saib seb lawv yuav raug suav nrog kuv cov neeg, Au tsev neeg Ixayees es.\n\n14 Thiab kuv yuav tsis cia kuv cov neeg, uas yog tsev neeg Ixayees, mus dhau rau hauv lawv, thiab muab lawv tsuj, Leej Txiv hais li.\n\n15 Tiam sis yog lawv yuav tsis tig los cuag kuv, thiab mloog rau kuv lub suab, kuv yuav cia lawv, muaj tseeb tiag, kuv yuav cia kuv cov neeg, Au tsev neeg Ixayees, kom lawv yuav mus dhau rau hauv lawv, thiab yuav muab lawv tsuj, thiab lawv yuav zoo ib yam li tej ntsev uas tau tsuag lawm, uas tom qab ntawd tsis zoo rau dab tsi lawm tsuas yog yuav muab pov tseg xwb, thiab kom raug muab tsuj rau hauv qab xib taws ntawm kuv cov neeg, Au tsev neeg Ixayees.\n\n16 Kuv hais rau nej tseeb tseeb, Leej Txiv tau txib kuv li no—kom kuv yuav muab thaj av no rau cov neeg no ua lawv qub txeeg qub teg.\n\n17 Thiab tom qab ntawd tej lus ntawm tus yaj saub Yaxayas yuav muaj puv npo, uas hais tias:\n\n18 Koj tej neeg zov xyuas yuav tsa lawv tej suab; lawv yuav hu nkauj nrog tej suab ua ke; vim lawv yuav pom qhov muag rau qhov muag thaum tus Tswv yuav coj Xi-oos rov qab los.\n\n19 Cia li tawg plho los rau hauv txoj kev xyiv fab; cia li hu nkauj ua ke, nej tej chaw uas tsis muaj nuj nqis ntawm Yeluxalees; vim tus Tswv tau nplij nws cov neeg, nws tau txhiv Yeluxalees;\n\n20 Tus Tswv tau ua nws lub hwj chim dawb huv rau ntawm txhua haiv neeg lub qhov muag, thiab tag nrho hauv qab ntuj kawg yuav pom Vajtswv txoj kev cawm seeg.\n\n", "3-ne 17": "[center][font_size=26]Tshooj 17[/font_size][/center]\n\n[i]Yexus qhia kom cov neeg ua tib zoo xav txog nws cov lus thiab thov Vajtswv rau txoj kev to taub—Nws kho lawv tej neeg mob zoo—Nws thov Vajtswv rau cov neeg, siv yam lus hais uas tsis muaj peev xwm muab sau tau—Tej tim tswv los rau thiab hluav taws vij lawv tej me nyuam yaus ib puag ncig. Kwv yees li 34 xyoo tom qab yug Yexus.[/i]\n\n1 Saib seb, nim no tau muaj tias thaum Yexus tau hais tej lus no tas lawm nws tau rov ntsia ib puag ncig rau cov neeg coob coob dua, thiab nws tau hais rau lawv tias: Saib saib, kuv lub sij hawm los txog lawm.\n\n2 Kuv pom tau tias nej qaug zog, tias nej tsis muaj peev xwm to taub tag nrho kuv tej lus uas Leej Txiv tau txib kuv hais rau nej nyob rau lub sij hawm no.\n\n3 Yog li ntawd, nej cia li mus rau hauv nej tej tsev, thiab ua tib zoo xav txog tej yam uas kuv tau hais lawm, thiab thov Leej Txiv, los ntawm kuv lub npe, xwv kom nej yuav to taub, thiab npaj nej tej siab rau tag kis, thiab kuv yuav rov los cuag nej dua.\n\n4 Tiam sis nim no kuv mus cuag Leej Txiv, thiab kuj yuav mus ua kuv tus kheej rau tej xeem neeg ntawm Ixayees uas ploj lawm pom, vim lawv tsis raug ploj rau Leej Txiv, vim nws yeej paub qhov uas nws tau coj lawv mus lawm.\n\n5 Thiab tau muaj tias thaum Yexus tau hais li no tas lawm, nws tau rov tsa nws lub qhov muag ntsia ib puag ncig rau saum cov neeg coob coob dua, thiab tau pom tias lawv tau quaj, thiab tau ntsia ntsoov rau nws zoo li lawv xav thov kom nws nrog lawv nyob ib nyuag ntev me ntsis.\n\n6 Thiab nws tau hais rau lawv tias: Saib seb, kuv lub siab muaj kev hmov tshua puv npo rau nej.\n\n7 Nej puas muaj tej neeg mob nyob hauv nej? Coj lawv los ntawm no. Nej puas muaj tej neeg ceg tawv, los sis dig muag, los sis tej neeg khoov duav, los sis tej neeg tu ceg tu npab, los sis tej neeg mob ruas, los sis tej uas qhuav tes qhuav taw, los sis tej uas lag ntseg, los sis tej uas raug txom nyem ib yam dab tsi? Coj lawv los ntawm no thiab kuv yuav kho kom lawv zoo, vim kuv muaj kev hmov tshua rau nej; kuv lub siab muaj kev hlub tshua puv npo.\n\n8 Vim kuv pom tau tias nej xav kom kuv ua rau nej pom tej yam uas kuv tau ua rau nej cov kwv tij nyob tim Yeluxalees lawm, vim kuv pom tias nej txoj kev ntseeg muaj txaus kom kuv yuav kho kom nej zoo.\n\n9 Thiab tau muaj tias thaum nws tau hais li no tas lawm, tag nrho cov neeg coob coob, ua ib ke, tau coj lawv tej neeg muaj mob mus thiab lawv tej neeg raug txom nyem, thiab lawv tej neeg ceg tawv, thiab nrog lawv tej neeg dig muag, thiab nrog lawv tej neeg hais tsis tau lus, thiab nrog tag nrho lawv tej neeg uas raug txom nyem txhua yam; thiab nws tau kho lawv zoo txhua tus thaum uas lawv tau raug coj tuaj cuag nws.\n\n10 Thiab lawv tag nrho, tsis hais cov uas tau raug kho zoo thiab lawv cov uas tsis muaj mob, tau khoov rau hauv nws ko taw, thiab tau teev tiam nws; thiab txhua tus uas tau tawm ntawm cov neeg coob coob los tau nwj nws txhais ko taw, kawg tias lawv tau ntxuav nws txhais ko taw nrog lawv tej kua muag.\n\n11 Thiab tau muaj tias nws tau txib kom lawv yuav tsum coj lawv tej me nyuam yaus tuaj.\n\n12 Yog li ntawd lawv tau coj lawv tej me nyuam yaus tuaj thiab tau muab lawv tso rau hauv av ncig nws, thiab Yexus tau sawv ntsug hauv nruab nrab; thiab cov neeg coob coob tau cia kev kom lawv raug coj los cuag nws.\n\n13 Thiab tau muaj tias thaum lawv tau raug coj tag nrho tuaj lawm, thiab Yexus tau sawv ntsug hauv nruab nrab, nws tau txib cov neeg coob coob kom lawv yuav tsum txhos caug rau hauv av.\n\n14 Thiab tau muaj tias thaum lawv tau txhos caug rau hauv av lawm, Yexus tau nyuaj siab nyob hauv nws, thiab tau hais tias: Leej Txiv, kuv muaj kev nyuaj siab vim yog txoj kev phem ntawm cov neeg ntawm tsev neeg Ixayees.\n\n15 Thiab thaum nws tau hais cov lus no tas, nws tus kheej los kuj tau txhos caug rau hauv av thiab; thiab saib seb nws tau thov rau Leej Txiv, thiab tej yam uas nws tau thov tsis muaj peev xwm muab sau tau cia, thiab cov neeg coob coob uas tau hnov nws tau ua tim khawv.\n\n16 Thiab lawv tau ua tim khawv raws li nram no: Lub qhov muag yeej ib txwm tsis tau pom, thiab lub pob ntseg los ib txwm tsis tau hnov, yav tas los, tej yam loj thiab zoo kawg uas xav tsis thoob ib yam li peb tau pom thiab tau hnov Yexus hais rau Leej Txiv;\n\n17 Thiab tsis muaj ib tug nplaig uas txawj hais, thiab yuav muaj peev xwm muab sau tseg cia los ntawm ib tug neeg, thiab neeg tej siab los tsis muaj peev xwm to taub txog tej yam loj thiab zoo kawg xav tsis thoob ib yam li peb tau pom thiab tau hnov Yexus hais; thiab tsis muaj ib tug uas yuav to taub txog txoj kev xyiv fab uas tau muaj puv npo rau peb tej ntsuj plig nyob rau lub sij hawm uas peb tau hnov nws thov Leej Txiv rau peb.\n\n18 Thiab tau muaj tias thaum Yexus tau thov Leej Txiv tas, nws tau sawv; tiam sis vim txoj kev uas xyiv fab kawg nkaus li ntawm cov neeg coob coob ces lawv thiaj raug hwj chim qaug zog.\n\n19 Thiab tau muaj tias Yexus tau hais rau lawv, thiab hais kom lawv sawv.\n\n20 Thiab lawv tau sawv hauv av los, thiab nws tau hais rau lawv tias: Nej tau koob hmoov vim yog nej txoj kev ntseeg. Thiab nim no saib seb, kuv txoj kev xyiv fab muaj puv npo lawm.\n\n21 Thiab thaum nws tau hais cov lus no tas, nws tau quaj, thiab cov neeg coob coob tau ua tim khawv txog nws, thiab nws tau muab lawv tej me nyuam yaus, ib tug dhau ib tug, thiab tau foom koob hmoov rau lawv, thiab tau thov Leej Txiv rau lawv.\n\n22 Thiab thaum nws tau ua li no tas lawm nws tau rov quaj dua;\n\n23 Thiab nws tau hais rau cov neeg coob, thiab tau hais rau lawv tias: Saib seb nej tej me nyuam yaus.\n\n24 Thiab thaum lawv tau ntsia kom pom lawv tau ntsia lawv tej qhov muag mus rau saum ntuj, thiab lawv tau pom rooj ntug qhib, thiab lawv tau pom tej tim tswv tau nqis tawm saum ntuj ceeb tsheej los zoo ib yam li nyob hauv plawv hluav taws; thiab lawv tau nqis los thiab tau vij ib puag ncig cov me nyuam ntawd, thiab lawv tau raug hluav taws vij ib puag ncig; thiab tej tim tswv tau muab kev pab rau lawv.\n\n25 Thiab cov neeg coob coob tau pom thiab tau hnov thiab tau ua tim khawv; thiab lawv paub tias lawv tej lus tim khawv yeej muaj tseeb vim lawv txhua tus yeej tau pom thiab tau hnov, txhua tus yeej pom rau nws tus kheej; thiab lawv tau muaj kwv yees ncua li ob txhiab thiab tsib puas leej; thiab lawv tau muaj txiv neej, poj niam, thiab me nyuam yaus.\n\n", "3-ne 18": "[center][font_size=26]Tshooj 18[/font_size][/center]\n\n[i]Yexus qhia lub cim nco txog nyob hauv cov Neeg Nifais—Lawv raug txib kom thov Vajtswv tsis tu ncua los ntawm nws lub npe—Cov uas noj nws cev nqaij thiab hauv nws cov ntshav nrog kev tsis dawb huv yuav raug txim—Cov Pab Coj raug muab hwj chim muab tus Vaj Ntsuj Plig Dawb Huv. Kwv yees li 34 xyoo tom qab yug Yexus.[/i]\n\n1 Thiab tau muaj tias Yexus tau txib nws cov pab coj kom lawv coj ib co mov mog thiab cawv txiv hmab los rau nws.\n\n2 Thiab thaum lawv tseem mus nqa mov mog thiab kua txiv hmab, nws tau txib cov neeg coob coob kom lawv zaum rau hauv av.\n\n3 Thiab thaum cov pab coj nqa tau mov mog thiab cawv txiv hmab los, nws tau muab cov mov mog thiab tau muab ntais thiab foom koob hmoov rau nws; thiab nws tau muab rau cov pab coj thiab tau kom lawv noj.\n\n4 Thiab thaum lawv tau noj tas thiab tau tsau, nws tau txib kom lawv yuav muab rau cov neeg coob coob.\n\n5 Thiab thaum cov neeg coob coob tau noj tas lawm thiab tau tsau, nws tau hais rau cov pab coj tias: Saib seb yuav tsum muaj ib tug raug tsa nyob hauv nej, thiab rau nws kuv yuav muab hwj chim xwv kom nws yuav ntais tau mov mog thiab foom koob hmoov rau nws thiab muab nws rau cov neeg ntawm kuv lub koom txoos, rau tag nrho cov uas yuav ntseeg thiab ua kev cai raus dej nyob ntawm kuv lub npe.\n\n6 Thiab nej yuav tsum nco ntsoov coj ua li no, tib yam li kuv tau ua lawm, tib yam li kuv tau ntais mov mog thiab tau foom koob hmoov rau nws thiab muab nws rau nej.\n\n7 Thiab qhov no nej yuav tsum ua rau txoj kev nco txog kuv lub cev, uas kuv tau muab rau nej saib. Thiab nws yuav ua ib qho tim khawv rau Leej Txiv tias nej yeej nco ntsoov txog kuv. Thiab yog nej nco ntsoov txog kuv nej yuav muaj kuv tus Ntsuj Plig nrog nej nyob.\n\n8 Thiab tau muaj tias thaum nws tau hais cov lus no tas, nws tau txib nws cov pab coj kom lawv yuav muab cov cawv txiv hmab nyob hauv khob thiab haus nws, thiab kom lawv yuav tsum muab rau cov neeg coob coob thiab kom lawv yuav haus nws.\n\n9 Thiab tau muaj tias lawv tau ua li ntawd, thiab tau muab nws haus thiab tau tsau; thiab lawv tau muab rau cov neeg coob coob, thiab lawv tau haus, thiab lawv tau tsau.\n\n10 Thiab thaum cov pab coj tau ua li no tas, Yexus tau hais rau lawv tias: Nej tau koob hmoov rau yam no uas nej tau ua lawm, vim qhov no tau ua rau kuv tej lus txib muaj puv npo, thiab qhov no yeej ua tim khawv rau Leej Txiv tias nej yeej kam ua li tej uas kuv tau txib nej.\n\n11 Thiab qhov no nej yuav tsum nco ntsoov ua rau cov uas hloov siab lees txim thiab ua kev cai raus dej nyob ntawm kuv lub npe; thiab nej yuav ua nws rau txoj kev nco txog kuv cov ntshav, uas kuv tau cia nrog rau nej, xwv kom nej yuav ua tim khawv rau Leej Txiv tias nej yeej nco ntsoov txog kuv. Thiab yog nej nco ntsoov txog kuv nej yuav muaj kuv tus Ntsuj Plig nrog nej nyob.\n\n12 Thiab kuv muab rau nej ib txoj lus txib tias nej yuav tsum ua tej yam no. Thiab yog nej yuav nco ntsoov ua tej yam no nej yuav tau koob hmoov, vim nej raug tsa nyob rau saum kuv lub pob zeb.\n\n13 Tiam sis leej twg nyob hauv nej uas ua ntau dua los sis ho tsawg dua li tej yam no tsis tau raug tsa rau saum kuv lub pob zeb, tiam sis raug tsa rau saum tej xuab zeb; thiab thaum nag los, thiab dej nyab los, thiab tej cua tshuab, thiab nplawm rau saum lawv, lawv yuav vau, thiab tej rooj vag ntawm ntuj txiag teb tsaus yeej qhib lug tos txais lawv.\n\n14 Yog li ntawd nej yuav tau koob hmoov yog nej yuav coj kuv tej lus txib, uas Leej Txiv tau txib kuv tias kuv yuav tsum muab rau nej.\n\n15 Kuv hais rau nej tseeb tseeb tias, nej yuav tsum saib xyuas thiab thov Vajtswv tas mus li, nyob tsam nej yuav raug tus dab ntxias, thiab nej yuav raug nws coj mus txhom khi.\n\n16 Thiab tib yam li kuv tau thov Vajtswv nyob hauv nej tib yam li ntawd nej yuav tau thov Vajtswv nyob hauv kuv lub koom txoos, nyob hauv kuv cov neeg uas kam hloov siab lees txim thiab ua kev cai raus dej nyob ntawm kuv lub npe. Saib seb kuv yog qhov kaj; kuv tau ua ib tug yam ntxwv rau nej.\n\n17 Thiab tau muaj tias thaum Yexus tau hais cov lus no rau nws cov pab coj tas, nws tau rov tig mus rau cov neeg coob coob thiab tau hais rau lawv tias:\n\n18 Saib seb, kuv hais rau nej tseeb tseeb tias, nej yuav tsum saib xyuas thiab thov Vajtswv tas mus li nyob tsam nej yuav nkag tau mus rau hauv txoj kev dag ntxias; vim Dab Ntxwg Nyoog xav tau nej, kom nws yuav tau tshau nej poob ib yam li tej nplej.\n\n19 Yog li ntawd nej yuav tsum thov Leej Txiv los ntawm kuv lub npe tas mus li;\n\n20 Thiab txawm yog dab tsi uas nej yuav thov Leej Txiv los ntawm kuv lub npe, uas yog qhov yog, cia siab ntsoov tias nej yuav tau txais, saib seb nws yeej yuav raug muab rau nej.\n\n21 Thov rau Leej Txiv nyob hauv nej tej tsev neeg tas mus li los ntawm kuv lub npe, xwv kom nej tej poj niam thiab nej tej me nyuam yuav tau koob hmoov.\n\n22 Thiab saib seb, nej yuav tsum nquag nquag tuaj sib ntsib ua ke; thiab nej tsis txhob txwv ib tug neeg twg uas tuaj rau hauv nej thaum nej yuav sib ntsib ua ke, tiam sis cia lawv kom lawv yuav tuaj rau hauv nej thiab tsis txhob txwv lawv.\n\n23 Tiam sis nej yuav tsum thov Vajtswv rau lawv, thiab tsis txhob ntiab lawv tawm; thiab yog tias lawv nquag nquag tuaj cuag nej nej yuav tsum thov Leej Txiv rau lawv, los ntawm kuv lub npe.\n\n24 Yog li ntawd, tsa nej lub teeb kom nws yuav ci rau lub ntiaj teb. Saib seb kuv yog lub teeb uas nej yuav tsum tsa—tej uas nej tau pom kuv ua lawm. Saib seb nej pom tias kuv tau thov Leej Txiv, thiab nej tag nrho tau ua tim khawv.\n\n25 Thiab nej pom tias kuv tau txib tias kom txhob cia ib tug twg ntawm nej khiav mus, tiam sis tau txib kom nej los cuag kuv, xwv kom nej yuav tau xuas thiab pom; tib yam li ntawd nej yuav tau ua rau lub ntiaj teb; thiab tus uas tsis ua li lo lus txib no cia nws tus kheej raug coj mus rau txoj kev dag ntxias.\n\n26 Thiab nim no tau muaj tias thaum Yexus tau hais cov lus no tas, nws tau rov qab tig nws lub qhov muag dua rau cov pab coj uas nws tau xaiv, thiab tau hais rau lawv tias:\n\n27 Saib seb kuv hais rau nej tseeb tseeb tias, kuv muab dua ib txoj lus txib rau nej, thiab tom qab ntawd kuv yuav tsum mus cuag kuv Leej Txiv kom kuv yuav ua tiav lwm cov lus txib uas nws tau muab rau kuv.\n\n28 Thiab nim no saib seb, qhov no yog txoj lus txib uas kuv muab rau nej, kom nej yuav tsum tsis txhob cia ib tug twg uas paub ntsoov tias tsis dawb huv noj kuv lub cev thiab haus cov ntshav, thaum nej yuav foom koob hmoov thiab muab;\n\n29 Vim tus uas noj thiab haus kuv lub cev thiab cov ntshav nrog kev tsis dawb huv noj thiab haus kev raug txim rau nws tus kheej; yog li ntawd yog nej paub tias ib tug neeg twg tsis tsim nyog noj thiab haus kuv lub cev thiab cov ntshav nej yuav tsum txwv nws.\n\n30 Txawm li ntawd los, nej tsis txhob muab nws ntiab tawm ntawm nej cov mus, tiam sis nej yuav tsum pab qhia rau nws thiab yuav thov Leej Txiv rau nws, los ntawm kuv lub npe; thiab yog tias nws yuav hloov siab lees txim thiab ua kev cai raus dej nyob ntawm kuv lub npe, ces nej yuav tsum txais nws, thiab yuav cia nws noj thiab haus kuv lub cev thiab cov ntshav.\n\n31 Tiam sis yog nws tsis kam hloov siab lees txim nws yuav tsum tsis raug suav nyob hauv kuv cov neeg, xwv kom nws thiaj yuav tsis tau rhuav kom kuv cov neeg puas tsuaj, vim saib seb kuv yeej paub kuv cov yaj, thiab lawv twb raug muab suav.\n\n32 Txawm li ntawd los, nej tsis txhob ntiab nws tawm ntawm nej tej tsev sab laj, los sis nej tej chaw teev tiam, vim rau cov zoo li ntawd nej yuav tau pab thiab qhia tsis tu ncua; vim nej tsis paub tiam sis muaj ib hnub lawv yuav tig rov qab thiab hloov siab lees txim, thiab los cuag kuv nrog lub siab puv npo, thiab kuv yuav kho kom lawv zoo; thiab nej yuav yog tej cuab yeej ntawm txoj kev coj txoj kev cawm seeg los rau lawv.\n\n33 Yog li ntawd, cia li coj tej lus hais uas kuv tau txib nej no xwv kom nej thiaj li yuav tsis los raug txoj kev raug txim; vim kev txom nyem yuav raug rau nws tus uas Leej Txiv rau txim rau.\n\n34 Thiab kuv muab rau nej tej lus txib no vim yog tej kev sib cav sib ceg uas tau muaj nyob hauv nej. Thiab nej yuav tau koob hmoov yog tias nej tsis muaj kev sib cav sib ceg nyob hauv nej.\n\n35 Thiab nim no kuv mus cuag Leej Txiv, vim nws tsim nyog tias kuv yuav tsum mus cuag Leej Txiv rau txoj kev pab nej.\n\n36 Thiab tau muaj tias thaum Yexus tau xaus cov lus hais no tas, nws tau xuas nws txhais tes tuav cov pab coj uas nws tau xaiv, ib tug dhau ib tug, mus txog thaum nws tau tuav lawv tag nrho, thiab tau hais lus rau lawv thaum nws tseem tuav lawv.\n\n37 Thiab cov neeg coob coob tsis tau hnov tej lus uas nws tau hais, yog li ntawd lawv tsis tau ua tim khawv; tiam sis cov pab coj tau ua tim khawv tias nws tau muab hwj chim rau lawv mus muab tus Vaj Ntsuj Plig Dawb Huv. Thiab kuv yuav qhia rau nej tom qab no tias cov lus tim khawv no muaj tseeb tiag.\n\n38 Thiab tau muaj tias thaum Yexus tau tuav lawv tag nrho lawm, tau muaj ib tau huab los thiab tau roos cov neeg coob coob kom lawv tsis pom Yexus.\n\n39 Thiab thaum lawv tau raug roos nws tau ncaim ntawm lawv, thiab tau nce mus rau saum ntuj ceeb tsheej. Thiab cov pab coj tau pom thiab tau ua tim khawv tias nws tau nce rov mus saum ntuj ceeb tsheej lawm.\n\n", "3-ne 19": "[center][font_size=26]Tshooj 19[/font_size][/center]\n\n[i]Kaum Ob Tug Pab Coj qhuab qhia rau cov neeg thiab thov yuav tus Vaj Ntsuj Plig Dawb Huv—Cov pab coj raug ua kev cai raus dej thiab txais yuav tus Vaj Ntsuj Plig Dawb Huv thiab txoj kev qhuab qhia ntawm tej tim tswv—Yexus thov Vajtswv siv tej lus uas tsis muaj peev xwm muab sau cia—Nws ua tim khawv txog txoj kev ntseeg loj heev ntawm cov Neeg Nifais no. Kwv yees li 34 xyoo tom qab yug Yexus.[/i]\n\n1 Thiab nim no tau muaj tias thaum Yexus tau nce mus rau saum ntuj ceeb tsheej lawm, cov neeg coob coob tau sib ncaim, thiab txhua tus txiv neej tau coj nws tus poj niam thiab nws tej me nyuam thiab tau rov qab mus rau nws lub tsev.\n\n2 Thiab nws tau muaj suab nrov mus thoob rau cov neeg tam sim ntawd, ua ntej thaum tsis tau tsaus ntuj, tias cov neeg coob coob tau pom Yexus, thiab tias nws tau muab kev pab rau lawv, thiab tias nws kuj yuav ua rau cov neeg coob coob pom nws tus kheej tag kis.\n\n3 Muaj tseeb tiag, tag nrho ib hmos tau muaj suab nrov deb txog Yexus; thiab kawg tias thaum kawg lawv tau xa xov tawm mus rau cov neeg tias tau muaj ntau leej, muaj tseeb tiag, tau muaj ib pab neeg coob heev, tau ua hauj lwm heev tag nrho hmo ntawd, xwv kom tag kis lawv yuav tau mus nyob ntawm qhov chaw uas Yexus yuav ua nws tus kheej rau cov neeg coob coob pom.\n\n4 Thiab tau muaj tias tag kis, thaum cov neeg coob coob tau sib sau ua ke, saib seb, Nifais thiab nws tus kwv tij uas nws tau tsa sawv hauv qhov tuag los, uas lub npe hu ua Timautes, thiab nws tus tub, uas npe hu ua Yaunas, thiab Mathaunais, thiab Mathaunaihas, nws tus kwv, thiab Khumas, thiab Khumenoohais, thiab Yelemis, thiab Senoos, thiab Yaunas, thiab Xedekhiyas, thiab Yaxayas—nim no cov no tau yog cov npe ntawm cov pab coj uas Yexus tau xaiv—thiab tau muaj tias lawv tau tawm mus thiab tau sawv ntsug hauv nruab nrab ntawm cov neeg coob coob.\n\n5 Thiab saib seb, cov neeg coob coob tau coob heev li lawv thiaj tau kom lawv yuav tsum raug faib ua kaum ob pab.\n\n6 Thiab kaum ob leeg ntawd tau qhia rau cov neeg coob coob; thiab saib seb, lawv tau kom cov neeg coob coob txhos caug rau hauv av, thiab yuav tsum thov rau Leej Txiv los ntawm Yexus lub npe.\n\n7 Thiab cov pab coj kuj tau thov rau Leej Txiv los ntawm Yexus lub npe thiab. Thiab tau muaj tias lawv tau sawv thiab muab kev pab rau cov neeg.\n\n8 Thiab thaum lawv tau qhuab qhia tib co lus uas Yexus tau hais—tsis muaj ib yam txawv li tej lus uas Yexus tau hais—saib seb, lawv tau rov txhos caug dua thiab tau thov rau Leej Txiv los ntawm Yexus lub npe.\n\n9 Thiab lawv tau thov rau yam uas lawv xav tau tshaj; thiab lawv tau xav kom tus Vaj Ntsuj Plig Dawb Huv yuav raug muab rau lawv.\n\n10 Thiab thaum lawv tau thov li no tas lawm lawv tau nqis mus rau nram ntug dej, thiab cov neeg coob coob tau raws lawv mus.\n\n11 Thiab tau muaj tias Nifais tau nqis mus rau hauv dej thiab raug muab ua kev cai raus dej.\n\n12 Thiab nws tau tawm hauv dej los thiab tau pib ua kev cai raus dej. Thiab nws tau ua kev cai raus dej rau tag nrho cov uas Yexus tau xaiv.\n\n13 Thiab tau muaj tias thaum lawv tag nrho tau raug ua kev cai raus dej tag thiab tau tawm hauv dej los lawm, tus Vaj Ntsuj Plig Dawb Huv tau poob los rau saum lawv, thiab lawv tau muaj puv npo nrog tus Vaj Ntsuj Plig Dawb Huv thiab nrog hluav taws.\n\n14 Thiab saib seb, zoo li lawv raug hluav taws vij ib puag ncig; thiab nws tau nqis saum ntuj ceeb tsheej los, thiab cov neeg coob coob tau ua tim khawv txog nws, thiab ua lus pov thawj; thiab tej tim tswv tau nqis tawm saum ntuj ceeb tsheej los thiab tau muab kev pab rau lawv.\n\n15 Thiab tau muaj tias thaum tej tim tswv tab tom muab kev pab rau cov pab coj, saib seb, Yexus tau los thiab tau sawv hauv nruab nrab thiab tau muab kev pab rau lawv.\n\n16 Thiab tau muaj tias nws tau hais rau cov neeg coob coob, thiab tau txib kom lawv yuav tsum txhos caug dua rau hauv av, thiab kuj tau kom nws cov pab coj yuav tsum txhos caug rau hauv av thiab.\n\n17 Thiab tau muaj tias thaum lawv tag nrho tau txhos caug rau hauv av tas lawm, nws tau txib nws cov pab coj kom lawv yuav tsum thov Vajtswv.\n\n18 Thiab saib seb, lawv tau pib thov; thiab lawv tau thov rau Yexus, hu nws ua lawv tus Tswv thiab lawv tus Vajtswv.\n\n19 Thiab tau muaj tias Yexus tau ncaim hauv nruab nrab ntawm lawv mus, thiab nws tau mus deb ntawm lawv me ntsis thiab tau khoov nws tus kheej rau hauv av, thiab tau hais tias:\n\n20 Txiv es, kuv ua koj tsaug uas koj tau muab tus Vaj Ntsuj Plig Dawb Huv rau cov uas kuv tau xaiv no; thiab nws vim yog lawv txoj kev ntseeg kuv uas kuv tau xaiv lawv tawm ntawm lub ntiaj teb.\n\n21 Txiv es, kuv thov koj kom koj yuav muab tus Vaj Ntsuj Plig Dawb Huv rau tag nrho lawv cov uas yuav ntseeg lawv tej lus.\n\n22 Txiv es, koj tau muab tus Vaj Ntsuj Plig Dawb Huv rau lawv vim lawv ntseeg kuv; thiab koj pom tias lawv ntseeg kuv vim koj hnov lawv, thiab lawv tau thov rau kuv; thiab lawv thov rau kuv vim kuv nrog lawv nyob.\n\n23 Thiab nim no Txiv es, kuv thov koj rau lawv, thiab kuj rau tag nrho lawv cov uas yuav ntseeg lawv tej lus, kom lawv yuav ntseeg kuv, kom kuv yuav nyob hauv lawv, Txiv es, ib yam li koj nyob hauv kuv, kom peb yuav yog ib tug.\n\n24 Thiab tau muaj tias thaum Yexus tau thov li no rau Leej Txiv tas lawm, nws tau los cuag nws cov pab coj, thiab saib seb, lawv tseem pheej thov rau nws, tsis tau tsum; thiab lawv tsis tau ntxiv ntau lo lus, vim nws tau muab rau lawv yam uas lawv yuav thov, thiab lawv tau muaj puv npo tej uas xav tau.\n\n25 Thiab tau muaj tias Yexus tau foom koob hmoov rau lawv li lawv tau thov nws; thiab nws lub ntsej muag tau luag rau lawv, thiab qhov ci ntawm nws lub ntsej muag tau ci rau lawv, thiab saib seb lawv tau dawb ib yam li lub ntsej muag thiab tej ris tsho ntawm Yexus; thiab saib seb txoj kev dawb ntawd tau dawb tshaj txhua yam dawb huv tib si, muaj tseeb tiag, twb tsis muaj ib yam dab tsi nyob hauv lub ntiaj teb uas yuav dawb npaum li txoj kev dawb ntawd.\n\n26 Thiab Yexus tau hais rau lawv tias: Thov kam tiag; txawm tias lawv tseem thov tsis tau tsum.\n\n27 Thiab nws tau tig ntawm lawv mus ntxiv, thiab tau mus ib nyuag deb me ntsis thiab nws tau khoov nws tus kheej rau hauv av; thiab nws tau thov dua rau Leej Txiv, hais tias:\n\n28 Txiv es, kuv ua koj tsaug uas koj tau ua kom cov uas kuv tau xaiv lawm dawb huv, vim yog lawv txoj kev ntseeg, thiab kuv thov rau lawv, thiab rau lawv cov uas yuav ntseeg lawv tej lus, xwv kom lawv yuav raug dawb huv nyob hauv kuv, dhau los ntawm txoj kev ntseeg lawv tej lus, tib yam li lawv raug ua dawb huv hauv kuv.\n\n29 Txiv es, kuv tsis thov rau neeg ntiaj teb, tiam sis tsuas yog rau cov uas koj tau muab rau kuv tawm ntawm neeg ntiaj teb los, vim yog lawv txoj kev ntseeg, xwv kom lawv yuav raug ua dawb huv nyob hauv kuv, kom kuv yuav nyob hauv lawv, Txiv es, ib yam li koj nyob hauv kuv, kom peb yuav ua tau ib tug, kom kuv yuav tau yeeb koob nyob hauv lawv.\n\n30 Thiab thaum Yexus tau hais tej lus no tas nws tau rov los cuag nws cov pab coj dua; thiab saib seb lawv tau thov ruaj npo, tsis tseg rau nws; thiab nws tau rov luag rau lawv dua; thiab saib seb lawv tau dawb, tib yam li Yexus.\n\n31 Thiab tau muaj tias nws tau rov mus ib nyuag deb me ntsis thiab tau thov rau Leej Txiv;\n\n32 Thiab nplaig hais tsis tau tej lus uas nws tau thov, thiab tej lus uas nws tau thov los tib neeg tsis muaj peev xwm sau tau.\n\n33 Thiab cov neeg coob coob tau hnov thiab tau ua tim khawv; thiab lawv tej siab tau qhib thiab lawv to taub nyob hauv lawv tej siab cov lus uas nws tau thov.\n\n34 Txawm li ntawd los, tej lus uas nws tau thov tseem ceeb heev thiab zoo tshaj es tsis muaj peev xwm muab lawv sau cia, thiab tib neeg tsis muaj peev xwm hais tau lawv.\n\n35 Thiab tau muaj tias thaum Yexus tau xaus txoj kev thov Vajtswv nws tau rov qab los cuag cov pab coj, thiab tau hais rau lawv tias: Txoj kev ntseeg loj heev kuv twb tsis tau pom nyob tag nrho hauv cov Neeg Yudais li; yog li ntawd kuv thiaj ua tsis tau rau lawv pom tej txuj ci tseem ceeb loj heev, vim yog lawv txoj kev tsis ntseeg.\n\n36 Kuv hais tseeb rau nej tias, lawv tsis tau muaj ib tug uas tau pom tej yam loj heev ib yam li nej tau pom; thiab lawv twb tsis tau hnov tej yam loj heev ib yam li nej tau hnov.\n\n", "3-ne 20": "[center][font_size=26]Tshooj 20[/font_size][/center]\n\n[i]Yexus muab mov mog thiab cawv txiv hmab nrog txuj ci thiab rov foom koob hmoov rau lub cim nco txog rau cov neeg—Cov seem ntawm Yakhauj yuav los paub txog tus Tswv lawv tus Vajtswv thiab yuav los txais teb chaws Amelikas—Yexus yog tus yaj saub ib yam li Mauxes, thiab cov Neeg Nifais yog tej me nyuam ntawm cov yaj saub—Lwm cov ntawm tus Tswv cov neeg yuav raug sib sau rau hauv Yeluxalees. Kwv yees li 34 xyoo tom qab yug Yexus.[/i]\n\n1 Thiab tau muaj tias nws tau txib cov neeg coob coob kom lawv tsum thov Vajtswv, thiab nws cov pab coj. Thiab nws tau txib lawv kom lawv tsis txhob tseg thov Vajtswv nyob hauv lawv tej siab.\n\n2 Thiab nws tau txib lawv kom lawv sawv thiab sawv tsees sawv ntsug rau saum lawv tej ko taw. Thiab lawv tau sawv thiab tau sawv tsees sawv ntsug rau saum lawv tej ko taw.\n\n3 Thiab tau muaj tias nws tau rov ntais mov mog dua thiab tau foom koob hmoov rau nws, thiab tau muab rau cov pab coj noj.\n\n4 Thiab thaum lawv tau noj tas nws tau txib lawv kom lawv yuav ntais cov mov mog, thiab muab rau cov neeg coob coob.\n\n5 Thiab thaum lawv tau muab rau cov neeg coob coob tas lawm nws kuj tau muab cawv txiv hmab rau lawv haus thiab, thiab tau txib lawv kom lawv muab rau cov neeg coob coob.\n\n6 Nim no, twb tsis tau muaj mov mog, los sis cawv txiv hmab, uas raug coj tuaj los ntawm cov pab coj, los sis los ntawm cov neeg coob coob;\n\n7 Tiam sis nws yeej tau muab mov mog tiag tiag rau lawv noj thiab cawv txiv hmab rau lawv haus.\n\n8 Thiab nws tau hais rau lawv tias: Tus uas noj cov mov mog no noj kuv lub cev rau nws tus ntsuj plig; thiab tus uas haus cov cawv txiv hmab no haus kuv cov ntshav rau nws tus ntsuj plig; thiab nws tus ntsuj plig yuav tsis tshaib los sis nqhis ntxiv lawm, tiam sis tsuas muaj tsau npo xwb.\n\n9 Nim no, thaum cov neeg coob coob tag nrho sawv daws tau noj thiab haus, saib seb, lawv tau muaj tus Ntsuj Plig puv npo; thiab lawv tau qw tawm ua ib lub suab, thiab muab yeeb koob rau Yexus, tus uas lawv tau pom thiab tau hnov.\n\n10 Thiab tau muaj tias thaum lawv sawv daws tau muab yeeb koob rau Yexus tas lawm, nws tau hais rau lawv tias: Saib seb nim no kuv ua tas txoj lus txib uas Leej Txiv tau txib kuv txog cov neeg no, uas yog ib co seem tshuav ntawm tsev neeg Ixayees.\n\n11 Nej nco tias kuv tau hais rau nej thiab tau hais tias thaum tej lus ntawm Yaxayas yuav muaj puv npo—saib seb lawv raug muab sau cia, nej muaj lawv nyob ntawm nej, yog li ntawd cia li nrhiav lawv—\n\n12 Thiab kuv hais rau nej tseeb tseeb tias, thaum tej ntawd muaj puv npo ces yog txoj kev muaj puv npo ntawm txoj kev khi lus tseg uas Leej Txiv tau khi rau nws cov neeg, Au tsev neeg Ixayees.\n\n13 Thiab tom qab ntawd cov uas seem tshuav uas raug tawg ri niab mus lwm qhov chaw uas nyob saum lub ntiaj teb, yuav raug sib sau nyob hauv sab hnub tuaj thiab sab hnub poob, thiab sab nram hav thiab sab pem toj; thiab lawv yuav raug coj los rau txoj kev paub txog tus Tswv lawv tus Vajtswv, uas tau txhiv lawv dim.\n\n14 Thiab Leej Txiv tau txib kuv kom kuv muab thaj av no rau nej, ua nej qub txeeg qub teg.\n\n15 Thiab kuv hais rau nej, tias yog Lwm Haiv Neeg tsis hloov siab lees txim tom qab txoj koob hmoov uas lawv yuav tau txais, tom qab uas lawv tau ua rau kuv cov neeg tawg ri niab—\n\n16 Ces nej, cov uas yog ib co seem tshuav ntawm tsev neeg Yakhauj, yuav tawm mus rau hauv lawv; thiab nej yuav mus nyob hauv nruab nrab ntawm lawv cov uas yuav muaj coob; thiab nej yuav mus nyob hauv lawv ib yam li ib tug tsov ntxhuav nyob hauv tej tsiaj qus tom hav zoov, thiab ib yam li ib tug thav tsov ntxhuav nyob hauv tej pab yaj uas yog nws mus mos vau thiab dua ua daim, thiab tsis muaj tus pab tau.\n\n17 Nej txhais tes yuav raug tsa rau saum tawm tsam nej tej yeeb ncuab, thiab tag nrho nej tej yeeb ncuab yuav raug txiav tawm.\n\n18 Thiab kuv yuav sau kuv cov neeg los ua ke ib yam li ib tug neeg sau nws tej tes nplej los rau hauv plag tse.\n\n19 Vim kuv yuav ua kuv cov neeg uas Leej Txiv tau khi lus tseg, muaj tseeb tiag, kuv yuav ua kom nej muaj kub hlau, thiab kuv yuav ua kom nej muaj rau tooj. Thiab nej yuav ntaus pab neeg tawg ua tej dwb daim; thiab kuv yuav muab lawv txoj kev yeej pub rau tus Tswv, thiab lawv tej khoom rau tus Tswv ntawm lub ntiaj teb tag nrho. Thiab saib seb, kuv yog nws tus uas ua qhov ntawd.\n\n20 Thiab Leej Txiv hais tias yuav muaj tias, rab ntaj ntawm kuv txoj kev txim lij yuav dai rawv rau saum lawv nyob rau hnub ntawd; thiab tsuas yog lawv hloov siab lees txim xwb tsis li ces nws yuav vau los rau saum lawv, Leej Txiv hais li, muaj tseeb tiag, rau saum tag nrho tej haiv neeg ntawm Lwm Haiv Neeg.\n\n21 Thiab yuav muaj tias kuv yuav txhim tsa kuv cov neeg, Au tsev neeg Ixayees.\n\n22 Thiab saib seb, kuv yuav txhim tsa cov neeg no nyob rau saum thaj av no, rau txoj kev muaj puv npo ntawm txoj kev khi lus tseg uas kuv tau khi nrog nej tus yawg koob Yakhauj; thiab nws yuav yog ib lub Yeluxalees tshiab. Thiab tej hwj chim saum ntuj ceeb tsheej yuav muaj nyob hauv nruab nrab ntawm cov neeg no; muaj tseeb tiag, kuv los yeej yuav nyob hauv nruab nrab hauv nej.\n\n23 Saib seb, kuv yog nws tus uas Mauxes tau hais txog, hais tias: Tus Tswv nej tus Vajtswv yuav tsa ib tug yaj saub tawm ntawm nej cov kwv tij los rau nej, ib yam li kuv; ntawm nws nej yuav tsum mloog tag nrho txhua yam uas nws yuav hais rau nej. Thiab yuav muaj tias txhua tus cov uas yuav tsis mloog tus yaj saub ntawd yuav raug txiav tawm ntawm cov neeg mus.\n\n24 Kuv hais tseeb rau nej, muaj tseeb tiag, thiab tag nrho cov yaj saub txij li Xamuyees thiab cov uas tom qab ntawd, txhua tus uas tau hais, tau ua tim khawv txog kuv.\n\n25 Thiab saib seb, nej yog tej me nyuam ntawm cov yaj saub; thiab nej yog ib co ntawm tsev neeg Ixayees; thiab nej yog cov uas nyob ntawm txoj kev khi lus uas Leej Txiv tau khi nrog nej tej yawg koob, tau hais rau Anplaham tias: Thiab nyob hauv koj tej noob tag nrho txhua pab neeg ntawm lub ntiaj teb yuav tau koob hmoov.\n\n26 Leej Txiv tau xub tsa kuv los rau nej, thiab tau xa kuv los foom koob hmoov rau nej kom nej txhua tus tig tawm ntawm nws tej kev tsis ncaj; thiab li no los vim nej yog tej me nyuam ntawm txoj kev khi lus—\n\n27 Thiab tom qab uas nej tau koob hmoov lawm ces yuav muaj puv npo li Leej Txiv txoj kev khi lus uas nws tau khi nrog Anplaham hais tias: Nyob hauv koj tej noob txhua pab neeg ntawm lub ntiaj teb yuav tau koob hmoov—rau txoj kev cai nchuav tus Vaj Ntsuj Plig Dawb Huv tawm dhau hauv kuv los rau saum Lwm Haiv Neeg, yam koob hmoov uas los rau saum Lwm Haiv Neeg yuav ua rau lawv muaj zog tshaj sawv daws, rau txoj kev tawg ri niab ntawm kuv cov neeg, Au tsev neeg Ixayees.\n\n28 Thiab lawv yuav ua ib tug nplawm rau cov neeg ntawm thaj av no. Txawm li ntawd los, thaum lawv yuav tau txais kuv txoj moo zoo uas muaj txhij txhua, tom qab ntawd yog lawv yuav ua lawv tej siab tawv rau kuv, kuv yuav rov qab muab lawv tej kev tsis ncaj los rau saum lawv taub hau kiag, Leej Txiv hais li.\n\n29 Thiab kuv yuav nco qab ntsoov txoj kev khi lus uas kuv tau khi nrog kuv cov neeg; thiab kuv tau khi lus tseg nrog lawv tias kuv yuav sau lawv los ua ke nyob hauv kuv lub sij hawm uas tau teem tseg lawm, xwv kom kuv yuav tau rov qab muab rau lawv thaj av ntawm lawv tej yawg koob ua lawv qub txeeg qub teg, uas yog thaj av ntawm Yeluxalees, uas yog thaj av cog lus rau lawv mus ib txhis, Leej Txiv hais li.\n\n30 Thiab yuav tau muaj tias lub sij hawm yuav los, thaum txoj kev muaj puv npo ntawm kuv txoj moo zoo yuav raug coj mus qhia rau lawv;\n\n31 Thiab lawv yuav ntseeg kuv, tias kuv yog Yexus Khetos, Vajtswv Leej Tub, thiab yuav thov rau Leej Txiv los ntawm kuv lub npe.\n\n32 Thaum ntawd lawv tej neeg zov xyuas yuav tsa lawv tej suab, thiab lawv yuav hu nkauj nrog tej suab ua ke; vim lawv yuav pom qhov muag rau qhov muag.\n\n33 Thaum ntawd Leej Txiv yuav sau lawv los ua ke dua, thiab muab Yeluxalees rau lawv ua lawv thaj av qub txeeg qub teg.\n\n34 Thaum ntawd lawv yuav tawg plho los rau txoj kev xyiv fab—Cia li hu nkauj ua ke, nej tej chaw uas tsis muaj nuj nqis ntawm Yeluxalees; vim Leej Txiv twb tau nplij nws cov neeg, nws twb tau txhiv Yeluxalees lawm.\n\n35 Leej Txiv tau ua nws lub hwj chim dawb huv rau ntawm txhua haiv neeg lub qhov muag; thiab tag nrho hauv qab ntuj kawg yuav pom Leej Txiv txoj kev cawm seeg; thiab Leej Txiv thiab kuv yog ib tug.\n\n36 Thiab thaum ntawd yuav muaj li tej uas tau sau cia lawm tias: Cia li tsim, cia li tsim dua, thiab cia li muab nej lub zog los coj, Au Xi-oos es; cia li muab koj tej ris tsho uas zoo zoo nkauj coj los hnav, Au Yeluxalees, lub nroog dawb huv es, vim txij li no mus yuav tsis muaj leej twg uas tsis tau ua kev cai txiav thiab tsis huv los tau rau hauv koj ntxiv lawm.\n\n37 Cia li nchos koj tus kheej ntawm tej hmoov av; cia li sawv, thiab zaum, Au Yeluxalees; tso koj tus kheej tawm ntawm tej hlua ntawm koj caj dab, Au tus ntxhais uas raug txhom ntawm Xi-oos es.\n\n38 Vim tus Tswv hais li no tias: Nej tau muab nej tus kheej muag rau yam tsis muaj nqi, thiab nej yuav raug txhiv dim yam tsis yuav nyiaj.\n\n39 Kuv hais rau nej tseeb tseeb tias, kuv cov neeg yuav paub kuv lub npe; muaj tseeb tiag, nyob rau hnub ntawd lawv yuav paub tias kuv yog nws tus uas hais lus.\n\n40 Thiab thaum ntawd lawv yuav hais tias: Zoo nkauj npaum li cas nyob rau saum tej roob twb yog ob txhais ko taw ntawm nws tus uas coj tej moo zoo los rau lawv, tus uas tau tsim kev thaj yeeb; tus uas coj tej moo zoo los rau lawv cov uas zoo, tus uas tsim txoj kev cawm seeg; uas hais rau Xi-oos tias: Koj tus Vajtswv los kav lawm!\n\n41 Thiab thaum ntawd ib lub suab qw yuav tawm mus tias: Nej cia li ncaim mus, nej cia li ncaim mus, nej cia li tawm ntawm qhov ntawd mus, tsis txhob kov tej uas tsis huv; nej cia li tawm ntawm nruab nrab ntawm nws mus; nej ris tus Tswv tej twj taig yuav tsum dawb huv.\n\n42 Vim nej yuav tsis tawm nrawm nroos mus thiab mus los ntawm kev tsiv; vim tus Tswv yuav mus ua nej ntej, thiab tus Vajtswv ntawm Ixayees yuav ua tus kav nej qab.\n\n43 Saib seb, kuv tus tub qhe yuav ua yam txawj ntse; nws yuav raug txhawb mus siab thiab raug qhuas thiab nyob siab heev.\n\n44 Yam li ntau tus tau xav tsis thoob rau koj—nws lub ntsej muag tau ntswj mob heev, ntau tshaj li lwm tus neeg, thiab nws lub cev ntswj mob dua li tej tib neeg tej tub—\n\n45 Tib yam li ntawd nws yuav ywg ntau haiv neeg; tej vaj ntxwv yuav kaw lawv tej qhov ncauj rau nws, vim tej yam uas tsis tau raug qhia rau lawv lawv yuav pom; thiab tej uas lawv tsis tau hnov lawv yuav to taub.\n\n46 Kuv hais rau nej tseeb tseeb tias, tag nrho tej yam no yeej yuav los tiag tiag, tib yam li Leej Txiv tau txib kuv lawm. Thaum ntawd txoj kev khi lus no uas Leej Txiv tau khi nrog nws cov neeg yuav muaj puv npo; thiab thaum ntawd kuv cov neeg yuav rov qab tau Yeluxalees dua, thiab nws yuav yog thaj av ntawm lawv qub txeeg qub teg.\n\n", "3-ne 21": "[center][font_size=26]Tshooj 21[/font_size][/center]\n\n[i]Ixayees yuav raug sib sau thaum uas Phau Ntawv Maumoos muaj los—Lwm Haiv Neeg yuav raug txhim tsa li ib co neeg ywj siab nyob hauv Amelikas—Lawv yuav raug cawm dim yog lawv ntseeg thiab mloog lus; tsis li ntawd lawv yuav raug txiav tawm thiab puas tsuaj—Ixayees yuav ua lub Yeluxalees Tshiab, thiab cov xeem neeg uas tau ploj lawm yuav rov qab los. Kwv yees li 34 xyoo tom qab yug Yexus.[/i]\n\n1 Thiab kuv hais tseeb rau nej tias, kuv muab ib lub cim rau nej, kom nej yuav paub lub sij hawm thaum tej yam no yuav luag muaj—tias kuv yuav sau los ua ke, los ntawm lawv txoj kev sib faib ntev lawm, kuv cov neeg, Au tsev neeg Ixayees, thiab yuav txhim tsa kuv lub Xi-oos dua nyob hauv lawv.\n\n2 Thiab saib seb, qhov no yog yam uas kuv yuav muab rau nej ua ib lub cim—vim kuv hais tseeb rau nej tias thaum tej yam no uas kuv tshaj tawm rau nej, thiab yam uas kuv yuav tshaj tawm rau nej tom qab no txog kuv tus kheej, thiab los ntawm lub hwj chim ntawm tus Vaj Ntsuj Plig Dawb Huv uas yuav raug muab rau nej los ntawm Leej Txiv, yuav raug ua kom paub rau Lwm Haiv Neeg kom lawv yuav paub txog cov neeg no uas yog ib co seem tshuav ntawm tsev neeg Yakhauj, thiab txog kuv cov neeg no uas yuav raug tawg ri niab los ntawm lawv;\n\n3 Kuv hais rau nej tseeb tseeb tias, thaum tej yam no yuav raug ua rau lawv paub los ntawm Leej Txiv, thiab yuav tawm los ntawm Leej Txiv dhau hauv lawv los rau nej;\n\n4 Vim nws yog ib qho kev txawj ntse nyob hauv Leej Txiv tias lawv yuav tsum raug txhim tsa nyob hauv thaj av no, thiab raug cia ua ib co neeg nyob ywj siab los ntawm lub hwj chim ntawm Leej Txiv, xwv kom tej yam no yuav tau dhau ntawm lawv los rau ib co seem tshuav ntawm nej tej noob, xwv kom txoj kev khi lus ntawm Leej Txiv yuav raug muaj puv npo li tej uas nws tau khi tseg nrog nws cov neeg, Au tsev neeg Ixayees;\n\n5 Yog li ntawd, thaum tej hauj lwm no thiab tej hauj lwm uas yuav raug ua tiav nyob hauv nej tom qab no yuav tawm ntawm Lwm Haiv Neeg los, rau nej tej noob uas yuav tseg txoj kev ntseeg tseg zuj zus vim yog txoj kev tsis ncaj;\n\n6 Vim li no thiaj tsim nyog rau Leej Txiv kom nws yuav tawm ntawm Lwm Haiv Neeg los, xwv kom nws yuav ua nws lub hwj chim rau Lwm Haiv Neeg pom, vim yog qhov no kom Lwm Haiv Neeg, yog lawv tsis ua lawv tej siab tawv, xwv kom lawv yuav hloov siab lees txim thiab los cuag kuv thiab ua kev cai raus dej nyob ntawm kuv lub npe thiab paub txog tej ntsiab tseeb ntawm kuv txoj lus qhia, xwv kom lawv yuav raug suav nrog kuv cov neeg, Au tsev neeg Ixayees;\n\n7 Thiab thaum tej yam no muaj los kom nej tej noob yuav pib paub tej yam no—nws yuav yog ib lub cim rau lawv, xwv kom lawv yuav paub tias txoj hauj lwm ntawm Leej Txiv twb tau pib muaj puv npo li txoj kev khi lus uas nws tau khi rau cov neeg uas yog tsev neeg Ixayees lawm.\n\n8 Thiab thaum hnub ntawd los, yuav muaj tias tej vaj ntxwv yuav qos lawv tej qhov ncauj; vim tej yam uas tsis tau raug qhia rau lawv lawv yuav pom; thiab tej yam uas lawv tsis tau hnov lawv yuav to taub.\n\n9 Vim nyob rau hnub ntawd, Leej Txiv yuav ua ib txoj hauj lwm los pab kuv, uas yuav yog ib txoj hauj lwm loj thiab tseem ceeb nyob hauv lawv; thiab yuav muaj cov uas nyob hauv lawv uas tsis ntseeg tej ntawd, txawm tias ib tug neeg yuav tshaj nws tawm rau lawv.\n\n10 Tiam sis saib seb, txoj sia ntawm kuv tus tub qhe yuav nyob hauv kuv txhais tes; yog li ntawd lawv yuav tsis ua rau nws mob, txawm tias nws yuav raug mob vim yog lawv. Tiam sis kuv yuav kho nws kom zoo, vim kuv yuav ua rau lawv pom tias kuv txoj kev txawj ntse yeej loj dua li txoj kev dag ntxias ntawm tus dab.\n\n11 Yog li ntawd yuav muaj tias txhua tus uas tsis ntseeg kuv tej lus, tus uas yog Yexus Khetos, tej uas Leej Txiv tau ua kom nws coj los rau Lwm Haiv Neeg, thiab yuav muab rau nws lub hwj chim kom nws yuav coj lawv los rau Lwm Haiv Neeg, (nws yuav raug ua tiav tib yam li Mauxes tau hais lawm), lawv yuav raug txiav tawm ntawm kuv cov neeg uas yog cov tau khi lus tseg lawm.\n\n12 Thiab kuv cov neeg uas yog ib co seem tshuav ntawm Yakhauj yuav nyob nrog Lwm Haiv Neeg, muaj tseeb tiag, nyob hauv lawv nruab nrab zoo ib yam li ib tug tsov ntxhuav nyob hauv tej tsiaj qus tom hav zoov, ib yam li ib tug thav tsov ntxhuav nyob hauv tej pab yaj, tus uas, yog nws mus mos tau tom thiab dua ua daim, thiab tsis muaj leej twg pab tau.\n\n13 Lawv tej tes yuav raug tsa rau saum lawv tej yeeb ncuab, thiab tag nrho lawv tej yeeb ncuab yuav raug txiav tawm.\n\n14 Muaj tseeb tiag, kev txom nyem yuav raug rau Lwm Haiv Neeg tsuas yog lawv yuav hloov siab lees txim xwb; vim yuav muaj tias nyob rau hnub ntawd, Leej Txiv hais tias, kuv yuav txiav nej tej nees tawm ntawm nej nruab nrab mus, thiab kuv yuav ua kom nej tej tsheb nees luag puas tsuaj;\n\n15 Thiab kuv yuav txiav tej nroog ntawm nej thaj av, thiab rub kom tag nrho nej tej chaw tiv thaiv vau;\n\n16 Thiab kuv yuav txiav tej kev ua dab tawm ntawm nej thaj av, thiab nej yuav tsis muaj tej neeg txawj saib hmoov ntxiv lawm;\n\n17 Nej tej mlom los kuv kuj yuav txiav tawm, thiab nej tej mlom sawv ntsug yuav raug txiav tawm ntawm nej nruab nrab mus, thiab nej yuav tsis tau teev tiam tej hauj lwm ntawm nej tej tes ntxiv lawm;\n\n18 Thiab kuv yuav rho nej tej ntoo yuj tawm ntawm nej nruab nrab mus; ces kuv yuav ua kom nej tej nroog puas tsuaj.\n\n19 Thiab yuav muaj tias tag nrho tej kev dag, thiab tej kev ntxias, thiab tej kev xav tau luag tug, thiab tej kev sib cav sib ceg, thiab tej kev ua dab, thiab tej kev sib daj sib deev, yuav tsis muaj lawm.\n\n20 Vim Leej Txiv hais tias yuav muaj tias, nyob rau hnub ntawd leej twg uas yuav tsis hloov siab lees txim thiab los cuag kuv tus Tub uas kuv Hlub, kuv yuav txiav lawv tawm hauv kuv cov neeg mus, Au tsev neeg Ixayees;\n\n21 Thiab kuv yuav pauj txiaj ntsig thiab npau taws rau lawv, tib yam li rau cov neeg tsis paub Vajtswv, li tej uas lawv tsis tau hnov.\n\n22 Tiam sis yog lawv yuav hloov siab lees txim thiab hnov kuv tej lus, thiab tsis ua lawv tej siab tawv, kuv yuav tsa kuv lub koom txoos nyob hauv lawv, thiab lawv yuav los rau hauv txoj kev khi lus, thiab raug suav nyob hauv cov seem tshuav ntawm Yakhauj no, rau cov uas kuv tau muab thaj av no ua lawv qub txeeg qub teg;\n\n23 Thiab lawv yuav pab kuv cov neeg, cov seem tshuav ntawm Yakhauj, thiab ntau npaum li ntau tau ntawm tsev neeg Ixayees uas yuav los, xwv kom lawv yuav ua tau ib lub nroog, uas yuav raug hu ua Yeluxalees Tshiab.\n\n24 Thiab thaum ntawd lawv yuav pab kuv cov neeg xwv kom lawv yuav raug sau ua ke, cov uas tau tawg ri niab mus rau saum txhua thaj av, los rau hauv Yeluxalees Tshiab.\n\n25 Thiab thaum ntawd lub hwj chim ntawm ntuj ceeb tsheej yuav nqis los rau hauv lawv; thiab kuv kuj yuav nyob hauv plawv.\n\n26 Thiab thaum ntawd txoj hauj lwm ntawm Leej Txiv yuav pib nyob rau hnub ntawd, twb yuav nyob rau thaum txoj moo zoo no yuav raug qhuab qhia nyob hauv cov seem tshuav ntawm cov neeg no. Kuv hais tseeb rau nej, tias nyob rau hnub ntawd txoj hauj lwm ntawm Leej Txiv yuav pib nyob tag nrho rau cov tau sib faib ntawm kuv cov neeg, muaj tseeb tiag, twb yog cov xeem neeg uas tau ploj lawm, uas Leej Txiv tau coj tawm ntawm Yeluxalees lawm.\n\n27 Muaj tseeb tiag, txoj hauj lwm yuav pib nyob tag nrho hauv cov uas tau faib ntawm kuv cov neeg, nrog Leej Txiv npaj txoj kev kom lawv yuav los cuag tau kuv, xwv kom lawv yuav thov Leej Txiv los ntawm kuv lub npe.\n\n28 Muaj tseeb tiag, thiab thaum ntawd txoj hauj lwm yuav pib, nrog Leej Txiv nyob tag nrho rau txhua haiv neeg npaj txoj kev kom nws cov neeg yuav raug sau los tsev rau thaj av ntawm lawv qub txeeg qub teg.\n\n29 Thiab lawv yuav ncaim tawm ntawm txhua haiv neeg mus; thiab lawv yuav tsis tawm nrawm nroos mus, thiab mus los ntawm kev tsiv, vim kuv yuav mus ua lawv ntej, Leej Txiv hais li, thiab kuv yuav ua tus kav lawv qab.\n\n", "3-ne 22": "[center][font_size=26]Tshooj 22[/font_size][/center]\n\n[i]Nyob rau hauv hnub nyoog kawg, Xi-oos thiab nws tej tswg yuav raug txhim tsa, thiab Ixayees yuav raug sau los ua ke nyob hauv txoj kev hlub tshua thiab mos muag—Lawv yuav kov yeej—Piv rau Yaxayas 54. Kwv yees li 34 xyoo tom qab yug Yexus.[/i]\n\n1 Thiab thaum ntawd yam uas raug muab sau cia lawm yuav muaj los: Hu nkauj, Au tus poj niam muaj tsis tau me nyuam, koj tus uas tsis yug me nyuam; cia li tawg plho los rau txoj kev hu nkauj, thiab qw nrov nrov, koj tus uas ib txwm tsis tau mob plab yug me nyuam; vim tus Tswv hais tias, tus poj niam tshob yuav muaj me nyuam coob dua li tus poj niam muaj txiv.\n\n2 Koj cia li rub koj lub tsev pheeb suab ntaub kom dav ntxiv, thiab cia lawv yaws tej ntaub qhov rais ntawm koj tej chaw nyob; txhob tseg, txuas koj tej hlua kom ntev thiab kho koj tej tswg kom muaj zog;\n\n3 Vim koj yuav tawg plho rau sab xis thiab sab laug, thiab koj tej noob yuav los nyob hauv Lwm Haiv Neeg thiab ua kom tej nroog uas tsis muaj neeg nyob muaj neeg nyob tuaj.\n\n4 Tsis txhob ntshai, vim koj yeej yuav tsis poob ntsej muag; thiab koj yuav tsis raug swb, vim koj yuav tsis raug ua kom poob ntsej muag; vim koj yuav hnov qab tej kev poob ntsej muag thaum koj tseem hluas, thiab yuav tsis nco txog tej kev nyuaj siab lwj plawv thaum koj tseem hluas, thiab yuav tsis nco txog txoj kev nyuaj siab lwj plawv thaum koj tseem ua poj ntsuam nyob ntxiv lawm.\n\n5 Vim koj tus tsim, koj tus txiv, Ib Tsoom Tub Rog tus Tswv yog nws lub npe; thiab koj tus Txhiv Dim, Ixayees Tus Dawb Huv—nws yuav raug hu ua Vajtswv ntawm tag nrho lub ntiaj teb.\n\n6 Vim tus Tswv tau hu koj ib yam li ib tug poj niam uas raug tso tseg thiab muaj kev nyuaj siab lwj ntsws, thiab ib tug poj niam hluas, thaum koj raug tsis kam lees yuav, koj tus Vajtswv hais li.\n\n7 Vim kuv tau tso koj ib nyuag pliag xwb, tiam sis nrog txoj kev hlub tshua heev kuv yuav sau koj rov qab.\n\n8 Nyob hauv txoj kev chim me ntsis kuv thiaj tau zais kuv lub ntsej muag rau koj ib nyuag pliag, tiam sis nrog txoj kev hlub kav ib txhis kuv yuav muaj kev hlub tshua rau koj, tus Tswv koj tus Txhiv Dim hais li.\n\n9 Vim qhov no, zoo ib yam li cov dej thaum Nau-as lub caij rau kuv, vim ib yam li kuv tau cog lus tias cov dej ntawm Nau-as yuav tsis los nyab lub ntiaj teb ib zaug ntxiv lawm, ces kuv thiaj tau cog lus tias kuv yuav tsis chim rau koj.\n\n10 Vim tej toj roob yuav pob thiab tej hauv pes yuav nphau, tiam sis kuv txoj kev hlub yuav tsis ncaim koj li, los sis kuv txoj kev khi lus ntawm kuv txoj kev nyab xeeb los yuav tsis raug tshem li, tus Tswv uas muaj txoj kev hlub tshua rau nej hais li.\n\n11 Au koj tus uas raug txom nyem, raug cua ntsawj, thiab tsis raug nplij siab es! Saib seb, kuv yuav pua koj tej pob zeb kom xim ci ci, thiab yuav muab tej pob zeb xiav tawv tawv los pua koj tej plag tsev.\n\n12 Thiab kuv yuav muab tej hlaws liab los ua koj tej qhov rais, thiab muab tej hlaws lunpis los ua koj tej rooj loog, thiab yuav muab tej pob zeb zoo los ua tag nrho koj tej tsa loog.\n\n13 Thiab tag nrho koj tej me nyuam yuav raug qhia txog tus Tswv; thiab koj tej me nyuam txoj kev thaj yeeb nyab xeeb yuav zoo heev.\n\n14 Koj yuav raug txhim tsa nyob hauv txoj kev ncaj ncees; koj yuav nyob deb ntawm kev tsim txom vim koj yuav tsis ntshai, thiab ntawm kev txhawj ntshai nws yuav tsis los ze koj.\n\n15 Saib seb, lawv yeej yuav sib sau ua ke tawm tsam koj tiag, tsis yog los ntawm kuv; leej twg uas yuav sib sau ua ke tawm tsam koj yeej yuav swb rau koj tej hauj lwm.\n\n16 Saib seb, kuv tau tsim tej foob xab uas tshuab tej thee hauv qhov cub, thiab uas ntaus tau ib rab cuab yeej rau nws txoj hauj lwm; thiab kuv tau tsim kom ua puas tsuaj.\n\n17 Tsis muaj ib yam cuab yeej twg uas ua tawm tsam koj es yuav kov yeej; thiab txhua tus nplaig uas yuav ntxo tawm tsam koj nyob hauv txoj kev txiav txim koj yuav tsum rau txim rau. Qhov no yog qhov ntiag tug ntawm tus Tswv cov tub qhe, thiab lawv txoj kev ncaj ncees yog los ntawm kuv, tus Tswv hais li.\n\n", "3-ne 23": "[center][font_size=26]Tshooj 23[/font_size][/center]\n\n[i]Yexus pom zoo li Yaxayas tej lus—Nws txib cov neeg kom tshawb nrhiav tej yaj saub—Tej lus ntawm Xamuyees tus Neeg Lamas uas hais txog txoj kev sawv hauv qhov tuag rov qab los raug muab ntxiv rau lawv tej phau ceev xwm txheej. Kwv yees li 34 xyoo tom qab yug Yexus.[/i]\n\n1 Thiab nim no, saib seb, kuv hais rau nej, tias nej yuav tsum tshawb nrhiav tej yam no. Muaj tseeb tiag, ib txoj lus txib kuv muab rau nej tias nej yuav tsum kub siab lug tshawb nrhiav tej yam no; vim Yaxayas tej lus tseem ceeb heev.\n\n2 Vim nws yeej tau hais tseeb qhia tag nrho txhua yam txog kuv cov neeg uas yog tsev neeg Ixayees; yog li ntawd nws tsim nyog tias nws yuav tsum tau hais rau Lwm Haiv Neeg thiab.\n\n3 Thiab txhua yam uas nws tau hais tau muaj lawm thiab tseem yuav muaj, twb yuav raws nraim li tej lus uas nws tau hais lawm.\n\n4 Yog li ntawd ua li kuv tej lus; sau tej uas kuv tau hais rau nej cia; thiab raws li lub sij hawm thiab lub siab xav ntawm Leej Txiv lawv yeej yuav tawm mus rau Lwm Haiv Neeg.\n\n5 Thiab tus uas yuav hnov rau kuv tej lus thiab hloov siab lees txim thiab ua kev cai raus dej, tus ntawd yuav raug cawm dim. Tshawb nrhiav tej yaj saub, vim muaj ntau leej uas tau ua tim khawv txog tej yam no.\n\n6 Thiab nim no tau muaj tias thaum Yexus tau hais tej lus no tas nws tau hais rau lawv dua, tom qab uas nws tau piav ntxaws txog tag nrho tej vajlugkub rau lawv tej uas lawv tau txais, nws tau hais rau lawv tias: Saib seb, kuv xav kom nej yuav tsum sau lwm cov vajlugkub, tej uas nej tsis tau sau.\n\n7 Thiab tau muaj tias nws tau hais rau Nifais tias: Coj phau ceev xwm txheej uas koj tau ceev los.\n\n8 Thiab thaum Nifais tau coj cov ceev xwm txheej los, thiab tau muab tso rau ntawm nws xub ntiag, nws tau tsa nws lub qhov muag rau lawv thiab tau hais tias:\n\n9 Kuv hais rau nej tseeb tias, kuv tau txib kuv tus tub qhe Xamuyees tus Neeg Lamas, kom nws yuav tsum ua tim khawv rau cov neeg no, tias nyob rau hnub ntawd Leej Txiv yuav qhuas nws lub npe nyob hauv kuv tias tau muaj ntau tus ntseeg uas yuav sawv hauv qhov tuag los, thiab yuav tshwm sim rau ntau tus pom, thiab yuav muab kev pab rau lawv. Thiab nws tau hais rau lawv tias: Tsis muaj li ntawd los?\n\n10 Thiab nws cov pab coj tau teb nws tias: Muaj li ntawd, tus Tswv, Xamuyees tau qhia tseg ua ntej lawm raws li koj tej lus, thiab lawv tau muaj puv npo tag nrho.\n\n11 Thiab Yexus tau hais rau lawv tias: Vim li cas uas nej ho tsis muab tej yam no sau cia, tias ntau tus ntseeg tau sawv thiab tau los tshwm sim rau ntau leej thiab tau muab kev pab rau lawv no?\n\n12 Thiab tau muaj tias Nifais tau nco qab tias tej yam no tsis tau muab sau cia tiag.\n\n13 Thiab tau muaj tias Yexus tau txib tias nws yuav tsum raug muab sau cia; yog li ntawd nws tau raug muab sau cia raws li nws tau txib.\n\n14 Thiab nim no tau muaj tias thaum Yexus tau piav ntxaws txog tag nrho tej vajlugkub ua ib ke, tej uas lawv tau muab sau cia, nws tau txib lawv kom lawv yuav tsum qhia tej yam uas nws tau piav rau lawv lawm.\n\n", "3-ne 24": "[center][font_size=26]Tshooj 24[/font_size][/center]\n\n[i]Tus Tswv tus tub xa xov yuav npaj txoj kev rau txoj Kev Nqis Los Zaum Ob—Khetos yuav zaum hauv txoj kev txiav txim—Ixayees raug txib them ib feem kaum thiab tej kev pub—Ib phau ntawv nco txog raug ceev tseg—Piv rau Malakhis 3. Kwv yees li 34 xyoo tom qab yug Yexus.[/i]\n\n1 Thiab tau muaj tias nws tau txib lawv kom lawv yuav tsum sau tej lus uas Leej Txiv tau muab rau Malakhis, tej uas nws yuav tsum qhia rau lawv. Thiab tau muaj tias tom qab uas lawv raug muab sau cia lawm nws tau piav ntxaws txog lawv. Thiab cov no yog tej lus uas nws tau qhia rau lawv, hais tias: Li no Leej Txiv tau hais rau Malakhis tias—Saib seb, kuv yuav xa kuv tus tub xa xov, thiab nws yuav npaj txoj kev ua kuv ntej, thiab tus Tswv uas nej nrhiav yuav tawm plaws los rau hauv nws lub tuam tsev, twb yog tus tub xa xov ntawm txoj kev khi lus, uas nej zoo siab rau; saib seb, nws yuav los, Ib Tsoom Tub Rog tus Tswv hais li.\n\n2 Tiam sis leej twg yuav tiv nyob rau hnub nws los, thiab leej twg yuav sawv tau thaum nws tshwm sim los? Vim nws yuav zoo ib yam li tus kws nchuav nyiaj lub qhov cub, thiab zoo ib yam li tus ntxhua khaub ncaws tej tshuaj.\n\n3 Thiab nws yuav zaum yam li ib tug kws nchuav nyiaj thiab kws ua kom nyiaj dawb; thiab nws yuav ua kom Livais tej tub dawb huv, thiab nchuav kom lawv yuav zoo li kub thiab nyiaj, kom lawv yuav tau muab rau tus Tswv ib qho kev txi nyob hauv txoj kev ncaj ncees.\n\n4 Thaum ntawd txoj kev txi ntawm Yudas thiab Yeluxalees yuav txaus siab rau tus Tswv, ib yam li nyob rau txheej thaum ub, thiab ib yam li tej xyoo tas los lawm.\n\n5 Thiab kuv yuav los ze rau nej rau txoj kev txiav txim; thiab kuv yuav ua ib tug tim khawv nrawm nroos nkaug cov neeg txawj ua khawv koob, thiab nkaug tej neeg deev luag poj luag txiv, thiab nkaug tej neeg ua tim khawv tsis tseeb, thiab nkaug cov uas ua phem khoo nws tej tub dag tub zog tej nyiaj, ua phem khoo tej poj ntsuam thiab tej me nyuam tsis muaj txiv, thiab cov uas tsis kam txais qhua los tsev, thiab cov uas tsis ntshai kuv, Ib Tsoom Tub Rog tus Tswv hais li.\n\n6 Vim kuv yog tus Tswv, kuv yeej tsis hloov; yog li ntawd nej cov tub ntawm Yakhauj yeej yuav tsis puas tsuaj tu noob nrho.\n\n7 Txawm yog txij li lub caij ntawm nej tej yawg koob los los nej tau khiav deb ntawm kuv tej kab ke, thiab tsis tau coj lawv. Cia li tig rov los cuag kuv thiab kuv yuav tig rov los cuag nej, Ib Tsoom Tub Rog tus Tswv hais li. Tiam sis nej hais tias: Peb yuav rov qab tau li cas?\n\n8 Ib tug tib neeg puas yuav nyiag Vajtswv? Tiam sis nej twb nyiag kuv lawm. Tiam sis nej hais tias: Peb tau nyiag koj li cas? Nyob hauv ib feem kaum thiab tej kev muab pub.\n\n9 Nej raug foom nrog ib qho kev foom tsis zoo, vim nej tau nyiag kuv, twb tag nrho haiv neeg no.\n\n10 Nej cia li coj tag nrho tej feem kaum tuaj rau hauv lub tsev cia khoom, xwv kom yuav muaj nqaij nyob hauv kuv lub tsev; thiab nim no cia li ua qhia rau kuv saib, Ib Tsoom Tub Rog tus Tswv hais li, yog kuv tseem yuav tsis qhib tej qhov rais ntuj ceeb tsheej rau nej, thiab nchuav ib qho koob hmoov rau nej xwv kom yuav tsis muaj chaw txaus txais nws.\n\n11 Thiab kuv yuav tshem tus uas yuav rhuav nej tej qoob loos, thiab nws yuav tsis tau ua kom tej txiv hmab txiv ntoo ntawm nej tej av puas tsuaj; thiab nej tej txiv hmab los yuav tsis poob ua ntej lub sij hawm lawv siav, Ib Tsoom Tub Rog tus Tswv hais li.\n\n12 Thiab txhua haiv neeg yuav hu nej ua cov neeg tau koob hmoov, vim nej yuav yog ib thaj av uas ntxim nyiam heev, Ib Tsoom Tub Rog tus Tswv hais li.\n\n13 Nej tej lus tau nyaum tawm tsam kuv, tus Tswv hais li. Tiam sis nej hais tias: Peb tau hais yam dab tsi tawm tsam koj?\n\n14 Nej tau hais tias: Nws tsis muaj nuj nqis dab tsi mus ua hauj lwm rau Vajtswv, thiab yuav muaj nuj nqis dab tsi kom peb coj nws tej kab ke thiab kom peb mus yam li txawj tu siab ua ntej Ib Tsoom Tub Rog tus Tswv?\n\n15 Thiab nim no peb hu cov neeg khav theeb ua cov zoo siab; muaj tseeb tiag, lawv cov uas ua hauj lwm phem raug vam meej; muaj tseeb tiag, lawv cov uas sim Vajtswv raug tso dim dawb.\n\n16 Thaum ntawd lawv cov uas ntshai tus Tswv ib leeg nquag nquag hais rau ib leeg, thiab tus Tswv tau mloog thiab tau hnov; thiab ib phau ntawv nco txog tau raug sau ua ntej nws rau lawv kom ntshai tus Tswv, thiab kom xav txog nws lub npe.\n\n17 Thiab lawv yuav yog kuv li, Ib Tsoom Tub Rog tus Tswv hais li, nyob rau hnub ntawd thaum kuv ua kuv tej sawv nyiaj sawv kub; thiab kuv yuav tseg lawv ib yam li ib tug neeg tseg nws tus tub uas ua hauj lwm rau nws.\n\n18 Thaum ntawd nej yuav tig rov qab thiab pom nruab nrab ntawm cov neeg ncaj ncees thiab cov neeg phem, nyob nruab nrab ntawm nws tus uas ua hauj lwm rau Vajtswv thiab nws tus uas tsis ua hauj lwm rau nws.\n\n", "3-ne 25": "[center][font_size=26]Tshooj 25[/font_size][/center]\n\n[i]Nyob rau lub caij ntawm txoj Kev Nqis Los Zaum Ob cov neeg khav theeb thiab cov neeg phem yuav raug kub hnyiab zoo ib yam li tej quav nyab npleg—Eliyas yuav rov qab los ua ntej hnub loj thiab ntshai heev ntawd—Piv rau Malakhis 4. Kwv yees li 34 xyoo tom qab yug Yexus.[/i]\n\n1 Vim saib seb, hnub ntawd yuav los uas yuav kub ib yam li ib lub qho cub; thiab tag nrho cov neeg khav txiv, muaj tseeb tiag, thiab tag nrho cov neeg ua phem, yuav yog quav nyab npleg; thiab hnub uas yuav los ntawd yuav kub lawv, Ib Tsoom Tub Rog tus Tswv hais li, nws yuav tsis cia lawv tej cag los sis tej ceg li.\n\n2 Tiam sis rau nej cov uas ntshai kuv lub npe, Leej Tub ntawm txoj kev Ncaj Ncees yuav sawv nrog txoj kev kho mob nyob hauv nws tis; thiab nej yuav tawm mus thiab loj hlob zoo ib yam li tus me nyuam nyuj nyob hauv nkuaj.\n\n3 Thiab nej yuav tsuj cov neeg phem; vim lawv yuav ua tej hmoov av nyob hauv nej tej qab xib taws nyob hauv hnub uas kuv yuav ua li no, Ib Tsoom Tub Rog tus Tswv hais li ntawd.\n\n4 Nej yuav tsum nco ntsoov Mauxes txoj kev cai, kuv tus tub qhe, uas kuv tau txib muab rau nws nyob hauv roob Holes rau tag nrho cov neeg Ixayees, nrog tej kev cai thiab tej kev txiav txim.\n\n5 Saib seb, kuv yuav xa Eliyas tus yaj saub los rau nej ua ntej txoj kev los ntawm hnub loj thiab ntshai heev ntawm tus Tswv;\n\n6 Thiab nws yuav tig tej siab ntawm tej txiv los rau tej me nyuam, thiab tej siab ntawm tej me nyuam mus rau lawv tej txiv, nyob tsam kuv yuav los thiab nplawm lub ntiaj teb nrog ib qho kev foom tsis zoo.\n\n", "3-ne 26": "[center][font_size=26]Tshooj 26[/font_size][/center]\n\n[i]Yexus piav ntxaws txog tag nrho txhua yam txij li thaum chiv keeb mus rau tom kawg—Tej me nyuam mos liab thiab tej me nyuam hais tej yam zoo kawg uas xav tsis thoob uas tsis muaj peev xwm muab sau cia—Cov uas nyob hauv Khetos lub Koom Txoos muaj txhua yam zoo sib xws nyob hauv lawv. Kwv yees li 34 xyoo tom qab yug Yexus.[/i]\n\n1 Thiab nim no tau muaj tias thaum Yexus tau hais tej yam no tas nws tau piav lawv ntxaws rau cov neeg coob coob; thiab nws tau piav ntxaws txhua yam rau lawv, tsis hais loj thiab me.\n\n2 Thiab nws hais tias: Tej vajlugkub no, uas nej tseem tsis tau muaj nrog nej, Leej Txiv tau txib kom kuv yuav tsum muab rau nej; vim nws yog ib qho kev txawj ntse hauv nws, lawv yuav tsum raug muab rau cov tiam neeg uas yuav muaj los.\n\n3 Thiab nws tau piav ntxaws tag nrho txhua yam, twb pib txij li thaum chiv keeb mus txog rau lub sij hawm uas nws yuav los nrog nws lub yeeb koob—muaj tseeb tiag, twb tag nrho txhua yam uas yuav los rau saum lub ntiaj teb, twb mus txog thaum txhua yam yuav yaj nrog tej kua lawj faj kub, thiab lub ntiaj teb yuav raug muab kauv ua ke ib yam li ib daig ntawv uas muab kauv ib tog tuaj, thiab lub ntuj thiab lub ntiaj teb yuav ploj mus;\n\n4 Thiab twb mus rau hnub loj thiab kawg ntawd, thaum tag nrho cov neeg sawv daws, thiab txhua xeem neeg, thiab txhua haiv neeg thiab txhua yam lus yuav sawv ntsug rau ntawm Vajtswv, kom raug txiav txim txog lawv tej hauj lwm, saib lawv zoo los sis saib lawv phem—\n\n5 Yog tias lawv zoo, ces yuav tau txais txoj kev sawv hauv qhov tuag los ntawm txoj sia kav ib txhis; thiab yog tias lawv phem, ces yuav tau txais txoj kev sawv hauv qhov tuag los ntawm txoj kev raug txim; raug ib leeg nyob ib sab, ib tug nyob rau ib sab tes thiab lwm tus nyob rau lwm sab tes, raws li txoj kev hlub tshua, thiab txoj kev ncaj ncees, thiab txoj kev dawb huv uas nyob hauv Khetos, tus uas nyob ua ntej lub ntiaj teb tau pib.\n\n6 Thiab nim no tsis tau muaj peev xwm muab sau cia rau hauv phau ntawv no twb tshuav li ib feem pua ntawm tej yam uas Yexus tau qhia tseeb rau cov neeg;\n\n7 Tiam sis saib seb Nifais cov phiaj tau muaj feem ntau ntawm tej yam uas nws tau qhia cov neeg.\n\n8 Thiab tej yam no kuv tau muab sau uas yog ib feem tsawg ntawm tej yam uas nws tau qhia cov neeg; thiab kuv tau txhob txwm muab lawv sau cia xwv kom lawv yuav raug coj rov qab los dua rau cov neeg no, los ntawm Lwm Haiv Neeg, raws li tej lus uas Yexus tau hais lawm.\n\n9 Thiab thaum lawv tau txais tej no, tej uas tsim nyog tias lawv yuav tsum xub muaj los sim lawv txoj kev ntseeg, thiab yog tias lawv yuav ntseeg tej yam no ces tej yam loj dua no yuav raug ua rau lawv paub.\n\n10 Thiab yog tias lawv yuav tsis ntseeg tej yam no, ces tej yam loj dua no yuav raug muab tuav tseg ncaim ntawm lawv mus rau lawv txoj kev raug txim.\n\n11 Saib seb, kuv twb yuav luag sau tag nrho lawv, cov uas tau muab sau rau saum Nifais cov phiaj, tiam sis tus Tswv tau txwv, tau hais tias: Kuv yuav sim txoj kev ntseeg ntawm kuv cov neeg.\n\n12 Yog li ntawd kuv, Maumoos, tsuas sau tej yam uas tus Tswv tau txib kuv xwb. Thiab nim no kuv, Maumoos, yuav xaus kuv tej lus hais, thiab yuav sau ntxiv tej yam uas kuv tau raug txib.\n\n13 Yog li ntawd, kuv xav kom nej pom tias tus Tswv yeej tau qhia rau cov neeg tiag, tau ncua li peb hnub; thiab tom qab ntawd nws tau ua nws tus kheej rau lawv pom tsis tu ncua, thiab tau ntais tej mov mog tsis tu ncua, thiab foom koob hmoov rau nws, thiab muab nws rau lawv.\n\n14 Thiab tau muaj tias nws tau qhia thiab muab kev pab rau tej me nyuam ntawm cov neeg coob coob uas tau hais lawm, thiab nws tau ua rau lawv tej nplaig muag, thiab lawv tau hais tej yam loj thiab zoo kawg nkaus uas xav tsis thoob rau lawv tej txiv, twb loj dua li tej uas nws tau ua rau cov neeg paub; thiab nws tau ua rau lawv tej nplaig muag xwv kom lawv yuav hais tau lus.\n\n15 Thiab tau muaj tias tom qab uas nws tau nce mus rau saum ntuj ceeb tsheej lawm—zaum ob uas nws tau ua nws tus kheej rau lawv pom, thiab tau mus cuag Leej Txiv, tom qab uas tau kho tag nrho lawv tej neeg muaj mob, thiab lawv tej neeg ceg tawv, thiab tau qhib tej qhov muag ntawm lawv tej neeg dig muag thiab kho tej neeg lag ntseg hnov lus, thiab twb tau ua txhua yam kev kho mob nyob hauv lawv, thiab tau tsa ib tug neeg sawv hauv qhov tuag los, thiab tau ua nws lub hwj chim rau lawv pom, thiab tau nce mus cuag Leej Txiv—\n\n16 Saib seb, tau muaj tias nyob rau tag kis cov neeg coob coob tau sib sau lawv tus kheej tuaj ua ke, thiab lawv tau pom thiab tau hnov cov me nyuam yaus no; muaj tseeb tiag, tej me nyuam mos liab kuj tau qhib lawv tej qhov ncauj thiab tau hais tej yam zoo kawg uas xav tsis thoob; thiab tej yam uas lawv tau hais tau raug txwv tsis pub ib tug neeg muab lawv sau cia.\n\n17 Thiab tau muaj tias cov neeg pab coj uas Yexus tau xaiv tau pib txij li lub sij hawm ntawd ua kev cai raus dej thiab qhia txhua tus uas tau los cuag lawv; thiab txhua tus uas tau ua kev cai raus dej nyob ntawm Yexus lub npe tau muaj tus Vaj Ntsuj Plig Dawb Huv puv npo.\n\n18 Thiab ntau tus ntawm lawv tau pom thiab tau hnov tej yam uas hais tsis tau tawm, tej uas tsis yog cai muab sau cia.\n\n19 Thiab lawv tau qhia, thiab ib leeg tau muab kev pab rau ib leeg; thiab lawv tau muaj txhua yam zoo sib xws nyob hauv lawv, txhua tus neeg tau ua ncaj ncees, nrog lwm tus.\n\n20 Thiab tau muaj tias lawv tau ua txhua yam tib yam li Yexus tau txib lawv.\n\n21 Thiab lawv cov uas tau ua kev cai raus dej nyob ntawm Yexus lub npe tau raug hu ua Khetos lub koom txoos.\n\n", "3-ne 27": "[center][font_size=26]Tshooj 27[/font_size][/center]\n\n[i]Yexus txib lawv kom hu lub Koom Txoos li nws lub npe—Nws txoj hauj lwm thiab txoj kev theej txhoj ua tau nws txoj moo zoo—Tib neeg raug txib kom hloov siab lees txim thiab ua kev cai raus dej xwv kom lawv yuav raug dawb huv los ntawm tus Vaj Ntsuj Plig Dawb Huv—Lawv yuav tsum zoo ib yam li Yexus. Kwv yees li 34–35 xyoo tom qab yug Yexus.[/i]\n\n1 Thiab tau muaj tias thaum cov pab coj ntawm Yexus tab tom mus ncig thiab tab tom qhuab qhia tej uas lawv tau hnov thiab tau pom, thiab tab tom ua kev cai raus dej nyob ntawm Yexus lub npe, tau muaj tias cov neeg pab coj tau sib sau ua ke thiab tau koom kev sib sib zog thov Vajtswv thiab kev yoo mov.\n\n2 Thiab Yexus tau rov ua nws tus kheej rau lawv pom dua, vim lawv tau tab tom thov rau Leej Txiv los ntawm nws lub npe; thiab Yexus tau los thiab tau sawv ntsug hauv lawv nruab nrab, thiab tau hais rau lawv tias: Nej xav kom kuv muab yam dab tsi rau nej?\n\n3 Thiab lawv tau hais rau nws tias: Tus Tswv, peb xav kom koj qhia rau peb saib peb yuav hu lub koom txoos no npe li cas; vim muaj tej kev sib cav nyob hauv cov neeg txog yam teeb meem no.\n\n4 Thiab tus Tswv tau hais rau lawv tias: Kuv hais rau nej tseeb tseeb tias, vim li cas cov neeg thiaj li yws yws thiab sib cav vim yog tej yam no?\n\n5 Lawv tsis tau nyeem tej vajlugkub, uas hais tias nej yuav tsum ris Khetos lub npe rau saum nej, lub ntawd yog kuv lub npe no lo? Vim los ntawm lub npe no nej yuav raug hu nyob rau hauv hnub kawg;\n\n6 Thiab txhua tus uas ris kuv lub npe rau saum nws, thiab tiv mus kom txog thaum kawg, tus ntawd yuav raug dim nyob rau hauv hnub kawg.\n\n7 Yog li ntawd, txhua yam uas nej yuav ua, nej yuav tsum ua nws los ntawm kuv lub npe; yog li ntawd nej yuav tsum hu lub koom txoos li kuv lub npe; thiab nej yuav tsum thov Leej Txiv los ntawm kuv lub npe xwv kom nws yuav foom koob hmoov rau lub koom txoos vim yog kuv.\n\n8 Thiab nws yuav yog kuv lub koom txoos, vim li cas yog nws tsis hu li kuv lub npe? Vim yog ib lub koom txoos hu nyob hauv Mauxes lub npe ces nws kuj yog Mauxes lub koom txoos; los sis yog nws ho hu nyob hauv ib tug neeg lub npe ces nws yeej yog tus neeg ntawd lub koom txoos; tiam sis yog nws hu nyob hauv kuv lub npe ces nws yeej yog kuv lub koom txoos, yog tias lawv yuav tsa nyob rau saum kuv txoj moo zoo.\n\n9 Kuv hais tseeb rau nej, tias nej raug tsa nyob rau saum kuv txoj moo zoo; yog li ntawd nej yuav tsum hu txhua yam uas nej hu, los ntawm kuv lub npe; yog li ntawd yog nej thov Leej Txiv, rau lub koom txoos, yog tias los ntawm kuv lub npe Leej Txiv yeej yuav hnov nej;\n\n10 Thiab yog lub koom txoos raug tsa nyob ntawm kuv txoj moo zoo ces Leej Txiv yuav ua tawm nws tej hauj lwm kiag nyob hauv nws.\n\n11 Tiam sis yog nws tsis raug tsa nyob ntawm kuv txoj moo zoo, thiab ho raug tsa rau saum tej hauj lwm ntawm tib neeg, los sis rau saum tej hauj lwm ntawm tus dab phem, kuv hais rau nej tseeb tias lawv muaj kev xyiv fab nyob hauv lawv tej hauj lwm rau ib nyuag ntu, thiab tsis ntev ntawd qhov kawg yuav los, thiab lawv yuav raug ntov vau thiab pov rau hauv qhov cub, qhov uas yuav tsis muaj qhov rov qab los lawm.\n\n12 Vim lawv tej hauj lwm yeej raws lawv qab, vim nws yog lawv tej hauj lwm uas lawv thiaj raug ntov vau; yog li ntawd cia li nco ntsoov tej yam uas kuv tau hais rau nej lawm.\n\n13 Saib seb kuv tau muab rau nej kuv txoj moo zoo, thiab qhov no yog txoj moo zoo uas kuv tau muab rau nej—tias kuv tau los rau hauv lub ntiaj teb los ua li Leej Txiv lub siab nyiam, vim kuv Txiv tau xa kuv los.\n\n14 Thiab kuv Txiv tau xa kuv los xwv kom kuv yuav raug dai rau saum tus ntoo khaub lig; thiab tom qab uas kuv tau raug dai rau saum tus ntoo khaub lig lawm, kom kuv yuav rub tau tag nrho tej tib neeg los cuag kuv, ib yam li kuv tau raug muab dai los ntawm tib neeg tib yam li ntawd tib neeg yuav raug tsa los ntawm Leej Txiv, los sawv ntawm kuv xub ntiag, los txiav txim txog lawv tej hauj lwm, txawm lawv yuav zoo los sis txawm lawv yuav phem—\n\n15 Thiab vim qhov no kuv thiaj raug muab dai; yog li ntawd, raws li lub hwj chim ntawm Leej Txiv kuv yuav coj tau tag nrho tej tib neeg los cuag kuv, xwv kom lawv yuav raug txiav txim raws li lawv tej hauj lwm.\n\n16 Thiab nws yuav muaj tias, tus uas hloov siab lees txim thiab ua kev cai raus dej nyob ntawm kuv lub npe yuav raug muaj puv npo; thiab yog nws yuav tiv kom mus txog thaum kawg, saib seb, tus ntawd kuv yuav tsis suav muaj txim ntawm kuv txiv xub ntiag nyob rau hnub ntawd thaum kuv yuav sawv txiav txim rau lub ntiaj teb.\n\n17 Thiab tus uas tsis tiv kom mus txog thaum kawg, tus ntawd kuj yog nws tus uas yuav raug ntov vau thiab muab pov rau hauv qhov cub, qhov ntawd lawv yuav tsis muaj cuab kav tig rov qab tau ntxiv lawm, vim txoj kev ncaj ncees ntawm Leej Txiv.\n\n18 Thiab qhov no yog txoj lus uas nws tau muab rau noob neej. Thiab vim qhov no nws tau ua tiav tej lus uas nws tau muab, thiab nws tsis dag, tiam sis ua kom muaj puv npo tag nrho li nws tej lus.\n\n19 Thiab tsis muaj ib yam tsis dawb huv yuav muaj peev xwm nkag tau mus rau hauv nws lub nceeg vaj; yog li ntawd tsis muaj ib yam dab tsi nkag tau mus rau hauv nws qhov chaw so tsuas yog cov uas tau ntxuav lawv tej ris tsho nyob hauv kuv cov ntshav, vim yog lawv txoj kev ntseeg, thiab txoj kev hloov siab lees txim ntawm tag nrho lawv tej kev txhaum, thiab lawv txoj kev ntseeg kom mus txog thaum kawg.\n\n20 Nim no qhov no yog txoj lus txib: Cia li hloov siab lees txim, nej sawv daws tag nrho hauv qab ntuj kawg, thiab los cuag kuv thiab ua kev cai raus dej nyob ntawm kuv lub npe, xwv kom nej yuav raug ua kom dawb huv los ntawm txoj kev txais ntawm tus Vaj Ntsuj Plig Dawb Huv, xwv kom nej yuav sawv tsis muaj qhov ceb rau ntawm kuv xub ntiag nyob rau hnub kawg.\n\n21 Kuv hais rau nej tseeb tseeb tias, qhov no yog kuv txoj moo zoo; thiab nej yeej paub tej yam uas nej yuav tsum ua nyob hauv kuv lub koom txoos; rau tej hauj lwm uas nej tau pom kuv ua tej ntawd nej kuj yuav tsum ua thiab; rau tej uas nej tau pom kuv ua tej ntawd ntag nej yuav tsum ua;\n\n22 Yog li ntawd, yog nej ua tej yam no nej yuav tau koob hmoov, vim nej yuav raug tsa sawv nyob rau hauv hnub kawg.\n\n23 Sau tej yam uas nej tau pom thiab tau hnov cia, tsuas yog tseg tej uas tau txwv xwb.\n\n24 Sau tej hauj lwm ntawm cov neeg no, uas tseem yuav muaj cia, ib yam li tej uas tau sau cia, txog tej uas tau muaj tas los lawm.\n\n25 Vim saib seb, cov neeg no yuav raug txiav txim tawm ntawm cov ntawv uas tau muab sau cia lawm, thiab ntawm tej uas tseem yuav muab sau cia, vim los ntawm lawv cov no lawv tej hauj lwm yuav raug ua rau tej tib neeg paub.\n\n26 Thiab saib seb, txhua yam raug muab sau cia los ntawm Leej Txiv; yog li ntawd lub ntiaj teb yuav raug txiav txim tawm ntawm cov ntawv uas yuav raug muab sau.\n\n27 Thiab kom nej paub tias nej yuav yog cov txiav txim rau cov neeg no, raws li txoj kev txiav txim uas kuv muab rau nej, uas yuav yog ib txoj ncaj ncees. Yog li ntawd, nej yuav tsum ua neeg zoo li cas? Kuv hais rau nej tseeb tias, zoo tib yam li kuv.\n\n28 Thiab nim no kuv yuav mus cuag Leej Txiv. Thiab kuv hais rau nej tseeb tias, txhua yam dab tsi uas nej yuav thov Leej Txiv los ntawm kuv lub npe yeej yuav raug muab rau nej.\n\n29 Yog li ntawd, cia li thov, thiab nej yuav tau txais; cia li khob, thiab nws yuav qhib rau nej; vim tus uas thov, yeej tau txais; thiab rau nws tus uas khob, nws yuav qhib.\n\n30 Thiab nim no, saib seb, kuv txoj kev xyiv fab ntau heev, twb muaj puv npo, vim yog nej, thiab yog tiam neeg no; muaj tseeb tiag, thiab txawm yog Leej Txiv los twb zoo siab heev, thiab tag nrho tej tim tswv dawb huv saum ntuj, vim yog nej thiab tiam neeg no; vim lawv tsis muaj ib tug uas tau ploj li.\n\n31 Saib seb, kuv xav kom nej yuav to taub; twb yog kuv hais lawv cov uas nim no tseem muaj txoj sia ntawm tiam neeg no; thiab lawv tsis muaj ib tug uas tau ploj li; thiab nyob hauv lawv kuv muaj txoj kev xyiv fab puv nkaus.\n\n32 Tiam sis saib seb nws ua rau kuv tu siab vim yog tiam neeg thib plaub ntawm tiam neeg no mus, vim lawv yuav raug coj mus ua qhev los ntawm nws tib yam li uas thaud tus tub ntawm txoj kev puas tsuaj; vim lawv yuav muab kuv muag yuav nyiaj dawb thiab kub, thiab rau tej yam uas yuav muaj npauj noj thiab tej yam uas tej tub sab yuav tsoo tau tawg thiab tuaj nyiag tau. Thiab nyob rau hnub ntawd kuv yuav los xyuas lawv, twb yuav tig lawv tej hauj lwm rau saum lawv tej taub hau kiag.\n\n33 Thiab tau muaj tias thaum Yexus tau xaus tej lus hais no tas nws tau hais rau nws cov pab coj tias: Nej cia li nkag mus hauv lub qhov rooj nqaim; vim txoj kev nqaim thiaj yog lub qhov rooj, thiab txoj kev ti thiaj yog txoj kev uas coj mus rau txoj sia, thiab tsis muaj neeg coob leej nrhiav tau nws; tiam sis txoj kev dav yog lub qhov rooj, thiab txoj kev loj ntawd yuav coj mus rau txoj kev tuag, thiab muaj coob tug tau mus txoj kev ntawd, mus txog hmo tsaus ntuj los, qhov uas tsis muaj neeg yuav ua tau hauj lwm.\n\n", "3-ne 28": "[center][font_size=26]Tshooj 28[/font_size][/center]\n\n[i]Cuaj leeg ntawm Kaum Ob Leeg xav tau thiab raug cog lus tias yuav tau nyob hauv Khetos lub nceeg vaj thaum lawv tuag—Peb tug Neeg Nifais xav tau thiab raug muab hwj chim kov yeej txoj kev tuag xwv kom yuav nyob hauv ntiaj teb no mus txog thaum Yexus rov los dua—Lawv raug muab plhis thiab pom tej yam uas tsis raws kev cai muab hais, thiab tam sim no lawv tab tom muab kev pab coj nyob hauv tej tib neeg. Kwv yees li 34–35 xyoo tom qab yug Yexus.[/i]\n\n1 Thiab tau muaj tias thaum Yexus tau hais tej lus no tas, nws tau hais rau nws cov pab coj, ib tug dhau ib tug, hais rau lawv tias: Nej xav tau dab tsi ntawm kuv, tom qab uas kuv mus cuag Leej Txiv lawm?\n\n2 Thiab lawv tag nrho, tsuas yog tshuav peb leeg xwb, tau hais tias: Peb xav kom tom qab uas peb tau ua neej nyob mus txog li tib neeg lub hnub nyoog, kom peb txoj kev ua hauj lwm qhuab qhia txoj moo zoo, qhov uas koj tau hu peb, yuav muaj qhov xaus, xwv kom peb yuav nrawm nroos los cuag koj nyob hauv koj lub nceeg vaj.\n\n3 Thiab nws tau hais rau lawv tias: Nej tau koob hmoov vim nej xav tau tej yam no ntawm kuv; yog li ntawd, tom qab uas nej muaj xya caum thiab ob xyoos nej yuav los cuag kuv nyob hauv kuv lub nceeg vaj; thiab nrog kuv, nej yuav nrhiav tau txoj kev so.\n\n4 Thiab thaum nws tau hais rau lawv tas, nws tau tig nws tus kheej mus rau peb tug, thiab tau hais rau lawv tias: Nej xav kom kuv ua dab tsi rau nej thaum kuv mus cuag Leej Txiv lawm?\n\n5 Thiab lawv tau nyuaj lawv tej siab heev, vim lawv tsis kam hais rau nws txog tej yam uas lawv xav tau.\n\n6 Thiab nws tau hais rau lawv tias: Saib seb, kuv paub nej tej kev xav, thiab nej xav tau tej yam uas Yauhas, tus uas kuv hlub, tus uas nyob nrog kuv hauv kuv lub caij ua hauj lwm qhuab qhia txoj moo zoo, ua ntej uas kuv tau raug muab dai los ntawm cov Neeg Yudais, xav tau ntawm kuv.\n\n7 Yog li ntawd, nej tau koob hmoov ntau dua, vim nej yuav tsis tau saj txoj kev tuag li; tiam sis nej yuav muaj sia nyob mus pom tag nrho tej uas Leej Txiv ua rau noob neej, mus txog ntua thaum txhua yam yuav muaj puv npo raws li Leej Txiv lub siab nyiam, thaum kuv yuav los nyob hauv kuv lub yeeb koob nrog tej hwj chim ntawm ntuj ceeb tsheej.\n\n8 Thiab nej yuav tsis tau tiv tej kev mob ntawm txoj kev tuag; tiam sis thaum kuv los nyob hauv kuv lub yeeb koob tib ntsais muag nej yuav hloov ntawm lub cev uas txawj ploj txawj tuag mus rau lub ces uas tsis txawj ploj tsis txawj tuag; thiab tom qab ntawd nej yuav tau koob hmoov nyob hauv kuv Txiv lub nceeg vaj.\n\n9 Thiab ntxiv, nej yuav tsis muaj mob thaum nej tseem ua neej nyob, thiab tsis muaj kev nyuaj siab tsuas yog rau tej kev txhaum ntawm lub ntiaj teb xwb; thiab kuv yuav ua tag nrho txhua yam no vim yog yam uas nej tau xav yuav ntawm kuv, vim nej tau xav tias nej yuav coj tib neeg tej ntsuj plig los cuag kuv, thaum lub ntiaj teb tseem muaj nyob.\n\n10 Thiab vim qhov no nej yuav muaj txoj kev xyiv fab puv nkaus; thiab nej yuav zaum nyob hauv kuv Txiv lub nceeg vaj; muaj tseeb tiag, nej txoj kev xyiv fab yuav muaj puv nkaus, tib yam li Leej Txiv tau muab txoj kev xyiv fab puv nkaus rau kuv; thiab nej yuav zoo tib yam li kuv, thiab kuv zoo tib yam li Leej Txiv; thiab Leej Txiv thiab kuv yog ib tug.\n\n11 Thiab tus Vaj Ntsuj Plig Dawb Huv ua tim khawv txog Leej Txiv thiab kuv; thiab Leej Txiv muab tus Vaj Ntsuj Plig Dawb Huv rau noob neej, vim yog kuv.\n\n12 Thiab tau muaj tias thaum Yexus tau hais tej lus no tas, nws tau tuav lawv txhua tus nrog nws tus ntiv tes tsuas yog tshuav peb tug uas yuav nyob xwb, thiab tom qab ntawd nws txawm tau ncaim lawm.\n\n13 Thiab saib seb, ntuj tau qhib, thiab lawv tau raug coj mus rau saum ntuj ceeb tsheej, thiab tau pom thiab tau hnov tej yam uas hais tsis tau.\n\n14 Thiab lawv tau raug txwv kom lawv tsis txhob hais; thiab lawv tsis tau raug muab hwj chim kom lawv yuav muaj cuab kav hais tau tej uas lawv tau pom thiab tau hnov;\n\n15 Thiab txawm tias lawv nyob hauv lub cev los sis tawm ntawm lub cev, lawv tsis muaj peev xwm qhia tau; vim lawv tau xav tias nws zoo li ib txoj kev hloov hlo ntawm lawv, kom lawv raug hloov ncaim ntawm lub cev uas txawj ploj tuag mus rau ib lub tsis txawj ploj tuag, xwv kom lawv yuav muaj peev xwm pom tau tej yam ntawm Vajtswv.\n\n16 Tiam sis tau muaj tias lawv tau rov qhuab qhia rau saum lub ntiaj teb dua; txawm li ntawd los lawv tsis tau qhuab qhia txog tej yam uas lawv tau hnov thiab pom, vim yog txoj lus txib uas tau muab rau lawv nyob saum ntuj ceeb tsheej.\n\n17 Thiab nim no, txawm tias lawv txawj ploj tuag los sis tsis txawj ploj tuag, txij li hnub uas lawv tau hloov hlo, kuv tsis paub;\n\n18 Tiam sis kuv paub npaum li no, raws li phau ceev xwm txheej uas tau raug muab—lawv tau tawm mus rau saum thaj av, thiab tau muab kev pab rau tag nrho cov neeg, tau sau coob npaum li coob tau cov uas yuav ntseeg lawv tej lus qhuab qhia los rau lub koom txoos; tau ua kev cai raus dej rau lawv, thiab coob npaum li coob tau uas tau ua kev cai raus dej tau txais tus Vaj Ntsuj Plig Dawb Huv.\n\n19 Thiab lawv tau raug pov rau hauv qhov taub los ntawm lawv cov uas tsis tau zwm rau hauv lub koom txoos. Thiab tej nkuaj ntim tsis tas lawv, vim lawv tau ntuag ua ob sab.\n\n20 Thiab lawv tau raug pov rau hauv tej qhov av, tiam sis lawv tau ntaus tej av nrog Vajtswv txoj lus, kawg tias thaum kawg los ntawm nws lub hwj chim lawv tau raug cawm dim tawm ntawm tej qhov av tob tob; thiab yog li ntawd lawv tsis muaj peev xwm khawb tej qhov kom txaus ntim lawv.\n\n21 Thiab lawv tau raug pov rau hauv qhov cub peb zaug thiab tsis tau txais kev mob dab tsi.\n\n22 Thiab lawv tau raug pov ob zaug rau hauv ib lub qhov uas muaj tej tsiaj qus nyob; thiab saib seb lawv tau ua si nrog tej tsiaj qus zoo ib yam li ib tug me nyuam yaus ua si nrog ib tug me nyuam yaj uas tsis tau tso mis, thiab tsis tau txais kev mob dab tsi.\n\n23 Thiab tau muaj tias li no lawv tau tawm mus rau tag nrho hauv cov neeg ntawm Nifais, thiab tau qhuab qhia Khetos txoj moo zoo rau tag nrho cov neeg uas nyob saum thaj av; thiab lawv tau raug hloov siab tshiab los cuag tus Tswv, thiab tau raug los koom rau Khetos lub koom txoos, thiab li no cov neeg ntawm tiam neeg ntawd tau koob hmoov, raws li Yexus txoj lus.\n\n24 Thiab nim no kuv, Maumoos, yuav xaus hais txog tej yam no ib ntus.\n\n25 Saib seb, kuv twb yuav luag sau tej npe ntawm cov uas yuav tsis tau saj txoj kev tuag li, tiam sis tus Tswv tau txwv; yog li ntawd kuv thiaj tsis tau muab lawv sau, vim lawv raug muab zais ncaim ntawm lub ntiaj teb lawm.\n\n26 Tiam sis saib seb, kuv tau pom lawv, thiab lawv tau muab kev pab rau kuv.\n\n27 Thiab saib seb lawv yuav nrog Lwm Haiv Neeg nyob, thiab Lwm Haiv Neeg yuav tsis paub lawv.\n\n28 Lawv kuj yuav nrog cov Neeg Yudais nyob thiab, thiab cov Neeg Yudais yuav tsis paub lawv.\n\n29 Thiab yuav tau muaj tias, thaum tus Tswv pom tsim nyog nyob hauv nws txoj kev txawj ntse kom lawv yuav muab kev pab rau tag nrho tej xeem ntawm Ixayees uas tau tawg ri niab, thiab rau txhua haiv neeg, txhua xeem neeg, txhua yam lus thiab cov neeg sawv daws, thiab yuav coj ntau tus tawm ntawm lawv los mus cuag Yexus, xwv kom lawv tej kev xav tau yuav muaj puv nkaus, thiab vim yog lub hwj chim yaum ntawm Vajtswv uas nyob hauv lawv.\n\n30 Thiab lawv zoo ib yam li Vajtswv tej tim tswv, thiab yog lawv yuav thov rau Leej Txiv los ntawm Yexus lub npe lawv yeej muaj peev xwm ua lawv tus kheej los rau tus neeg dab tsi pom los tau uas lawv xav tias zoo.\n\n31 Yog li ntawd, tej hauj lwm loj thiab zoo kawg nkaus uas xav tsis thoob yuav raug ua tiav los ntawm lawv, ua ntej hnub loj thiab yuav los thaum tag nrho cov neeg sawv daws yuav tsum tau sawv tseeb tseeb ntawm Khetos lub rooj txiav txim;\n\n32 Muaj tseeb tiag nyob hauv Lwm Haiv Neeg los twb yuav muaj ib txoj hauj lwm loj thiab zoo kawg nkaus uas xav tsis thoob ua tiav los ntawm lawv, ua ntej hnub txiav txim ntawd.\n\n33 Thiab yog nej tau muaj tag nrho tej vajlugkub uas tau muab ib zag txog tag nrho tej hauj lwm zoo kawg uas xav tsis thoob ntawm Khetos, ces raws li Khetos tej lus, nej yuav paub tias tej yam no yeej yuav tsum muaj los tiag.\n\n34 Thiab kev txom nyem yuav raug rau nws tus uas yuav tsis mloog rau Yexus tej lus, thiab kuj rau lawv cov uas nws tau xaiv thiab tau xa mus rau hauv lawv; vim tus uas tsis kam txais Yexus tej lus thiab tej lus ntawm cov uas nws tau xa mus tsis kam txais yuav nws; thiab yog li ntawd nws yuav tsis kam txais yuav lawv nyob rau hauv hnub kawg;\n\n35 Thiab nws yuav zoo dua rau lawv yog lawv tsis tau yug los. Vim nej puas xav tias nej muaj peev xwm muab tau txoj kev txim lij ntawm Vajtswv tus uas raug tawm tsam pov tseg, tus uas tau raug neeg tsuj rau hauv qab xib taws, xwv kom txoj kev cawm seeg yuav los tau ntawm qhov ntawd los no los?\n\n36 Thiab nim no saib seb, ib yam li kuv tau hais txog cov uas tus Tswv tau xaiv, muaj tseeb tiag, tib yam li peb tug uas tau raug coj mus rau saum ntuj ceeb tsheej, uas kuv tsis paub xyov lawv puas raug ua kom huv ntawm txoj kev txawj ploj tuag mus rau txoj kev tsis txawj ploj tuag—\n\n37 Tiam sis saib seb, txij li thaum kuv tau sau tej ntawd tas, kuv tau thov tus Tswv, thiab nws tau ua rau kuv paub tias yuav tsum tsim nyog muaj ib qho kev hloov ua tiav rau lawv tej cev, los sis tsis li ntawd lawv yuav tsum tau saj txoj kev tuag xwb;\n\n38 Yog li ntawd, kom lawv yuav tsis tau saj txoj kev tuag tau muaj ib qho kev hloov ua tiav nyob rau lawv tej cev, xwv kom lawv yuav tsis tau nyiaj txoj kev mob nkeeg los sis txoj kev txom nyem siab tsuas yog rau tej kev txhaum ntawm lub ntiaj teb xwb.\n\n39 Nim no txoj kev hloov no yeej tsis tau npaum li txoj uas yuav muaj nyob rau hauv hnub kawg; tiam sis tau muaj ib qho kev hloov ua tiav nyob hauv lawv, kawg tias Dab Ntxwg Nyoog tsis muaj peev xwm muaj hwj chim rau saum lawv, uas nws tsis muaj peev xwm ntxias tau lawv; thiab lawv tau raug ua dawb huv thaum tseem ua neej nyob, kom lawv yuav dawb huv, thiab kom tej hwj chim ntawm lub ntiaj teb tsis muaj peev xwm tuav tau lawv.\n\n40 Thiab nyob zoo li no lawv tau raug kom nyob mus txog Khetos hnub txiav txim; thiab nyob rau hauv hnub ntawd lawv tseem yuav tau raug txais ib qho kev hloov loj dua, thiab raug txais mus rau hauv Leej Txiv lub nceeg vaj uas yuav tsis tawm mus sab nraud ib zaug ntxiv lawm, tiam sis yuav nyob nrog Vajtswv mus ib txhis li saum ntuj ceeb tsheej.\n\n", "3-ne 29": "[center][font_size=26]Tshooj 29[/font_size][/center]\n\n[i]Txoj kev muaj los ntawm Phau Ntawv Maumoos yog ib lub cim tias tus Tswv tau pib sau Ixayees los ua ke thiab ua kom tiav li nws tej kev khi lus—Cov uas tsis kam lees yuav nws tej kev tshwm sim thiab tej txiaj ntsim hauv hnub nyoog kawg yuav raug foom tsis zoo. Kwv yees li 34–35 xyoo tom qab yug Yexus.[/i]\n\n1 Thiab nim no saib seb, kuv hais rau nej tias thaum tus Tswv pom tias tsim nyog, nyob hauv nws txoj kev txawj ntse, tias tej lus hais no yuav los rau Lwm Haiv Neeg raws li nws txoj lus, thaum ntawd nej yuav paub tias txoj kev khi lus uas Leej Txiv tau khi nrog Ixayees tej me nyuam, txog lawv txoj kev rov qab los txum tim rau tej av ntawm lawv tej qub txeeg qub teg, twb pib muaj puv npo lawm.\n\n2 Thiab nej yuav paub tias tus Tswv tej lus, uas tau raug hais los ntawm tej yaj saub dawb huv, yuav muaj puv npo; thiab tsis tas nej yuav hais tias tus Tswv tau ncua nws txoj kev los rau Ixayees tej me nyuam.\n\n3 Thiab tsis tas nej yuav xav nyob hauv nej tej siab tias tej lus uas tau raug hais yeej yuav tsis muaj nuj nqis dab tsi, vim saib seb, tus Tswv yeej yuav nco ntsoov nws txoj kev khi lus uas nws tau khi rau nws cov neeg ntawm tsev neeg Ixayees.\n\n4 Thiab thaum nej yuav pom tej lus hais no los tshwm rau hauv nej, thaum ntawd tsis tas nej yuav cem tsis kam lees yuav rau tej uas tus Tswv ua lawm, vim rab ntaj ntawm nws txoj kev ncaj ncees twb nyob hauv nws sab tes xis; thiab saib seb, nyob rau hnub ntawd, yog nej pheej cem tsis kam lees yuav rau tej uas nws ua ces nws yuav ua kom los kov yeej nej tsis ntev no.\n\n5 Kev txom nyem raug rau nws tus uas cem tsis kam lees yuav rau tej uas tus Tswv ua; muaj tseeb tiag, kev txom nyem raug rau nws tus uas yuav tsis kam lees yuav Khetos thiab nws tej hauj lwm!\n\n6 Muaj tseeb tiag, kev txom nyem raug rau nws tus uas yuav tsis lees yuav tus Tswv tej kev tshwm sim, thiab tus uas yuav hais tias tus Tswv tsis ua hauj lwm ntxiv los ntawm kev tshwm sim lawm, los sis los ntawm txoj kev qhia tej uas yuav muaj los yav tom ntej, los sis los ntawm tej kev pub txiaj ntsim, los sis los ntawm txoj kev txawj hais lwm yam lus, los sis los ntawm tej kev kho mob zoo, los sis los ntawm tus Vaj Ntsuj Plig Dawb Huv lub hwj chim!\n\n7 Muaj tseeb tiag, thiab kev txom nyem raug rau nws tus uas nyob rau hnub ntawd, ua kom muaj ntsej muag, hais tias yuav tsis muaj tej txuj ci tseem ceeb ua tau los ntawm Yexus Khetos; vim nws tus uas ua li no yuav rais los mus zoo li tus tub ntawm txoj kev puas tsuaj, rau nws yuav tsis muaj txoj kev zam txim, raws li Khetos txoj lus!\n\n8 Muaj tseeb tiag, thiab tsis tas nej yuav hais lus ntxub txog, los sis cem tsis lees yuav, los sis ua saib tsis taus cov Neeg Yudais, los sis ib tug twg ntawm cov seem tshuav ntawm tsev neeg Ixayees ntxiv lawm; vim saib seb, tus Tswv yeej nco ntsoov nws txoj kev khi lus rau lawv, thiab nws yuav ua rau lawv raws li tej uas nws tau khi lus tseg lawm.\n\n9 Yog li ntawd tsis tas nej yuav xav tias nej muaj peev xwm tig tau tus Tswv sab tes xis mus rau sab laug, xwv kom nws yuav tsis txhob txiav txim kom puv npo nyob ntawm txoj kev khi lus uas nws tau khi rau tsev neeg Ixayees lawm.\n\n", "3-ne 30": "[center][font_size=26]Tshooj 30[/font_size][/center]\n\n[i]Lwm Haiv Neeg uas nyob hauv hnub nyoog kawg raug txib kom hloov siab lees txim thiab los cuag Khetos thiab raug suav nrog tsev neeg Ixayees. Kwv yees li 34–35 xyoo tom qab yug Yexus.[/i]\n\n1 Cuab pob ntseg, Au nej cov uas yog Lwm Haiv Neeg, thiab cia li hnov Yexus Khetos tej lus, Vajtswv tus uas tseem muaj txoj sia nyob tus Tub, tej uas nws tau txib kuv kom kuv yuav tsum hais txog nej, vim, saib seb nws tau txib kuv tias kom kuv yuav tsum sau, hais tias:\n\n2 Cia li tig, tag nrho nej cov uas yog Lwm Haiv Neeg, ncaim ntawm nej tej kev phem; thiab cia li hloov siab ntawm nej tej kev ua phem, ntawm nej tej kev dag thiab tej kev ntxias, thiab ntawm nej tej kev sib daj sib deev, thiab ntawm nej tej kev ua dab, thiab nej tej kev pe dab pe mlom, thiab ntawm nej tej kev tua neeg, thiab nej tej kev ua xib hwb cuav, thiab nej tej kev xav tau luag tug, thiab nej tej kev sib cav sib ceg, thiab ncaim ntawm tag nrho nej tej kev phem thiab tej kev qias, thiab cia li los cuag kuv, thiab ua kev cai raus dej nyob ntawm kuv lub npe, xwv kom nej yuav tau txais zam txim ntawm nej tej kev txhaum, thiab kom muaj tus Vaj Ntsuj Plig Dawb Huv puv npo, xwv kom nej yuav raug suav nrog kuv cov neeg uas yog cov ntawm tsev neeg Ixayees.\n\n", "4-ne 1": "[center][font_size=26]Plaub Nifais[/font_size][/center]\n\n[center][font_size=26]Nifais Phau Ntawv Tus uas Yog Nifais tus Tub—Ib tug ntawm Yexus Khetos cov Pab Coj[/font_size][/center]\n\nIb zag txog Nifais cov neeg, raws li nws phau ceev xwm txheej.\n\n[center][font_size=26]Tshooj 1[/font_size][/center]\n\n[i]Cov Neeg Nifais thiab cov Neeg Lamas raug hloov siab tshiab tag nrho los rau tus Tswv—Lawv muaj txhua yam sib npaug zos, ua tej txuj ci tseem ceeb, thiab vam meej nyob hauv thaj av—Tom qab ob puas xyoo, tej kev sib faib, tej kev phem, tej koom txoos cuav, thiab tej kev tsim txom tau sawv—Tom qab peb puas xyoo, cov Neeg Nifais thiab cov Neeg Lamas ua neeg phem—Amaloos muab cov ceev xwm txheej dawb ceev zais cia. Kwv yees li 35–321 xyoo tom qab yug Yexus.[/i]\n\n1 Thiab tau muaj tias xyoo peb caug thiab plaub tau dhau mus, thiab peb caug thiab tsib kuj tib yam, thiab saib seb Yexus cov pab coj tau ua Khetos ib lub koom txoos nyob tag nrho rau hauv tej thaj av ib puag ncig. Thiab txhua tus uas tau los cuag lawv, thiab tau hloov siab lees txim tiag txog lawv tej kev txhaum, tau raug ua kev cai raus dej nyob ntawm Yexus lub npe; thiab lawv kuj tau txais tus Vaj Ntsuj Plig Dawb Huv.\n\n2 Thiab tau muaj tias nyob rau hauv xyoo peb caug thiab rau, cov neeg tag nrho tau hloov siab tshiab los rau tus Tswv, thoob plaws rau saum thaj av, cov Neeg Nifais thiab cov Neeg Lamas, thiab tsis muaj tej kev sib cav thiab tej kev sib ceg nyob hauv lawv, thiab txhua tus neeg tau ua ncaj ib tug nrog rau lwm tus.\n\n3 Thiab lawv muaj txhua yam sib npaug zos nyob hauv lawv; yog li ntawd tsis muaj cov muaj thiab cov pluag, cov raug txim thiab cov tsis muaj txim, tiam sis lawv sawv daws raug ua nyob ywj siab, thiab yog cov tau koob hmoov ntuj ceeb tsheej.\n\n4 Thiab tau muaj tias xyoo peb caug thiab xya kuj tau dhau mus, thiab kuj tseem muaj kev thaj yeeb tsis tu ncua nyob hauv thaj av.\n\n5 Thiab tau muaj tej hauj lwm loj thiab zoo kawg xav tsis thoob ua tiav los ntawm Yexus cov pab coj, kawg tias lawv tau kho tej neeg mob zoo, thiab tsa tej neeg tuag sawv, thiab ua rau tej neeg ceg tawv mus tau kev, thiab tej neeg dig muag rov txais lawv tej kev pom kev, thiab tej neeg lag ntseg hnov lus; thiab tag nrho txhua yam txuj ci tseem ceeb lawv tau ua nyob rau hauv cov neeg; thiab tsis muaj yam dab tsi uas lawv tau ua tej txuj ci tseem ceeb tsuas yog los ntawm Yexus lub npe xwb.\n\n6 Thiab li no xyoo peb caug thiab yim tau dhau mus, thiab peb caug thiab cuaj los tib yam, thiab plaub caug thiab ib, thiab plaub caug thiab ob, muaj tseeb tiag, twb mus txog rau thaum xyoo plaub caug thiab cuaj tau dhau mus, thiab tib yam li tsib caug thiab ib, thiab tsib caug thiab ob; muaj tseeb tiag, thiab twb mus txog rau thaum xyoo tsib caug thiab cuaj tau dhau mus.\n\n7 Thiab tus Tswv tau ua rau lawv vam meej heev nyob rau hauv thaj av; muaj tseeb tiag, kawg tias lawv tau rov tsa tej nroog dua rau tej zos uas tau raug kub hnyiab lawm.\n\n8 Muaj tseeb tiag, lub niag nroog loj Xalahelas ntawd los lawv kuj tau kom rov tsa dua.\n\n9 Tiam sis tau muaj ntau lub nroog uas tau tog, thiab tej dej tau tawm los nyob lawv tej chaw; yog li ntawd tej nroog no tsis muaj peev xwm ua tau dua tshiab.\n\n10 Thiab nim no, saib seb, tau muaj tias Nifais cov neeg tau hlob muaj zog, thiab tau zeej noob sai heev kawg nkaus, thiab tau rais los ua ib co neeg zoo nkauj zoo nraug thiab txaus nyiam heev.\n\n11 Thiab lawv tau raug sib yuav, thiab raug muab hauv kev sib yuav, thiab tau koob hmoov raws li tej kev cog lus ntau uas tus Tswv tau cog rau lawv lawm.\n\n12 Thiab lawv tsis tau mus raws li tej kev ua ub ua no thiab tej kab ke ntawm Mauxes txoj kev cai; tiam sis lawv tau mus raws li tej lus txib uas lawv tau txais los ntawm lawv tus Tswv thiab lawv tus Vajtswv, tsis tu ncua nyob hauv txoj kev yoo mov thiab txoj kev thov Vajtswv, thiab nyob hauv txoj kev nquag nquag sib ntsib ua ke thov Vajtswv thiab mloog tus Tswv txoj lus.\n\n13 Thiab tau muaj tias tsis muaj kev tsis sib haum nyob hauv cov neeg sawv daws, nyob tag nrho hauv thaj av; tiam sis tau muaj tej txuj ci tseem ceeb loj tau ua los ntawm Yexus cov pab coj.\n\n14 Thiab tau muaj tias xyoo xya caum thiab ib tau dhau mus, thiab xyoo xya caum thiab ob los ib yam, muaj tseeb tiag, thiab ua kom sai, xyoo xya caum thiab cuaj tau dhau mus; muaj tseeb tiag, xyoo ib puas tau dhau mus, thiab Yexus cov pab coj, uas nws tau xaiv, tag nrho tau mus rau hauv Vajtswv lub yeeb tsheej, tsuas yog tshuav peb tug uas yuav nyob xwb; thiab tau muaj lwm cov pab coj tau raug tsa los nyob lawv chaw; thiab ntau tus ntawm tiam neeg ntawd tau tuag tas.\n\n15 Thiab tau muaj tias twb tsis muaj kev sib cav sib ceg rau hauv thaj av, vim yog Vajtswv txoj kev hlub uas tau nyob hauv cov neeg tej siab.\n\n16 Thiab tsis muaj tej kev xav tau luag tug, los sis tej kev sib cav sib ceg, los sis tej kev sib thab, los sis tej kev ua niam ntiav, los sis tej kev dag, los sis tej kev tua neeg, los sis ib yam kev xav sib daj sib deev li; thiab tseeb tiag tsis tau muaj ib co neeg ua zoo siab tshaj nyob hauv tag nrho cov neeg uas tau raug tsim los ntawm Vajtswv txhais tes.\n\n17 Tsis muaj tej tub sab, los sis tej neeg tua neeg, thiab twb tsis muaj Neeg Lamas, los sis ib yam npe lawm ib pab; tiam sis lawv tsuas ua ib pab, Khetos cov me nyuam, thiab cov uas tau Vajtswv lub nceeg vaj ua lawv tug.\n\n18 Thiab lawv tau koob hmoov heev! Vim tus Tswv tau foom koob hmoov rau lawv nyob rau tag nrho tej uas lawv ua; muaj tseeb tiag, lawv twb tau koob hmoov thiab vam meej mus txog ib puas thiab kaum xyoo tau dhau mus; thiab thawj tiam neeg txij li Khetos los tau dhau mus, thiab tsis tau muaj kev tsis sib haum nyob txhua qhov hauv thaj av.\n\n19 Thiab tau muaj tias Nifais, nws tus uas tau ceev phau ceev xwm txheej kawg no, (thiab nws tau ceev tej ntawd rau saum Nifais cov phiaj) tau tuag, thiab nws tus tub Amos tau ceev tej ntawd nyob hauv nws qhov chaw; thiab nws kuj tau ceev tej ntawd rau saum Nifais cov phiaj thiab.\n\n20 Thiab nws tau ceev tej ntawd tau yim caum thiab plaub xyoos, thiab tseem pheej muaj kev thaj yeeb nyob hauv thaj av, tsuas yog tshuav ib feem me me ntawm cov neeg uas tau ntxeev siab khiav ntawm lub koom txoos mus thiab tau ris lub npe Neeg Lamas rau saum lawv; yog li ntawd tau pib muaj Neeg Lamas dua nyob hauv thaj av.\n\n21 Thiab tau muaj tias Amos kuj tau tuag lawm thiab, (thiab tau muaj ib puas thiab cuaj caum thiab plaub xyoos txij li Khetos los) thiab nws tus tub Amos tau ceev phau ceev xwm txheej nyob hauv nws qhov chaw; thiab nws kuj tau ceev tej ntawd nyob saum Nifais cov phiaj thiab; thiab nws kuj tau raug muaj sau rau hauv Nifais phau ntawv, uas yog phau no.\n\n22 Thiab tau muaj tias ob puas xyoo tau dhau mus; thiab tiam neeg thib ob tau tuag tag tsuas tshuav qhov tug xwb.\n\n23 Thiab nim no kuv, Maumoos, xav kom nej paub tias cov neeg tau zeej noob ntxiv, kawg tias lawv tau ri mus rau txhua txhia qhov nyob rau saum thaj av, thiab tias lawv tau rais los mus nplua nuj heev, vim yog lawv txoj kev vam meej nyob hauv Khetos.\n\n24 Thiab nim no, nyob hauv xyoo ob puas thiab ib no tau pib muaj ib txhia uas nyob hauv lawv uas tau khav theeb, ib yam li hnav tej ris tsho kim kim, thiab txhua yam hlaws zoo nkauj, thiab tej yam zoo ntawm lub ntiaj teb.\n\n25 Thiab txij li lub sij hawm ntawd mus lawv tau muaj lawv tej khoom thiab lawv tej khoom siv tsis sib npaug nyob hauv lawv lawm.\n\n26 Thiab lawv tau pib raug muab sib faib ua tej cwb co; thiab lawv tau pib tsim tej koom txoos rau lawv tus kheej kom muaj nyiaj, thiab tau pib tsis kam lees yuav Khetos lub koom txoos tseeb.\n\n27 Thiab tau muaj tias thaum ob puas thiab kaum xyoo tau dhau mus lawm tau muaj ntau lub koom txoos nyob hauv thaj av; muaj tseeb tiag, tau muaj ntau lub koom txoos uas hais tias twb paub tus Khetos, tiam sis lawv tsis kam lees feem ntau ntawm nws txoj moo zoo, kawg tias lawv tau txais txhua yam kev phem, thiab tau muab qhov uas dawb ceev mus rau nws tus uas qhov ntawd tau raug txwv vim yog txoj kev tsis tsim nyog.\n\n28 Thiab lub koom txoos no tau loj hlob heev vim yog txoj kev tsis ncaj, thiab vim yog Dab Ntxwg Nyoog lub hwj chim tus uas tuav tau lawv tej siab.\n\n29 Thiab ntxiv, muaj dua ib lub koom txoos uas tsis lees Khetos; thiab lawv tau tsim txom Khetos lub koom txoos tseeb, vim yog lawv txoj kev txo hwj chim thiab lawv txoj kev ntseeg Khetos; thiab lawv tau ntxub lawv vim yog ntau yam txuj ci tseem ceeb uas tau ua nyob hauv lawv.\n\n30 Yog li ntawd lawv tau siv hwj chim thiab cai rau saum Yexus cov pab coj uas tau nyob nrog lawv, thiab lawv tau muab lawv pov rau hauv qhov taub; tiam sis los ntawm lub hwj chim ntawm Vajtswv txoj lus, uas nyob hauv lawv, tej qhov taub tau tawg ua ob sab, thiab lawv tau tawm mus ua tej txuj ci tseem ceeb loj heev nyob hauv lawv.\n\n31 Txawm li ntawd, thiab txawm tias tau muaj txhua yam txuj ci tseem ceeb no los, cov neeg tseem tau ua lawv tej siab tawv qhawv, thiab tau nrhiav muab lawv tua, tib yam li cov Neeg Yudais uas nyob hauv Yeluxalees uas tau nrhiav tua Yexus, raws li nws txoj lus.\n\n32 Thiab lawv tau muab lawv pov rau hauv tej nplaim hluav taws, thiab lawv tau tawm los tsis tau txais mob dab tsi.\n\n33 Thiab lawv kuj tau muab lawv pov rau hauv tej qhov ntawm tej tsiaj qus, thiab lawv tau ua si nrog tej tsiaj qus ib yam li ib tug me nyuam yaus ua si nrog ib tug me nyuam yaj; thiab lawv tau tawm ntawm tej tsiaj ntawd los, tsis tau txais mob dab tsi.\n\n34 Txawm li ntawd los, cov neeg tseem tau ua lawv tej siab tawv qhawv, vim lawv tau raug coj los ntawm ntau tus pov thawj thiab tej yaj saub cuav uas tau ua ntau lub koom txoos, thiab ua txhua yam kev tsis ncaj. Thiab lawv tau ntaus Yexus cov neeg; tiam sis Yexus cov neeg tsis tau ntaus rov qab. Thiab li no lawv tau tso txoj kev ntseeg tseg zuj zus thiab nyob hauv txoj kev phem, ib xyoo dhau ib xyoo, mus txog thaum ob puas thiab peb caug xyoo tau dhau mus.\n\n35 Thiab nim no tau muaj tias nyob hauv xyoo no, muaj tseeb tiag, nyob hauv xyoo ob puas thiab peb caug thiab ib, tau muaj ib qho kev sib faib loj heev nyob hauv cov neeg.\n\n36 Thiab tau muaj tias nyob rau hauv xyoo no tau sawv ib co neeg uas hu ua cov Neeg Nifais, thiab lawv yog cov ntseeg Khetos tseeb; thiab nyob hauv lawv tau muaj cov uas tau raug hu los ntawm cov Neeg Lamas—cov Neeg Yakhauj, thiab cov neeg Yauxej, thiab cov Neeg Xaulas;\n\n37 Yog li ntawd cov neeg ntseeg Khetos tseeb, thiab cov neeg teev tiam Khetos tseeb, (nyob hauv los kuj muaj Yexus peb tug pab coj ua yuav nyob) tau raug hu ua cov Neeg Nifais, thiab cov Neeg Yakhauj, thiab cov neeg Yauxej, thiab cov Neeg Xaulas.\n\n38 Thiab tau muaj tias lawv cov uas tsis kam lees yuav txoj moo zoo tau raug hu ua cov Neeg Lamas, thiab cov Neeg Lemu-ees, thiab cov Neeg Ixama-ees; thiab lawv tsis tau tso txoj kev ntseeg tseg zuj zus, tiam sis lawv tau zoo siab hlo ntxeev siab tawm tsam Khetos txoj moo zoo; thiab lawv tau qhia lawv tej me nyuam tias kom lawv tsis txhob ntseeg, tib yam li lawv tej yawg koob, txij li thaum chiv keeb, uas tau tso txoj kev ntseeg tseg zuj zus.\n\n39 Thiab qhov ntawd tau muaj vim yog txoj kev phem thiab txoj kev qias ntawm lawv tej yawg koob, tib yam li nyob thaum chiv keeb. Thiab lawv tau raug qhia kom ntxub Vajtswv cov me nyuam, tib yam li cov Neeg Lamas tau raug qhia kom ntxub Nifais tej me nyuam txij li thaum chiv keeb los.\n\n40 Thiab tau muaj tias ob puas thiab plaub caug thiab plaub xyoos tau dhau mus, thiab li no yog tej kev tshwm sim ntawm cov neeg. Thiab feem coob ntawm cov neeg tau loj hlob muaj zog, thiab tau rais los mus coob heev dua li Vajtswv cov neeg.\n\n41 Thiab lawv kuj tseem pheej ua tej koom txoos rau lawv tus kheej tsis tseg li, thiab tau tsab zam rau lawv nrog txhua yam muaj nuj nqis. Thiab li no ob puas thiab tsib caug xyoo tau dhau mus, thiab ob puas thiab rau caum xyoo kuj tau dhau mus.\n\n42 Thiab tau muaj tias feem phem ntawm cov neeg tau pib rov qab tsim tej kev khi lus thiab tej kev tuav hauv ntsiag to ntawm Nkadi-atoos.\n\n43 Thiab cov neeg uas raug hu ua Nifais cov neeg tau pib khav nyob hauv lawv tej siab, vim yog lawv tej kev nplua nuj heev, thiab rais los mus tsis muaj nuj nqis zoo li lawv cov kwv tij, cov Neeg Lamas.\n\n44 Thiab txij lub sij hawm no mus cov pab coj tau pib tu siab rau tej kev txhaum ntawm lub ntiaj teb.\n\n45 Thiab tau muaj tias thaum peb puas xyoo tau dhau mus, cov Neeg Nifais thiab cov Neeg Lamas tau rais los mus ua neeg phem heev ib tug zoo li ib tug.\n\n46 Thiab tau muaj tias cov neeg tub sab ntawm Nkadi-atoos tau ri mus thoob plaws rau saum thaj av; thiab tsis muaj ib tug uas ncaj ncees li tsuas yog Yexus cov pab coj xwb. Thiab lawv tau muab tej kub thiab tej nyiaj dawb tso rau ib qho ntau heev, thiab tau sib pauv tej khoom txhua yam.\n\n47 Thiab tau muaj tias tom qab peb puas thiab tsib xyoos tau dhau mus lawm, (thiab cov neeg tseem sij nyob hauv txoj kev phem) Amos tau tuag lawm; thiab nws tus kwv, Amaloos, tau ceev phau ceev xwm txheej nyob hauv nws qhov chaw.\n\n48 Thiab tau muaj tias thaum peb puas thiab nees nkaum xyoo tau dhau mus, Amaloos, tau raug yuam los ntawm tus Vaj Ntsuj Plig Dawb Huv, thiaj muab tej ceev xwm txheej uas dawb ceev zais cia—muaj tseeb tiag, twb yog tag nrho tej ceev xwm txheej dawb ceev uas tau muab cev nqis dhau ib tiam mus rau ib tiam, uas dawb ceev—mus txog thaum peb puas thiab nees nkaus xyoo txij li Khetos txoj kev los.\n\n49 Thiab nws tau muab lawv zais rau tus Tswv, xwv kom lawv yuav rov qab los dua rau cov seem tshuav ntawm tsev neeg Yakhauj, raws li tej kev qhia tej uas yuav muaj los yav tom ntej thiab tej kev cog lus ntawm tus Tswv. Thiab li no yog qhov kawg ntawm Amaloos phau ceev xwm txheej.\n\n", "morm 1": "[center][font_size=26]Maumoos phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Amaloos qhia Maumoos txog tej ceev xwm txheej dawb ceev—Tej kev tsov rog pib muaj nyob nruab nrab ntawm cov Neeg Nifais thiab cov Neeg Lamas—Peb tug Neeg Nifais raug coj mus—Kev phem, kev tsis ntseeg, kev ua khawv koob, thiab kev ua dab tau huaj vam. Kwv yees li 321–326 xyoo tom qab yug Yexus.[/i]\n\n1 Thiab nim no kuv, Maumoos, ua ib phau ceev xwm txheej txog tej yam uas kuv tau pom thiab tau hnov, thiab hu nws ua Maumoos Phau Ntawv.\n\n2 Thiab ntsig txog lub sij hawm uas Amaloos tau muab tej ceev xwm txheej zais rau tus Tswv, nws tau los cuag kuv, (kuv tau muaj hnub nyoog kwv yees li kaum xyoo, thiab kuv tau pib kawm tej yam raws li txoj kev kawm ntawm kuv cov neeg) thiab Amaloos tau hais rau kuv tias: Kuv pom tau tias koj yog ib tug me nyuam ua dab tsi ua tiag tiag, thiab koj pom tau sai;\n\n3 Yog li ntawd, thaum koj muaj kwv yees li nees nkaum thiab plaub xyoos kuv xav kom koj yuav nco txog tej yam uas koj tau pom txog cov neeg no; thiab thaum koj muaj hnub nyoog li ntawd cia li mus rau thaj av Atoos, mus rau ib lub me nyuam roob uas yuav raug hu ua See; thiab nyob qhov ntawd kuv tau muab zais rau tus Tswv tag nrho tej kev sau dawb ceev uas hais txog cov neeg no.\n\n4 Thiab saib seb, koj yuav tsum muab Nifais cov phiaj los rau koj tus kheej, thiab cov seem koj yuav tsum cia lawv nyob qhov qub chaw; thiab koj yuav tsum sau rau saum Nifais cov phiaj tag nrho txhua yam uas koj tau pom txog cov neeg no.\n\n5 Thiab kuv, Maumoos, tau yog ib tug xeeb ntxwv ntawm Nifais, (thiab kuv txiv lub npe yog Maumoos) kuv tau nco ntsoov tej yam uas Amaloos tau txib kuv.\n\n6 Thiab tau muaj tias kuv, muaj kaum ib xyoos, tau raug kuv txiv coj mus rau thaj av qab teb, mus rau thaj av Xalahelas.\n\n7 Tag nrho saum thaj av tau rais los muaj tej tsev npog luas, thiab cov neeg tau muaj yuav luag coob, npaum li tej xuab zeb tom ntug dej hiav txwv.\n\n8 Thiab tau muaj tias nyob hauv xyoo no tau pib muaj ib npluav rog nyob nruab nrab ntawm cov Neeg Nifais, cov uas yog cov Neeg Nifais thiab cov Neeg Yakhauj thiab cov neeg Yauxej thiab cov Neeg Xaulas; thiab npluav rog no tau muaj nyob nruab nrab ntawm cov Neeg Nifais, thiab cov Neeg Lamas thiab cov Neeg Lemu-ees thiab cov Neeg Ixama-ees.\n\n9 Nim no cov Neeg Lamas thiab cov Neeg Lemu-ees thiab cov Neeg Ixama-ees tau raug hu ua cov Neeg Lamas, thiab ob pab neeg ntawd yog cov Neeg Nifais thiab cov Neeg Lamas.\n\n10 Thiab tau muaj tias npluav rog tau pib hauv lawv nyob hauv tej ciam teb ntawm Xalahelas, ze tej dej ntawm Xidoos.\n\n11 Thiab tau muaj tias cov Neeg Nifais tau sib sau tuaj ua ke ib co neeg coob heev, twb muaj coob dua li peb caug txhiab leej. Thiab tau muaj tias lawv tau muaj nyob hauv tib xyoos no ntau npluav rog, uas cov Neeg Nifais tau kov yeej cov Neeg Lamas thiab tau tua lawv coob leej.\n\n12 Thiab tau muaj tias cov Neeg Lamas tau thim lawv tej kev npaj ua, thiab tau muaj kev cog lus kom muaj kev thaj yeeb nyob hauv thaj av; thiab txoj kev thaj yeeb tau nyob kwv yees ncua li plaub xyoos, uas tsis muaj ntshav nrog li.\n\n13 Tiam sis kev phem tau huaj vam nyob rau saum tag nrho thaj av, kawg tias tus Tswv tau muab nws cov pab coj uas nws hlub tshem mus lawm, thiab tej hauj lwm ntawm tej txuj ci tseem ceeb thiab ntawm txoj kev kho mob zoo tau tseg vim yog txoj kev tsis ncaj ntawm cov neeg.\n\n14 Thiab tsis muaj tej kev pub los ntawm tus Tswv, thiab tus Vaj Ntsuj Plig Dawb Huv tsis tau los rau leej twg hlo li, vim yog lawv tej kev phem thiab txoj kev tsis ntseeg.\n\n15 Thiab kuv, tau muaj hnub nyoog kaum tsib xyoos thiab tau muaj lub siab xav ua tiag tiag, yog li ntawd kuv tau raug xyuas los ntawm tus Tswv, thiab tau saj thiab tau paub txog Yexus txoj kev zoo.\n\n16 Thiab kuv tau rau siab qhuab qhia rau cov neeg no, tiam sis kuv lub qhov ncauj tau raug kaw, thiab kuv tau raug txwv kom kuv txhob mus qhuab qhia rau lawv; vim saib seb lawv tau zoo siab hlo ntxeev siab tawm tsam lawv tus Vajtswv; thiab cov pab coj uas hlub tau raug coj tawm ntawm thaj av mus, vim yog lawv txoj kev tsis ncaj.\n\n17 Tiam sis kuv tseem tau nyob hauv lawv, tiam sis kuv tau raug txwv tsis qhuab qhia rau lawv, vim yog txoj kev tawv ntawm lawv tej siab; thiab vim yog txoj kev tawv ntawm lawv tej siab thaj av tau raug foom vim lawv tej hauj lwm.\n\n18 Thiab cov neeg tub sab Nkadi-atoos no, uas nyob hauv cov Neeg Lamas, tau nyob feem ntau hauv thaj av, kawg tias cov neeg uas nyob ntawd tau pib zais lawv tej nyiaj txiag rau hauv av; thiab tej ntawd tau rais los mus nplua, vim tus Tswv tau foom thaj av, xwv kom lawv yuav muab tsis tau tej ntawd, los sis nrhiav tsis tau lawv ntxiv lawm.\n\n19 Thiab tau muaj tias tau muaj kev ua khawv koob, thiab kev ua dab, thiab kev ua yees siv; thiab lub hwj chim ntawm tus dab tau raug siv nyob rau saum thaj av tag nrho, twb tau muaj puv nkaus li tag nrho tej lus ntawm Anpinadais, thiab Xamuyees tus uas yog Neeg Lamas.\n\n", "morm 2": "[center][font_size=26]Tshooj 2[/font_size][/center]\n\n[i]Maumoos coj cov Neeg Nifais tej tub rog—Tej ntshav thiab kev puas tsuaj tau cheb thaj av—Cov Neeg Nifais quaj ntsuag thiab nyuaj siab nrog txoj kev tu siab ntawm txoj kev raug txim—Lawv hnub ntawm txoj kev hlub tshua raug dhau mus—Maumoos muab tau cov phiaj ntawm Nifais—Tsov rog muaj ntxiv mus. Kwv yees li 327–350 xyoo tom qab yug Yexus.[/i]\n\n1 Thiab tau muaj tias nyob hauv tib xyoos ntawd tau rov pib muaj ib npluav rog dua nyob nruab nrab ntawm cov Neeg Nifais thiab cov Neeg Lamas. Thiab txawm tias kuv tseem hluas, los tseem tau muaj lub cev loj; yog li ntawd Nifais cov neeg tau tsa kom kuv los ua lawv tus thawj coj, los sis tus thawj coj ntawm lawv cov tub rog.\n\n2 Yog li ntawd nyob hauv kuv xyoo kaum rau kuv tau tawm mus ua ntej ntawm ib pab tub rog ntawm cov Neeg Nifais, tawm tsam cov Neeg Lamas; yog li ntawd peb puas thiab nees nkaum thiab rau xyoo tau dhau mus.\n\n3 Thiab tau muaj tias nyob hauv peb puas thiab nees kaum thiab xya xyoo cov Neeg Lamas tau tuaj tawm tsam peb nrog zog loj heev kawg, kawg tias lawv tau ua rau kuv tej tub rog poob siab; yog li ntawd lawv tsis kam sib tua, thiab lawv tau pib thim mus rau tej teb chaws qaum teb.\n\n4 Thiab tau muaj tias peb tau tuaj rau lub nroog Eenkaulas, thiab txeeb tau lub nroog, thiab tau npaj tiv thaiv peb tus kheej tawm tsam cov Neeg Lamas. Thiab tau muaj tias peb tau kho lub nroog kom khov nrog peb lub zog; tiam sis txawm muaj tag nrho peb tej kev tiv thaiv ntawd los cov Neeg Lamas tseem tau tuaj rau saum peb thiab tau raws peb tawm ntawm lub nroog.\n\n5 Thiab lawv kuj tau raws peb tawm ntawm thaj av Daviv mus.\n\n6 Thiab peb tau tawm mus thiab tau los rau thaj av Tsosuas, uas nyob rau hauv tej ciam teb sab hnub poob ze ntug dej hiav txwv.\n\n7 Thiab tau muaj tias peb tau sau peb cov neeg los ua ke ceev npaum li ua tau, xwv kom peb yuav sau tau lawv los ua ke ib pawg.\n\n8 Tiam sis saib seb, thaj av tau muaj puv nkaus tej neeg tub sab thiab cov Neeg Lamas; thiab txawm tias muaj txoj kev puas tsuaj loj heev uas tau dai ncuv rau kuv cov neeg los, lawv tseem tsis kam hloov siab txog lawv tej kev ua phem; yog li ntawd tau muaj ntshav thiab kev puas tsuaj ri thoob plaws rau saum thaj av, nyob rau sab ntawm cov Neeg Nifais thiab rau saum cov Neeg Lamas; thiab nws tau yog ib qho kev ntxeev siab tag nrho thoob plaws rau saum thaj av.\n\n9 Thiab nim no, cov Neeg Lamas tau muaj ib tug vaj ntxwv, thiab nws lub npe yog Aloos; thiab nws tau tuaj tawm tsam peb nrog ib pab tub rog plaub caug thiab plaub txhiab leej. Thiab saib seb, kuv tau sawv tawm tsam nws nrog plaub caug thiab ob txhiab leej. Thiab tau muaj tias kuv tau kov yeej nws nrog kuv pab tub rog ua rau nws tau khiav ua ntej kuv. Thiab saib seb, tag nrho tej yam no tau muaj, thiab peb puas thiab peb caug xyoo tau dhau mus.\n\n10 Thiab tau muaj tias cov Neeg Nifais tau pib hloov siab lees txim txog lawv tej kev tsis ncaj, thiab tau pib quaj tib yam li tus yaj saub Xamuyees twb tau hais tseg lawm; vim saib seb tsis muaj ib tug neeg uas yuav muaj cuab kav ceev tau tej uas yog nws tug, vim yog tej tub sab, thiab tej tub nyiag, thiab tej neeg tua neeg, thiab txoj kev ua yees siv, thiab txoj kev ua dab uas nyob hauv thaj av.\n\n11 Li no tau pib muaj kev quaj ntsuag thiab kev nyiav quaj nyob rau hauv thaj av txhua nrho vim yog tej yam no, thiab qhov tseem ceeb dua yog nyob hauv Nifais cov neeg.\n\n12 Thiab tau muaj tias thaum kuv, Maumoos, tau pom lawv txoj kev nyiav quaj thiab lawv txoj kev quaj ntsuag thiab lawv txoj kev tu siab rau tus Tswv, kuv lub siab tau pib zoo siab nyob hauv kuv, tau paub txog tej kev hlub tshua thiab txoj kev ua siab ntev nyiaj ntawm tus Tswv, yog li ntawd tau xav tias nws yuav zam txim rau lawv xwv kom lawv yuav rov qab rais los ua tau ib co neeg ncaj ncees.\n\n13 Tiam sis saib seb kuv txoj kev xyiv fab no tau tsis muaj nuj nqis dab tsi, vim lawv txoj kev tu siab tsis yog mus rau txoj kev hloov siab lees txim, vim yog Vajtswv txoj kev zoo; tiam sis nws tau yog txoj kev tu siab ntawm cov raug txim, vim tus Tswv yuav tsis cia lawv muaj txoj kev zoo siab nyob hauv txoj kev txhaum tas li.\n\n14 Thiab lawv tsis tau los cuag Yexus nrog tej siab mob thiab tej siab xav ua zoo, tiam sis lawv tau foom Vajtswv, thiab xav tuag. Txawm li ntawd los lawv kuj sib ntswg nrog ntaj kom cawm tau lawv tej siav.\n\n15 Thiab tau muaj tias kuv txoj kev tu siab tau rov qab los rau kuv dua, thiab kuv tau pom tias hnub ntawm txoj kev hlub tshua twb dhau lawv mus lawm, tag nrho sab cev nqaij daim tawv thiab sab ntsuj plig; vim kuv tau pom txhiab leej ntawm lawv tau raug ntov vau nyob hauv txoj kev tab meeg ntxeev siab tawm tsam lawv tus Vajtswv, thiab tau tsub ib yam li tej chiv rau saum thaj av. Thiab li no peb puas thiab plaub caug thiab plaub xyoos tau dhau mus.\n\n16 Thiab tau muaj tias nyob rau hauv xyoo peb puas thiab plaub caug thiab tsib xyoos cov Neeg Nifais tau pib khiav ua ntej ntawm cov Neeg Lamas; thiab lawv tau raug caum mus txog thaum lawv tau los rau thaj av ntawm Yaxoos, ua ntej uas cheem tau lawv nyob hauv lawv txoj kev thim rov qab.\n\n17 Thiab nim no, lub nroog Yaxoos nyob ze thaj av uas Amaloos tau zais cov ceev xwm txheej rau tus Tswv, xwv kom lawv yuav tsis raug puas tsuaj. Thiab saib seb kuv tau mus raws li Amaloos tej lus, thiab tau muab Nifais cov phiaj, thiab tau sau ib zag xwm txheej raws li Amaloos tej lus.\n\n18 Thiab nyob rau saum Nifais cov phiaj kuv tau sau ib zag puv nkaus txog tag nrho tej kev phem thiab tej kev qias; tiam sis nyob rau saum cov phiaj no kuv tau tseg tsis sau ib zag tag nrho txog lawv tej kev phem thiab tej kev qias, vim saib seb, txoj kev pom tsis tu ncua ntawm txoj kev phem thiab tej kev qias tau muaj nyob ntawm kuv qhov muag txij li thaum kuv loj txaus los pom txog neeg tej kev.\n\n19 Thiab kuv nyuaj siab heev vim yog lawv tej kev phem; vim kuv lub siab tau muaj txoj kev tu siab puv nkaus vim yog lawv txoj kev phem, nyob tag nrho hauv kuv lub neej; txawm li ntawd los, kuv paub tias kuv yeej yuav raug tsa sawv nyob hauv hnub kawg.\n\n20 Thiab tau muaj tias nyob hauv xyoo no Nifais cov neeg tau rov raug yos tua thiab raws dua. Thiab tau muaj tias peb tau raug raws tawm mus txog thaum peb tau los txog sab pem toj rau ntawm thaj av uas hu ua Sees.\n\n21 Thiab tau muaj tias peb tau kho lub nroog Sees kom muaj chaw tiv thaiv zoo, thiab peb tau sau peb cov neeg los ua ke coob npaum li yuav ua tau, xwv kom saib peb puas yuav cawm tau lawv dim ntawm kev puas tsuaj.\n\n22 Thiab tau muaj tias nyob rau hauv xyoo peb puas thiab plaub caug thiab rau lawv tau pib tuaj rau saum peb dua.\n\n23 Thiab tau muaj tias kuv tau hais rau kuv cov neeg, thiab tau yaum lawv tag zog, kom lawv yuav tsum sawv yam tsis ntshai rau cov Neeg Lamas thiab tawm tsam rau lawv tej poj niam, thiab lawv tej me nyuam, thiab lawv tej vaj tej tsev.\n\n24 Thiab kuv tej lus tau tsa lawv kom muaj zog, kawg tias lawv tsis tau khiav ua ntej cov Neeg Lamas, tiam sis tau sawv yam tsis ntshai tawm tsam lawv.\n\n25 Thiab tau muaj tias peb tau tua nrog ib pab tub rog ntawm peb caug txhiab leej tawm tsam ib pab tub rog ntawm tsib caug txhiab leej. Thiab tau muaj tias peb tau sawv ua ntej lawv nrog txoj kev ruaj nrees heev ces lawv tau khiav ntawm peb mus.\n\n26 Thiab tau muaj tias thaum lawv tau khiav lawm peb tau raws lawv qab nrog peb cov tub rog, thiab tau rov ntsib lawv dua, thiab tau kov yeej lawv; txawm li ntawd los tus Tswv lub zog twb tsis nrog peb nyob; muaj tseeb tiag, peb tau raug tso tseg rau peb tus kheej, kom tus Tswv tus Ntsuj Plig tsis txhob nrog peb nyob; yog li ntawd peb tau rais los mus qaug zog zoo li peb cov kwv tij.\n\n27 Thiab kuv tau tu siab vim yog txoj kev puas tsuaj loj ntawm kuv cov neeg no, vim yog lawv tej kev phem thiab lawv tej kev qias. Tiam sis saib seb, peb tau tawm mus tawm tsam cov Neeg Lamas thiab cov neeg tub sab Nkadi-atoos, mus txog thaum peb rov txeeb tau tej av ntawm peb tej qub txeeg qub teg.\n\n28 Thiab peb puas thiab plaub caug thiab cuaj xyoos tau dhau mus. Thiab nyob hauv xyoo peb puas thiab tsib caug, peb tau ua ib qho kev sib pauv nrog cov Neeg Lamas thiab cov neeg tub sab Nkadi-atoos, uas peb tau muab tej av ntawm peb tej qub txeeg qub teg faib.\n\n29 Thiab cov Neeg Lamas tau muab thaj av qaum teb rau peb, muaj tseeb tiag, thiab thaj av nqaim uas coj mus rau thaj av qab teb. Thiab peb tau muab rau cov Neeg Lamas tag nrho thaj av qab teb.\n\n", "morm 3": "[center][font_size=26]Tshooj 3[/font_size][/center]\n\n[i]Maumoos qhuab qhia txoj kev hloov siab lees txim rau cov Neeg Nifais—Lawv muaj ib qho kev yeej loj heev thiab qhuas lawv tus kheej tej zog—Maumoos tsis kam coj lawv, thiab nws tej kev thov Vajtswv rau lawv twb tsis muaj kev cia siab—Phau Ntawv Maumoos caw kaum ob xeem neeg ntawm Ixayees los ntseeg txoj moo zoo. Kwv yees li 360–362 xyoo tom qab yug Yexus.[/i]\n\n1 Thiab tau muaj tias cov Neeg Lamas tsis tau rov tuaj ua rog mus txog kaum xyoo ntxiv tau dhau mus. Thiab saib seb, kuv tau kom kuv cov neeg, cov Neeg Nifais, ua hauj lwm npaj lawv tej av thiab lawv tej cuab yeej rau lub caij ua rog.\n\n2 Thiab tau muaj tias tus Tswv tau hais rau kuv tias: Qhuab qhia nrov nrov rau cov neeg no—Nej cia li hloov siab lees txim, thiab los cuag kuv, thiab ua kev cai raus dej, thiab rov tsa kuv lub koom txoos dua, thiab nej yuav raug cia dim.\n\n3 Thiab kuv tau qhuab qhia nrov nrov rau cov neeg no, tiam sis nws tsis muaj nuj nqis dab tsi; thiab lawv tseem tsis paub tias nws twb yog tus Tswv uas tau cia lawv dim, thiab tau muab ib lub caij rau lawv los hloov siab lees txim. Thiab saib seb lawv tau ua lawv tej siab tawv tawm tsam tus Tswv lawv tus Vajtswv.\n\n4 Thiab tau muaj tias tom qab uas kaum xyoo no tau dhau mus lawm, tau muaj tag nrho peb puas thiab rau caum xyoo txij li Khetos txoj kev los, cov Neeg Lamas tus vaj ntxwv tau xa ib tsab ntawv tuaj rau kuv, uas muab rau kuv kom paub tias lawv tab tom npaj rov tuaj ua rog tawm tsam peb.\n\n5 Thiab tau muaj tias kuv tau kom kuv cov neeg yuav tsum sib sau lawv tus kheej tuaj ua ke nyob rau hauv thaj av Quav Poj, rau hauv ib lub nroog uas nyob rau hauv tej ciam teb, uas nyob ze txoj kev nqaim uas coj mus rau hauv thaj av qab teb.\n\n6 Thiab peb tau tso peb tej tub rog rau qhov ntawd, xwv kom peb yuav cheem tau tej tub rog ntawm cov Neeg Lamas, xwv kom lawv yuav txeeb tsis tau peb tej av ib qho li; yog li ntawd peb tau tiv thaiv tawm tsam lawv nrog tag nrho peb pawg tub rog.\n\n7 Thiab tau muaj tias nyob rau hauv peb puas thiab rau caum thiab ib xyoos cov Neeg Lamas tau nqis tuaj rau hauv lub nroog Quav Poj ua rog tawm tsam peb; thiab tau muaj tias nyob rau hauv xyoo ntawd peb tau kov yeej lawv, kawg tias lawv tau tig rov qab mus rau lawv tej av.\n\n8 Thiab nyob rau hauv peb puas thiab rau caum thiab ob xyoos lawv tau nqis rov qab tuaj ua rog dua. Thiab peb tau rov qab kov yeej lawv dua, thiab tau tua lawv coob leej heev, thiab lawv cov neeg tuag tau raug muab pov rau hauv dej hiav txwv.\n\n9 Thiab nim no, vim yog qhov loj no uas kuv cov Neeg Nifais, tau ua lawm, lawv tau pib khav lawv tus kheej lub zog, thiab tau pib cog lus ua ntej rau ntuj tias lawv yuav pauj txiaj ntsig rau tej ntshav ntawm lawv tej kwv tij uas tau raug tua tuag los ntawm lawv tej yeeb ncuab.\n\n10 Thiab lawv tau cog lus los ntawm ntuj, thiab kuj los ntawm Vajtswv lub rooj zaum, tias lawv yuav nce mus ua rog tawm tsam lawv tej yeeb ncuab, thiab yuav muab lawv txiav tawm ntawm thaj av mus.\n\n11 Thiab tau muaj tias kuv, Maumoos, tsis kam kiag txij li lub sij hawm no mus uas yuav los ua ib tug thawj txib thiab ib tug thawj coj ntawm cov neeg no, vim yog lawv txoj kev phem thiab txoj kev qias.\n\n12 Saib seb, kuv tau coj lawv, txawm tias lawv muaj txoj kev phem los kuv tseem tau coj lawv ntau zaus mus ua rog, thiab tau hlub lawv, raws li Vajtswv txoj kev hlub uas muaj nyob hauv kuv, nrog tag nrho kuv lub siab; thiab kuv tus ntsuj plig tau nchuav tawm nyob hauv txoj kev thov rau kuv tus Vajtswv tag nrho ib hnub rau lawv; txawm li ntawd los, tej ntawd tau tsis muaj kev cia siab dab tsi, vim yog txoj kev tawv ntawm lawv tej siab.\n\n13 Thiab kuv tau cawm lawv dim ntawm lawv tej yeeb ncuab tes peb zaug, thiab lawv tsis tau hloov siab lees txim txog lawv tej kev txhaum.\n\n14 Thiab thaum lawv tau cog lus los ntawm tag nrho tej uas tau raug txwv lawv los ntawm peb tus Tswv thiab tus Cawm Seeg Yexus Khetos, tias lawv yuav nce mus ua rog rau lawv tej yeeb ncuab, thiab pauj txiaj ntsig rau tej ntshav ntawm lawv tej kwv tij, saib seb tus Tswv lub suab tau los rau kuv, hais tias:\n\n15 Txoj kev pauj txiaj ntsig yog kuv li, thiab kuv yuav them rov qab; thiab vim cov neeg no tsis tau hloov siab lees txim tom qab uas kuv tau cawm lawv dim, saib seb, lawv yuav raug txiav tawm saum thaj av mus.\n\n16 Thiab tau muaj tias kuv tsis kam nce mus tawm tsam kuv tej yeeb ncuab kiag; thiab kuv tau ua tib yam li tus Tswv tau txib kuv lawm; thiab kuv tau sawv ua ib tug tim khawv qhuab qhia rau lub ntiaj teb txog tej yam uas kuv tau pom thiab tau hnov, raws li txoj kev qhia ntawm tus Ntsuj Plig uas tau ua tim khawv txog tej yam uas yuav muaj los.\n\n17 Yog li ntawd kuv sau rau nej, cov uas yog Lwm Haiv Neeg, thiab kuj rau nej, tsev neeg Ixayees, thaum txoj hauj lwm pib, ces nej yuav tau npaj rov qab mus rau thaj av ntawm nej qub txeeg qub teg;\n\n18 Muaj tseeb tiag, saib seb, kuv sau rau tag nrho sawv daws hauv qab ntuj kawg; muaj tseeb tiag, rau nej, kaum ob xeem neeg Ixayees, uas yuav raug txiav txim raws li nej tej hauj lwm los ntawm kaum ob tug uas Yexus tau xaiv los ua nws cov pab coj nyob rau hauv thaj av Yeluxalees.\n\n19 Thiab kuv kuj sau rau cov seem tshuav ntawm cov neeg no, uas kuj yuav raug txiav txim los ntawm kaum ob leeg uas Yexus tau xaiv nyob hauv thaj av no; thiab lawv yuav raug txiav txim los ntawm lwm cov kaum ob leeg uas Yexus tau xaiv nyob hauv thaj av Yeluxalees.\n\n20 Thiab tus Ntsuj Plig qhia tej yam no rau kuv paub; yog li ntawd kuv sau rau nej sawv daws. Thiab rau qhov txiav txim no kuv thiaj sau rau nej, xwv kom nej yuav paub tias nej sawv daws yuav tsum tau sawv ua ntej ntawm Khetos lub rooj txiav txim, muaj tseeb tiag, txhua tus uas zwm rau tag nrho tib neeg tsev neeg ntawm Adas; thiab nej yuav tsum tau sawv raug txiav txim txog nej tej hauj lwm, txawm tias lawv zoo los sis phem;\n\n21 Thiab kuj xwv kom nej yuav ntseeg Yexus Khetos txoj moo zoo, uas nej yuav muaj nyob hauv nej; thiab kom cov Neeg Yudais, cov neeg khi lus ntawm tus Tswv, yuav muaj lwm tus tim khawv nrog nws tus uas lawv tau pom thiab tau hnov tias Yexus, tus uas lawv tau muab tua lawm, twb yog kiag tus Khetos thiab tus Vajtswv.\n\n22 Thiab kuv xav tias kheev lam kuv muaj peev xwm yaum tau nej sawv daws hauv qab ntuj kawg los hloov siab lees txim thiab npaj tos mus sawv ntawm Khetos lub rooj txiav txim.\n\n", "morm 4": "[center][font_size=26]Tshooj 4[/font_size][/center]\n\n[i]Kev tsov rog thiab kev puas tsuaj muaj ntxiv—Cov neeg phem rau txim rau cov neeg phem—Txoj kev phem huaj vam loj dua li tej uas tau muaj nyob tag nrho hauv cov neeg Ixayees—Tej poj niam thiab tej me nyuam raug muab tua txi rau tej mlom—Cov Neeg Lamas pib cheb cov Neeg Nifais ua ntej lawv. Kwv yees li 363–375 xyoo tom qab yug Yexus.[/i]\n\n1 Thiab nim no tau muaj tias nyob hauv peb puas thiab rau caum thiab peb xyoos cov Neeg Nifais tau nce mus ua rog tawm tsam cov Neeg Lamas nrog lawv tej tub rog, tawm ntawm thaj av Quav Poj.\n\n2 Thiab tau muaj tias tej tub rog ntawm cov Neeg Nifais tau raug raws rov qab los rau thaj av Quav Poj dua. Thiab thaum lawv tseem nkees nkees, ib pab tub rog ntawm cov Neeg Lamas uas tseem muaj zog tau tuaj tawm tsam lawv; thiab lawv tau muaj ib npluav rog mob heev, kawg tias cov Neeg Lamas txeeb tau lub nroog Quav Poj, thiab tau tua coob tug ntawm cov Neeg Nifais, thiab tau coj ntau tus mus ua neeg raug txim.\n\n3 Thiab cov uas seem tshuav tau khiav mus thiab koom nrog cov neeg ntawm lub nroog Thi-akhas. Nim no lub nroog Thi-akhas nyob rau hauv tej ciam teb ze ntug hiav txwv; thiab nws kuj nyob ze lub nroog Quav Poj thiab.\n\n4 Thiab nws vim yog cov Neeg Nifais tej tub rog tau nce mus rau cov Neeg Lamas es lawv thiaj tau pib raug tua; vim yog tias tsis yog qhov ntawd, cov Neeg Lamas yeej yuav tsis muaj zog kov yeej lawv.\n\n5 Tiam sis, saib seb, Vajtswv tej kev txiav txim yuav raug cov neeg phem; thiab twb yog los ntawm cov neeg phem es cov neeg phem thiaj raug txim; vim twb yog cov neeg phem uas txhib tej siab ntawm noob neej kom muaj ntshav nrog.\n\n6 Thiab tau muaj tias cov Neeg Lamas tau npaj tuaj tawm tsam lub nroog Thi-akhas.\n\n7 Thiab tau muaj tias nyob rau hauv peb puas thiab rau caum thiab plaub xyoos cov Neeg Lamas tau tuaj tawm tsam lub nroog Thi-akhas, xwv kom lawv yuav txeeb tau lub nroog Thi-akhas thiab.\n\n8 Thiab tau muaj tias lawv tau raug yuam thiab raws rov qab los ntawm cov Neeg Nifais. Thiab thaum cov Neeg Nifais pom tias lawv tau raws cov Neeg Lamas lawv tau rov khav txog lawv tus kheej lub zog dua; thiab lawv tau tawm mus nyob hauv lawv tus kheej lub zog, thiab rov mus txeeb lub nroog Quav Poj dua.\n\n9 Thiab nim no tau muaj tag nrho txhua yam no, thiab tau muaj txhiab leej raug tua nyob rau ob tog, hauv cov Neeg Nifais thiab cov Neeg Lamas.\n\n10 Thiab tau muaj tias peb puas thiab rau caum thiab rau xyoo tau dhau mus, thiab cov Neeg Lamas tau rov tuaj ua rog rau cov Neeg Nifais dua; thiab cov Neeg Nifais los tseem tsis tau hloov siab lees txim txog txoj kev phem uas lawv tau ua lawm, tiam sis tseem sij ua lawv txoj kev phem tsis tseg.\n\n11 Thiab tsis muaj yam uas tus nplaig yuav piav tau, los sis rau neeg yuav sau ib qho kev piav zoo txog txoj kev qias heev ntawm tej ntshav thiab txoj kev puas tsuaj uas tau muaj nyob hauv cov neeg, ob tog ntawm cov Neeg Nifais thiab ntawm cov Neeg Lamas; thiab txhua lub siab tau tawv, xwv kom lawv thiaj tau nyiam txoj kev txo ntshav tsis tseg.\n\n12 Thiab yeej ib txwm tsis tau muaj txoj kev phem loj heev npaum li nyob hauv tag nrho Lihais tej me nyuam, los sis nyob tag nrho hauv tsev neeg Ixayees, raws li tus Tswv tej lus, ib yam li tau muaj nyob hauv cov neeg no.\n\n13 Thiab tau muaj tias cov Neeg Lamas txeeb tau lub nroog Quav Poj, thiab li no los vim yog lawv tej neeg tau muaj coob dua li cov Neeg Nifais tej.\n\n14 Thiab lawv kuj tau tawm mus tawm tsam lub nroog Thi-akhas, thiab tau raws cov neeg nyob hauv tawm ntawm nws mus, thiab tau txhom coob tug poj niam thiab me nyuam mus ua neeg raug txim, thiab tau muab lawv tua txi rau lawv tej mlom vajtswv.\n\n15 Thiab tau muaj tias nyob rau hauv peb puas thiab rau caum thiab xya xyoo, cov Neeg Nifais tau npau taws vim yog cov Neeg Lamas tau muab lawv tej poj niam thiab tej me nyuam tua txi, ces lawv tau mus tawm tsam cov Neeg Lamas nrog txoj kev npau taws heev, kawg tias lawv tau rov kov yeej cov Neeg Lamas dua, thiab tau raws lawv tawm ntawm lawv tej av.\n\n16 Thiab cov Neeg Lamas tsis tau rov qab tuaj tawm tsam cov Neeg Nifais mus txog thaum peb puas thiab xya caum thiab tsib xyoos.\n\n17 Thiab nyob hauv xyoo no lawv tau nqis tuaj tawm tsam cov Neeg Nifais nrog tag nrho lawv tej zog; thiab lawv tsis tau raug muab suav vim lawv muaj coob heev kawg nkaus li.\n\n18 Thiab txij li lub sij hawm no mus cov Neeg Nifais tsis muaj peev xwm kov yeej cov Neeg Lamas li lawm, tiam sis tau pib raug cheb tawm los ntawm lawv zoo ib yam li tej lwg yaj zuj zus thaum hnub tuaj.\n\n19 Thiab tau muaj tias cov Neeg Lamas tau nqis tuaj tawm tsam lub nroog Quav Poj; thiab tau muaj ib npluav rog mob heev tawm tsam nyob hauv thaj av Quav Poj, nyob hauv qhov ntawd lawv tau kov yeej cov Neeg Nifais.\n\n20 Thiab lawv tau rov khiav ntawm lawv dua, thiab lawv tau los rau lub nroog Npau-as; thiab nyob qhov ntawd lawv tau sawv tawm tsam cov Neeg Lamas nrog txoj kev tsis ntshai kiag, kawg tias cov Neeg Lamas tau kov tsis yeej lawv mus txog thaum lawv tau rov qab tuaj zaum ob.\n\n21 Thiab thaum lawv tau tuaj zaum ob, cov Neeg Nifais tau raug raws thiab raug tua tuag coob heev kawg nkaus li; lawv tej poj niam thiab lawv tej me nyuam tau raug rov muab txi rau tej mlom dua.\n\n22 Thiab tau muaj tias cov Neeg Nifais tau rov khiav ua ntej lawv, coj tag nrho tej neeg nrog lawv, cov nyob hauv nroog thiab hauv tej zos.\n\n23 Thiab nim no kuv, Maumoos, tau pom tias cov Neeg Lamas twb tau kav yuav luag tas thaj av, yog li ntawd kuv tau mus rau saum lub roob See, thiab tau muab tag nrho tej ceev xwm txheej uas Amaloos tau muab zais rau tus Tswv.\n\n", "morm 5": "[center][font_size=26]Tshooj 5[/font_size][/center]\n\n[i]Maumoos rov qab coj cov Neeg Nifais tej tub rog nyob hauv hav rog ntawm ntshav thiab txoj kev puas tsuaj—Phau Ntawv Maumoos yuav tawm los yaum tag nrho Ixayees tias Yexus yog tus Khetos—Vim yog lawv txoj kev tsis ntseeg, cov Neeg Lamas yuav raug tawg ri niab, thiab tus Ntsuj Plig yuav tseg tsis nrog lawv nyob lawm—Lawv yuav tau txais txoj moo zoo los ntawm Lwm Haiv Neeg nyob hauv hnub nyoog kawg. Kwv yees li 375–384 xyoo tom qab yug Yexus.[/i]\n\n1 Thiab tau muaj tias kuv tau tawm mus rau hauv cov Neeg Nifais, thiab tau thim txog lo lus lav tseg uas kuv tau lav tias kuv yuav tsis pab lawv ntxiv lawm; thiab lawv tau rov muab kuv txib lawv tej tub rog, vim lawv tau ntsia kuv ib yam li kuv yuav muaj peev xwm cawm tau lawv dim ntawm lawv tej kev txom nyem.\n\n2 Tiam sis saib seb, kuv tau tas kev cia siab, vim kuv twb paub txog tej kev txiav txim ntawm tus Tswv uas yuav los rau lawv; vim lawv tsis tau hloov siab lees txim txog lawv tej kev tsis ncaj, tiam sis tau sib ntswg rau lawv txoj sia tsis hu thov rau Tus uas tau tsim lawv.\n\n3 Thiab tau muaj tias cov Neeg Lamas tau tuaj tawm tsam peb thaum peb khiav mus rau lub nroog Yauladees; tiam sis saib seb, lawv tau raug raws rov qab uas lawv txeeb tsis tau lub nroog nyob rau lub sij hawm ntawd.\n\n4 Thiab tau muaj tias lawv tau rov qab tuaj tawm tsam peb dua, thiab peb tseem tswj tau lub nroog. Thiab tau muaj lwm cov nroog uas raug tswj los ntawm cov Neeg Nifais, uas muaj tej chaw tiv thaiv zoo uas tau txiav lawv tawm kom lawv tsis muaj peev xwm tuaj tau rau hauv lub teb chaws uas nyob ntawm peb, tuaj rhuav cov neeg uas nyob hauv peb tej av kom puas tsuaj.\n\n5 Tiam sis tau muaj tias txhua thaj av uas peb tau mus hla, thiab cov neeg uas tsis sib sau rau sab hauv tau raug puas tsuaj los ntawm cov Neeg Lamas, thiab lawv tej zos loj thiab tej zos, thiab tej nroog tau raug hluav taws kub; thiab li no peb puas thiab xya caum thiab cuaj xyoos tau dhau mus.\n\n6 Thiab tau muaj tias nyob rau hauv peb puas thiab yim caum xyoo cov Neeg Lamas tau rov tuaj ua rog tawm tsam peb dua, thiab peb tau sawv tawm tsam lawv yam tsis ntshai; tiam sis nws twb tsis muaj nuj nqis tag nrho, vim lawv tau muaj coob leej heev ces lawv tau muab cov neeg ntawm cov Neeg Nifais tsuj rau hauv lawv qab xib taws.\n\n7 Thiab tau muaj tias peb tau rov khiav dua, thiab cov uas mus nrawm dua li cov Neeg Lamas tau khiav dim, thiab cov uas mus tsis yeej cov Neeg Lamas tau raug txiav vau thiab tau puas tsuaj.\n\n8 Thiab nim no saib seb, kuv, Maumoos, tsis tau xav ua kom mob tib neeg tej ntsuj plig nyob hauv txoj kev muab pov rau lawv ib qho kev pom qias heev ntawm ntshav thiab kev puas tsuaj ib yam li tau muaj nyob ntawm kuv lub qhov muag; tiam sis kuv, twb paub tias tej yam no yuav tsum raug ua kom paub, thiab tias tag nrho txhua yam uas raug muab zais yuav tsum raug muab qhib rau saum ru tsev—\n\n9 Thiab ib qho kev paub txog tej yam no yuav tsum los rau cov seem tshuav ntawm cov neeg no, thiab rau Lwm Haiv Neeg, cov uas tus Tswv tau hais tias yuav ua cov neeg no khiav ri niab, thiab cov neeg no yuav raug suav yam tsis muaj nqis nyob hauv lawv—yog li ntawd kuv thiaj sau ib qho ntsiab lus me me, tsis kam muab ib zag puv nkaus txog tej yam uas kuv tau pom, vim yog txoj lus txib uas kuv tau txais, thiab kuj xwv kom nej yuav tsis muaj kev tu siab heev vim yog txoj kev phem ntawm cov neeg no.\n\n10 Thiab nim no saib seb, kuv hais li no rau lawv tej noob, thiab kuj rau Lwm Haiv Neeg uas tau muaj siab hlub rau tsev neeg Ixayees, uas pom tau thiab paub tias lawv tej koob hmoov los qhov twg los.\n\n11 Vim kuv paub tias cov ntawd yuav tu siab rau txoj kev puas tsuaj ntawm tsev neeg Ixayees; muaj tseeb tiag, lawv yuav tu siab rau txoj kev puas tsuaj ntawm cov neeg no; lawv yuav tu siab tias cov neeg no tsis tau hloov siab lees txim kom lawv yuav tau raug puag nyob hauv Yexus caj npab.\n\n12 Nim no tej yam no raug muab sau cia rau cov seem tshuav ntawm tsev neeg Yakhauj; thiab lawv raug muab sau raws li no, vim nws yog los ntawm Vajtswv tias kev phem yuav coj tsis tau cov no tawm los rau lawv; thiab lawv tau raug muab zais cia rau tus Tswv xwv kom lawv yuav tawm los nyob rau hauv nws lub sij hawm uas teem tseg lawm.\n\n13 Thiab qhov no yog txoj lus txib uas kuv tau txais; thiab saib seb, lawv yuav tawm los raws li tus Tswv lo lus txib, thaum nws pom tias haum, nyob hauv nws txoj kev txawj ntse.\n\n14 Thiab saib seb, lawv yuav mus rau cov Neeg Yudais uas tsis ntseeg; thiab vim rau lub ntsiab no lawv yuav mus—xwv kom lawv yuav raug yaum tau tias Yexus yog tus Khetos, Vajtswv tus tseem muaj sia nyob Leej Tub; kom dhau los ntawm tus uas nws Hlub tshaj, Leej Txiv yuav coj tau nws lub ntsiab tseem ceeb thiab nyob mus ib txhis, hauv kev txum tim rau cov Neeg Yudais, los sis rau tag nrho tsev neeg Ixayees, los rau tej av uas yog lawv qub txeeg qub teg, uas tus Tswv lawv tus Vajtswv tau muab rau lawv lawm, kom muaj puv npo li txoj kev khi lus.\n\n15 Thiab kuj xwv kom tej noob ntawm cov neeg no yuav ntseeg nws txoj moo zoo huv si dua, tej uas yuav tawm ntawm Lwm Haiv Neeg mus rau lawv; vim cov neeg no yuav rau tawg ri niab, thiab yuav rais los mus ua ib co neeg tawv tsaus, qias neeg, thiab vuab tsuab, tshaj qhov piav tau txog tej uas ib txwm tau muaj nyob hauv peb, muaj tseeb tiag, twb tshaj tej uas tau muaj nyob hauv cov Neeg Lamas, thiab muaj li no los vim yog lawv txoj kev tsis ntseeg thiab txoj kev pe dab pe mlom.\n\n16 Vim saib seb, tus Tswv tus Ntsuj Plig twb tau tseg tsis nrog lawv tej yawg koob nyob lawm; thiab lawv twb tsis muaj Khetos thiab Vajtswv nrog nyob hauv lub ntiaj teb; thiab lawv raug raws khiav ib yam li tej quav nyab npleg ya ua ntej tej cua.\n\n17 Lawv ib zaug tau yog ib co neeg txaus nyiam, thiab lawv tau muaj Khetos ua lawv tus tswv yug yaj; muaj tseeb tiag, lawv tau raug coj los ntawm Vajtswv Leej Txiv.\n\n18 Tiam sis nim no, saib seb, lawv raug coj los ntawm Dab Ntxwg Nyoog, tib yam li tej quav nyab npleg ya ua ntej tej cua, los sis ib yam li ib lub nkoj raug muab pov rau saum tej nphwv dej, tsis muaj kev mus los sis tsis muaj tus hlau tuav kom nyob tau, los sis tsis muaj ib yam dab tsi uas yuav tig nws; thiab lawv zoo tib yam li nws ntag.\n\n19 Thiab saib seb, tus Tswv tau khaws lawv tej koob hmoov uas tsim nyog lawv tau txais nyob hauv thaj av cia rau Lwm Haiv Neeg cov uas yuav los nyob hauv thaj av.\n\n20 Tiam sis saib seb, yuav tau muaj tias lawv yuav raug raws khiav thiab tawg ri niab los ntawm Lwm Haiv Neeg; thiab tom qab uas lawv tau raug raws khiav thiab tawg ri niab los ntawm Lwm Haiv Neeg lawm, saib seb, thaum ntawd tus Tswv yuav nco qab txog txoj kev khi lus uas nws tau khi tseg rau Anplaham thiab rau tag nrho tsev neeg Ixayees.\n\n21 Thiab tus Tswv kuj yuav nco ntsoov tej kev thov ntawm cov neeg ncaj ncees, uas tau raug muab rau nws pab lawv.\n\n22 Thiab thaum ntawd, Au nej cov ntawm Lwm Haiv Neeg, nej yuav sawv tiv tau Vajtswv lub hwj chim li cas, tsuas yog nej yuav hloov siab lees txim thiab tig ncaim ntawm nej tej kev phem xwb?\n\n23 Nej tsis paub tias nej nyob hauv Vajtswv txhais tes no los? Nej tsis paub tias nws muaj tag nrho tej hwj chim, thiab los ntawm nws txoj lus txib uas tseem ceeb, lub ntiaj teb yuav raug kauv los ua ke zoo li ib daig ntawv kauv no los?\n\n24 Yog li ntawd, nej cia li hloov siab lees txim, thiab txo nej tej hwj chim rau ntawm nws, ntshai nyob tsam nws yuav tawm hauv txoj kev ncaj ncees los tawm tsam nej—ntshai nyob tsam ib tug seem tshuav ntawm Yakhauj tej noob yuav tawm mus rau hauv nej yam li tus tsov ntxhuav, thiab dua nej ua tej dwb daim, thiab yuav tsis muaj tus pab tau.\n\n", "morm 6": "[center][font_size=26]Tshooj 6[/font_size][/center]\n\n[i]Cov Neeg Nifais sib sau rau hauv thaj av Khumaulas ua npluav rog kawg—Maumoos zais tej ceev xwm txheej dawb ceev nyob hauv lub roob Khumaulas—Cov Neeg Lamas kov yeej, thiab haiv Neeg Nifais raug puas tsuaj tas—Pua txhiab leej raug ntaj tua. Kwv yees li 385 xyoo tom qab yug Yexus.[/i]\n\n1 Thiab nim no kuv sau kaw kuv phau ceev xwm txheej txog txoj kev puas tsuaj ntawm kuv cov neeg, cov Neeg Nifais. Thiab tau muaj tias peb tau tawm mus ua ntej cov Neeg Lamas.\n\n2 Thiab kuv, Maumoos, tau sau ib tsab ntawv mus rau tus vaj ntxwv ntawm cov Neeg Lamas, thiab tau xav kom nws yuav pub rau peb kom peb yuav sib sau tau peb cov neeg ua ke mus rau thaj av Khumaulas, ze ib lub roob uas hu ua Khumaulas, thiab peb yuav ua rog nyob rau qhov ntawd.\n\n3 Thiab tau muaj tias tus vaj ntxwv ntawm cov Neeg Lamas tau pub rau kuv yam uas kuv xav tau.\n\n4 Thiab tau muaj tias peb tau tawm mus rau thaj av Khumaulas, thiab peb tau rub peb tej tsev pheeb suab ntaub ncig lub roob Khumaulas; thiab nws tau nyob hauv ib thaj av uas muaj dej ntau, muaj tej dej ntws, thiab tej qhov dej txhawv; thiab ntawm no peb tau cia siab tias yuav kov yeej cov Neeg Lamas.\n\n5 Thiab thaum peb puas thiab yim caum thiab plaub xyoos tau dhau mus, peb tau sau ua ke tag nrho cov seem tshuav ntawm peb cov neeg mus rau thaj av Khumaulas.\n\n6 Thiab tau muaj tias thaum peb tau sib sau tag nrho peb cov neeg ua ke rau hauv thaj av Khumaulas, saib seb kuv, Maumoos, tau pib laus lawm; thiab tau paub tias nws yuav yog kev sib ntswg zaum kawg ntawm kuv cov neeg, thiab tau raug txib los ntawm tus Tswv kom kuv yuav tsum tsis txhob cia tej ceev xwm txheej uas tau cev nqis los ntawm peb tej yawg koob, uas dawb ceev, kom poob rau hauv cov Neeg Lamas tes, (vim cov Neeg Lamas yuav ua kom lawv puas tsuaj) yog li ntawd kuv tau ua phau ceev xwm txheej no tawm ntawm Nifais cov phiaj, thiab tau muab zais rau hauv Khumaulas tag nrho tej ceev xwm txheej uas tau raug muab rau kuv los ntawm tus Tswv txhais tes, tsuas tshuav cov phiaj tsawg no uas kuv tau muab rau kuv tus tub Maulaunais.\n\n7 Thiab tau muaj tias kuv cov neeg, nrog lawv tej poj niam thiab lawv tej me nyuam, nim no tau pom cov Neeg Lamas tab tom tuaj ncaj nraim rau lawv; thiab nrog txoj kev ntshai heev ntawm txoj kev tuag uas tau puv tej siab ntawm tag nrho tej neeg phem, lawv tau tos ntsoov txais lawv.\n\n8 Thiab tau muaj tias lawv tau tuaj ua rog tawm tsam peb, thiab txhua tus puav leej muaj txoj kev txhawj puv nkaus vim yog txoj kev coob ntawm lawv cov neeg.\n\n9 Thiab tau muaj tias lawv tau tua kuv cov neeg nrog ntaj, nrog hneev, thiab nrog xub, thiab nrog taus, thiab nrog tag nrho txhua yam cuab yeej ua rog.\n\n10 Thiab tau muaj tias kuv cov neeg tau raug txiav vau, muaj tseeb tiag, kuv kaum txhiab leej uas tau nrog kuv, thiab kuv tau vau raug mob nyob hauv nruab nrab; thiab lawv tau hla kuv mus tsis tau muab qhov kawg rau kuv txoj sia.\n\n11 Thiab thaum lawv tau mus dhau thiab tau txiav vau tag nrho kuv cov neeg tsuas tshuav peb nees nkaum thiab plaub leeg xwb, (nyob hauv tau muaj kuv tus tub Maulaunais) thiab peb tau dim txoj kev tuag ntawm peb cov neeg, tau pom nyob rau tag kis, thaum cov Neeg Lamas tau rov qab saum ncov roob Khumaulas mus rau hauv lawv tej yeej, kaum txhiab leej ntawm kuv cov neeg uas tau raug txiav vau, uas kuv tau ua tus coj ua ntej.\n\n12 Thiab peb kuj tau pom kaum txhiab leej ntawm kuv cov neeg uas tau raug coj los ntawm kuv tus tub Maulaunais.\n\n13 Thiab saib seb, kaum txhiab leej ntawm Nkikhidoonas tau vau, thiab nws kuj tau vau rau hauv nruab nrab.\n\n14 Thiab Lamaj tau vau nrog nws kaum txhiaj leej; thiab Kilakas tau vau nrog nws kaum txhiab leej; thiab Leehas tau vau nrog nws kaum txhiab leej; thiab Yenias tau vau nrog nws kaum txhiab leej; thiab Koomunaihas, thiab Maulaunaihas, thiab Eethi-onas, thiab Sinploos, thiab Sees, thiab Yos, tau vau nrog lawv kaum txhiab leej.\n\n15 Thiab tau muaj tias tau muaj kaum tus ntxiv uas tau vau los ntawm ntaj, nrog lawv ib leeg kaum txhiab leej; muaj tseeb tiag, twb tag nrho kuv cov neeg tau vau, tsuas yog tshuav neeg nkaum thiab plaub leeg uas tau nrog kuv, thiab ob peb tug uas tau khiav dim mus rau tej teb chaws qab teb, thiab ib txhia uas tau mus zwm rau cov Neeg Lamas lawm xwb; thiab lawv tej nqaij, thiab tej pob txha, thiab tej ntshav tso cia rau saum tej av, tau raug tso tseg los ntawm cov uas tau tua lawv kom lwj rau saum thaj av, thiab kom ntsoog thiab rov qab mus rau lawv leej niam av.\n\n16 Thiab kuv tus ntsuj plig tau ntuag nrog txoj kev mob heev, vim yog txoj kev tua tuag ntawm kuv cov neeg, thiab kuv tau quaj qw nrov nrov tias:\n\n17 Au nej cov uas zoo nkauj zoo nraug es, vim li cas nej thiaj li tau ncaim ntawm tus Tswv tej kev! Au nej cov uas zoo nkauj zoo nraug es, vim li cas nej thiaj li tau tsis kam lees yuav tus Yexus ntawd, tus uas tau sawv ntsug qhib caj npab lug tos txais nej!\n\n18 Saib seb, yog nej tsis tau ua li no, nej yeej yuav tsis tau vau. Tiam sis saib seb, nej raug vau, thiab kuv quaj ntsuag rau nej txoj kev ploj.\n\n19 Au nej cov tub zoo nraug thiab cov ntxhais zoo nkauj, nej cov txiv thiab cov niam, nej cov ua txiv thiab poj niam, nej cov uas zoo es, vim li cas nej thiaj li tau vau!\n\n20 Tiam sis saib seb, nej tau mus lawm, thiab kuv tej kev tu siab tsis muaj peev xwm yuav coj tau nej rov qab los.\n\n21 Thiab tsis ntev hnub ntawd yuav los uas nej tej cev uas txawj ploj tuag yuav tsum tau hnav tej cev uas tsis txawj ploj tuag, thiab tej cev uas nim no tab tom lwj tsus no tsis ntev yuav tsum rais los mus uas tej cev uas tsis txawj lwj; thiab thaum ntawd nej yuav tsum tau sawv ua ntej ntawm Khetos lub rooj txiav txim, raug txiav txim mus raws li nej tej hauj lwm; thiab yog hais tias nej ho yog neeg ncaj ncees, ces thaum ntawd nej yuav tau koob hmoov nrog nej tej yawg koob uas tau ua nej ntej mus lawm.\n\n22 Au kheev lam nej tau hloov siab lees txim ua ntej txoj kev puas tsuaj loj no tau los rau saum nej. Tiam sis saib seb, nej twb mus lawm, thiab Leej Txiv, muaj tseeb tiag, Leej Txiv uas nyob mus ib txhis saum ntuj ceeb tsheej, yeej paub nej zoo li cas; thiab nws yuav ua rau nej raws li nws txoj kev ncaj ncees thiab txoj kev hlub tshua.\n\n", "morm 7": "[center][font_size=26]Tshooj 7[/font_size][/center]\n\n[i]Maumoos caw cov Neeg Lamas ntawm hnub nyoog kawg los ntseeg Khetos, txais nws txoj moo zoo, thiab raug cawm dim—Tag nrho cov uas ntseeg phau Vajlugkub Npaiv Npaum kuj yuav ntseeg Phau Ntawv Maumoos thiab. Kwv yees li 385 xyoo tom qab yug Yexus.[/i]\n\n1 Thiab nim no, saib seb, kuv yuav hais tej yam rau cov seem tshuav ntawm cov neeg no uas tau raug tseg cia, yog hais tias Vajtswv ho muab kuv tej lus rau lawv, es kom lawv yuav paub txog tej yam ntawm lawv tej yawg koob; muaj tseeb tiag, kuv hais rau nej, nej cov seem tshuav ntawm tsev neeg Ixayees; thiab cov no yog tej lus uas kuv hais:\n\n2 Nej puas paub tias nej yog los ntawm tsev neeg Ixayees.\n\n3 Nej puas paub tias nej yuav tsum los rau hauv txoj kev hloov siab lees txim, los sis nej yuav tsis muaj peev xwm dim tau.\n\n4 Nej puas paub tias nej yuav tsum txo nej tej cuab yeej ua rog, thiab tsis txhob nyiam txo ntshav ntxiv lawm, thiab tsis txhob nqa lawv dua lawm, tsuas yog thaum Vajtswv txib nej xwb.\n\n5 Nej puas paub tias nej yuav tsum los kawm paub txog nej tej yawg koob, thiab hloov siab lees txim tag nrho nej tej kev txhaum thiab tej kev tsis ncaj, thiab ntseeg Yexus Khetos, tias nws yog Vajtswv Leej Tub, thiab tias nws tau raug tua los ntawm cov Neeg Yudais, thiab los ntawm Leej Txiv lub hwj chim nws tau sawv rov qab los, los ntawm qhov ntawd nws tau kov yeej lub qhov ntxa; thiab nyob hauv nws tej kuab ntawm txoj kev tuag twb raug muab nqos lawm.\n\n6 Thiab nws tau cia kom muaj txoj kev sawv hauv qhov tuag rov qab los, los ntawm qhov ntawd tib neeg yuav tsum raug tsa sawv los sawv ntawm nws lub rooj txiav txim.\n\n7 Thiab nws tau cia kom muaj txoj kev txhiv dim ntawm lub ntiaj teb, los ntawm qhov ntawd tus uas raug nrhiav pom tsis muaj txhaum ua ntej nws nyob rau hnub txiav txim tus ntawd yuav raug pub mus nyob ntawm Vajtswv xub ntiag uas nyob hauv nws lub nceeg vaj, yuav hu nkauj qhuas nrog pab hu nkauj sab saum yam tsis muaj qhov kawg, rau Leej Txiv, thiab rau Leej Tub, thiab rau tus Vaj Ntsuj Plig Dawb Huv, uas yog ib tug Vajtswv, nyob hauv ib qho chaw nyob kaj siab lug uas tsis muaj qhov kawg.\n\n8 Yog li ntawd cia li hloov siab lees txiv, thiab ua kev cai raus dej nyob ntawm Yexus lub npe, thiab cia li txais tuav Khetos txoj moo zoo, uas yuav raug muab rau nej, tsis yog nyob hauv phau ceev xwm txheej no xwb tiam sis nyob hauv phau ceev xwm txheej uas yuav muaj los ntawm cov Neeg Yudais los rau Lwm Haiv Neeg, phau ceev xwm txheej uas yuav los ntawm Lwm Haiv Neeg rau nej.\n\n9 Vim saib seb, qhov no txhob txwm raug muab sau kom nej yuav ntseeg qhov ntawd; thiab yog nej ntseeg qhov ntawd nej yeej yuav ntseeg qhov no thiab; thiab yog nej ntseeg qhov no nej yuav paub txog nej tej yawg koob, thiab kuj paub txog tej hauj lwm zoo kawg nkaus uas tau raug ua tiav los ntawm Vajtswv lub hwj chim nyob hauv lawv.\n\n10 Thiab nej kuj yuav paub tias nej yog ib co seem tshuav ntawm tej noob ntawm Yakhauj; yog li ntawd nej raug suav nyob hauv cov neeg ntawm thawj txoj kev khi lus; thiab yog hais tias nej ho ntseeg Khetos, thiab raug ua kev cai raus dej, thawj zaug nrog dej, tom qab ntawd nrog hluav taws thiab nrog tus Vaj Ntsuj Plig Dawb Huv, raws loo tus yam ntxwv ntawm peb tus Cawm Seeg, raws li tej uas nws tau txib peb, nyob rau hauv hnub txiav txim nws yuav zoo rau nej. Amees.\n\n", "morm 8": "[center][font_size=26]Tshooj 8[/font_size][/center]\n\n[i]Cov Neeg Lamas nrhiav thiab rhuav cov Neeg Nifais—Phau Ntawv Maumoos yuav tawm tuaj los ntawm Vajtswv lub hwj chim—Tej kev txom nyem tau raug hais rau saum cov uas ua npau taws thiab cav tawm tsam tus Tswv txoj hauj lwm—Cov Neeg Nifais phau ceev xwm txheej yuav tawm tuaj nyob hauv ib hnub thaum muaj kev phem, kev poob ntawm qhov uas zoo, thiab thaum uas muaj txoj kev tso txoj moo zoo tseeb tseg. Kwv yees li 400–421 xyoo tom qab yug Yexus.[/i]\n\n1 Saib seb kuv, Maulaunais, yuav sau kuv txiv, Maumoos, phau ceev xwm txheej kom tag. Saib seb, kuv tsuas muaj ob peb yam yuav sau, tej yam uas kuv tau raug txib los ntawm kuv txiv.\n\n2 Thiab nim no tau muaj tias tom qab uas tau muaj npluav rog loj thiab hnyav heev nyob saum Khumaulas, saib seb, cov Neeg Nifais uas tau khiav dim mus rau lub teb chaws qab teb tau raug plob tua los ntawm cov Neeg Lamas, mus txog thaum lawv sawv daws tau puas tsuaj huv tib si.\n\n3 Thiab kuv txiv los kuj tau raug tua tuag los ntawm lawv, thiab tau tshuav kuv tib leeg sau zaj dab neeg tu siab txog txoj kev puas tsuaj ntawm kuv cov neeg. Tiam sis saib seb, lawv twb mus lawm, thiab kuv ua kom muaj puv npo li txoj lus txib ntawm kuv txiv. Thiab xyov lawv yuav tua kuv, los kuv tsis paub.\n\n4 Yog li ntawd kuv yuav sau thiab muab tej ceev xwm txheej zais rau hauv av; thiab txawm kuv yuav mus qhov twg los tsis ua li cas.\n\n5 Saib seb, kuv txiv tau ua phau ceev xwm txheej no, thiab nws tau sau tej ntsiab rau hauv. Thiab saib seb, kuv kuj yuav sau tej ntawd thiab yog tus kuv muaj chaw nyob saum tej phiaj, tiam sis kuv tsis muaj; thiab kuv tsis muaj tej quav hlau, vim kuv tib leeg xwb. Kuv txiv tau raug tua tuag hauv hav rog, thiab tag nrho kuv tej neeg txheeb ze, thiab kuv tsis muaj phooj ywg thiab tsis pom qab yuav mus qhov twg; thiab tus Tswv yuav cia kom kuv muaj sia nyob ntev npaum li cas los kuv tsis paub.\n\n6 Saib seb, plaub puas xyoo tau dhau mus txij li thaum peb tus Tswv thiab tus Cawm Seeg tau los.\n\n7 Thiab saib seb, cov Neeg Lamas tau plob tua kuv cov neeg, cov Neeg Nifais, nqis ib lub nroog dhau ib lub nroog thiab dhau ib qho chaw rau ib qho chaw, twb mus txog thaum tsis muaj lawv tas; thiab lawv txoj kev poob tau loj; muaj tseeb tiag, kuv cov neeg, cov Neeg Nifais, txoj kev puas tsuaj tau loj thiab phem heev.\n\n8 Thiab saib seb, twb yog tus Tswv txhais tes uas tau ua qhov ntawd. Thiab kuj saib seb, cov Neeg Lamas ib leeg kuj ua rog nrog ib leeg; thiab tag nrho saum thaj av no yog kev tua neeg thiab txo ntshav uas ncig mus tsis tu ncua; thiab tsis muaj leej twg paub qhov kawg ntawm npluav rog.\n\n9 Thiab nim no, saib seb, kuv tsis hais txog lawv ntxiv lawm, vim twb tsis tshuav ib tug li lawm tsuas yog tshuav cov Neeg Lamas thiab cov tub sab thiaj tseem muaj nyob rau saum thaj av xwb.\n\n10 Thiab twb tsis muaj ib tug li lawm uas paub tus Vajtswv tseeb tsuas yog Yexus cov pab coj xwb, uas tau nyob hauv thaj av mus txog thaum txoj kev phem ntawm cov neeg tau phem heev kawg tias tus Tswv tsis kam cia lawv nyob nrog cov neeg; thiab xyov lawv tseem nyob saum thaj av los tsis nyob tsis muaj neeg paub.\n\n11 Tiam sis saib seb, kuv txiv thiab kuv tau pom lawv, thiab lawv tau pab wb.\n\n12 Thiab tus uas txais yuav phau ceev xwm txheej no, thiab yuav tsis rhuav nws vim yog tej kev tsis zoo tag nrho uas nyob hauv nws, tus ntawd yuav paub tej yam loj dua li tej yam no. Saib seb, kuv yog Maulaunais; thiab kheev lam yog ua tau, kuv twb yuav ua tag nrho txhua yam los rau nej paub lawm.\n\n13 Saib seb, kuv xaus hais txog cov neeg no. Kuv yog Maumoos tus tub, thiab kuv txiv tau yog ib tug xeeb ntxwv ntawm Nifais.\n\n14 Thiab kuv yog tib tug uas zais phau ceev xwm txheej no rau tus Tswv; cov phiaj ntawd tsis muaj nuj nqis dab tsi, vim yog txoj lus txib ntawm tus Tswv. Vim nws tau hais tseeb tias tsis muaj ib tug twg uas yuav tau lawv kom nplua nuj; tiam sis cov xwm txheej uas nyob hauv muaj nuj nqis heev; thiab tus uas yuav coj nws los rau qhov kaj, tus ntawd tus Tswv yuav foom koob hmoov rau.\n\n15 Vim tsis muaj ib tug muaj peev xwm muaj hwj chim coj tau nws los rau qhov kaj tsuas yog Vajtswv muab rau nws xwb; vim Vajtswv xav kom tej ntawd yuav raug ua nrog ib lub qhov muag ntsia ntsoov rau nws lub yeeb koob, los sis rau txoj kev nyab xeeb ntawm cov neeg txheej thaum ub thiab tus Tswv cov neeg sib khi lus uas tau tawg ri niab los ntev lawm.\n\n16 Thiab tus uas yuav coj tej yam no los rau qhov kaj yuav tau koob hmoov; vim nws yuav raug coj tawm ntawm qhov tsaus ntuj mus rau qhov kaj, raws li Vajtswv txoj lus; muaj tseeb tiag, nws yuav raug coj tawm hauv av los, thiab nws yuav ci tawm mus ntawm qhov tsaus ntuj, thiab los mus rau txoj kev paub ntawm cov neeg; thiab nws yuav raug ua los ntawm Vajtswv lub hwj chim.\n\n17 Thiab yog muaj tej tsis yog ces lawv tsuas yog tej kev tsis yog ntawm tib neeg xwb. Tiam sis saib seb, peb paub tias tsis muaj qhov tsis yog; txawm li ntawd los Vajtswv yeej paub tag nrho txhua yam; yog li ntawd, tus uas tsis pom zoo, tus ntawd yuav tsum ceev faj nyob tsam nws yuav raug teeb meem ntawm ntuj txiag teb tsaus tej hluav taws.\n\n18 Thiab tus uas hais tias: Muab rau kuv saib soj, los sis nej yuav raug nplawm—tus ntawd yuav tsum ceev faj nyob tsam nws txib ua tej uas raug txwv los ntawm tus Tswv.\n\n19 Vim saib seb, tus uas maj txiav txim rau lwm tus yeej yuav raug rov maj txiav txim rau; vim nws yeej yuav tau txais nqi zog raws li nws tej hauj lwm; yog li ntawd, tus uas ntaus lwm tus yeej yuav rov raug ntaus, los ntawm tus Tswv.\n\n20 Saib seb vajlugkub hais li cas—tib neeg yuav tsum tsis txhob ntaus lwm tus, thiab nws yuav tsum tsis txhob txiav txim; vim txoj kev txiav txim yog kuv li, tus Tswv hais li, thiab txoj kev pauj txiaj ntsig kuj yog kuv li, thiab kuv mam pauj rov qab.\n\n21 Thiab tus uas yuav ua npau taws thiab cam tawm tsam tus Tswv txoj hauj lwm, thiab tawm tsam tus Tswv cov neeg khi lus uas yog tsev neeg Ixayees, thiab yuav hais tias: Peb yuav rhuav tus Tswv txoj hauj lwm kom puas tsuaj, thiab tus Tswv yuav tsis nco qab txoj kev khi lus uas nws tau khi rau tsev neeg Ixayees—tus ntawd yuav muaj xwm raug ntov vau thiab pov rau hauv hluav taws;\n\n22 Vim tej ntsiab uas nyob mus ib txhis ntawm tus Tswv yeej yuav dov mus, kom txog thaum tag nrho nws tej lus cog tseg yuav muaj puv npo.\n\n23 Cia li nrhiav kawm tej kev qhia tej uas yuav muaj los yav tom ntej ntawm Yaxayas. Saib seb, kuv tsis muaj peev xwm muab lawv sau. Muaj tseeb tiag, saib seb kuv hais rau nej, tias cov ntseeg ntawd uas tau mus ua ntej kuv lawm, cov uas tau nyob hauv thaj av no, yuav quaj, muaj tseeb tiag, lawv twb yuav quaj tawm hauv av tuaj rau tus Tswv; thiab ib yam li tus Tswv tseem muaj sia nyob nws yuav nco ntsoov txoj kev khi lus uas nws tau khi rau lawv lawm.\n\n24 Thiab nws paub lawv tej kev thov, tias lawv yog kev txhawb nqa rau lawv tej kwv tij. Thiab nws paub lawv tej kev ntseeg, vim los ntawm nws lub npe lawv muaj peev xwm tshem tau tej roob; thiab los ntawm nws lub npe lawv muaj peev xwm ua kom tej av co qeeg nkaws; thiab los ntawm lub hwj chim ntawm nws txoj lus lawv tau ua tej qhov taub vau rau hauv av; muaj tseeb tiag, tej qhov cub kub kub twb ua tsis tau lawv mob, los sis tej tsiaj qus thiab tej nab muaj taug, vim yog lub hwj chim ntawm nws txoj lus.\n\n25 Thiab saib seb, lawv tej kev thov kuj yog kev txhawb nqa rau nws tus uas tus Tswv yuav cia coj tej yam no los.\n\n26 Thiab ib tug tsis tas yuav hais tias tej no yuav tsis muaj los, vim lawv yeej yuav los tiag tiag, vim tus Tswv tau hais li ntawd; vim lawv yuav tawm hauv tej av, los ntawm tus Tswv txhais tes, thiab tsis muaj leej twg yuav muaj peev xwm txwv nws tau; thiab nws yuav los nyob hauv ib hnub thaum uas neeg yuav hais tias tej txuj ci tseem ceeb twb tag tsis muaj lawm; thiab nws yuav los zoo ib yam li ib tug hais tawm hauv qhov tuag los.\n\n27 Thiab nws yuav los nyob hauv ib hnub thaum uas tej ntshav ntawm cov ntseeg yuav quaj thov rau tus Tswv, vim yog tej kev tuav hauv thiab tej hauj lwm ntawm txoj kev tsaus ntuj.\n\n28 Muaj tseeb tiag, nws yuav los nyob hauv ib hnub thaum Vajtswv lub hwj chim yuav raug tsis kam lees yuav, thiab tej koom txoos yuav rais los ua phem ua qias thiab raug nqa siab nyob hauv txoj kev khav ntawm lawv tej siab; muaj tseeb tiag, twb yuav nyob hauv ib hnub thaum uas tej thawj coj ntawm tej koom txoos thiab tej xib hwb yuav sawv nyob hauv txoj kev khav ntawm lawv tej siab, mus txog qhov uas ntshaw kav lawv cov uas zwm rau lawv tej koom txoos.\n\n29 Muaj tseeb tiag, nws yuav los nyob hauv ib hnub thaum yuav hnov muaj hluav taws, thiab tej cua daj cua dub, thiab tej pa hluav taws nyob rau lwm thaj av;\n\n30 Thiab kuj yuav hnov tej kev ua rog, tej lus paj lus cua txog kev ua rog, thiab tej kev av qeeg nyob ntau qhov chaw.\n\n31 Muaj tseeb tiag, nws yuav los nyob hauv ib hnub thaum yuav muaj kev vuab tsuab loj heev nyob rau saum lub ntiaj teb; yuav muaj tej kev tua neeg, thiab kev ua tub sab, thiab kev dag, thiab tej kev ntxias, thiab tej kev sib daj sib deev, thiab tag nrho txhua yam kev qias; thaum uas yuav muaj coob leej uas yuav hais tias, Cia li ua qhov no, los sis ua qhov tod, thiab nws yuav tsis ua li cas, vim tus Tswv yuav kam tej zoo li ntawd nyob hauv hnub kawg. Tiam sis kev txom nyem yuav raug rau cov hais li ntawd, vim lawv tab tom nyob hauv tus kwj tob ntawm txoj kev iab thiab nyob hauv tej kev raug txim ntawm txoj kev tsis ncaj.\n\n32 Muaj tseeb tiag, nws yuav los nyob hauv ib hnub thaum uas yuav muaj tej koom txoos tau tsa uas yuav hais tias: Cia li los cuag kuv, thiab vim nej tej nyiaj nej yuav raug zam nej tej kev txhaum.\n\n33 Au nej cov neeg phem thiab lim hiam thiab tawv ncauj es, vim li cas nej thiaj tau tsa tej koom txoos rau nej tus kheej kom nplua nuj? Vim li cas nej thiaj tau hloov Vajtswv txoj lus dawb huv, xwv kom nej yuav coj tau txoj kev raug txim los rau saum nej tej ntsuj plig? Saib seb, nej cia li ntsia rau Vajtswv tej kev tshwm sim; vim saib seb, lub sij hawm yuav los nyob rau hnub ntawd thaum tag nrho tej yam no yuav tsum muaj puv npo.\n\n34 Saib seb, tus Tswv tau ua rau kuv paub tej kev loj thiab tej yam tseem ceeb xav tsis thoob txog tej uas yuav tsum muaj los tsis ntev, nyob rau hnub ntawd thaum tej yam no yuav muaj los nyob hauv nej.\n\n35 Saib seb, kuv hais rau nej ib yam li nej nyob ntawm no, thiab tiam sis nej tsis nyob. Tiam sis saib seb, Yexus Khetos tau ua nej rau kuv paub, thiab kuv paub tej uas nej ua.\n\n36 Thiab kuv paub tias nej yeej mus hauv txoj kev khav ntawm nej tej siab; thiab twb tsis muaj li tsuas tshuav ob peb leeg xwb uas tsis tau tsa lawv tus kheej siab nyob hauv txoj kev khav ntawm lawv tej siab, mus rau txoj kev hnav tej tsoos zoo zoo, rau txoj kev ntshaw luag tug, thiab tej kev cam ncauj, thiab txoj kev xav ua kom lwm tus puas tsuaj, thiab tej kev tsim txom, thiab tag nrho txhua yam kev tsis ncaj; thiab nej tej koom txoos, muaj tseeb tiag, twb tag nrho txhua lub, tau rais los mus vuab tsuab vim yog txoj kev khav ntawm nej tej siab.\n\n37 Vim saib seb, nej yeej hlub nyiaj, thiab nej tej toob xib, thiab nej tej ris tsho zoo, thiab txoj kev ua zoo nkauj ntawm nej tej koom txoos, ntau tshaj li nej hlub tej neeg pluag thiab tej neeg xav tau kev pab, tej neeg mob thiab tej neeg raug txom nyem.\n\n38 Au nej cov neeg vuab tsuab es, nej cov neeg siab phem, nej cov xib hwb, uas muag nej tus kheej rau tej uas yuav lwj siab, vim li cas nej thiaj tau ua vuab tsuab rau Vajtswv lub koom txoos dawb huv? Vim li cas nej thiaj txaj muag ris Khetos lub npe rau saum nej? Vim li cas nej ho tsis xav tias qhov zoo dua yog qhov nuj nqis ntawm ib txoj kev zoo siab uas tsis muaj qhov kawg dua li txoj kev txom nyem uas tsis txawj tuag—vim yog txoj kev qhuas ntawm neeg ntiaj teb los?\n\n39 Vim li cas nej ho tsab zam rau nej tus kheej nrog tej uas tsis muaj sia, thiab ho cia tej neeg tshaib plab, thiab tej neeg xav tau kev pab, thiab tej neeg liab qab, thiab tej neeg muaj mob thiab tej neeg raug txom nyem hla dhau ntawm nej, thiab tsis pom lawv?\n\n40 Muaj tseeb tiag, vim li cas nej thiaj tsa nej tej kev tuav hauv kom nplua nuj, thiab ua kom tej poj ntsuam quaj ntsuag rau tus Tswv, thiab kuj ua tej me nyuam ntsuag quaj ntsuag rau tus Tswv, thiab ua kom tej ntshav ntawm lawv txiv thiab lawv tej txiv quaj tawm hauv av rau tus Tswv, rau txoj kev pauj txiaj ntsig rau saum nej tej taub hau?\n\n41 Saib seb, rab ntaj ntawm txoj kev pauj txiaj ntsig dai rawv rau saum nej; thiab tsis ntev lub sij hawm yuav los kom nws yuav pauj txiaj ntsig rau tej ntshav ntawm cov ntseeg rau saum nej, vim nws nyiaj tsis taus lawv tej kev quaj ntev ntxiv lawm.\n\n", "morm 9": "[center][font_size=26]Tshooj 9[/font_size][/center]\n\n[i]Maulaunais hu rau cov uas tsis ntseeg Khetos kom hloov siab lees txim—Nws ua tim khawv txog tus Vajtswv ntawm tej txuj ci tseem ceeb, tus uas muab tej kev tshwm sim thiab hliv tej txiaj ntsim thiab tej cim rau saum cov uas muaj kev ntseeg—Tej txuj ci tseem ceeb tau tsum vim yog txoj kev tsis ntseeg—Tej cim raws cov uas ntseeg—Tib neeg raug ntuas kom ntse thiab ceev tej lus txib. Kwv yees li 401–421 xyoo tom qab yug Yexus.[/i]\n\n1 Thiab nim no, kuv kuj hais txog cov uas tsis ntseeg Khetos thiab.\n\n2 Saib seb, nej puas yuav ntseeg nyob hauv hnub uas nej raug los xyuas—saib seb, thaum tus Tswv los, muaj tseeb tiag, twb yog hnub loj ntawd thaum lub ntiaj teb yuav raug muab kauv ua ke li ib riag ntawv kauv, thiab txhua yam nyob hauv yuav yaj nrog kua kub, muaj tseeb tiag, nyob rau hnub loj ntawd thaum nej yuav raug coj los sawv ua ntej ntawm Vajtswv tus Me Nyuam Yaj—thaum ntawd nej puas yuav hais tias tsis muaj Vajtswv?\n\n3 Thaum ntawd nej puas tseem yuav tsis kam lees Khetos, los sis nej puas yuav muaj cuab kav ntsia tau Vajtswv tus Me Nyuam Yaj? Nej xav tias nej yuav nrog nws nyob tau yam paub ntsoov nej tej kev txhaum no los? Nej xav hais tias nej muaj peev xwm zoo siab nyob nrog Tus dawb huv tau, thaum uas nej tej ntsuj plig raug tsim txom nrog txoj kev paub ntawm txoj kev txhaum uas nej tau ua txhaum nws tej kev cai?\n\n4 Saib seb, kuv hais rau nej tias nej yuav raug nyuaj siab ntau dua nyob nrog Vajtswv tus dawb huv thiab ncaj ncees, yog paub ntsoov txog nej tej kev vuab tsuab nyob ntawm nws, dua li nej nyob nrog tej ntsuj plig raug txim uas nyob hauv ntuj txiag teb tsaus.\n\n5 Vim saib seb, thaum nej raug coj los ntsia nej tej kev liab qab ua ntej Vajtswv thiab Vajtswv lub yeeb koob, thiab Yexus Khetos txoj kev dawb huv, nws yuav zoo li ib tug nplaim hluav taws uas cig tsis paub tuag li rau saum nej.\n\n6 Au ces nej cov uas tsis ntseeg es, nej cia li tig mus cuag tus Tswv; cia li sib sib zog thov rau Leej Txiv los ntawm Yexus lub npe, xwv kom tej zaum nej yuav raug nrhiav pom tsis muaj qhov ceb, huv huv, zoo nkauj, thiab dawb, tau raug txhuav los ntawm cov ntshav ntawm tus Me Nyuam Yaj, nyob rau hnub loj thiab kawg ntawd.\n\n7 Thiab kuv rov hais rau nej cov uas tsis lees Vajtswv tej kev tshwm sim, thiab hais tias tej ntawd tsis muaj ntxiv lawm, tias tsis muaj tej kev tshwm sim, los sis tej kev qhia tej uas yuav muaj los yav tom ntej, los sis tej kev pub, los sis txoj kev kho mob zoo, los sis txoj kev txawj hais lwm yam lus, thiab txoj kev txhais tej yam lus;\n\n8 Saib seb kuv hais rau nej tias, tus uas tsis lees yuav tej yam no tsis paub Khetos txoj moo zoo; muaj tseeb tiag, nws tsis tau nyeem tej vajlugkub; yog tau los, nws tsis to taub lawv.\n\n9 Vim peb tau nyeem tias Vajtswv yeej zoo li qub, nag hmo, hnub no, thiab mus ib txhis, thiab nws tsis muaj ib yam dab tsi los sis ib qho hlo li uas yuav hloov.\n\n10 Thiab nim no, yog nej tau lam xav txog ib tug niag vajtswv rau nej uas txawj hloov, thiab nyob hauv nws muaj tej yam uas txawj hloov, ces nej tau lam xav txog ib tug niag vajtswv rau nej uas tsis yog tus Vajtswv uas ua tau tej txuj ci tseem ceeb.\n\n11 Tiam sis saib seb, kuv yuav ua rau nej pom ib tug Vajtswv uas ua tau tej txuj ci tseem ceeb, twb yog Anplaham tus Vajtswv, thiab Ixaj tus Vajtswv, thiab Yakhauj tus Vajtswv; thiab nws twb yog tib tug Vajtswv uas tau tsim tej ntuj thiab lub ntiaj teb, thiab tag nrho txhua yam uas nyob hauv lawv.\n\n12 Saib seb, nws tau tsim Adas, thiab los ntawm Adas tau los tib neeg txoj kev poob. Thiab vim muaj tib neeg txoj kev poob Yexus Khetos tau los, tus uas yog Leej Txiv thiab Leej Tub; thiab vim muaj Yexus Khetos tib neeg txoj kev txhiv dim tau los.\n\n13 Thiab vim muaj tib neeg txoj kev txhiv dim, uas tau los ntawm Yexus Khetos, tib neeg raug coj rov mus rau ntawm tus Tswv xub ntiag; muaj tseeb tiag, qhov no yog qhov uas tib neeg sawv daws raug txhiv dim, vim Khetos txoj kev tuag coj tau txoj kev sawv hauv qhov tuag los, uas coj tau ib txoj kev txhiv dim ntawm ib txoj kev tsaug zog uas tsis muaj qhov kawg los, los ntawm qhov kev tsaug zog uas tag nrho tib neeg sawv daws yuav raug xeev los ntawm Vajtswv lub hwj chim thaum tej suab raj yuav nrov; thiab lawv yuav tawm los, tsis hais tus loj thiab tus me, thiab tag nrho sawv daws yuav sawv ua ntej ntawm nws lub rooj, uas tau raug txhiv dim thiab raug xoob ncaim ntawm txoj kev tuag no tej hlua khi uas nyob mus ib txhis, uas yog txoj kev tuag ntawm cev nqaij daim tawv.\n\n14 Thiab tom qab ntawd Tus Dawb Huv txoj kev txiav txim yuav los rau saum lawv; thiab ces los lub caij uas tus uas vuab tsuab tseem yuav vuab tsuab li qub; thiab tus uas ncaj ncees tseem yuav ncaj ncees li qub; tus uas zoo siab yeej tseem yuav zoo siab li qub; thiab tus uas tsis zoo siab yeej tseem yuav tsis zoo siab li qub.\n\n15 Thiab nim no, Au tag nrho nej cov uas tau lam xav txog ib tug vajtswv rau nej uas tsis txawj ua tej txuj ci tseem ceeb, kuv xav nug nej, tag nrho tej yam no, uas kuv tau hais puas tau dhau lawm? Qhov kawg puas tau los? Saib seb kuv hais rau nej tias, Tsis tau; thiab Vajtswv tsis tau tsum ua ib tug Vajtswv uas ua tej txuj ci tseem ceeb.\n\n16 Saib seb, tej yam uas Vajtswv tau ua no puas zoo kawg nkaus nyob ntawm peb tej qhov muag? Muaj tseeb tiag, thiab leej twg thiaj muaj peev xwm to taub Vajtswv tej hauj lwm uas zoo kawg nkaus?\n\n17 Leej twg hais tau tias tsis yog ib qho txuj ci tseem ceeb uas los ntawm nws txoj lus thiaj li muaj lub ntuj thiab lub ntiaj teb; thiab los ntawm lub hwj chim ntawm nws txoj lus neeg thiaj raug tsim tau los ntawm tej hmoov av ntawm lub ntiaj teb; thiab los ntawm lub hwj chim ntawm nws txoj lus thiaj ua tau tej txuj ci tseem ceeb?\n\n18 Thiab leej twg yuav hais tau tias Yexus Khetos tsis tau ua ntau yam txuj ci tseem ceeb loj? Thiab tau muaj ntau yam txuj ci tseem ceeb loj tau ua los ntawm cov thwj tim tej tes.\n\n19 Thiab yog tias tau muaj tej txuj ci tseem ceeb tau ua nyob thaum ntawd, vim li cas Vajtswv tau tsum ua ib tug Vajtswv uas ua tau tej txuj ci tseem ceeb thiab tseem ho ua tau Ib Tug ua tsis txawj hloov? Thiab saib seb, kuv hais rau nej tias nws yeej tsis hloov; yog hloov nws yeej yuav tseg tsis ua Vajtswv lawm; thiab nws tsis tau tsum ua Vajtswv, thiab tseem yog ib tug Vajtswv uas ua tau tej txuj ci tseem ceeb.\n\n20 Thiab qhov ntsiab uas vim li cas nws tsum tsis ua tej txuj ci tseem ceeb nyob hauv noob neej lawm los vim yog tias lawv tso txoj kev ntseeg tseg zuj zus, thiab ncaim ntawm txoj kev yog mus, thiab tsis paub tus Vajtswv uas lawv yuav tsum cia siab rau.\n\n21 Saib seb, kuv hais rau nej tias tus uas ntseeg Khetos, tsis ua ob lub siab, nws thov Leej Txiv yam dab tsi los ntawm Khetos lub npe yam ntawd yeej yuav raug muab rau nws; thiab lo lus cog tseg no yeej yog rau tag nrho sawv daws twb rau tag nrho lub ntiaj teb kawg.\n\n22 Vim saib seb, Yexus Khetos, Vajtswv Leej Tub tau hais rau nws cov pab coj uas yuav nyob, muaj tseeb tiag, thiab kuj rau tag nrho nws cov pab coj, nyob hauv txoj kev hnov ntawm cov neeg coob coob li no tias: Nej cia li mus rau hauv lub ntiaj teb tag nrho, thiab tshaj tawm txoj moo zoo rau txhua txhia tus neeg;\n\n23 Thiab tus uas ntseeg thiab ua kev cai raus dej yuav dim, tiam sis tus uas tsis ntseeg yuav raug txim;\n\n24 Thiab tej cim no yuav raws lawv cov uas ntseeg qab—los ntawm kuv lub npe lawv yuav ntiab tau tej dab tawm; lawv yuav txawj hais tej yam lus tshiab; lawv yuav txhom tau tej nab; thiab yog lawv haus tau tej yam muaj taug tej ntawd yuav ua tsis tau lawv mob; lawv yuav tso tes rau saum tej neeg mob thiab lawv yuav zoo;\n\n25 Thiab tus uas yuav ntseeg hauv kuv lub npe, tsis ua ob lub siab, kuv yuav ua kom muaj tag nrho li kuv tej lus rau nws, thiab tag nrho rau hauv lub ntiaj teb kawg.\n\n26 Thiab nim no, saib seb, leej twg yuav muaj peev xwm sawv tawm tsam tau tus Tswv tej hauj lwm? Leej twg yuav muaj peev xwm tsis kam lees nws tej lus hais? Leej twg yuav sawv tawm tsam Vajtswv lub hwj chim loj kawg nkaus? Leej twg yuav ntxub tau tus Tswv tej hauj lwm? Leej twg yuav ntxub tau Khetos tej me nyuam? Saib seb, tag nrho nej cov uas yog cov neeg ntxub tus Tswv tej hauj lwm, nej yuav xav tsis thoob thiab piam sij.\n\n27 Au ces tsis txhob ntxub, thiab tsis txhob xav tsis thoob, tiam sis cia li mloog tus Tswv tej lus, thiab thov Leej Txiv los ntawm Yexus lub npe rau txhua yam uas nej xav tau. Tsis txhob ua ob lub siab, tiam sis cia li ntseeg tiag, thiab pib ib yam li nyob txheej thaum ub, thiab los cuag tus Tswv nrog tag nrho nej tej siab, thiab khwv kom tau nej txoj kev cawm seeg nrog txoj kev ntshai thiab tshee na rau ntawm nws xub ntiag.\n\n28 Cia li ua neeg ntse nyob rau hauv nej lub caij sim siab; ntxuav tag nrho tej kev tsis huv tawm ntawm nej tus kheev mus; tsis txhob thov, tej uas nej yuav coj mus siv raws li nej tej siab, tiam sis thov nrog txoj kev ruaj khov kho yam tsis co, xwv kom nej yuav tsis zam rau txoj kev dag ntxias, tiam sis kom nej yuav txhawb pe Vajtswv tus tseeb thiab tus tseem muaj txoj sia nyob.\n\n29 Ua zoo saib kom nej tsis txhob ua kev cai raus dej yam tsis tsim nyog; ua zoo saib kom nej tsis txhob txais lub cim nco txog ntawm Khetos yam tsis tsim nyog; tiam sis ua zoo saib kom nej yuav ua tag nrho txhua yam nyob hauv kev tsim nyog, thiab ua tej ntawd los ntawm Yexus Khetos, Vajtswv tus muaj txoj sia Leej Tub, lub npe; thiab yog nej ua li no, thiab tiv kom mus txog thaum kawg, nej yuav tsis raug ntiab tawm ib zaug li.\n\n30 Saib seb, kuv hais rau nej ib yam li kuv hais tawm hauv qhov tuag los; vim kuv paub tias nej yuav muaj kuv tej lus.\n\n31 Tsis txhob yws kuv vim yog kuv txoj kev tsis zoo tag nrho, los sis yws kuv txiv, vim yog nws txoj kev tsis zoo tag nrho, los sis lawv cov uas tau sau ua ntej nws; tiam sis cia li ua tsaug rau Vajtswv uas nws tau ua rau nej paub txog peb tej kev tsis zoo tag nrho, xwv kom nej yuav kawm kom ntse dua li peb tau ua los lawm.\n\n32 Thiab nim no, saib seb, peb tau sau phau ceev xwm txheej no raws li peb txoj kev paub, nyob hauv yam ntawv uas raug hu nyob hauv peb uas tau ua los ntawm cov neeg Iyiv, tau cev nqis los thiab tau muab hloov los ntawm peb, raws li peb yam lus hais.\n\n33 Thiab yog peb cov phiaj tau loj txaus peb twb tsim nyog yuav tau sau ua lus Henplais; tiam sis lus Henplais los peb kuj tau muab hloov lawm thiab; thiab yog tias peb tau muab sau hauv lus Henplais ces, saib seb, nej yeej yuav tsis tau muaj qhov tsis zoo tag nrho nyob hauv peb phau ceev xwm txheej.\n\n34 Tiam sis tus Tswv yeej paub tej yam uas peb tau sau, thiab kuj paub tias tsis muaj lwm cov neeg paub peb yam lus; thiab vim tsis muaj lwm cov neeg paub peb yam lus, yog li ntawd nws tau npaj tej kev txhais lus rau.\n\n35 Thiab tej yam no raug muab sau kom peb yuav ntxhua peb tej ris tsho tawm ntawm tej ntshav ntawm peb cov kwv tij, uas tau tso txoj kev ntseeg tseg zuj zus.\n\n36 Thiab saib seb, tej yam no uas peb tau xav kom muaj rau peb cov kwv tij, muaj tseeb tiag, twb yog lawv txoj kev rov qab los txum tim rau txoj kev paub txog Khetos, yog raws li tej kev thov Vajtswv ntawm tag nrho cov ntseeg uas tau nyob hauv thaj av.\n\n37 Thiab thov tus Tswv Yexus Khetos pub kom lawv tej kev thov Vajtswv raug teb raws li lawv txoj kev ntseeg; thiab thov kom Vajtswv Leej Txiv nco ntsoov txoj kev khi lus uas nws tau khi nrog tsev neeg Ixayees; thiab thov kom nws foom koob hmoov rau lawv tas mus li, dhau los ntawm txoj kev ntseeg Yexus Khetos lub npe. Amees.\n\n", "ether 1": "[center][font_size=26]Ethaws phau Ntawv[/font_size][/center]\n\nCov Neeg Tsales phau ceev xwm txheej, ua tau muab ntawm nees nkaum plaub daig phiaj los uas nrhiav tau los ntawm Leehais cov neeg nyob rau lub caij ntawm vaj ntxwv Mauxiyas.\n\n[center][font_size=26]Tshooj 1[/font_size][/center]\n\n[i]Maulaunais muab tej ntsiab lus ntawm Ethaws tej kev sau—Ethaws zaj keeb kwm raug muab nthuav—Cov Neeg Tsales yam lus tsis tau raug muab ua kom tsis sib nkag siab nyob rau ntawm tus Pej Thuam Npanpes—Tus Tswv cog lus yuav coj lawv mus rau ib thaj av zoo thiab yuav ua kom lawv ua tau ib haiv neeg zoo heev.[/i]\n\n1 Thiab nim no kuv, Maulaunais, rov pib muab ib zag txog cov tib neeg thaum ub uas tau raug ua puas tsuaj los ntawm tus Tswv txhais tes nyob rau saum lub teb chaws qaum teb no.\n\n2 Thiab kuv muab kuv zaj los ntawm cov nees nkaum thiab plaub daig phiaj uas tau nrhiav tau los ntawm Leehais cov neeg, uas hu ua Ethaws Phau Ntawv.\n\n3 Thiab vim kuv xav tias thawj feem ntawm phau ceev xwm txheej no, uas hais txog txoj kev tsim lub ntiaj teb, thiab txog Adas, thiab ib zag txij li lub caij ntawd los mus txog rau tus pej thuam loj, thiab txhua yam uas tau tshwm sim nyob hauv noob neej los mus txog lub sij hawm ntawd, tau muaj nyob hauv cov Neeg Yudais lawm—\n\n4 Yog li ntawd kuv yuav tsis sau tej yam uas tau tshwm sim txij li Adas lub caij los mus txog lub sij hawm ntawd; tiam sis lawv tau muaj nyob rau saum cov phiaj; thiab tus uas nrhiav tau lawv, tus ntawd yuav muaj hwj chim kom nws yuav muaj tau ib zaj puv nkaus.\n\n5 Tiam sis saib seb, kuv tsis muab tag nrho ib zag, tiam sis kuv yuav muab ib feem ntawm ib zag, txij li tus pej thuam nqis mus txog thaum lawv raug puas tsuaj.\n\n6 Thiab kuv yuav muab zaj ntawd raws li no. Tus uas tau sau phau ceev xwm txheej no yog Ethaws, thiab nws yog ib tug xeeb ntxwv ntawm Khauli-ataws.\n\n7 Khauli-ataws yog Mauloos tus tub.\n\n8 Thiab Mauloos yog Eethas tus tub.\n\n9 Thiab Eethas yog Ahav tus tub.\n\n10 Thiab Ahav yog Xej tus tub.\n\n11 Thiab Xej yog Sinploos tus tub.\n\n12 Thiab Sinploos yog Khoos tus tub.\n\n13 Thiab Khoos yog Khauli-atoos tus tub.\n\n14 Thiab Khauli-atoos yog Anikhadas tus tub.\n\n15 Thiab Anikhadas yog Aloos tus tub.\n\n16 Thiab Aloos yog ib tug xeeb ntxwv ntawm Hes, tus uas yog Hiathoos tus tub.\n\n17 Thiab Hiathoos yog Lis tus tub.\n\n18 Thiab Lis yog Khis tus tub.\n\n19 Thiab Khis yog Khauloos tus tub.\n\n20 Thiab Khauloos yog Livais tus tub.\n\n21 Thiab Livais yog Kis tus tub.\n\n22 Thiab Kis yog Mauli-atoos tus tub.\n\n23 Thiab Mauli-atoos yog ib tug xeeb ntxwv ntawm Lilekis.\n\n24 Thiab Lilekis yog Ses tus tub.\n\n25 Thiab Ses yog Hes tus tub.\n\n26 Thiab Hes yog Khoos tus tub.\n\n27 Thiab Khoos yog Khauli-atoos tus tub.\n\n28 Thiab Khauli-atoos yog Emaws tus tub.\n\n29 Thiab Emaws yog Aumaws tus tub.\n\n30 Thiab Aumaws yog Sus tus tub.\n\n31 Thiab Sus yog Khij tus tub.\n\n32 Thiab Khij yog Aulaihas tus tub, tus uas ho yog Tsales tus tub;\n\n33 Tus Tsales uas tau tawm tuaj nrog nws tus tij laugthiab lawv tej tsev neeg, nrog lwm cov thiab lawv tej tsev neeg, tim tus pej thuam loj tuaj, nyob rau lub caij tus Tswv ua rau cov neeg yam lus tsis sib nkag siab, thiab tau cog lus nyob hauv nws txoj kev npau taws tias lawv yuav raug tawg ri niab mus thoob plaws rau saum lub ntiaj teb; thiab raws li tus Tswv lo lus cov neeg tau raug tawg ri niab.\n\n34 Thiab Tsales tus tij laug tau yog ib tug neeg loj thiab muaj zog, thiab yog ib tug neeg tus Tswv txaus siab heev rau, Tsales, nws tus kwv, hais rau nws tias: Cia li thov tus Tswv, kom nws tsis txhob hloov peb yam lus kom peb yuav tsis to taub peb tej lus.\n\n35 Thiab tau muaj tias Tsales tus tij laugtau thov tus Tswv, thiab tus Tswv tau muaj kev hlub tshua rau Tsales; yog li ntawd nws tsis tau hloov Tsales yam lus hais; thiab Tsales thiab nws tus tij laugtsis raug ua kom ib leeg tsis to taub ib leeg.\n\n36 Tom qab ntawd Tsales tau hais rau nws tus tij laugtias: Rov thov tus Tswv dua, thiab tej zaum nws yuav tig nws txoj kev npau taws ncaim ntawm lawv cov uas yog peb cov phooj ywg mus, kom nws yuav tsis hloov lawv tej lus hais.\n\n37 Thiab tau muaj tias Tsales tus tij laugtau thov tus Tswv, thiab tus Tswv tau muaj kev hlub tshua rau lawv tej phooj ywg thiab lawv tej tsev neeg, ces lawv tsis raug ua kom ib leeg tsis to taub ib leeg.\n\n38 Thiab tau muaj tias Tsales rov qab hais rau nws tus tij laug, hais tias: Cia li mus thiab thov tus Tswv saib nws puas kom peb khiav tawm ntawm thaj av, thiab yog nws kom peb khiav tawm ntawm thaj av, thov rau nws saib peb yuav mus qhov twg. Thiab leej twg paub yog tias tus Tswv yuav coj peb mus rau hauv ib thaj av uas yog thaj uas zoo tshaj plaws txhua thaj hauv ntiaj teb? Thiab yog ho muaj li ntawd, cia peb rau siab ntseeg tus Tswv, xwv kom peb yuav tau txais nws ua peb qub txeeg qub teg.\n\n39 Thiab tau muaj tias Tsales tus tij laugtau thov tus Tswv raws li tej uas tau hais los ntawm Tsales lub qhov ncauj.\n\n40 Thiab tau muaj tias tus Tswv tau hnov Tsales tus tij laug, thiab tau hlub tshua nws, thiab tau hais rau nws tias:\n\n41 Cia li mus thiab sau koj tej pab tsiaj los ua ke, tsis hais tej maum thiab tej txiv, tag nrho txhua yam; thiab tej noob txhua yam ntawm lub ntiaj teb; thiab koj tsev neeg; thiab koj tus kwv Tsales thiab nws tsev neeg; thiab koj tej phooj ywg thiab lawv tej tsev neeg, thiab Tsales tej phooj ywg thiab lawv tej tsev neeg.\n\n42 Thiab thaum koj ua li no tas lawm koj yuav tsum mus ua lawv ntej nqis mus rau hauv lub hav uas nyob sab pem toj. Thiab kuv yuav ntsib koj nyob qhov ntawd, thiab kuv yuav mus ua koj ntej mus rau hauv ib thaj av uas yog thaj uas zoo tshaj lwm thaj av tag nrho hauv ntiaj teb.\n\n43 Thiab nyob qhov ntawd kuv yuav foom koob hmoov rau koj thiab koj tej noob, thiab yuav tsa koj tej noob sawv rau kuv, thiab tsa koj tus kwv tej noob, thiab lawv cov uas yuav nrog koj mus, ua ib haiv neeg zoo heev. Thiab yuav tsis muaj lwm haiv neeg zoo dua li haiv neeg uas kuv yuav tsa sawv rau kuv los ntawm koj tej noob, nyob rau saum tag nrho lub ntiaj teb. Thiab kuv yuav ua li no rau koj vim yog koj tau thov kuv ntev npaum li no.\n\n", "ether 2": "[center][font_size=26]Tshooj 2[/font_size][/center]\n\n[i]Cov Neeg Tsales npaj lawv txoj kev tsiv rau thaj av uas tau cog lus tseg cia lawm—Nws yog ib thaj av zoo uas cov neeg nyob saum yuav tsum pe hawm Khetos los sis yuav raug cheb tawm pov tseg—Tus Tswv tham rau Tsales tus tij laugtau peb teev—Cov Neeg Tsales txua tej nkoj—Tus Tswv nug kom Tsales tus tij laugxav saib yuav taws teeb rau hauv cov nkoj li cas.[/i]\n\n1 Thiab tau muaj tias Tsales thiab nws tus tij laug, thiab lawv tej tsev neeg, thiab Tsales thiab nws tus tij laugtej phooj ywg thiab lawv tej tsev neeg, tau nqis mus rau hauv lub hav uas yog sab pem toj, (thiab lub hav ntawd lub npe yog Nilos, tau hu raws li ib tug neeg tua tsiaj uas muaj suab npe) nrog lawv tej pab tsiaj uas lawv tau sau los ua ke, tej maum thiab tej txiv, txhua yam.\n\n2 Thiab lawv kuj tau cuab ntxiab thiab txhom tej noog saum nruab ntug; thiab lawv kuj tau npaj ib lub thoob, uas cia lawv coj tej ntses ntawm tej dej nrog lawv.\n\n3 Thiab lawv kuj coj nrog lawv tej dexiles, uas, txhais tias, ntab muaj zib; thiab li no lawv tau coj nas ntab nrog lawv, thiab tag nrho tej uas muaj nyob saum thaj av, tej noob txhua yam.\n\n4 Thiab tau muaj tias thaum lawv tau nqis los rau hauv lub hav Nilos tus Tswv tau nqis los thiab tau tham nrog Tsales tus tij laug; thiab nws tau nyob hauv cov huab, thiab Tsales tus tij laugtsis pom nws.\n\n5 Thiab tau muaj tias tus Tswv tau txib lawv kom lawv yuav tsum tawm mus rau hauv roob moj sab qhua, muaj tseeb tiag, rau hauv feem uas tsis tau muaj neeg mus dua li. Thiab tau muaj tias tus Tswv tau mus ua lawv ntej, thiab tau tham nrog lawv thaum nws sawv nyob hauv cov huab, thiab tau qhia kev saib lawv yuav tsum mus qhov twg.\n\n6 Thiab tau muaj tias lawv tau mus hauv roob moj sab qhua, thiab tau txua tej nkoj, rau lawv hla tej dej ntau, tau raug coj kev tsis tu ncua los ntawm tus Tswv txhais tes.\n\n7 Thiab tus Tswv tsis cia kom lawv yuav nres ntawm tej hiav txwv uas nyob hauv roob moj sab qhua, tiam sis nws xav kom lawv yuav tsum tuaj kom mus txog rau thaj av uas tau cog lus cia lawm, uas tau yog thaj uas zoo tshaj dua li lwm thaj av, uas yog thaj uas tus Tswv Vajtswv tau tshwj tseg rau cov neeg uas ncaj ncees.\n\n8 Thiab nws tau cog lus nyob hauv nws txog kev npau taws rau Tsales tus tij laug, tias tus uas yuav tuaj nyob thaj av cog lus tseg cia no, txij lub sij hawm no lawm yav tom ntej thiab mus ib txhis, yuav tsum pe hawm nws, tus uas yog Vajtswv tseeb thiab tib leeg xwb, los sis lawv yuav raug cheb pov tseg thaum txoj kev puv npo ntawm nws txoj kev npau taws yuav los rau lawv.\n\n9 Thiab nim no, peb pom tau Vajtswv tej lus ceeb toom txog thaj av no, tias nws yog ib thaj av uas tau cog lus tseg cia lawm; thiab haiv neeg twg uas yuav nyob hauv nws yuav tsum tu Vajtswv, los sis lawv yuav raug cheb tawm mus thaum txoj kev puv npo ntawm nws txoj kev npau taws yuav los rau saum lawv. Thiab txoj kev puv npo ntawm nws txoj kev npau taws yuav los rau saum lawv thaum lawv siav nyob hauv txoj kev tsis ncaj.\n\n10 Vim saib seb, qhov no yog ib thaj av uas zoo dua li tag nrho lwm thaj av; yog li ntawd tus uas nyob hauv nws yuav tsum pe hawm Vajtswv los sis yuav raug cheb tawm mus; vim nws yog Vajtswv lo lus ceeb toom uas kav ib txhis. Thiab yuav tsis muaj li mus txog thaum uas muaj txoj kev tsis ncaj puv npo nyob hauv cov me nyuam ntawm thaj av, es lawv mam raug cheb tawm.\n\n11 Thiab qhov no yuav los rau nej, Au nej cov uas yog Lwm Haiv Neeg es, kom nej yuav paub txog Vajtswv tej lus ceeb toom—kom nej yuav hloov siab lees txim, thiab yuav tsis ua ntxiv nyob hauv nej tej kev tsis ncaj ncees mus txog thaum txoj kev puv npo los, kom nej yuav tsis raug coj txoj kev puv npo ntawm txoj kev npau taws ntawm Vajtswv nqis los rau saum nej ib yam li cov neeg uas nyob ntawm thaj av tau ua los lawm.\n\n12 Saib seb, qhov no yog ib thaj av zoo, thiab haiv neeg twg uas yuav tuaj nyob hauv nws yuav raug dim ntawm txoj kev ua qhev, thiab ntawm txoj kev txhom, thiab ntawm tag nrho lwm haiv neeg uas nyob hauv qab ntuj, yog lawv tsuas yuav pe hawm tus Vajtswv ntawm thaj av, tus yog Yexus Khetos, tus uas tau raug ua kom paub los ntawm tej yam uas peb tau muab sau cia lawm.\n\n13 Thiab nim no kuv rov qab txuas nrog kuv phau ceev xwm txheej; vim saib seb, tau muaj tias tus Tswv tau coj Tsales thiab nws tus tij laugtawm mus txog tus hiav txwv loj uas faib tej av. Thiab thaum lawv tau los txog ntawm hiav txwv lawv tau rub lawv tej tsev pheeb suab ntaub; thiab lawv tau hu qhov chaw ntawd npe ua Mali-akhumaws; thiab lawv tau nyob hauv tej tsev pheeb suab ntaub, thiab tau nyob hauv tej tsev pheeb suab ntaub nyob ntawm ntug hiav txwv tau ncua li plaub xyoos.\n\n14 Thiab tau muaj tias thaum kawg plaub xyoos lawm tus Tswv tau los rau Tsales tus tij laugdua, thiab tau sawv nyob hauv ib tau huab thiab tau tham nrog nws. Thiab tus Tswv tau tham nrog Tsales tus tij laugtau ncua li peb teev, thiab tau ntuas nws vim nws tau tsis nco qab thov rau tus Tswv lub npe.\n\n15 Thiab Tsales tus tij laugtau hloov siab lees txim txog txoj kev phem uas nws tau ua lawm, thiab nws tau thov tus Tswv lub npe rau nws cov kwv tij uas tau nyob nrog nws. Thiab tus Tswv tau hais rau nws tias: Kuv yuav zam txim rau koj thiab koj tej kwv tij txog lawv tej txim; tiam sis nej yuav tsum tsis txhob ua txhaum ntxiv lawm, vim nej yuav nco tias kuv tus Ntsuj Plig yeej yuav tsis nrog neeg nyob tas mus li; yog li ntawd, yog nej yuav ua txhaum kom mus txog thaum nej siav siav nej yuav raug txiav tawm ntawm tus Tswv qhov chaw mus. Thiab tej no yog kuv tej kev xav nyob rau saum thaj av uas kuv yuav muab rau nej ua nej tej qub txeeg qub teg; vim nws yuav yog ib thaj av uas zoo dua li tag nrho lwm thaj av.\n\n16 Thiab tus Tswv tau hais tias: Cia li mus ua hauj lwm thiab txua, tej nkoj raws li tej uas nej tau txua tas los no. Thiab tau muaj tias Tsales tus tij laugtau mus ua hauj lwm, thiab nws cov kwv tij los tib yam, thiab tau txua tej nkoj zoo li tej uas lawv tau txua tas los lawm, raws li tus Tswv tej kev qhia. Thiab tej nkoj ntawd me, thiab lawv sib sib nyob rau saum nplaim dej, twb sib ib yam li ib tug noog nyob rau saum nplaim dej.\n\n17 Thiab lawv tau raug txua kom lawv yuav ntom heev, twb kom lawv yuav ntim tau dej li ib lub ntim; thiab hauv tej qab los ntom ib yam li ib lub ntim; thiab ntawm tej sab tav los ntom ib yam li ib lub ntim; thiab tom ob tog kawg ntse; thiab sab saum kuj ntom tib yam li ib lub ntim; thiab qhov ntev ntev li ib tug ntoo; thiab lub qhov rooj ntawd, thaum muab nws kaw, kuj ntom tib yam li ib lub ntim.\n\n18 Thiab tau muaj tias Tsales tus tij laugtau thov rau tus Tswv, hais tias: Au tus Tswv es, kuv tau ua txoj hauj lwm uas koj tau txib kuv lawm, thiab kuv tau ua tej nkoj raws li qhov uas koj tau kom kuv ua.\n\n19 Thiab saib seb, Au tus Tswv es, tsis muaj teeb nyob hauv tej nkoj ntawd; peb yuav tsav mus qhov twg? Thiab peb kuj yuav piam sij, vim peb ua tsis taus pa nyob hauv lawv, tsuas muaj tej cua uas nyob hauv lawv xwb; yog li ntawd peb yuav piam sij.\n\n20 Thiab tus Tswv tau hais rau Tsales tus tij laugtias: Saib seb, koj cia li tho ib lub qhov rau sab saum, thiab rau hauv qab; thiab thaum koj yuav cia cua los koj yuav qhib lub qhov thiab txais yuav cua. Thiab yog dej los rau hauv nej, saib seb, nej yuav kaw lub qhov, kom nej yuav tsis piam sij nyob hauv dej nyab.\n\n21 Thiab tau muaj tias Tsales tus tij laugtau ua raws li tus Tswv tau txib.\n\n22 Thiab nws tau rov thov rau tus Tswv dua hais tias: Au tus Tswv es, saib seb kuv twb tau ua tas li koj tau txib kuv lawm; thiab kuv tau npaj tej nkoj rau kuv cov neeg, thiab saib seb tsis muaj teeb nyob hauv lawv. Saib seb, Au tus Tswv es, koj puas yuav cia peb hla cov dej loj heev kawg no tsaus ntuj nti?\n\n23 Thiab tus Tswv tau hais rau Tsales tus tij laugtias: Koj xav kom kuv ua dab tsi kom nej thiaj li yuav muaj tau teeb nyob hauv nej tej nkoj? Vim saib seb, nej muaj tsis tau qhov rais, vim lawv yuav raug tawg ua dwb daim; los sis nej yuav coj tsis tau hluav taws nrog nej, vim nej yuav tsis mus nrog qhov kaj ntawm hluav taws.\n\n24 Vim saib seb, nej yuav zoo li ib tug ntses loj loj nyob hauv plawv hiav txwv; vim tej nthwv dej zoo li tej roob yuav vau los npog nej. Txawm li ntawd los, kuv mam coj nej tawm hauv tej dej hiav txwv tob tob rov los; vim tej cua tau tawm ntawm kuv lub qhov ncauj mus, thiab kuv kuj tau xa tej nag thiab tej dej nyab.\n\n25 Thiab saib seb, kuv tau npaj nej rau tej yam no; vim nej yuav tsis muaj peev xwm hla qhov dej tob heev no tsuas yog kuv yuav npaj nej rau tej dej sawv ntawm hiav txwv, thiab tej cua uas tau tawm mus, thiab tej kev dej nyab uas yuav los xwb. Yog li ntawd koj xav kom kuv npaj yam dab tsi rau nej kom nej yuav muaj teeb thaum nej raug nqos nyob hauv tej hiav txwv tob tob?\n\n", "ether 3": "[center][font_size=26]Tshooj 3[/font_size][/center]\n\n[i]Tsales tus tij laugpom tus Tswv tus ntiv tes thaum nws kov kaum rau lub pob zeb—Khetos ua nws lub cev ntsuj plig rau Tsales tus tij laugpom—Cov uas muaj ib txoj kev paub zoo tsis muaj peev xwm raug muab ceev kom tsis pom dhau daim ntaub thaiv—Tej khoom txhais lus raug muaj kom coj tau cov Neeg Tsales phau ceev xwm txheej los rau qhov kaj.[/i]\n\n1 Thiab tau muaj tias Tsales tus tij laug, (nim no cov nkoj uas tau raug npaj tau lawm muaj yim lub) tau tawm mus rau saum lub roob, uas lawv tau hu ua roob Siles, vim yog qhov uas nws siab heev, thiab tau muab ib lub pob zeb los nchuav ua kaum rau lub me nyuam pob zeb; thiab lawv dawb thiab ci lam thab, twb zoo tib yam li tej iav tshaj sab; thiab nws tau nqa lawv hauv nws tes mus rau saum ncov roob, thiab tau rov thov tus Tswv dua, hais tias:\n\n2 Au tus Tswv es, koj tau hais tias peb yuav tsum raug vij ib puag ncig los ntawm tej dej nyab. Nim no saib seb, Au tus Tswv es, thiab tsis txhob npau taws nrog koj tus tub qhe vim yog nws txoj kev qaug zog rau ntawm koj; vim peb paub tias koj yeej dawb huv thiab nyob puag saum ntuj, thiab peb twb tsis tsim nyog txaus rau koj; vim yog txoj kev poob peb tej kev ntiaj teb tau rais los mus phem tsis tu ncua; txawm li ntawd los, Au tus Tswv es, koj tau muab rau peb ib txoj lus txib kom peb yuav tsum thov koj, kom los ntawm koj peb yuav tau txais raws li peb siab xav yuav.\n\n3 Saib seb, Au tus Tswv es, koj tau rau txim rau peb vim yog peb txoj kev tsis ncaj, thiab tau raws peb tawm, thiab tau ntau xyoo npaum no peb tau nyob rau hauv roob moj sab qhua; txawm li ntawd los, koj tseem tau hlub tshua rau peb. Au tus Tswv es, ntsia rau kuv nyob hauv txoj kev hlub, thiab tig koj txoj kev npau taws ncaim ntawm koj cov neeg no mus, thiab tsis txhob cia kom lawv yuav tawm mus hla tus dej hiav txwv tob nphau nphwv no nyob hauv txoj kev tsaus ntuj; tiam sis saib tej yam no uas kuv tau nchuav tawm ntawm pob zeb los.\n\n4 Thiab kuv paub, Au tus Tswv es, tias koj muaj hwj chim tag nrho, thiab muaj peev xwm ua tau txhua yam li koj siab xav rau txoj kev pab ntawm tib neeg; yog li ntawd kov cov pob zeb no, Au tus Tswv es, nrog koj tus ntiv tes, thiab npaj lawv kom lawv yuav ci pom kev nyob hauv qhov tsaus ntuj; thiab lawv yeej yuav ci pom kev rau peb nyob hauv tej nkoj uas peb npaj tau, kom peb yuav muaj teeb thaum peb hla hiav txwv.\n\n5 Saib seb, Au tus Tswv es, koj yeej ua tau li no. Peb paub tias koj muaj peev xwm ua tau tej hwj chim loj no tawm, uas saib mas me rau txoj kev to taub ntawm tib neeg.\n\n6 Thiab tau muaj tias thaum Tsales tus tij laugtau hais tej lus no tas, saib seb, tus Tswv tau cev nws txhais tes tawm thiab kov cov pob zeb ib lub dhau ib lub nrog nws tus ntiv tes. Thiab daim ntaub thaiv tau raug qhib tawm ntawm Tsales tus tij lauglub qhov muag, thiab nws tau pom tus Tswv tus ntiv tes; thiab nws zoo li neeg tus ntiv tes, uas muaj nqaij thiab ntshav; thiab Tsales tus tij laugtau vau rau ntawm tus Tswv, vim nws tau raug ntshai.\n\n7 Thiab tus Tswv tau pom tias Tsales tus tij laugtau vau rau hauv av; thiab tus Tswv tau hais rau nws tias: Cia li sawv, vim li cas koj thiaj li vau?\n\n8 Thiab nws hais rau tus Tswv tias: Kuv tau pom tus Tswv tus ntiv tes, thiab kuv tau ntshai nyob tsam nws yuav nplawm kuv; vim kuv tsis tau paub tias tus Tswv muaj nqaij thiab ntshav.\n\n9 Thiab tus Tswv tau hais rau nws tias: Vim yog koj txoj kev ntseeg koj tau pom tias kuv yuav tau txais cev nqaij thiab ntshav; thiab tsis tau muaj dua ib tug neeg tuaj cuag kuv es muaj txoj kev ntseeg loj npaum li koj; vim yog tias tsis li ntawd ces koj yuav pom tsis tau kuv tus ntiv tes. Koj puas tau pom ntau dua li no?\n\n10 Thiab nws tau teb tias: Tsis tau; tus Tswv, ua koj tus kheej rau kuv pom.\n\n11 Thiab tus Tswv tau hais rau nws tias: Koj puas ntseeg tej lus uas kuv yuav hais?\n\n12 Thiab nws tau teb tias: Muaj tseeb tiag, tus Tswv es, kuv paub tias koj yeej hais qhov tseeb, vim koj yog ib tug Vajtswv ntawm qhov tseeb, thiab yeej dag tsis tau.\n\n13 Thiab thaum nws tau hais tej lus no tas, saib seb, tus Tswv tau ua nws tus kheej rau nws pom, thiab tau hais tias: Vim koj paub tej yam no koj twb raug txhiv dim ntawm txoj kev poob lawm; yog li ntawd koj raug coj rov qab los rau hauv kuv xub ntiag; yog li ntawd kuv ua kuv tus kheej rau koj pom.\n\n14 Saib seb, kuv yog nws tus uas tau npaj txij thaum chiv keeb ntawm lub ntiaj teb los txhiv kuv cov neeg kom dim. Saib seb, kuv yog Yexus Khetos. Kuv yog Leej Txiv thiab Leej Tub. Nyob hauv kuv tib neeg sawv daws yuav muaj txoj sia, thiab qhov nyob mus ib txhis, lawv cov uas yuav ntseeg kuv lub npe; thiab lawv yuav rais los mus ua kuv tej tub thiab kuv tej ntxhais.\n\n15 Thiab kuv yeej ib txwm tsis tau ua kuv tus kheej rau ib tug neeg uas kuv tau tsim pom li, vim tsis tau muaj ib tug neeg tau ntseeg kuv ib yam li koj tau. Koj puas pom tias koj tau raug tsim muaj tus yam ntxwv ib yam li kuv? Muaj tseeb tiag, tag nrho tib neeg sawv daws tau raug tsim thaum chiv keeb muaj tus yam ntxwv zoo ib yam li kuv.\n\n16 Saib seb, lub cev no, uas koj pom ziag no, yog lub cev ntawm kuv tus ntsuj plig; thiab kuv tau tsim neeg zoo li kuv tus ntsuj plig lub cev; thiab tib yam li kuv tau tshwm sim rau koj nyob hauv tus ntsuj plig kuv yuav tshwm sim rau kuv cov neeg nyob hauv cev nqaij daim tawv.\n\n17 Thiab nim no, ib yam li kuv, Maulaunais, tau hais tias kuv tsis muaj peev xwm sau ib zag puv nkaus txog tej yam no uas raug muab sau, yog li ntawd nws txaus rau kuv hais tias Yexus tau ua nws tus kheej rau tus txiv neej no pom nyob hauv tus ntsuj plig, twb zoo raws thiab zoo li tib lub cev uas nws tau ua nws tus kheej rau cov Neeg Nifais pom.\n\n18 Thiab nws tau los pab rau nws ib yam li nws tau los pab rau cov Neeg Nifais; thiab tag nrho tej yam no, kom tus txiv neej no yuav paub tias nws yog Vajtswv, vim yog tej hauj lwm ntau tseem ceeb uas tus Tswv tau ua rau nws pom.\n\n19 Thiab vim yog txoj kev paub ntawm tus txiv neej no nws thiaj tsis muaj peev xwm raug muab ceev kom tsis txhob pom dhau hauv daim ntaub thaiv; thiab nws tau pom Yexus tus ntiv tes uas thaum nws pom, nws tau qaug nrog txoj kev ntshai; vim nws paub lawm tias nws yog tus Tswv tus ntiv tes; thiab nws tsis tas muaj kev ntseeg ntxiv lawm, vim nws twb paub lawm, tsis muaj dab tsi ua ob peb lub siab lawm.\n\n20 Yog li ntawd, thaum muaj txoj kev paub Vajtswv zoo li no, nws thiaj raug ceev tsis tau nyob hauv daim ntaub kom thaiv; yog li ntawd nws tau pom Yexus; thiab nws twb tau los pab rau nws.\n\n21 Thiab tau muaj tias tus Tswv tau hais rau Tsales tus tij laugtias: Saib seb, koj yuav tsum tsis txhob cia tej yam uas koj tau pom thiab tau hnov no tawm mus rau hauv lub ntiaj teb, mus txog thaum lub sij hawm uas kuv yuav los ua kuv lub npe tau yeeb koob nyob hau cev nqaij daim tawv; yog li ntawd, koj yuav tsum khaws tej yam uas koj tau pom thiab tau hnov cia, thiab tsis txhob ua nws rau neeg pom.\n\n22 Thiab saib seb, thaum koj yuav los cuag kuv, koj yuav tsum muab lawv sau cia thiab muab lawv zwm tseg, kom tsis muaj leej twg txhais tau lawv; vim koj yuav muab lawv sau rau hauv ib yam lus uas lawv yuav raug nyeem tsis tau.\n\n23 Thiab saib seb, kuv yuav muab ob lub pob zeb no rau koj, thiab koj yuav tsum muab lawv zwm tseg nrog tej yam uas koj yuav sau.\n\n24 Vim saib seb, yam lus uas koj yuav sau kuv tau muab ua kom tsis muaj neeg to taub lawm; yog li ntawd kuv yuav ua kom nyob hauv kuv lub sij hawm uas tau teem tseg lawm kom tej pob zeb no yuav ua kom tej yam no uas koj yuav sau pom tseeb rau tib neeg tej qhov muag.\n\n25 Thiab thaum tus Tswv tau hais tej lus no tas, nws tau ua rau Tsales tus tij laugpom tag nrho tej neeg hauv ntiaj teb no uas tau muaj tas los lawm, thiab tag nrho tej uas tseem yuav muaj; thiab nws tsis tau muab lawv nraim ntawm nws lub qhov muag, mus txog thoob plaws hauv qab ntuj kawg.\n\n26 Vim nws tau hais rau nws sij hawm ua ntej lawm, tias yog nws yuav ntseeg nws ces nws yuav ua tau rau nws pom tag nrho txhua yam—tej ntawd yuav raug ua rau nws pom; yog li ntawd tus Tswv tsis muaj peev xwm tuav ib yam dab tsi tsis pub nws pom, vim nws paub lawm tias tus Tswv yeej muaj peev xwm ua rau nws pom tag nrho txhua yam.\n\n27 Thiab tus Tswv tau hais rau nws tias: Cia li muab tej yam no sau tseg thiab muab lawv zwm tseg; thiab kuv yuav ua rau noob neej pom lawv nyob hauv lub sij hawm uas tau teem tseg lawm.\n\n28 Thiab tau muaj tias tus Tswv tau txib nws kom nws yuav tsum muab ob lub pob zeb uas nws tau txais lawm zwm tseg, thiab tsis txhob cia lawv tawm, mus txog thaum tus Tswv yuav ua lawv rau noob neej pom.\n\n", "ether 4": "[center][font_size=26]Tshooj 4[/font_size][/center]\n\n[i]Maulaunais raug txib kom zwm tseg tej kev sau ntawm Tsales tus tij laug—Lawv yuav raug ua kom tsis pom mus txog thaum tej tib neeg yuav muaj txoj kev ntseeg ib yam li Tsales tus tij laug—Khetos txib kom tib neeg ntseeg nws tej lus thiab cov uas yog nws cov pab coj—Tib neeg raug txib kom hloov siab lees txim, ntseeg txoj moo zoo, thiab raug cawm dim.[/i]\n\n1 Thiab tus Tswv tau txib Tsales tus tij laugnqis tawm saum roob ncaim ntawm tus Tswv xub ntiag mus, thiab sau tej yam uas nws tau pom lawm cia; thiab lawv tau raug txwv tsis pub los rau noob neej mus txog tom qab uas nws raug muab dai rau saum tus ntoo khaub lig; thiab vim yog qhov no vaj ntxwv Mauxiyas thiaj tau muab lawv ceev tseg, kom lawv yuav tsis tau los rau lub ntiaj teb mus txog tom qab uas Khetos yuav ua nws tus kheej rau nws cov neeg pom.\n\n2 Thiab tom qab uas Khetos tau ua nws tus kheej rau nws cov neeg pom tiag lawm nws tau txib kom lawv yuav tsum raug ua kom paub.\n\n3 Thiab nim no, tom qab ntawd, tag nrho lawv tau tso txoj kev ntseeg tseg zuj zus; thiab tsis tshuav leej twg li lawm tsuas tshuav cov Neeg Lamas xwb, thiab lawv tau tsis kam lees yuav Khetos txoj moo zoo; yog li ntawd kuv raug txib kom kuv yuav tsum muab lawv zais dua rau hauv av.\n\n4 Saib seb, kuv tau sau rau saum cov phiaj no tej uas Tsales tus tij laugtau pom kiag; thiab tsis tau muaj tej yam loj tshaj uas tau raug ua paub dua li cov uas tau ua paub rau Tsales tus tij laug.\n\n5 Yog li ntawd tus Tswv tau txib kom kuv muab lawv sau cia; thiab kuv tau muab lawv sau cia. Thiab nws tau txib kuv tias kuv yuav tsum muab lawv zwm tseg; thiab kuj tau txib kom kuv yuav tsum muab tej uas txhais lawv zwm tseg cia thiab; yog li ntawd kuv tau muab tej txhais lus zwm tseg cia, raws li tus Tswv txoj lus txib.\n\n6 Vim tus Tswv tau hais rau kuv tias: Lawv yuav tsum tsis tawm mus rau Lwm Haiv Neeg mus txog thaum hnub uas lawv yuav hloov siab lees txim txog lawv txoj kev tsis ncaj, thiab rais los mus huv ua ntej tus Tswv.\n\n7 Thiab nyob rau hnub ntawd uas lawv yuav coj txoj kev ntseeg kuv, tus Tswv hais li, tib yam li Tsales tus tij laugtau ua, kom lawv yuav rais los mus dawb huv nyob hauv kuv, ces thaum ntawd kuv yuav ua kom lawv paub tej yam uas Tsales tus tij laugtau pom, twb yuav qhib rau lawv tag nrho kuv tej kev tshwm sim, Yexus Khetos, Vajtswv Leej Tub, Leej Txiv saum ntuj thiab hauv ntiaj teb, thiab tag nrho txhua yam uas nyob hauv lawv.\n\n8 Thiab tus uas yuav cav tawm tsam tus Tswv txoj lus, cia kom nws raug foom tsis zoo; thiab tus uas tsis kam lees txais tej yam no, cia kom nws raug foom tsis zoo; vim rau lawv cov ntawd kuv yuav tsis ua tej yam loj dua rau pom li, Yexus Khetos hais li; vim kuv yog tus uas hais.\n\n9 Thiab nyob ntawm kuv lo lus txib lub ntuj twb raug qhib thiab raug kaw; thiab nyob ntawm kuv txoj lus lub ntiaj teb yuav ua zog koog; thiab nyob ntawm kuv lo lus txib tej neeg nyob hauv yuav tuag mus, twb tib yam li hluav taws kub.\n\n10 Thiab tus uas tsis ntseeg kuv tej lus yeej tsis ntseeg kuv cov pab coj tej; thiab yog hais tias kuv tsis tau hais, nej sim txiav txim seb; vim nej yuav paub tias kuv twb yog tus uas hais, nyob rau hauv hnub kawg.\n\n11 Tiam sis tus uas ntseeg tej yam no uas kuv tau hais lawm, kuv yuav los xyuas nws nrog tej kev tshwm sim ntawm kuv tus Ntsuj Plig, thiab nws yuav paub thiab ua tim khawv. Rau qhov vim yog kuv tus Ntsuj Plig nws yuav paub tias tej yam no muaj tseeb; vim nws yuav yaum kom tib neeg ua zoo.\n\n12 Thiab txhua yam uas yaum kom neeg ua zoo yeej los ntawm kuv; vim yam zoo yeej tsis los ntawm tus twg tsuas yog los ntawm kuv xwb. Kuv twb yog tus uas coj tib neeg mus rau txhua yam uas zoo; tus uas tsis ntseeg kuv tej lus yeej tsis ntseeg kuv—tias kuv tseem muaj nyob; thiab tus uas yuav tsis ntseeg kuv yeej yuav tsis ntseeg Leej Txiv tus uas tau xa kuv los. Vim saib seb, kuv yog Leej Txiv, kuv yog qhov kaj, thiab yog txoj sia, thiab yog qhov tseeb ntawm lub ntiaj teb.\n\n13 Cia li los cuag kuv, Au nej cov uas yog Lwm Haiv Neeg es, thiab kuv yuav ua rau nej pom tej yam uas tseem ceeb dua, tej kev paub uas tau raug muab zais cia vim yog txoj kev tsis ntseeg.\n\n14 Cia li los cuag kuv, Au nej cov uas yog tsev neeg Ixayees, thiab nws yuav ua rau nej pom tej yam tseem ceeb uas Leej Txiv tau tseg cia rau nej, txij li thaum chiv keeb ntawm lub ntiaj teb; thiab tej ntawd tseem tsis tau los rau nej, vim yog txoj kev tsis ntseeg.\n\n15 Saib seb, thaum nej yuav dua daim ntaub thaiv ntawm txoj kev tsis ntseeg uas pheej ua kom nej nyob rau hauv nej txoj kev phem kawg nkaus, thiab txoj kev ua siab tawv, thiab tej siab tsis to taub, thaum ntawd tej yam tseem ceeb thiab zoo kawg uas xav tsis thoob uas tau raug muab zais txij li thaum chiv keeb ntawm lub ntiaj teb yuav ua rau nej pom—muaj tseeb tiag, thaum nej yuav thov Leej Txiv los ntawm kuv lub npe, nrog ib lub siab mob thiab lub siab xav ua zoo, thaum ntawd nej yuav paub tias Leej Txiv yuav nco txog txoj kev khi lus uas nws tau khi rau nej tej yawg koob, Au tsev neeg Ixayees es.\n\n16 Thiab thaum ntawd kuv tej kev tshwm sim uas kuv tau kom raug muab sau cia los ntawm kuv tus tub qhe Yauhas yuav raug muab qhib rau ntawm tag nrho cov neeg tej qhov muag. Nco ntsoov, thaum nej pom tej yam no, nej yuav paub tias lub sij hawm twb txog lawm kom tej ntawd yuav raug ua kom muaj tseeb tiag.\n\n17 Yog li ntawd, thaum nej tau txais phau ceev xwm txheej no nej yuav paub tias txoj hauj lwm ntawm Leej Txiv tau pib lawm rau txhua txhia qhov uas nyob saum thaj av.\n\n18 Yog li ntawd, cia li hloov siab lees txim tag nrho nej sawv daws uas nyob thoob plaws hauv ntiaj teb, thiab cia li los cuag kuv, thiab ntseeg kuv txoj moo zoo, thiab ua kev cai raus dej nyob ntawm kuv lub npe; vim tus uas ntseeg thiab ua kev cai raus dej yuav raug cawm dim; tiam sis tus uas tsis ntseeg yuav raug txim; thiab tej cim yuav raws lawv cov uas ntseeg kuv lub npe qab.\n\n19 Thiab koob hmoov yuav tau raug tus uas nrhiav pom muaj txoj kev ntseeg rau kuv lub npe nyob rau hauv hnub kawg, vim tus ntawd yuav raug tsa sawv mus nyob hauv lub nceeg vaj uas tau npaj rau nws txij li thaum chiv keeb ntawm lub ntiaj teb. Thiab saib seb kuv yog tus uas tau hais tej ntawd. Amees.\n\n", "ether 5": "[center][font_size=26]Tshooj 5[/font_size][/center]\n\n[i]Peb tug tim khawv thiab txoj hauj lwm no yuav sawv li ib tug tim khawv txog qhov tseeb ntawm Phau Ntawv Maumoos.[/i]\n\n1 Thiab nim no kuv, Maulaunais, tau sau tej lus uas raug txib kuv, raws li kuv txoj kev nco tau; thiab kuv tau qhia rau koj tej uas kuv tau muab zwm cia; yog li ntawd tsis txhob kov lawv xwv kom koj yuav tau muab txhais; vim yam ntawd raug txwv rau koj, tsuas yog nyob thiab nyob nws yuav yog kev txawj ntse nyob hauv Vajtswv.\n\n2 Thiab saib seb, koj yuav muaj sij hawm zoo uas koj yuav tau muab cov phiaj rau cov uas yuav pab coj kom muaj tau txoj hauj lwm no pom;\n\n3 Thiab rau peb tug lawv yuav raug ua kom pom los ntawm Vajtswv lub hwj chim; yog li ntawd lawv yuav paub tseeb tias tej yam no muaj tseeb.\n\n4 Thiab nyob hauv tej qhov ncauj ntawm peb tug tim khawv tej yam no yuav raug tsim kom muaj; thiab tej lus tim khawv ntawm peb tug, thiab txoj hauj lwm no, uas yog txoj uas yuav raug ua kom pom Vajtswv lub hwj chim thiab nws txoj lus, uas Leej Txiv, thiab Leej Tub, thiab tus Vaj Ntsuj Plig Dawb Huv ua tim khawv—thiab tag txhua yam no yuav sawv ua tim khawv tawm tsam neeg ntiaj teb nyob rau hauv hnub kawg.\n\n5 Thiab yog tias lawv ho hloov siab lees txim thiab los cuag Leej Txiv los ntawm Yexus lub npe, lawv yuav raug txais mus rau hauv Vajtswv lub nceeg vaj.\n\n6 Thiab nim no, yog kuv tsis muaj cai rau tej yam no, nej sim txiav txim seb; vim nej yuav paub tias kuv muaj cai thaum nej pom kuv, thiab peb yuav sawv ntawm Vajtswv xub ntiag nyob hauv hnub kawg. Amees.\n\n", "ether 6": "[center][font_size=26]Tshooj 6[/font_size][/center]\n\n[i]Cov Neeg Tsales tej nkoj raug cua ntsawj mus rau thaj av uas tau cog lus tseg cia lawm—Cov neeg qhuas tus Tswv rau nws txoj kev zoo—Aulaihas raug tsa ua vaj ntxwv kav lawv—Tsales thiab nws tus tij laugtuag.[/i]\n\n1 Thiab nim no kuv, Maulaunais, rov txuas muab phau ceev xwm txheej txog Tsales thiab nws tus tij laug.\n\n2 Vim tau muaj tias tom qab uas tus Tswv tau npaj tej pob zeb uas Tsales tus tij laugtau coj mus rau saum roob, Tsales tus tij laugtau nqis tawm saum roob los, thiab nws tau muab tej pob zeb ntawd tso rau hauv cov nkoj uas tau npaj, ib lub rau hauv ib tog; thiab saib seb, lawv tau ci pom kev rau hauv tej nkoj.\n\n3 Thiab tus Tswv tau ua kom tej pob zeb ci nyob hauv qhov tsaus ntuj li no, kom ci pom kev rau tej txiv neej, tej poj niam, thiab tej me nyuam, xwv kom lawv yuav tsis tau hla tej dej loj nyob hauv txoj kev tsaus ntuj.\n\n4 Thiab tau muaj tias thaum lawv npaj tau txhua yam zaub mov tas, xwv kom los ntawm qhov ntawd lawv yuav nyob muaj sia rau hauv dej, thiab kuj npaj zaub noj rau lawv tej pab yaj thiab tej tsiaj txhu, thiab txhua yam tsiaj qus los sis tsiaj nyeg los sis tej noog uas lawv yuav coj nrog lawv—thiab tau muaj tias thaum lawv tau ua tag txhua yam no lawm lawv tau nce mus rau hauv lawv tej nkoj los sis tej nkoj, thiab tso mus rau hauv hiav txwv, muab lawv tus kheej cob rau tus Tswv lawv tus Vajtswv.\n\n5 Thiab tau muaj tias tus Tswv Vajtswv tau ua kom muaj ib nthwv cua loj ntsawj rau saum nplaim dej hiav txwv, mus rau thaj av uas tau cog lus cia lawm; thiab li no lawv tau raug muab pov nyob rau saum tej ntshuas dej hiav txwv ua ntej tej cua.\n\n6 Thiab tau muaj tias ntau zaus lawv tau raug faus rau hauv tej kev tob ntawm hiav txwv, vim yog tej nthwv dej luaj roob uas tau tawg los npog lawv, thiab vim yog tej cua daj cua dub loj thiab phem heev uas tau raug muaj los ntawm tej cua heev.\n\n7 Thiab tau muaj tias thaum lawv raug faus nyob hauv qhov tob tsis muaj dej uas yuav ua kom lawv raug mob, vim lawv tej nkoj ntom ib yam li ib lub ntim, thiab lawv kuj ntom zoo tib yam li Nau-as lub nkoj; yog li ntawd thaum lawv tau raug tej dej ntau vij ib puag ncig lawv tau thov rau tus Tswv, thiab nws tau coj lawv rov qab los dua rau saum tej nplaim dej.\n\n8 Thiab tau muaj tias tej cua yeej tshuab tsis tu mus rau thaj av uas tau cog lus cia lawm thaum uas lawv tseem nyob rau saum tej dej; thiab lawv tau raug ntsawj ua ntej tej cua li no.\n\n9 Thiab lawv tau hu nkauj qhuas rau tus Tswv; muaj tseeb tiag, Tsales tus tij laugtau hu nkauj qhuas rau tus Tswv, thiab nws tau ua tsaug thiab qhuas tus Tswv tag nrho ib hnub; thiab thaum tsaus ntuj tuaj, lawv tseem tsis tau tseg qhuas tus Tswv.\n\n10 Thiab li no lawv tau raug ntsawj mus; thiab tsis muaj tsiaj phem uas nyob hauv hiav txwv yuav ua tau lawv tawg, los sis tej ntses loj loj ua kom lawv puas tau; thiab lawv tau muaj qhov pom kev tsis tu ncua, tsis hais nyob saum qaum dej los sis hauv qab dej.\n\n11 Thiab li no lawv tau raug ntsawj mus, peb puas thiab plaub caug thiab plaub hnub nyob rau saum dej.\n\n12 Thiab lawv tau tuaj sua rau ntawm ntug dej ntawm thaj av uas tau cog lus cia lawm. Thiab thaum lawv tau muab lawv tej ko taw tsuj rau saum tej ntug dej ntawm thaj av uas tau cog lus cia lawm lawv tau khoov ti nkaus rau hauv av, thiab tau txo lawv tej hwj chim ua ntej tus Tswv, thiab tau poob kua muag ntawm txoj kev xyiv fab rau tus Tswv, vim yog nws txoj kev hlub tshua uas muaj nplua mias rau lawv.\n\n13 Thiab tau muaj tias lawv tau tawm mus rau saum thaj av, thiab tau pib ua liaj teb.\n\n14 Thiab Tsales muaj plaub tug tub; thiab lawv hu ua Ntsekhas, thiab Nkinkas, thiab Mahas, thiab Aulaihas.\n\n15 Thiab Tsales tus tij laugkuj tau yug tau tej tub thiab tej ntxhais.\n\n16 Thiab tej phooj ywg ntawm Tsales thiab nws tus tij laugtau muaj kwv yees li nees nkaum thiab ob leeg; thiab lawv kuj muaj tej tub thiab tej ntxhais ua ntej lawv tau tuaj rau thaj av uas tau cog lus cia lawm; thiab yog li ntawd lawv tau pib muaj coob heev.\n\n17 Thiab lawv tau raug qhia kom ua neej txo hwj chim ua ntej tus Tswv; thiab lawv kuj tau raug qhia saum ntuj los thiab.\n\n18 Thiab tau muaj tias lawv tau pib ri mus rau saum thaj av, thiab tau coob ntxiv thiab ua liaj ua teb; thiab lawv tau loj hlob muaj zog nyob hauv thaj av.\n\n19 Thiab Tsales tus tij laugtau pib laus lawm, thiab tau pom tias tsis ntev nws yuav tsum nqis mus rau hauv lub qhov ntxa; yog li ntawd nws tau hais rau Tsales tias: Cia wb sau wb cov neeg los ua ke xwv kom wb yuav suav txheeb lawv, kom wb yuav paub txog lawv saib lawv xav tau dab tsi ntawm wb ua ntej wb nqis mus rau hauv wb ob lub qhov ntxa.\n\n20 Thiab cov neeg tau sib sau ua ke mus raws li. Nim no tej tub thiab tej ntxhais ntawm Tsales tus tij laugmuaj nees nkaum thiab ob leeg; thiab tej tub thiab tej ntxhais ntawm Tsales muaj kaum ob leeg, nws muaj plaub leeg tub.\n\n21 Thiab tau muaj tias lawv tau suav lawv cov neeg; thiab tom qab uas lawv tau suav lawv tas, nkawd tau xav paub txog lawv saib yam dab tsi uas lawv xav kom nkawd ua ua ntej nkawd nqis mus rau hauv nkawd ob lub qhov ntxa.\n\n22 Thiab tau muaj tias cov neeg tau xav kom nkawd pleev roj tsa ib tug ntawm nkawd tej tub los ua ib tug vaj ntxwv kav lawv.\n\n23 Thiab nim no saib seb, qhov no tau ua rau nkawd nyuaj siab. Thiab Tsales tus tij laugtau hais rau lawv tias: Muaj tseeb qhov no yeej yuav coj mus rau txoj kev txhom ua qhev.\n\n24 Tiam sis Tsales tau hais rau nws tus tij laugtias: Cia lawv kom lawv ho muaj ib tug vaj ntxwv. Thiab yog li no nws thiaj tau hais rau lawv tias: Nej cia li xaiv ib tug vaj ntxwv tawm ntawm wb cov tub, txawm yog tus twg uas nej xav tau.\n\n25 Thiab tau muaj tias lawv tau xaiv Tsales tus tij laugtus tub hlob; thiab nws lub npe hu ua Pankas. Thiab tau muaj tias nws tau tsis lees thiab tsis kam ua lawv tus vaj ntxwv. Thiab cov neeg tau kom nws txiv yuam kom nws ua, tiam sis nws txiv tsis kam; thiab nws tau hais rau lawv tias lawv yuav tsum tsis txhob yuam ib tug neeg los ua lawv tus vaj ntxwv.\n\n26 Thiab tau muaj tias lawv tau xaiv tag nrho Pankas cov kwv tij, thiab lawv tsis kam ua.\n\n27 Thiab tau muaj tias tag nrho Tsales cov tub los kuj tsis kam, tsuas tshuav ib tug xwb; thiab Aulaihas tau raug pleev roj tsa ua vaj ntxwv kav cov neeg.\n\n28 Thiab nws tau pib kav, thiab cov neeg tau pib vam meej; thiab lawv tau rais los mus nplua nuj heev.\n\n29 Thiab tau muaj tias Tsales tau tuag, thiab nws tus tij lauglos kuj tib yam.\n\n30 Thiab tau muaj tias Aulaihas tau ua neej txo hwj chim ua ntej tus Tswv, thiab tau nco ntsoov tej yam loj heev uas tus Tswv tau ua rau nws txiv, thiab kuj tau qhia nws cov neeg saib tus Tswv tau ua tej yam loj heev rau lawv tej yawg koob li cas lawm.\n\n", "ether 7": "[center][font_size=26]Tshooj 7[/font_size][/center]\n\n[i]Aulaihas kav ncaj ncees—Nyob ntawm kev siv hwj chim thiab kev sib cav sib ceg, ob pab uas sib ntxub ntawm Sus thiab Khauhos raug tsa muaj—Tej yaj saub rau txim rau txoj kev phem thiab txoj kev pe dab pe mlom ntawm cov neeg, uas tom qab ntawd ho hloov siab lees txim.[/i]\n\n1 Thiab tau muaj tias Aulaihas tau txiav txim ncaj ncees nyob rau saum thaj av tag nrho nws lub neej, uas yog lub uas ntev heev.\n\n2 Thiab nws yug tau tub thiab ntxhais; muaj tseeb tiag, nws yug tau peb caug thiab ib leeg, nyob hauv lawv muaj nees nkaum thiab peb leeg tub.\n\n3 Thiab tau muaj tias thaum nws hnub nyoog laus lawm nws kuj yug tau Khij. Thiab tau muaj tias Khij tau los kav nyob hauv nws qhov chaw; thiab Khij yug tau Khaulihos.\n\n4 Thiab thaum Khaulihos muaj peb caug thiab ob xyoos nws tau ntxeev siab tawm tsam nws txiv, thiab tau mus thiab tau nyob rau hauv thaj av Nihos; thiab nws yug tau tub thiab ntxhais, thiab lawv tau rais los mus zoo nkauj zoo nraug heev; yog li ntawd Khaulihos rub tau ntau tus neeg raws nws qab.\n\n5 Thiab thaum nws sau tau ib pab tub rog los ua ke lawm nws tau nce tuaj rau thaj av Mauloos qhov uas vaj ntxwv nyob, thiab txhom tau nws, uas tau muaj raws li tej lus hais ntawm Tsales tus tij laugtias lawv yuav raug coj los mus rau hauv txoj kev ua qhev.\n\n6 Nim no thaj av Mauloos, uas tus vaj ntxwv tau nyob, twb ze thaj av uas cov Neeg Nifais hu ua thaj av Quav Poj.\n\n7 Thiab tau muaj tias Khij tau nyob hauv txoj kev ua qhev, thiab nws cov neeg nyob hauv qab ntawm Khaulihos nws tus tub, mus txog thaum nws tau laus heev lawm; txawm li ntawd los Khij tseem yug tau Sus thaum nws laus laus lawm, thaum nws tseem nyob hauv txoj kev ua qhev.\n\n8 Thiab tau muaj tias Sus tau npau taws rau nws tus tij laug; thiab Sus tau hlob muaj zog, thiab tau rais los mus muaj zog li lub zog ntawm ib tug neeg; thiab nws kuj muaj hwj chim txiav txim.\n\n9 Yog li ntawd, nws tau tuaj rau lub roob Efala-is, thiab nws tau nchuav tej quav hlau tawm ntawm lub roob, thiab tau muab hlau ua ntaj rau cov uas nws tau yaum nrog nws lawm; thiab tom qab uas nws tau muab tej ntaj npaj rau lawv tas nws tau rov qab los rau lub nroog Nihos, thiab tau ua rog rau nws tus tij laugKhaulihos, los ntawm qhov no nws txeeb tau lub teb chaws thiab muab nws rov los txum tim rau nws txiv Khij.\n\n10 Thiab nim no vim yog tej yam uas Sus tau ua, nws txiv thiaj tau muab lub teb chaws rau nws; yog li ntawd nws tau pib kav nyob hauv nws txiv qhov chaw.\n\n11 Thiab tau muaj tias nws tau txiav txim ncaj ncees; thiab nws tau nthuav nws lub teb chaws mus thoob plaws rau saum thaj av, vim cov neeg tau rais los mus coob heev.\n\n12 Thiab tau muaj tias Sus kuj yug tau ntau tus tub thiab ntxhais.\n\n13 Thiab Khaulihos tau hloov siab lees txim txog ntau yam phem uas nws tau ua lawm; yog li ntawd Sus tau muab hwj chim rau nws nyob hauv nws lub teb chaws.\n\n14 Thiab tau muaj tias Khaulihos tau muaj ntau tus tub thiab ntxhais. Thiab nyob rau hauv tej tub ntawm Khaulihos tau muaj ib tug uas npe hu ua Nau-as.\n\n15 Thiab tau muaj tias Nau-as tau ntxeev siab tawm tsam Sus, tus vaj ntxwv, thiab nws txiv Khaulihos, thiab rub tau nws tus tij laugKhauhos, thiab tag nrho nws cov kwv tij thiab ntau tus neeg mus.\n\n16 Thiab nws tau ua rog rau Sus, tus vaj ntxwv, nyob hauv qhov ntawd nws txeeb tau thaj av uas yog lawv thawj thawj qhov qub txeeg qub teg; thiab nws tau rais los mus ua ib tug vaj ntxwv kav feem av ntawd.\n\n17 Thiab tau muaj tias nws rov qab tau ua rog dua rau Sus, tus uas yog vaj ntxwv; thiab nws txhom tau Sus, tus uas yog vaj ntxwv, thiab tau cab nws mus ua qhev nyob hauv Mauloos.\n\n18 Thiab tau muaj tias thaum nws twb yuav luag muab nws tua, Sus cov tub tau nyiag nkag tuaj rau hauv Nau-as lub tsev thaum tsaus ntuj thiab tau muab nws tua, thiab tau tsoo lub qhov rooj ntawm lub qhov taub tawg thiab tau coj lawv txiv tawm, thiab tau muab nws tso rau saum nws lub rooj zaum hauv nws lub teb chaws.\n\n19 Yog li ntawd Nau-as tus tub tau txhim kho nws lub teb chaws hloov nws chaw; txawm li ntawd los lawv tsis tau muaj hwj chim kov yeej vaj ntxwv Sus ntxiv lawm, thiab cov neeg uas nyob hauv qab ntawm vaj ntxwv Sus txoj kev kav tau vam meej heev thiab hlob zoo.\n\n20 Thiab lub teb chaws tau raug muab faib; thiab tau muaj ob lub teb chaws, lub teb chaws Sus, thiab lub teb chaws Khauhos, Nau-as tus tub.\n\n21 Thiab Khauhos, Nau-as tus tub, tau ua kom nws cov neeg yuav tsum ua rog rau Sus, nyob hauv qhov ntawd Sus tau kov yeej lawv thiab tau tua Khauhos.\n\n22 Thiab nim no Khauhos tau muaj ib tug tub uas npe hu ua Nilos; thiab Nilos tau muab Khauhos lub teb chaws rau Sus, thiab nws tau raug Sus nyiam; yog li ntawd Sus tau muab ntau yam uas xav tau rau nws, thiab nws tau ua li nws siab xav nyob rau hauv Sus lub teb chaws.\n\n23 Thiab nyob rau hauv txoj kev kav ntawm Sus tau muaj tej yaj saub tuaj rau hauv cov neeg, cov uas tau raug xa los ntawm tus Tswv, tau qhia tej uas yuav muaj los yav tom ntej tias txoj kev phem thiab txoj kev pe dab pe mlom ntawm cov neeg tab tom coj ib txoj kev foom tsis zoo los rau saum thaj av, thiab lawv yuav raug puas tsuaj yog lawv tsis hloov siab lees txim.\n\n24 Thiab tau muaj tias cov neeg tau hais lus phem tawm tsam cov yaj saub, thiab tau saib tsis taus lawv. Thiab tau muaj tias vaj ntxwv Sus tau txiav txim tawm tsam tag nrho cov uas tau hais lus phem nkaug cov yaj saub.\n\n25 Thiab nws tau ua ib txoj cai thoob plaws tag nrho thaj av, uas tau muab hwj chim rau cov yaj saub tias lawv yuav mus qhov twg los lawv mus tau; thiab los ntawm tej yam no cov neeg tau raug coj los rau hauv txoj kev hloov siab lees txim.\n\n26 Thiab vim cov neeg tau hloov siab lees txim txog lawv tej kev tsis ncaj thiab tej kev pe dab pe mlom tus Tswv tau tso lawv dim, thiab lawv tau pib rov vam meej dua nyob rau hauv thaj av. Thiab tau muaj tias Sus yug tau tub thiab ntxhais thaum nws twb laus lawm.\n\n27 Thiab tsis tau muaj tsov rog nyob hauv Sus lub neej ntxiv lawm; thiab nws tau nco ntsoov tej yam tseem ceeb uas tus Tswv tau ua rau nws tej yawg koob nyob hauv txoj kev coj lawv hla hiav txwv tuaj rau thaj av uas tau cog lus cia lawm; yog li ntawd nws tau txiav txim ncaj ncees nyob tag nrho hauv nws lub neej.\n\n", "ether 8": "[center][font_size=26]Tshooj 8[/font_size][/center]\n\n[i]Muaj kev sib cav thiab kev sib ceg rau hauv lub teb chaws—Akis txhim tsa ib pab neeg tuav hauv cog lus tua vaj ntxwv—Tej kev tuav hauv yog los ntawm tus dab thiab ua kom tej haiv neeg muaj kev puas tsuaj—Lwm Haiv Neeg tam sim no raug ceeb toom tawm tsam txoj kev tuav hauv uas yuav nrhiav ntxeev txoj kev ywj siab ntawm tag nrho tej thaj av, tej haiv neeg, thiab tej teb chaws.[/i]\n\n1 Thiab tau muaj tias nws yug tau Aumaws, thiab Aumaws tau los kav nyob hauv nws qhov chaw. Thiab Aumaws yug tau Tsales; thiab Tsales yug tau tub thiab ntxhais.\n\n2 Thiab Tsales tau ntxeev siab tawm tsam nws txiv, thiab tau los thiab nyob rau hauv thaj av Hes. Thiab tau muaj tias nws tau ntxias ntau cov neeg, vim yog nws tej lus txawj dag ntxias, txog thaum nws tau ib nrab ntawm lub teb chaws.\n\n3 Thiab thaum nws tau muaj ib nrab ntawm lub teb chaws nws tau ua rog rau nws txiv, thiab nws tau cab nws txiv mus rau txim, thiab tau kom nws ua qhev;\n\n4 Thiab nim no, nyob rau lub caij kav ntawm Aumaws nws raug nyob hauv txoj kev raug txim ib nrab ntawm nws lub caij. Thiab tau muaj tias nws yug tau tub thiab ntxhais, nyob hauv cov no tau muaj Henroos thiab Khauli-athumaws;\n\n5 Thiab nkawd tau npau taws heev vim yog tej kev ua ntawm Tsales nkawd tus tij laug, kawg tias nkawd tau tsa ib pab tub rog thiab tau ua rog rau Tsales. Thiab tau muaj tias lawv tau ua rog rau nws thaum tsaus ntuj.\n\n6 Thiab tau muaj tias thaum lawv tau tua Tsales cov tub rog tuag lawv twb yuav luag tua nws thiab; thiab nws tau thov lawv kom lawv tsis txhob tua nws, thiab nws yuav muab lub teb chaws rau nws txiv. Thiab tau muaj tias lawv tau muab nws txoj sia rau nws.\n\n7 Thiab nim no Tsales tau tu siab heev vim yog txoj kev poob ntawm lub teb chaws, vim nws tau muab nws lub siab tso rau saum lub teb chaws thiab rau saum txoj kev qhuas ntawm lub ntiaj teb.\n\n8 Nim no Tsales tus ntxhais tau txawj ntse heev, thiab tau pom tej kev tu siab ntawm nws txiv, tau xav ib txoj kev uas los ntawm qhov ntawd nws yuav txhiv tau lub teb chaws los rau nws txiv.\n\n9 Nim no Tsales tus ntxhais tau zoo nkauj heev. Thiab tau muaj tias nws tau tham nrog nws txiv, thiab tau hais rau nws tias: Vim li cas kuv txiv yuav muaj kev tu siab heev ua luaj? Nws tsis tau nyeem phau ceev xwm txheej uas peb tej yawg koob tau coj hla hiav txwv tuaj los? Saib seb, tsis yog muaj ib zag txog lawv cov thaud, uas los ntawm lawv tej kev ua ntsiag to lawv txeeb tau tej teb chaws thiab muaj suab npe loj heev no los?\n\n10 Thiab nim no, yog li ntawd, cia kuv txiv xa xov mus hais Akis tuaj, Khinaws tus tub; thiab saib seb, kuv twb zoo nkauj, thiab kuv yuav dhia muas caum rau nws saib, thiab kuv yuav ua kom nws zoo siab, kom nws yuav xav tau kuv ua poj niam; yog li ntawd yog nws yuav thov koj kom koj muab kuv ua nws tus poj niam, ces koj hais tias: Kuv yuav muab nws yog koj yuav coj kuv txiv, uas yog vaj ntxwv, lub taub hau los rau kuv.\n\n11 Thiab nim no Aumaws tau yog Akis ib tug phooj ywg; yog li ntawd, thaum Tsales tau hu Akis tuaj, Tsales tus ntxhais tau dhia muas caum rau nws saib ces nws tau ua rau nws zoo siab, kawg tias nws tau xav yuav nws ua poj niam. Thiab tau muaj tias nws tau hais rau Tsales tias: Muab nws rau kuv ua poj niam.\n\n12 Thiab Tsales tau hais rau nws tias: Kuv yuav muab nws rau koj, yog koj yuav coj kuv txiv, uas yog vaj ntxwv, lub taub hau los rau kuv.\n\n13 Thiab tau muaj tias Akis tau sau tag nrho nws tej neeg txheeb ze tuaj rau hauv Tsales tsev, thiab tau hais rau lawv tias: Nej puas yuav cog lus rau kuv tias nej yuav rau siab ua rau kuv nyob rau hauv tej yam uas kuv xav kom nej ua?\n\n14 Thiab tau muaj tias lawv tag nrho tau cog lus rau nws, los ntawm tus Vajtswv saum ntuj ceeb tsheej, thiab kuj los ntawm lub ntuj, thiab kuj los ntawm lub ntiaj teb, thiab los ntawm lawv tej taub hau, tias yog leej twg hloov ntawm txoj kev pab uas Akis xav tau yuav tsum poob nws lub taub hau; thiab yog leej twg yuav qhia tawm yam uas Akis yuav ua rau lawv paub, tus ntawd yuav tsum poob nws txoj sia mus.\n\n15 Thiab tau muaj tias lawv tau yeem li no nrog Akis. Thiab Akis tau hais tej lus lav rau lawv tej uas tau raug muab los ntawm lawv txheej thaum ub cov uas kuj tau nrhiav kom muaj hwj chim, uas tau muab cev nqis los txij li thaum Kayees, uas tau yog ib tug neeg tua neeg txij li thaum chiv keeb los.\n\n16 Thiab lawv tau raug tshwj tseg los ntawm lub hwj chim ntawm tus dab los muab tej lus lav no rau cov neeg, kom ceev tau lawv nyob hauv txoj kev tsaus ntuj, kom pab cov uas nrhiav hwj chim muaj hwj chim, thiab tua neeg, thiab ua lim hiam, thiab dag, thiab ua txhaum tag nrho txhua yam kev phem thiab kev plees kev yi.\n\n17 Thiab nws tau yog Tsales tus ntxhais uas tau muab tej no rau hauv nws lub siab kom txheeb nrhiav tej yam thaum ub no; thiab Tsales tau muab tej no rau hauv Akis siab; yog li ntawd, Akis tau muab tej ntawd rau nws tej neeg txheeb ze thiab tej phooj ywg, tau coj lawv ncaim los ntawm tej kev cog lus ntxim nyiam ua tej uas nws tau xav ua.\n\n18 Thiab tau muaj tias lawv tau txhim tsa ib pab neeg tuav hauv ua ke, tib yam li lawv txheej thaum ub; uas yog ib txoj kev tuav hauv uas qias thiab phem tshaj plaws, nyob ntawm Vajtswv lub qhov muag;\n\n19 Vim tus Tswv tsis ua hauj lwm nyob hauv tej kev tuav hauv, thiab nws tsis xav kom neeg yuav tsum txo ntshav, tiam sis tau txwv tag nrho txhua yam, txij li thaum chiv keeb ntawm neeg los.\n\n20 Thiab nim no kuv, Maulaunais, tsis sau lawv tej kev lav lus thiab tej kev tuav hauv saib zoo li cas, vim nws raug ua rau kuv paub lawm tias lawv twb muaj nyob rau hauv txhua haiv neeg tag nrho, thiab lawv twb muaj nyob hauv cov Neeg Lamas.\n\n21 Thiab lawv tau ua muaj txoj kev puas tsuaj ntawm cov neeg no uas nim no kuv tab tom hais txog, thiab txoj kev puas tsuaj ntawm Nifais cov neeg.\n\n22 Thiab haiv neeg twg uas yuav cia muaj tej kev tuav hauv li ntawd, kom muaj tau hwj chim thiab nplua nuj, mus txog thaum lawv yuav ri mus rau hauv tej haiv neeg, saib seb, lawv yuav raug puas tsuaj; vim tus Tswv yuav tsis cia kom tej ntshav ntawm nws cov neeg ntseeg, uas yuav raug hlais los ntawm lawv, yuav quaj tas mus li rau nws hauv av tawm los rau txoj kev pauj txiaj ntsig rau lawv thiab nws tseem tsis pauj lawv txiaj ntsig.\n\n23 Yog li ntawd, Au nej cov uas yog Lwm Haiv Neeg es, nws yog txoj kev txawj ntse hauv Vajtswv kom tej yam no yuav tsum raug ua rau nej paub, xwv kom los ntawm qhov ntawd nej yuav hloov siab lees txim txog nej tej kev txhaum, thiab yuav tsis cia kom tej kev tuav hauv tua neeg no yuav maj yeej nej, tej uas yuav ua kom muaj hwj chim thiab nplua nuj—thiab txoj hauj lwm, muaj tseeb tiag, twb yog txoj hauj lwm ntawm txoj kev puas tsuaj yuav los rau saum nej, muaj tseeb tiag, twb yog rab ntaj ntawm txoj kev ncaj ncees ntawm Vajtswv Nyob Mus Ib Txhis yuav vau los rau nej, rau nej txoj kev poob vau thiab txoj kev puas tsuaj yog nej yuav cia kom muaj tej yam no.\n\n24 Yog li ntawd, tus Tswv tau txib nej, thaum nej yuav pom tej yam no los rau hauv nej kom nej yuav ras paub txog nej qhov chaw phem heev, vim yog txoj kev tuav hauv no uas yuav muaj los rau hauv nej; los sis kev txom nyem yuav raug rau nws, vim yog tej ntshav ntawm lawv cov uas tau raug tua tuag lawm; vim lawv quaj hauv tej hmoov av los rau txoj kev pauj txiaj ntsig rau nws, thiab kuj rau cov uas tau txhim tsa nws.\n\n25 Vim yuav tau muaj tias tus uas txhim tsa nws yeej yuav nrhiav ntxeev txoj kev ywj pheej ntawm tag nrho tej thaj av, tej haiv neeg, thiab tej teb chaws; thiab nws yuav coj kom muaj tau txoj kev puas tsuaj ntawm tag nrho cov neeg, vim nws raug txhim tsa los ntawm tus dab, tus uas yog leej txiv ntawm tag nrho kev dag; twb yog tib tug neeg dag uas tau ntxias peb thawj nkawg niam txiv, muaj tseeb tiag, twb yog tib tug neeg dag uas tau ua kom neeg tua neeg txij thaum chiv keeb los; tus uas tau ua rau tej neeg tej siab tawv kom lawv tau muab tej yaj saub tua, thiab xuas pob zeb ntaus lawv, thiab muab lawv ntiab tawm txij thaum chiv keeb los.\n\n26 Yog li ntawd, kuv Maulaunais, tau raug txib kom sau tej yam no xwv kom txoj kev phem yuav muaj qhov kawg, thiab kom lub sij hawm yuav los kom Dab Ntxwg Nyoog yuav tsis muaj hwj chim rau saum tej siab ntawm noob neej, tiam sis kom lawv yuav raug yaum ua zoo tsis tu ncua, xwv kom lawv yuav los tau rau hauv qhov chaw txhawv ntawm tag nrho tej kev ncaj ncees thiab raug cawm dim.\n\n", "ether 9": "[center][font_size=26]Tshooj 9[/font_size][/center]\n\n[i]Ib tug muab lub teb chaws rau ib tug los ntawm caj ces, kev nrhiav tswv yim tuav hauv, thiab kev tua neeg—Emaws tau pom Leej Tub ntawm txoj kev Ncaj ncees—Ntau tus yaj saub qhuab qhia txoj kev hloov siab lees txim—Ib qho kev tshaib nqhis thiab tej nab muaj taug muab teeb meem rau cov neeg.[/i]\n\n1 Thiab nim no kuv, Maulaunais, txuas kuv phau ceev xwm txheej ntxiv. Yog li ntawd, saib seb, tau muaj tias vim yog tej kev ua ke tuav hauv ntawm Akis thiab nws cov phooj ywg. Saib seb, lawv ntxeev tau Aumaws lub teb chaws.\n\n2 Txawm li ntawd los, tus Tswv tseem tau hlub tshua rau Aumaws, thiab rau nws tej tub thiab rau nws tej ntxhais cov uas tsis tau nrhiav ua kom nws puas tsuaj.\n\n3 Thiab tus Tswv tau ceeb toom Aumaws nyob hauv ib zag npau suav kom nws ncaim tawm ntawm thaj av mus; yog li ntawd Aumaws tau ncaim tawm ntawm thaj av nrog nws tsev neeg, thiab tau tsiv mus ntau hnub, thiab tau los txog thiab tau hla ze ntawm lub roob See, thiab tau los txog ze ntawm qhov chaw uas cov Neeg Nifais tau raug puas tsuaj, thiab mus ntawm qhov ntawd mus rau sab hnub tuaj, thiab tau los txog ib qho chaw uas hu ua Anploos, ze ntawm ntug hiav txwv, thiab nyob qhov ntawd nws tau rub nws lub tsev pheeb suab ntaub, thiab nws tej tub thiab tej ntxhais, thiab tag nrho nws tsev neeg, tsuas yog tshuav Tsales thiab nws tsev neeg xwb.\n\n4 Thiab tau muaj tias Tsales tau raug pleev roj tsa ua vaj ntxwv kav cov neeg los ntawm kev phem tej tes; thiab nws tau muab nws tus ntxhais rau Akis ua poj niam.\n\n5 Thiab tau muaj tias Akis tau nrhiav nws yawm txiv txoj sia; thiab nws tau thov rau cov uas nws tau lav lus los ntawm cov neeg txheej thaum ub tej lus sib cog, thiab lawv muab tau nws yawm txiv lub taub hau, thaum nws tseem zaum saum nws lub rooj zaum, tab tom muab lus rau nws cov neeg.\n\n6 Vim txoj kev ri ntawm txoj kev phem no thiab pab neeg ua hauj lwm ntsiag to tau loj heev ces tau ua rau tag nrho tej neeg tej siab phem tuaj; yog li ntawd Tsales tau raug tua tuag nyob saum nws lub rooj zaum, thiab Akis tau los kav nyob hauv nws qhov chaw.\n\n7 Thiab tau muaj tias Akis tau pib khib txog nws tus tub, yog li ntawd nws tau muab nws xauv rau hauv qhov taub, thiab tau muab zaub mov me ntsis los sis tsis muab li rau nws mus txog thaum nws tau tuag tshaib.\n\n8 Thiab nim no tus kwv ntawm nws tus uas tau tuag tshaib, (thiab nws lub npe yog Nilas) tau npau taws nrog nws txiv vim yog tej uas nws txiv tau ua rau nws tus tij lauglawm.\n\n9 Thiab tau muaj tias Nilas tau sau ib pab neeg tsis coob tuaj ua ke, thiab tau khiav tawm ntawm thaj av, thiab tau los thiab nyob nrog Aumaws.\n\n10 Thiab tau muaj tias Akis yug tau lwm cov tub, thiab lawv tau kov yeej cov neeg tej siab, txawm tias lawv tau cog lus rau nws tias yuav ua tag nrho txhua yam kev phem raws li tej uas nws siab xav yuav.\n\n11 Nim no cov neeg ntawm Akis tau xav kom nplua nuj, twb tib yam li Akis tau xav kom muaj hwj chim; yog li ntawd, tej tub ntawm Akis tau muab nyiaj rau lawv, los ntawm qhov ua li no lawv rub tau cov neeg feem ntau raws lawv qab.\n\n12 Thiab tau pib muaj ib npluav rog nyob nruab nrab ntawm Akis tej tub thiab Akis, uas tau ntev ncua ntau xyoo, muaj tseeb tiag, twb muaj txoj kev puas tsuaj yuav luag tag rau tag nrho cov neeg ntawm lub teb chaws, muaj tseeb tiag, twb yuav luag tag nrho, tsuas tshuav peb caug leej xwb, thiab lawv cov uas tau khiav nrog Aumaws tsev neeg.\n\n13 Yog li ntawd, Aumaws tau rov qab los txum tim dua rau thaj av ntawm nws qub txeeg, qub teg.\n\n14 Thiab tau muaj tias Aumaws tau pib laus; txawm li ntawd los, thaum nws muaj hnub nyoog laus nws tseem yug tau Emawj; thiab nws tau tsa Emawj ua vaj ntxwv kav nyob hauv nws qhov chaw.\n\n15 Thiab tom qab uas nws tau pleev roj tsa Emawj ua vaj ntxwv lawm nws tau pom kev nyab xeeb nyob hauv thaj av tau ncua ob xyoos, thiab nws tau tuag lawm, tau pom ntau lub caij heev, uas tau muaj kev tu siab puv nkaus. Thiab tau muaj tias Emawj tau kav nyob hauv nws qhov chaw, thiab tau ua raws nws txiv tau kav lawm tag nrho.\n\n16 Thiab tus Tswv tau rov pib tshem tej kev foom tsis zoo tawm ntawm thaj av mus, thiab Emawj tsev neeg tau vam meej heev kawg nyob hauv qab ntawm Emawj txoj kev kav; thiab nyob hauv ncua li rau caum thiab ob xyoo lawv tau rais los mus muaj zog heev, kawg tias lawv tau rais los mus nplua nuj heev—\n\n17 Tau muaj txhua yam txiv hmab txiv ntoo, thiab txhua yam noob, thiab txhua yam paj, thiab txhua yam ntaub zoo, thiab kub, thiab nyiaj dawb, thiab tej yam muaj nuj nqis;\n\n18 Thiab kuj tau muaj txhua yam nyuj twm, tej heev nyuj, thiab tej maum nyuj, thiab yaj, thiab npua, thiab tej tshis, thiab kuj muaj lwm yam tsiaj ntau uas zoo siv rau neeg ua zaub noj.\n\n19 Thiab lawv kuj muaj tej nees, thiab tej zag, thiab tau muaj tej ntxhw thiab tej khawliloos thiab tej khumas; tag nrho uas yog cov zoo rau neeg siv, thiab cov tseem ceeb tshaj yog cov ntxhw thiab cov khawliloos thiab cov khumas.\n\n20 Thiab li no tus Tswv tau nchuav nws tej koob hmoov rau saum thaj av no, uas tau yog thaj uas zoo dua li tag nrho lwm thaj av; thiab nws tau txib tias txhua tus uas yuav nyob hauv thaj av yuav tsum nyob pe hawm tus Tswv, los sis lawv yuav raug puas tsuaj thaum lawv tau raug siav nyob hauv txoj kev tsis ncaj; tus Tswv hais rau tej uas zoo li ntawd tias: Kuv yuav nchuav tag nrho kuv txoj kev npau taws los.\n\n21 Thiab Emawj tau txiav txim ncaj ncees nyob tag nrho hauv nws lub neej, thiab nws yug tau ntau tus tub thiab ntxhais; thiab nws yug tau Khauli-atoos, thiab nws tau pleev roj tsa Khauli-atoos kav nyob hauv nws qhov chaw.\n\n22 Thiab tom qab uas nws tau pleev roj tsa Khauli-atoos kav nyob hauv nws qhov chaw lawm nws tau nyob plaub xyoo ntxiv, thiab nws tau pom kev nyab xeeb nyob hauv thaj av; muaj tseeb tiag, thiab nws twb tau pom Leej Tub ntawm txoj kev Ncaj Ncees, thiab tau zoo siab thiab qhuas nyob hauv nws lub neej; thiab nws tau tuag nrog kev nyab xeeb.\n\n23 Thiab tau muaj tias Khauli-atoos tau mus ua li nws txiv tau ua, thiab tau ua ntau lub nroog loj, thiab tau qhuab qhia tej uas zoo rau nws cov neeg nyob tag nrho hauv nws lub neej. Thiab tau muaj tias nws tsis muaj me nyuam mus txog thaum uas nws twb tau laus heev lawm.\n\n24 Thiab tau muaj tias nws tus poj niam tau tuag, tau muaj ib puas thiab ob xyoos. Thiab tau muaj tias Khauli-atoos tau yuav ib tug poj niam hluas los ua poj niam, thaum nws hnub nyoog laus, thiab yug tau tej tub thiab ntxhais; yog li ntawd nws tau nyob mus txog thaum nws muaj ib puas thiab plaub caug thiab ob xyoos.\n\n25 Thiab tau muaj tias nws yug tau Khoos, thiab Khoos tau kav nyob hauv nws qhov chaw; thiab nws tau kav plaub caug thiab cuaj xyoos, thiab nws yug tau Hes; thiab nws kuj yug tau lwm cov tub thiab ntxhais thiab.\n\n26 Thiab cov neeg tau rov ri dua mus rau saum thaj av tag nrho, thiab tau rov pib muaj txoj phem heev kawg nkaus dua rau saum thaj av, thiab Hes tau pib puag tej kev ua hauj lwm ntsiag to thaum ub, los ua kom nws txiv puas tsuaj.\n\n27 Thiab tau muaj tias nws tau tshem nws txiv tawm saum nws lub rooj zaum, vim nws xuas nws rab ntaj kiag tua nws txiv; thiab nws tau kav nyob hauv nws qhov chaw.\n\n28 Thiab tau rov muaj tej yaj saub tuaj rau hauv thaj av dua, tau qhuab qhia txoj kev hloov siab lees txim rau lawv—kom lawv yuav tsum npaj tus Tswv txoj kev los sis yuav muaj ib qho kev foom tsis zoo los rau saum thaj av; muaj tseeb tiag, twb yuav muaj ib qho kev tshaib nqhis loj heev, uas lawv yuav raug puas tsuaj yog lawv tsis kam hloov siab lees txim.\n\n29 Tiam sis cov neeg tsis kam ntseeg cov yaj saub tej lus, lawv tau ntiab lawv tawm; thiab lawv tau muab lawv cov no ib txhia pov rau hauv tej qhov thiab tau cia lawv piam sij mus. Thiab tau muaj tias lawv tau ua tag nrho tej yam no raws li vaj ntxwv Hes tej lus txib.\n\n30 Thiab tau muaj tias tau pib muaj ib qho kev zaub mov tsis txaus noj nyob rau saum thaj av, thiab tej neeg tau pib raug puas tsuaj nrawm heev li vim yog txoj kev tsis muaj zaub mov txaus, vim tsis tau muaj nag los rau saum thaj av.\n\n31 Thiab kuj tau muaj tej nab muaj taug los rau saum thaj av, thiab tau tom ntau tus neeg. Thiab tau muaj tias lawv tej pab tsiaj tau khiav ntawm tej nab muaj taug, mus rau thaj av qab teb, uas cov Neeg Nifais hu ua Xalahelas.\n\n32 Thiab tau muaj tias tau muaj ntau tus ntawm lawv uas tau piam sij ntawm tog kev; tiam sis, tau muaj ib txhia uas tau khiav mus txog rau hauv thaj av qab teb.\n\n33 Thiab tau muaj tias tus Tswv tau ua kom tej nab tsis txhob raws lawv ntxiv lawm, tiam sis kom lawv thaiv kev kom neeg yuav hla tsis tau, xwv kom txhua tus uas sim hla yuav raug tej nab muaj taug tom tuag.\n\n34 Thiab tau muaj tias cov neeg tau raws tej tsiaj ntawd txoj kev, thiab tau noj tej tsiaj uas tau tuag ntawm kev tej cev, mus txog thaum uas lawv tau noj lawv tag. Nim no thaum cov neeg tau pom tias lawv yuav tsum piam sij lawv tau pib hloov siab lees txim txog lawv tej kev tsis ncaj thiab quaj thov rau tus Tswv.\n\n35 Thiab tau muaj tias thaum lawv tau txo lawv tej hwj chim txaus rau tus Tswv lawm nws tau xa nag los rau saum thaj av; thiab cov neeg tau pib ciaj sia dua, thiab tau pib muaj txiv hmab txiv ntoo nyob rau tej teb chaws qaum teb, thiab nyob rau tag nrho tej teb chaws uas nyob ib ncig. Thiab tus Tswv tau ua nws lub hwj chim tawm rau lawv pom nyob hauv txoj kev cawm lawv dim ntawm txoj tshaib nqhis.\n\n", "ether 10": "[center][font_size=26]Tshooj 10[/font_size][/center]\n\n[i]Ib tug vaj ntxwv kav dhau ib tug—Ib txhia vaj ntxwv ncaj ncees; lwm cov phem—Thaum muaj txoj kev ncaj ncees, cov neeg tau koob hmoov thiab vam meej los ntawm tus Tswv.[/i]\n\n1 Thiab tau muaj tias Se, tus uas yog ib tug xeeb ntxwv ntawm Hes—vim Hes tau piam sij los ntawm txoj kev tshaib nqhis, thiab tag nrho nws tsev neeg tsuas yog tshuav Se xwb—yog li ntawd, Se tau rov pib txhim tsa ib co neeg uas tau tawg tas lawm dua.\n\n2 Thiab tau muaj tias Se tau nco ntsoov txoj kev puas tsuaj ntawm nws tej yawg koob, thiab nws tau txhim tsa ib lub teb chaws uas ncaj ncees; vim nws tau nco ntsoov yam uas tus Tswv tau ua nyob hauv txoj kev coj Tsales thiab nws tus tij laughla hiav txwv; thiab nws tau mus li tus Tswv tej kev; thiab nws yug tau tub thiab ntxhais.\n\n3 Thiab nws tus tub hlob, uas npe hu ua Se, tau ntxeev siab tawm tsam nws; tiam sis Se tau raug tua tuag los ntawm ib tug tub sab tes, vim yog nws txoj kev nplua nuj heev, qhov ntawd tau rov coj txoj kev nyab xeeb los rau nws txiv dua.\n\n4 Thiab tau muaj tias nws txiv tau txhim tsa ntau lub nroog rau saum thaj av, thiab cov neeg tau pib ri mus rau saum thaj av tag nrho. Thiab Se tau ua neej nyob mus muaj hnub nyoog laus heev; thiab nws yug tau Lilakis. Thiab nws tau tuag, thiab Lilakis tau kav nyob hauv nws qhov chaw.\n\n5 Thiab tau muaj tias Lilakis tsis tau ua tej uas ncaj nyob hauv tus Tswv lub qhov muag, vim nws tau muaj ntau tus poj niam thiab niam yau, thiab tau tso tej uas tsis yooj yim ris rau saum tej neeg tej xub pwg; muaj tseeb tiag, nws tau sau lawv se hnyav heev; thiab nws tau siv tej se ua ntau lub tsev uas dav heev.\n\n6 Thiab nws tau ua ib lub rooj zaum zoo nkauj heev rau nws; thiab nws tau ua ntau lub qhov taub, thiab leej twg uas tsis kam them se nws tau muab pov rau hauv qhov taub; thiab leej twg uas them tsis tau se nws tau muab pov rau hauv qhov taub; thiab nws tau ua kom lawv yuav tsum ua hauj lwm tsis tseg rau lawv txoj kev pab; thiab leej twg tau tsis kam ua hauj lwm nws tau ua kom muab tua.\n\n7 Yog li ntawd nws tau muab tag nrho nws tej hauj lwm zoo, muaj tseeb tiag, nws tej kub zoo nws twb tau ua kom raug muab nchuav nyob hauv qhov taub; thiab tag nrho txhua yam ntawm tej qauv tes zoo nws tau ua kom raug ua nyob hauv qhov taub. Thiab tau muaj tias nws tau ua tsim txom cov neeg nrog nws tej kev sib daj sib deev thiab tej kev qias.\n\n8 Thiab thaum nws tau kav tau plaub caug thiab ob xyoos cov neeg tau sawv ntxeev siab tawm tsam nws; thiab tau rov pib muaj rog nyob hauv thaj av dua, kawg tias thaum kawg Lilakis tau raug tua, thiab nws tej xeeb leej xeeb ntxwv tau raug raws tawm ntawm thaj av.\n\n9 Thiab tau muaj tias tom qab tau ncua ntau xyoo lawm, Mauli-atoos, (nws yog Lilakis ib tug xeeb ntxwv) tau sib sau ua ke ib pab tub rog ntawm cov neeg sab nraud, thiab tau tawm mus thiab tau ua rog rau cov neeg; thiab nws txeeb tau ntau lub nroog; thiab nplua rog tau rais los mus mob heev, thiab tau tsis kawg tau ntau xyoo; thiab nws tau muaj hwj chim rau saum tag nrho thaj av, thiab tau tsa nws tus kheej ua vaj ntxwv kav tag nrho thaj av.\n\n10 Thiab tom qab uas nws tau pleev roj tsa nws tus kheej ua vaj ntxwv tas lawm nws tau ua kom cov neeg lub nra sib, los ntawm qhov uas nws tau ua kom cov neeg nyiam nyob hauv lawv tej qhov muag, thiab lawv tau tsa nws ua lawv tus vaj ntxwv.\n\n11 Thiab nws tau ua kev ncaj ncees rau cov neeg, tiam sis tsis rau nws tus kheej vim yog nws tej kev sib daj sib deev ntau; yog li ntawd nws tau raug txiav tawm ntawm tus Tswv lub xub ntiag mus.\n\n12 Thiab tau muaj tias Mauli-atoos tau ua ntau lub nroog, thiab cov neeg tau rais los mus nplua nuj heev nyob hauv nws txoj kev kav, uas nyob hauv tej vaj tse, thiab nyob hauv tej kub thiab tej nyiaj dawb, thiab hauv txoj kev cog qoob loos, thiab hauv tej pab yaj, thiab tej tsiaj txhu, thiab tej yam uas tau rov qab los txum tim rau lawv.\n\n13 Thiab Mauli-atoos tau ua neej nyob muaj hnub nyoog loj kawg nkaus li, thiab tom qab ntawd nws yug tau Kis; thiab Kis tau kav nyob hauv nws txiv qhov chaw; thiab nws tau kav yim xyoo, thiab nws txiv tau tuag. Thiab tau muaj tias Kis tsis tau kav ncaj ncees, yog li ntawd nws tsis raug tus Tswv nyiam.\n\n14 Thiab nws tus kwv tij tau sawv ntxeev siab tawm tsam nws, los ntawm qhov ntawd nws tau coj nws los mus rau txim; thiab nws tau nyob raug txim tag nws lub neej; thiab nws yug tau tub thiab ntxhais nyob hauv kev raug txim, thiab thaum nws hnub nyoog laus lawm nws yug tau Levis; thiab nws tau tuag.\n\n15 Thiab tau muaj tias Levis tau ua hauj lwm nyob hauv kev raug txim tom qab uas nws txiv tuag lawm, tau ncua li plaub caug thiab ob xyoos. Thiab nws tau ua rog tawm tsam tus vaj ntxwv ntawm thaj av, los ntawm qhov ntawd nws txeeb tau lub teb chaws los rau nws tus kheej.\n\n16 Thiab tom qab uas nws txeeb tau lub teb chaws los rau nws tus kheej lawm nws tau ua tej yam uas ncaj nyob ntawm tus Tswv lub qhov muag; thiab cov neeg tau vam meej nyob hauv thaj av; thiab nws tau ua neeg nyob muaj hnub nyoog laus zoo, thiab yug tau tej tub thiab tej ntxhais; thiab nws kuj yug tau Khaulas, tus uas nws tau pleev roj tsa ua vaj ntxwv nyob hauv nws qhov chaw.\n\n17 Thiab tau muaj tias Khaulas tau ua tej uas zoo nyob ntawm tus Tswv lub qhov muag tag nrho nws lub neej; thiab nws yug tau ntau tus tub thiab ntxhais; thiab tom qab uas nws tau pom ntau hnub nws tau tuag, zoo tib yam li sawv daws ntawm lub ntiaj teb; thiab Khisaws tau kav nyob hauv nws qhov chaw.\n\n18 Thiab tau muaj tias Khisaws kuj tau tuag lawm thiab, thiab Lis tau kav nyob hauv nws qhov chaw.\n\n19 Thiab tau muaj tias Lis kuj tau ua tej yam uas zoo nyob ntawm tus Tswv lub qhov muag. Thiab nyob lub sij hawm ntawm Lis cov nab muaj taug tau raug puas tsuaj tas. Yog li ntawd lawv tau mus rau nram thaj av qab teb, mus plob nqaij rau cov neeg ntawm thaj av, vim thaj av tau muaj tej tsiaj hav zoov puv nkaus. Thiab Lis tus kheej kuj tau rais los ua ib tug neeg plob zoo heev.\n\n20 Thiab lawv tau ua ib lub nroog loj ze ntawm lub caj dab nqaim ntawm thaj av, ze ntawm qhov chaw uas hiav txwv faib thaj av.\n\n21 Thiab lawv tau tshwj thaj av qab teb ua ib thaj hav zoov qus, cia mus tua tsiaj. Thiab tag nrho thaj av qaum teb tau muaj neeg nyob puv nkaus.\n\n22 Thiab lawv muaj txuj ci tsim ub tsim no heev, thiab lawv tau yuav thiab muag thiab ib leeg pauv khoom rau ib leeg, xwv kom lawv yuav muaj tuaj.\n\n23 Thiab lawv ua txhua yam quav hlau, thiab lawv tau ua kub, thiab nyiaj dawb, thiab hlau, thiab tooj dag, thiab txhua yam hlau, thiab lawv tau khawb tej ntawd tawm hauv av los; yog li ntawd, lawv khawb av ntau heev kom muab tau quav hlau, kub, thiab nyiaj dawb, thiab hlau, thiab tooj liab. Thiab lawv tau ua txhua yam khoom zoo.\n\n24 Thiab lawv tau muaj paj, thiab tej ntaub yaj pwm; thiab lawv tau ua txhua yam ntaub, xwv kom lawv yuav muaj ris tsho npog lawv tej kev liab qab.\n\n25 Thiab lawv tau ua txhua yam twj khawb av, tsis hais laij thiab tseb, thiab sau thiab tsoo, thiab ntaus.\n\n26 Thiab lawv tau ua txhua yam twj uas lawv ua hauj lwm nrog lawv tej tsiaj.\n\n27 Thiab lawv tau ua txhua yam cuab yeej ua rog. Thiab lawv tau ua txhua yam uas muaj qauv tes ntaus zoo kawg li.\n\n28 Thiab ib txwm tsis tau muaj ib co neeg uas tau koob hmoov ntau dua li lawv, thiab tau vam meej dua los ntawm tus Tswv tes. Thiab lawv tau nyob hauv ib thaj av uas zoo tshaj li txhua thaj av, vim tus Tswv tau hais li.\n\n29 Thiab tau muaj tias Lis tau ua neej nyob ntau xyoo, thiab yug tau tub thiab ntxhais; thiab nws kuj yug tau Hiathoos.\n\n30 Thiab tau muaj tias Hiathoos tau kav nyob hauv nws txiv qhov chaw. Thiab thaum Hiathoos kav tau nees nkaum thiab plaub xyoos, saib seb, lub teb chaws tau raug txeeb ntawm nws mus. Thiab nws tau raug ua hauj lwm ntau xyoo nyob hauv txoj kev raug txim, muaj tseeb tiag, twb nyob tag nrho nws lub neej uas tshuav.\n\n31 Thiab nws yug tau Hes, thiab Hes ua neej nyob hauv txoj kev raug txim tag nws lub neej. Thiab Hes yug tau Aloos, thiab Aloos tau nyob hauv txoj kev raug txim tag nws lub neej; thiab nws yug tau Anikhadas, thiab Anikhadas kuj tau nyob hauv txoj kev raug txim tag nws lub neej; thiab nws yug tau Khauli-atoos, thiab Khauli-atoos tau nyob hauv txoj kev raug txim tag nws lub neej; thiab nws yug tau Khoos.\n\n32 Thiab tau muaj tias Khoos txeeb tau ib nrab ntawm lub teb chaws. Thiab nws tau kav ib nrab ntawm lub teb chaws tau plaub caug thiab ob xyoos; thiab nws tau mus ua rog tawm tsam vaj ntxwv, Ankis, thiab lawv tau sib tua tau ncua ntau xyoo, nyob lub sij hawm ntawd Khoos tau kov yeej Ankis, thiab txeeb tau kav lub teb chaws qhov seem tshuav.\n\n33 Thiab nyob rau hauv Khoos lub caij tau pib muaj tej tub sab nyob hauv thaj av; thiab lawv tau pib siv tej qub kev, thiab sib lav lus raws li txheej laus thaum ub, thiab tau rov nrhiav rhuav lub teb chaws dua.\n\n34 Nim no Khoos tau tua tawm tsam lawv ntau heev; tiam sis nws cheem tsis tau lawv.\n\n", "ether 11": "[center][font_size=26]Tshooj 11[/font_size][/center]\n\n[i]Tsov rog, tej kev ntxeev siab, thiab txoj kev phem khoo cov Neeg Tsales lub neej—Tej yaj saub qhia ua ntej txog txoj kev puas tsuaj khees kawv ntawm cov Neeg Tsales tsuas yog lawv hloov siab lees txim xwb—Cov neeg tsis kam lees txais tej yaj saub cov lus.[/i]\n\n1 Thiab kuj tau muaj ntau leej yaj saub tuaj nyob hauv Khoos lub caij, thiab tau qhia tej uas yuav muaj los yav tom ntej txog txoj kev puas tsuaj ntawm cov neeg coob heev ntawd tsuas yog lawv yuav hloov siab lees txim, thiab tig rov mus cuag tus Tswv, thiab tso lawv tej kev tua neeg thiab tej kev phem tseg xwb.\n\n2 Thiab tau muaj tias tej yaj saub tau raug cov neeg tsis lees yuav, thiab lawv tau khiav mus kom Khoos pab, vim cov neeg tau nrhiav ua kom lawv puas tsuaj.\n\n3 Thiab lawv tau qhia tej uas yuav muaj los yav tom ntej ntau yam rau Khoos; thiab nws tau koob hmoov nyob tag nrho hauv nws lub neej uas tseem seem tshuav.\n\n4 Thiab nws tau ua neej nyob muaj hnub nyoog laus zoo, thiab yug tau Silos; thiab Silos tau kav nyob hauv nws qhov chaw. Thiab Silos ib tug kwv tij tau ntxeev siab tawm tsam nws, thiab tau pib muaj ib npluav rog loj heev nyob tag nrho hauv thaj av.\n\n5 Thiab tau muaj tias Silos tus kwv tij tau kom tag nrho cov yaj saub uas tau qhia tej uas yuav muaj los yav tom ntej txog txoj kev puas tsuaj ntawm cov neeg yuav tsum raug muab tua;\n\n6 Thiab tau muaj kev txom nyem loj nyob tag nrho hauv thaj av, vim lawv tau ua tim khawv tias ib qho kev foom loj yuav los rau saum thaj av, thiab rau saum cov neeg, thiab tias yuav muaj ib qho kev puas tsuaj loj nyob hauv lawv, yog ib qho uas ib txwm tsis tau muaj nyob saum lub ntiaj teb dua, thiab lawv tej pob txha yuav rais los mus ib yam li tej av tsub rau saum thaj av tsuas yog lawv yuav hloov siab lees txim txog lawv txoj kev phem xwb.\n\n7 Thiab lawv tsis hnov tus Tswv lub suab, vim yog lawv tej kev tuav hauv ua phem; yog li ntawd, tau pib muab tsov rog thiab tej kev sib cav sib ceg nyob tag nrho hauv thaj av, thiab kuj muaj tej kev tshaib nqhis thiab tej kev mob nkeeg ntau, kawg tias thaum kawg tau muaj ib qho kev puas tsuaj loj, yog ib qho uas ib txwm tsis tau paub dua nyob rau saum lub ntiaj teb; thiab tau muaj tag nrho tej yam no nyob hauv Silos lub caij.\n\n8 Thiab cov neeg tau pib hloov siab lees txim txog lawv txoj kev tsis ncaj; thiab npaum li lawv tau ua li ntawd tus Tswv tau muaj kev hlub tshua rau lawv.\n\n9 Thiab tau muaj tias Silos tau raug tua, thiab Xej tau raug coj mus rau txim, thiab tau nyob hauv txoj kev raug txim tag nws lub neej.\n\n10 Thiab tau muaj tias nws tus tub, Ahav, tau muab tau lub teb chaws; thiab nws tau kav cov neeg tag nrho nws lub neej. Thiab nws tau ua txhua yam kev tsis ncaj nyob hauv nws lub neej, los ntawm qhov ntawd nws tau ua muaj kev txo ntshav ntau; thiab nws txoj sia tau tsis ntev.\n\n11 Thiab Eethas, tau yog Ahav ib tug xeeb ntxwv, tau muab tau lub teb chaws; thiab nws kuj tau ua tej uas phem nyob hauv nws lub neej.\n\n12 Thiab tau muaj tias nyob hauv lub caij ntawm Eethas ntau tus yaj saub tau tuaj, thiab tau rov qab qhia tej uas yuav muaj los yav tom ntej rau cov neeg; muaj tseeb tiag, lawv tau qhia tej uas yuav muaj los yav tom ntej tias tus Tswv yuav ua kom lawv puas tsuaj huv tib si tawm saum lub ntiaj teb mus tsuas yog lawv yuav hloov siab lees txim txog lawv tej kev tsis ncaj xwb.\n\n13 Thiab tau muaj tias cov neeg tau ua lawv tej siab tawv qhawv, thiab tsis hnov lawv tej lus; thiab cov yaj saub tau txom nyem siab thiab tau thim ncaim hauv cov neeg mus.\n\n14 Thiab tau muaj tias Eethas tau txiav txim nyob hauv txoj kev phem tag nws lub neej; thiab nws yug tau Mauloos. Thiab tau muaj tias Mauloos tau kav nyob hauv nws qhov chaw; thiab Mauloos tau ua tej uas phem nyob ntawm tus Tswv xub ntiag.\n\n15 Thiab tau muaj tias tau sawv ib qho kev ntxeev siab nyob hauv cov neeg, vim yog txoj kev tuav hauv ua hauj lwm ntsiag to uas tau tsa ua kom muaj hwj chim thiab nplua nuj; thiab tau sawv ib tug txiv neej nyob hauv lawv uas muaj hwj chim ua tsis ncaj, thiab tau ua rog rau Mauloos, nyob hauv qhov ntawd nws txeeb tau ib nrab ntawm lub teb chaws; thiab nws tau ceev ib nrab ntawm lub teb chaws tau ntau xyoo.\n\n16 Thiab tau muaj tias Mauloos tau ntxeev tau nws, thiab muab tau lub teb chaws rov qab los.\n\n17 Thiab tau muaj tias tau sawv lwm tus txiv neej muaj hwj chim; thiab nws tau yog Tsales tus tij laugib tug xeeb ntxwv.\n\n18 Thiab tau muaj tias nws ntxeev tau Mauloos thiab muab tau lub teb chaws; yog li ntawd, Mauloos tau nyob hauv txoj kev raug txim tag nws lub neej uas tseem tshuav; thiab nws yug tau Khauli-ataws.\n\n19 Thiab tau muaj tias Khauli-ataws tau nyob hauv txoj kev raug txim tag nws lub neej.\n\n20 Thiab nyob hauv Khauli-ataws lub caij kuj tau muaj ntau tus yaj saub tuaj, thiab tau qhia tej uas yuav muaj los yav tom ntej txog tej yam loj thiab zoo kawg uas xav tsis thoob, thiab tau qhuab qhia txoj kev hloov siab lees txim rau cov neeg, thiab tsuas yog lawv yuav hloov siab lees txim xwb tus Tswv Vajtswv yuav txiav txim tawm tsam lawv mus txog thaum lawv puas tsuaj huv tib si.\n\n21 Thiab tias tus Tswv Vajtswv yuav xa los sis coj lwm cov neeg los nyob thaj av, los ntawm nws lub hwj chim, zoo tib yam li qhov uas nws tau coj lawv tej yawg koob.\n\n22 Thiab lawv tau tsis kam lees tag nrho cov yaj saub tej lus, vim yog lawv txoj kev tuav hauv ua hauj lwm ntsiag to thiab tej kev phem qias.\n\n23 Thiab tau muaj tias Khauli-ataws yug tau Ethaws, thiab nws tau tuag, tau nyob hauv txoj kev raug txim tag nws lub neej.\n\n", "ether 12": "[center][font_size=26]Tshooj 12[/font_size][/center]\n\n[i]Tus yaj saub Ethaws ntuas cov neeg kom ntseeg Vajtswv—Maulaunais qhia txog tej yam zoo kawg thiab xav tsis thoob uas tau ua los ntawm txoj kev ntseeg—Txoj kev ntseeg ua tau rau Tsales tus tij laugpom Khetos—Tus Tswv muab txoj kev qaug zog rau tib neeg kom lawv thiaj li yuav txo hwj chim—Tsales tus tij laugtxav lub Roob Xelees los ntawm txoj kev ntseeg—Txoj kev ntseeg, kev cia siab, thiab kev siab hlub yog tej yuav tsum muaj rau txoj kev cawm seeg—Maulaunais tau pom Yexus tim ntsej tim muag.[/i]\n\n1 Thiab tau muaj tias Ethaws tau ua neej nyob rau hauv lub caij ntawm Khauli-athumaws; thiab Khauli-athumaws tau ua vaj ntxwv kav tag nrho thaj av.\n\n2 Thiab Ethaws yog tus Tswv ib tug yaj saub; yog li ntawd Ethaws tau tawm tuaj rau hauv lub caij ntawm Khauli-athumaws, thiab tau pib qhia tej uas yuav muaj los yav tom ntej rau cov neeg, vim nws raug ua tsis tau kom tsum vim yog tus Tswv tus Ntsuj Plig uas tau nyob hauv nws.\n\n3 Vim nws tau qhuab qhia txij thaum sawv ntxov, mus txog rau thaum hnub poob, tau ntuas cov neeg kom ntseeg Vajtswv los mus rau txoj kev hloov siab lees txim nyob tsam lawv yuav raug puas tsuaj, tau hais rau lawv tias los ntawm txoj kev ntseeg tag nrho txhua yam yuav muaj puv npo—\n\n4 Yog li ntawd, tus uas ntseeg Vajtswv yeej yuav muaj txoj kev cia siab rau ib lub ntiaj teb zoo dua, muaj tseeb tiag, twb yuav yog ib qho chaw nyob ntawm Vajtswv sab xis, qhov kev cia siab ntawd yog los ntawm txoj kev ntseeg, yuav ua ib tug hlau nres tuav rau tib neeg tej ntsuj plig, uas yuav ua kom lawv ruaj thiab khov, niaj hnub lo rau tej hauj lwm uas zoo, uas yuav raug coj mus qhuas Vajtswv.\n\n5 Thiab tau muaj tias Ethaws tau qhia tej uas yuav muaj los yav tom ntej txog tej yam loj thiab zoo kawg uas xav tsis thoob rau cov neeg, tej uas lawv tsis ntseeg, vim lawv tsis tau pom tej ntawd.\n\n6 Thiab nim no, kuv, Maulaunais, yuav hais me ntsis txog tej yam no; kuv yuav ua rau ntiaj teb paub tias txoj kev ntseeg yog tej yam uas cia siab rau thiab tsis pom; yog li ntawd tsis txhob cam vim nej tsis pom, vim nej yuav tsis pom ib qho tim khawv mus txog thaum nej txoj kev ntseeg twb raug muab sim lawm tso.\n\n7 Vim nws tau yog los ntawm txoj kev ntseeg uas Khetos tau ua nws tus kheej rau peb tej yawg koob pom, tom qab uas nws tau sawv hauv qhov tuag los; thiab nws tsis tau ua rau lawv pom nws mus txog tom qab uas lawv tau muaj kev ntseeg nyob hauv nws; yog li ntawd, nws yeej yuav tsum yog tias ib txhia tau muaj kev ntseeg hauv nws, vim nws yeej tsis tau ua nws tus kheej rau ntiaj teb pom.\n\n8 Tiam sis vim yog tib neeg txoj kev ntseeg nws tau ua nws tus kheej rau ntiaj teb pom, thiab tau qhuas Leej Txiv lub npe, thiab tau npaj ib txoj kev xwv kom los ntawm qhov ntawd lwm tus yuav tau ua cov uas tau txais tej txiaj ntsim saum ntuj, xwv kom lawv yuav cia siab rau tej yam uas lawv tsis tau pom.\n\n9 Yog li ntawd, nej los kuj yuav tsum muaj kev cia siab, thiab ua cov uas tau txais qhov txiaj ntsim ntawd, yog nej tsuas yuav muaj txoj kev ntseeg.\n\n10 Saib seb nws twb yog los ntawm txoj kev ntseeg lawv txheej thaum ub thiaj raug hu mus raws li tus txheej txheem dawb huv ntawm Vajtswv.\n\n11 Yog li ntawd, los ntawm txoj kev ntseeg Mauxes txoj kev cai thiaj raug muab. Tiam sis nyob hauv lub txiaj ntsim ntawm nws Leej Tub Vajtswv tau npaj ib txoj kev zoo dua; thiab nws yog los ntawm txoj kev ntseeg uas tej kev cai ntawd tau muaj puv npo.\n\n12 Vim yog tsis muaj txoj kev ntseeg nyob hauv noob neej Vajtswv yuav ua tsis tau tej txuj ci tseem ceeb nyob hauv lawv; yog li ntawd, nws tsis tau ua nws tus kheej rau lawv pom mus txog tom qab uas lawv muaj txoj kev ntseeg.\n\n13 Saib seb, nws twb yog txoj kev ntseeg ntawm Amas thiab Amulej uas tau ua kom lub qhov taub vau rau hauv av.\n\n14 Saib seb, nws twb yog txoj kev ntseeg ntawm Nifais thiab Lihais uas tau ua kom muaj kev hloov rau saum cov Neeg Lamas, kom lawv raug ua kev cai raus dej nrog hluav taws thiab nrog tus Vaj Ntsuj Plig Dawb Huv.\n\n15 Saib seb, nws twb yog txoj kev ntseeg ntawm Amoos thiab nws cov kwv tij uas tau ua ib qho txuj ci tseem ceeb loj heev nyob hauv cov Neeg Lamas.\n\n16 Muaj tseeb tiag, thiab tag nrho lawv cov uas tau ua tej txuj ci tseem ceeb twb tau ua tej ntawd los ntawm txoj kev ntseeg, cov uas nyob ua ntej Khetos thiab cov uas nyob tom qab los kuj tib yam.\n\n17 Thiab nws twb yog los ntawm txoj kev ntseeg es peb tug pab coj thiaj tau txais ib lo lus cog tseg tias lawv yuav tsis tau saj txoj kev tuag; thiab lawv tsis tau txais lo lus cog tseg mus txog tom qab uas lawv muaj txoj kev ntseeg.\n\n18 Thiab ib txwm tsis muaj ib lub sij hawm uas muaj tau tej txuj ci tseem ceeb mus txog tom qab uas lawv muaj txoj kev ntseeg; yog li ntawd, lawv yeej xub ntseeg Vajtswv Leej Tub tso.\n\n19 Thiab tau muaj ntau leej uas txoj kev ntseeg tau muaj zog heev, nyob ua ntej Khetos los, cov uas tsis muaj peev xwm ceev rau sab hauv daim ntaub thaiv, tiam sis tau pom tiag nrog lawv tej qhov muag tej yam uas lawv tau pom nrog ib lub qhov muag ntawm txoj kev ntseeg, thiab lawv tau zoo siab.\n\n20 Thiab saib seb, peb tau pom nyob hauv phau ceev xwm txheej no tias ib tug ntawm cov no yog Tsales tus tij laug; nws txoj kev ntseeg Vajtswv loj heev li, kawg tias thaum uas Vajtswv tau cev nws tus ntiv tes nws tsis muaj peev xwm zais tau tus ntiv tes ntawd ncaim ntawm Tsales tus tij lauglub qhov muag, vim yog nws lo lus uas nws tau hais rau nws uas yog lo lus uas nws tau txais los ntawm txoj kev ntseeg.\n\n21 Thiab tom qab uas Tsales tus tij laugtau pom tus Tswv tus ntiv tes, vim yog lo lus cog tseg uas Tsales tus tij laugtau txais los ntawm txoj kev ntseeg, tus Tswv thiaj tsis muaj peev xwm tseg tau ib yam dab tsi kom nws lub qhov muag tsis pom; yog li ntawd nws tau ua rau nws pom tag nrho txhua yam, vim nws tsis muaj peev xwm ceev tau nyob sab nraum daim ntaub thaiv ntxiv lawm.\n\n22 Thiab nws yog los ntawm txoj kev ntseeg uas kuv tej yawg koob tau txais lo lus cog tseg tias tej yam no yuav muaj los rau lawv cov kwv tij dhau los ntawm Lwm Haiv Neeg; yog li ntawd tus Tswv tau txib kuv, muaj tseeb tiag, twb yog Yexus Khetos.\n\n23 Thiab kuv tau hais rau nws tias: Tus Tswv es, Lwm Haiv Neeg yuav thuam tej yam no, vim yog peb txoj kev tsis txawj sau; vim tus Tswv koj tau ua rau peb txawj hais lus heev los ntawm txoj kev ntseeg, tiam sis koj tsis tau ua kom peb txawj sau ntawv; vim koj tau ua rau tag nrho cov neeg no kom lawv muaj peev xwm hais lus zoo, vim yog tus Vaj Ntsuj Plig Dawb Huv uas koj tau muab rau lawv;\n\n24 Thiab koj tau ua rau peb kom peb txawj sau me ntsis xwb, vim yog txoj kev txhav ntawm peb tej tes. Saib seb, koj tsis tau ua kom peb txawj sau zoo li Tsales tus tij laug, vim koj tau ua nws kom tej uas nws tau sau muaj hwj chim tib yam li koj, kom kov yeej tus neeg uas yuav nyeem lawv.\n\n25 Koj kuj tau ua kom peb tej lus muaj hwj chim thiab zoo heev, txawm tias peb tsis txawj muab lawv sau cia; yog li ntawd, thaum peb sau peb pom peb txoj kev qaug zog, thiab dawm taw vim yog txoj kev tso peb tej lus nyob chaw; thiab kuv ntshai nyob tsam Lwm Haiv Neeg yuav thuam peb tej lus.\n\n26 Thiab thaum kuv tau hais li no tas, tus Tswv tau hais rau kuv, hais tias: Cov neeg ruam yuav thuam, tiam sis lawv yuav txom nyem siab; thiab kuv txoj kev hlub tshua yeej muaj txaus rau cov neeg uas siab dawb siab zoo, xwv kom lawv yuav tsis hais li cas rau nej txoj kev qaug zog.\n\n27 Thiab yog tib neeg los cuag kuv kuv yuav ua kom lawv paub txog lawv tej kev tsis muaj zog. Kuv muab txoj kev tsis muaj zog rau tib neeg kom lawv yuav txo hwj chim; thiab kuv txoj kev hlub tshua yeej muaj txaus rau tag nrho txhua tus tib neeg uas txo lawv tej hwj chim rau kuv; vim yog lawv txo lawv tej hwj chim rau kuv, thiab muaj txoj kev ntseeg nyob hauv kuv, ces kuv yuav ua kom tej uas tsis muaj zog rais los mus muaj zog rau lawv.\n\n28 Saib seb, kuv yuav ua kom Lwm Haiv Neeg paub txog lawv txoj kev tsis muaj zog, thiab kuv yuav ua rau lawv paub tias txoj kev ntseeg, txoj kev cia siab thiab txoj kev siab hlub yuav coj los cuag tau kuv—tus uas yog qhov txhawv ntawm tag nrho tej kev ncaj ncees.\n\n29 Thiab kuv, Maulaunais, tau hnov tej lus no, tau raug nplij siab, thiab tau hais tias: Au tus Tswv es, koj txoj kev ncaj yeej yuav raug ua kom tiav, vim kuv paub tias koj ua hauj lwm rau noob neej raws li lawv txoj kev ntseeg;\n\n30 Vim Tsales tus tij laug tau hais rau lub roob Xelees tias, Txav—thiab nws txawm cia li txav. Thiab yog nws tsis tau muaj txoj kev ntseeg ces nws yeej yuav tsis txav; yog li ntawd koj ua hauj lwm tom qab uas neeg muaj txoj kev ntseeg.\n\n31 Vim li no koj thiaj tau ua koj tus kheej rau koj cov pab coj pom; vim tom qab uas lawv tau muaj txoj kev ntseeg, thiab tau hais los ntawm koj lub npe, koj tau ua koj tus kheej rau lawv pom uas muaj hwj chim loj heev.\n\n32 Thiab kuv kuj nco qab tias koj tau hais tias koj tau npaj ib lub tsev rau tib neeg, muaj tseeb tiag, twb yog ib lub uas nyob hauv koj Leej Txiv tej tsev, nyob hauv qhov ntawd neeg yuav muaj ib qho kev cia siab zoo heev ntxiv; yog li ntawd neeg yuav tsum cia siab, los sis nws yuav tsis muaj peev xwm txais ib qho qub txeeg qub teg nyob hauv qhov chaw uas koj tau npaj lawm.\n\n33 Thiab ntxiv, kuv nco qab tias koj tau hais tias koj tau hlub lub ntiaj teb, twb mus txog qhov uas tau tso koj txoj sia rau lub ntiaj teb, xwv kom koj yuav muab tau nws dua mus npaj ib qho chaw rau noob neej.\n\n34 Thiab nim no kuv paub tias txoj kev hlub no uas koj tau muaj rau noob neej yog txoj kev siab hlub; yog li ntawd, tsuas yog tib neeg yuav muaj txoj kev siab hlub xwb tsis li ntawd lawv yuav tsis muaj peev xwm txais tau qhov chaw uas koj tau npaj nyob hauv koj Leej Txiv tej tsev.\n\n35 Yog li ntawd, kuv paub los ntawm tej yam no uas koj tau hais tias, yog Lwm Haiv Neeg tsis muaj txoj kev siab hlub, vim yog peb txoj kev qaug zog, ces koj yuav ua kom lawv pom, thiab yuav muab lawv txoj kev txawj ntse tshem mus, muaj tseeb tiag, tej uas lawv twb tau txais lawm, thiab yuav muab rau lawv cov uas yuav muaj ntxiv nplua mias.\n\n36 Thiab tau muaj tias kuv tau thov rau tus Tswv kom nws yuav muab txoj kev hlub tshua rau Lwm Haiv Neeg, xwv kom lawv yuav muab txoj kev siab hlub.\n\n37 Thiab tau muaj tias tus Tswv tau hais rau kuv tias: Yog lawv tsis muaj txoj kev siab hlub los nws yuav tsis ua cas rau koj, koj twb muaj kev ntseeg lawm; yog li ntawd, koj tej ris tsho yuav raug ua kom huv. Thiab vim koj tau pom koj txoj kev tsis muag zog koj yuav raug ua kom muaj zog, twb yuav tau zaum hauv qhov chaw uas kuv tau npaj nyob hauv kuv Txiv tej tsev.\n\n38 Thiab nim no kuv, Maulaunais, thov hais ncaim mus zoo rau Lwm Haiv Neeg, muaj tseeb tiag, thiab kuj rau kuv cov kwv tij uas kuv hlub, mus txog thaum peb yuav sib ntsib rau ntawm Khetos lub rooj txiav txim, qhov uas txhua tus tib neeg yuav paub tias kuv tej ris tsho yeej tsis tsuas nej tej ntshav.\n\n39 Thiab thaum ntawd nej yuav paub tias kuv tau pom Yexus, thiab nws tau nrog kuv tham tim ntsej tim muag, thiab nws tau hais rau kuv yam txo hwj chim heev, twb tib yam li ib tug neeg hais rau lwm tus nyob hauv kuv yam lus, ntsig txog tej yam no;\n\n40 Thiab kuv tsuas tau sau qho me ntsis xwb, vim yog kuv txoj kev tsis txawj sau.\n\n41 Thiab nim no, kuv xav kom nej yuav nrhiav tus Yexus no tus uas tej yaj saub thiab tej thwj tim tau sau txog, xwv kom txoj kev hlub tshua ntawm Vajtswv Leej Txiv, thiab tus Tswv Yexus Khetos, thiab tus Vaj Ntsuj Plig Dawb Huv, uas ua tim khawv txog lawv, yuav los thiab nyob hauv nej mus ib txhis. Amees.\n\n", "ether 13": "[center][font_size=26]Tshooj 13[/font_size][/center]\n\n[i]Ethaws hais txog ib lub Yeluxalees tshiab yuav raug rhawv nyob hauv Amelikas los ntawm Yauxej cov noob—Nws qhia tej uas yuav muaj los yav tom ntej, raug ntiab tawm, sau cov Neeg Tsales tej keeb puam, thiab qhia ua ntej txog txoj kev puas tsuaj ntawm cov Neeg Tsales—Muaj tsov rog thoob plaws txhua thaj av.[/i]\n\n1 Thiab nim no kuv, Maulaunais, txuas ua kom tag kuv phau ceev xwm txheej txog txoj kev puas tsuaj ntawm cov neeg uas kuv tau sau los lawm.\n\n2 Vim saib seb, lawv tau tsis kam txais yuav tag nrho Ethaws tej lus; vim nws tau qhia rau lawv tseeb txog tag nrho txhua yam, txij thaum chiv keeb ntawm tib neeg los; thiab tias tom qab tej dej tau lau saum thaj av no nws tau rais los mus ua ib thaj av zoo dua li tag nrho lwm thaj av, ib thaj av uas tau xaiv tseg los ntawm tus Tswv; yog li ntawd tus Tswv tau xav kom tag nrho tej neeg sawv daws uas nyob rau saum thaj av yuav tsum ua hauj lwm rau nws;\n\n3 Thiab tias nws tau yog qhov chaw ntawm Yeluxalees Tshiab, uas yuav nqis tawm saum ntuj ceeb tsheej los, thiab yog qhov chaw dawb huv ntawm tus Tswv.\n\n4 Saib seb, Ethaws tau pom Khetos lub caij, thiab nws tau hais txog ib lub Yeluxalees Tshiab nyob rau saum thaj av no.\n\n5 Thiab nws kuj tau hais txog tsev neeg Ixayees, thiab lub Yeluxalees uas Lihais yuav tuaj—tom qab uas nws raug puas tsuaj lawm nws yuav raug rhawv dua, ib lub nroog dawb huv rau tus Tswv; yog li ntawd, nws yuav ua tsis tau ib lub Yeluxalees tshiab vim nws tau muaj nyob txheej thaum ub los; tiam sis nws yuav raug muab rhawv dua, thiab rais los mus ua ib lub nroog dawb huv ntawm tus Tswv; thiab nws yuav raug rhawv rau tsev neeg Ixayees—\n\n6 Thiab tias ib lub Yeluxalees Tshiab yuav raug rhawv rau saum thaj av no, rau cov seem tshuav ntawm cov noob ntawm Yauxej, vim tej yam no twb tau muaj ib lub cim lawm.\n\n7 Vim ib yam li Yauxej tau coj nws txiv nqis mus rau hauv thaj av Iyiv, nws twb tau tuag tid; yog li ntawd, tus Tswv tau coj ib cov seem tshuav ntawm Yauxej cov noob tawm ntawm thaj av Yeluxalees, xwv kom nws yuav hlub tshua rau Yauxej cov noob kom lawv yuav tsis piam sij, tib yam li nws twb tau hlub tshua rau Yauxej txiv kom nws yuav tsis piam sij.\n\n8 Yog li ntawd, cov seem tshuav ntawm Yauxej tsev neeg yuav raug txhim tsa rau saum thaj av no; thiab nws yuav yog ib thaj av ntawm lawv tej qub txeeg qub teg; thiab lawv yuav txhim tsa ib lub nroog dawb huv rau tus Tswv, tib yam li lub Yeluxalees qub; thiab lawv yuav tsis raug sib txuam ntxiv lawm, mus txog thaum qhov kawg los thaum uas lub ntiaj teb yuav dua mus.\n\n9 Thiab yuav muaj dua ib lub ntuj tshiab thiab ib lub ntiaj teb tshiab; thiab lawv yuav zoo li cov qub tsuas yog cov qub tau dua mus lawm xwb, thiab tag nrho txhua yam rais los mus tshiab.\n\n10 Thiab tom qab ntawd yuav muaj lub Yeluxalees Tshiab los; thiab lawv cov uas nyob hauv yuav tau koob hmoov, vim lawv yog cov uas tej ris tsho raug dawb huv dhau los ntawm tus Me Nyuam Yaj cov ntshav; thiab lawv yog lawv cov uas raug suav nyob hauv cov seem tshuav ntawm Yauxej cov noob, uas tau yog los ntawm tsev neeg Ixayees.\n\n11 Thiab tom qab ntawd lub Yeluxalees qub kuj yuav muaj los; thiab cov neeg nyob hauv, lawv yuav tau koob hmoov, vim lawv tau raug ntxuav nyob hauv tus Me Nyuam Yaj cov ntshav; thiab lawv yog lawv cov uas tau tawg ri niab thiab raug sau ua ke los ntawm plaub ceg kaum ntawm lub ntiaj teb, thiab los ntawm tej teb chaws qaum teb, thiab yog cov uas nyob hauv txoj kev muaj puv npo ntawm txoj kev khi lus uas Vajtswv tau khi nrog lawv yawg koob, Anplaham.\n\n12 Thiab thaum tej yam no los, yuav muaj raws li tej vajlugkub uas hais tias, lawv cov uas ua ntej, yuav tau ua qab; thiab lawv cov uas ua qab, yuav tau ua ntej.\n\n13 Thiab kuv tau yuav luag sau ntau ntxiv, tiam sis kuv tau raug txwv; tiam sis loj thiab zoo kawg uas xav tsis thoob yog Ethaws tej kev qhia tej uas yuav muaj los yav tom ntej; tiam sis lawv tau saib nws yam tsis muaj nuj nqis, thiab tau muab nws ntiab tawm; thiab nruab hnub nws tau mus nkaum hauv ib lub qhov tsua, thiab hmo ntuj nws tau tawm mus saib tej uas yuav los rau saum cov neeg.\n\n14 Thiab thaum uas nws tau nyob hauv ib lub qhov tsua nws tau sau qhov seem tshuav ntawm phau ceev xwm txheej no, tau saib tej kev puas tsuaj uas tau los rau saum cov neeg, thaum hmo ntuj.\n\n15 Thiab tau muaj tias nyob rau hauv tib xyoos uas nws tau raug ntiab tawm hauv cov neeg tau pib muaj ib npluav rog loj heev nyob hauv cov neeg, vim tau muaj ntau tus uas tau sawv, uas tau yog tej neeg muaj zog, thiab tau nrhiav rhuav Khauli-athumaws los ntawm lawv tej kev ua hauj lwm ntsiag to ntawm txoj kev phem, uas tau hais txog lawm.\n\n16 Thiab nim no Khauli-athumaws, nws tus kheej tau kawm, tag nrho tej kev ua rog thiab tag nrho kev ntxias ntawm lub ntiaj teb, yog li ntawd nws tau ua rog rau lawv cov uas tau nrhiav ua kom nws puas tsuaj.\n\n17 Tiam sis nws tsis tau hloov siab lees txim, nws tej tub thiab tej ntxhais uas zoo nkauj zoo nraug los tib yam; Khauhos tej tub thiab tej ntxhais uas zoo nkauj zoo nraug los tib yam; Khaulihos tej tub thiab tej ntxhais uas zoo nkauj zoo nraug los tib yam; thiab thaum kawg, tsis muaj ib tug ntawm tej tub thiab tej ntxhais uas zoo nkauj zoo nraug nyob tag nrho saum lub ntiaj teb uas tau hloov siab lees txim txog lawv tej kev txhaum.\n\n18 Yog li ntawd, tau muaj tias nyob hauv thawj xyoos uas Ethaws tau nyob hauv qhov tsua, tau muaj ntau leej neeg uas tau raug tua los ntawm ntaj los ntawm cov uas ua ke tuav hauv, tua tawm tsam Khauli-athumaws kom lawv yuav txeeb tau lub teb chaws.\n\n19 Thiab tau muaj tias Khauli-athumaws tej tub tau tua heev thiab tau los ntshav ntau.\n\n20 Thiab nyob hauv xyoo ob tus Tswv txoj lus tau los rau Ethaws, kom nws mus thiab qhia tej uas yuav muaj los yav tom ntej rau Khauli-athumaws tias, yog nws thiab tag nrho nws tsev neeg yuav hloov siab lees txim, tus Tswv yuav muab nws lub teb chaws rau nws thiab yuav tso cov neeg dim—\n\n21 Tsis li ntawd lawv yuav raug puas tsuaj, thiab tag nrho nws tsev neeg tsuas yog yuav tshuav nws tus kheej xwb. Thiab nws tsuas yuav nyob kom pom txoj kev muaj puv npo ntawm tej kev qhia tej uas yuav muaj los yav tom ntej uas tau hais txog lwm cov neeg uas tau txais thaj av ua lawv qub txeeg qub teg; thiab Khauli-athumaws yuav tau txais ib qho kev faus los ntawm lawv; thiab txhua txhia tus yuav raug puas tsuaj tsuas yog tshuav Khauli-athumaws xwb.\n\n22 Thiab tau muaj tias Khauli-athumaws tsis kam hloov siab lees txim, nws tsev neeg los tsis kam, cov neeg los tsis kam; thiab tej rog tsis tau tsum; thiab lawv tau nrhiav tua Ethaws, tiam sis nws tau khiav ntawm lawv mus thiab tau rov mus nkaum hauv lub qhov tsua dua.\n\n23 Thiab tau muaj tias Seles tau sawv, thiab nws kuj tau ua rog rau Khauli-athumaws; thiab nws tau kov yeej nws, kawg tias nyob hauv xyoo peb nws tau coj nws mus rau hauv txoj kev rau txim.\n\n24 Thiab Khauli-athumaws tej tub, nyob hauv xyoo plaub, tau kov yeej Seles, thiab rov txeeb tau lub teb chaws los rau lawv txiv dua.\n\n25 Nim no tau pib muaj ib npluav rog nyob rau saum thaj av, txhua tus txiv neej nrog nws pab tau tawm tsam rau tej uas nws xav tau.\n\n26 Thiab tau muaj tej tub sab, thiab thaum kawg, muaj tag nrho txhua yam kev phem nyob rau saum tag nrho thaj av.\n\n27 Thiab tau muaj tias Khauli-athumaws tau npau taws heev nrog Seles, thiab nws tau tawm mus ua rog nrog nws tej tub rog tawm tsam nws; thiab lawv tau sib ntsib yam npau taws heev, thiab lawv tau sib ntsib hauv lub hav Kilakas; thiab npluav rog tau rais los mus mob heev.\n\n28 Thiab tau muaj tias Seles tau tua tawm tsam nws tau ncua peb hnub. Thiab tau muaj tias Khauli-athumaws tau yeej nws, thiab tau caum nws mus txog thaum nws tau los txog lub tiaj Heloos.\n\n29 Thiab tau muaj tias Seles rov ua rog rau nws nyob saum cov tiaj; thiab saib seb, nws tau kov yeej Khauli-athumaws, thiab tau raws nws rov qab los rau lub hav Kilakas.\n\n30 Thiab Khauli-athumaws rov ua rog rau Seles dua nyob hauv lub hav Kilakas, nyob hauv qhov ntawd nws tau kov yeej Seles thiab muab nws tua.\n\n31 Thiab Seles ua rau Khauli-athumaws raug mob hauv nws tus ncej puab, kom nws tsis tau rov mus ua rog tau ncua li ob xyoos, nyob hauv lub sij hawm ntawd tag nrho cov neeg uas nyob saum thaj av tau tab tom sib txo ntshav, thiab tsis muaj ib tug uas cheem tau lawv.\n\n", "ether 14": "[center][font_size=26]Tshooj 14[/font_size][/center]\n\n[i]Txoj kev tsis ncaj ntawm cov neeg coj ib txoj kev foom los rau saum thaj av—Khauli-athumaws mus ua rog tawm tsam Nkiliyas, ces Lis, thiab tom qab ntawd rau Siv—Ntshav thiab kev puas tsuaj npog thaj av tas.[/i]\n\n1 Thiab nim no tau pib muaj ib qho kev foom loj heev rau saum tag nrho thaj av vim yog txoj kev tsis ncaj ntawm cov neeg, nyob rau hauv tej ntawd, yog ib tug neeg yuav tso nws tej cuab yeej tes los sis nws rab ntaj rau saum nws lub txee, los sis rau saum qhov chaw uas nws yuav ceev tej ntawd, saib seb, nyob rau tag kis, nws tsis muaj peev xwm nrhiav tau tej ntawd, qhov phem heev yog txoj kev foom uas nyob saum thaj av.\n\n2 Yog li ntawd txhua tus neeg tau tuav rawv rau tej uas nws tau muaj, nrog nws tej tes, thiab tsis kam qiv los sis nws tsis kam txais; thiab txhua tus neeg tau ceev nws rab ko ntaj rau ntawm nws sab tes xis, tiv thaiv nws tej cuab tam thiab nws txoj sia thiab nws tej poj niam thiab me nyuam.\n\n3 Thiab nim no, tom qab uas tau ncua ob xyoos, thiab tom qab uas Seles tuag, saib seb, Seles ib tug kwv tij tau sawv thiab ua rog rau Khauli-athumaws, nyob hauv qhov ntawd Khauli-athumaws tau kov yeej nws thiab tau raws nws mus txog lub hav zoov Akis.\n\n4 Thiab tau muaj tias Seles tus kwv tij tau ua rog rau nws nyob hauv lub hav zoov Akis; thiab npluav rog tau rais los mus mob heev, thiab ntau txhiab leej tau vau los ntawm ntaj.\n\n5 Thiab tau muaj tias Khauli-athumaws tau mus vij lub hav zoov; thiab Seles tus kwv tij tau tawm hauv hav zoov thaum tsaus ntuj tuaj thiab tau tua ib feem ntawm Khauli-athumaws cov tub rog, thaum lawv tseem tab tom qaug cawv.\n\n6 Thiab nws tau los rau thaj av Mauloos, thiab tau tso nws tus kheej rau saum Khauli-athumaws lub rooj zaum.\n\n7 Thiab tau muaj tias Khauli-athumaws tau nyob nrog nws cov tub rog hauv hav zoov tau ncua ob xyoos, nyob hauv qhov ntawd nws tau txais zog loj heev rau nws cov tub rog.\n\n8 Nim no Seles tus kwv tij, uas npe yog Nkiliyas, kuj tau txais zog loj heev rau nws cov tub rog, vim yog tej kev ua kev tuav hauv.\n\n9 Thiab tau muaj tias nws tus pov thawj hlob tau tua nws thaum nws zaum saum nws lub rooj zaum.\n\n10 Thiab tau muaj tias ib tug ntawm cov neeg ua ke tuav hauv tau tua nws nyob hauv ib txoj kev uas tsis muaj neeg paub, thiab txeeb tau lub teb chaws rau nws tus kheej; thiab nws lub npe yog Lis; thiab Lis tau yog ib tug neeg muaj lub cev loj, loj dua li lwm tus neeg uas nyob hauv cov neeg sawv daws.\n\n11 Thiab tau muaj tias nyob hauv thawj xyoos ntawm Lis, Khauli-athumaws tau los rau hauv thaj av Mauloos, thiab tau ua rog rau Lis.\n\n12 Thiab tau muaj tias nws tau tua nrog Lis, nyob hauv qhov ntawd Lis tau tua raug nws txhais caj npab ua rau nws raug mob; txawm li ntawd los, Khauli-athumaws cov tub rog tau txiv mus rau tom Lis, ua rau nws tau khiav mus rau ntawm tej ciam teb uas nyob ntawm ntug hiav txwv.\n\n13 Thiab tau muaj tias Khauli-athumaws tau raws nws qab; thiab Lis tau ua rog rau nws nyob saum ntug hiav txwv.\n\n14 Thiab tau muaj tias Lis tau tua Khauli-athumaws cov tub rog, ua rau lawv tau rov khiav los rau lub hav zoov Akis.\n\n15 Thiab tau muaj tias Lis tau caum nws mus txog thaum nws tau los txog lub tiaj Ankos. Thiab Khauli-athumaws tau coj tag nrho cov neeg nrog nws thaum uas nws tau khiav ua ntej Lis nyob hauv ces kaum av uas nws tau khiav mus rau ntawd.\n\n16 Thiab thaum nws tau los txog rau lub tiaj Ankos nws tau ua rog rau Lis, thiab nws tau tua nws mus txog thaum nws tuag; txawm li ntawd los, Lis ib tug kwv tij tau tuaj tawm tsam Khauli-athumaws nyob hauv qhov chaw ntawd, thiab npluav rog tau rais los mus mob heev, nyob hauv qhov ntawd Khauli-athumaws tau rov khiav ua ntej Lis tus kwv tij cov tub rog dua.\n\n17 Nim no Lis tus kwv tij lub npe hu ua Siv. Thiab tau muaj tias Siv tau caum Khauli-athumaws qab, thiab nws ntxeev tau ntau lub nroog, thiab nws tau tua tej poj niam thiab tej me nyuam, thiab tau hlawv tej nroog.\n\n18 Thiab tau muaj ib qho kev ntshai txog Siv mus thoob plaws rau thaj av tag nrho; muaj tseeb tiag, ib qho kev quaj tau tawm mus thoob plaws thaj av—Leej twg yuav sawv thaiv tau ntawm Siv tej tub rog? Saib seb, nws tau cheb tej av du lug ua nws ntej!\n\n19 Thiab tau muaj tias cov neeg tau pib txoos tej tub rog ua ke, thoob plaws saum thaj av huv tib si.\n\n20 Thiab lawv tau raug muab faib; thiab ib feem ntawm lawv tau khiav mus rau Siv tej tub rog, thiab ib feem ntawm lawv tau khiav mus rau Khauli-athumaws cov tub rog.\n\n21 Thiab qhov npluav rog tau loj heev thiab tsis txawj kawg, thiab txoj kev nqaij ntuag ntshav nrog thiab txoj kev puas tsuaj tau ntev heev, kawg tias tag nrho saum thaj av tau raug cov neeg tuag tej cev npog tas.\n\n22 Thiab qhov npluav rog tau ceev thiaj nrawm heev kawg tias tsis muaj ib tug tseg los faus cov neeg tuag, tiam sis lawv tau mus ntawm ib qhov kev txo ntshav mus rau ib qhov kev txo ntshav, tso tej cev ntawm tej txiv neej, tej poj niam, thiab tej me nyuam ua sab ua suab rau saum thaj av, kom rais los ua zaub rau tej kas ntawm cev nqaij daim tawv.\n\n23 Thiab txoj kev tsw ntawm qhov ntawd tau tawm mus rau saum thaj av, twb mus rau tag nrho saum thaj av; yog li ntawd cov neeg tau rais los nyuaj siab nruab hnub thiab hmo ntuj, vim yog txoj kev tsw ntawm qhov ntawd.\n\n24 Tiam sis, Siv tsis tau tsum caum Khauli-athumaws; vim nws tau cog lus muab nws tus kheej pauj txiaj ntsig ntawm Khauli-athumaws rau nws tus kwv tij cov ntshav, uas tau raug tua tuag, thiab tus Tswv txoj lus uas tau los rau Ethaws tias Khauli-athumaws yuav tsis raug ntog los ntawm ntaj.\n\n25 Thiab li no peb pom tias tus Tswv tau los xyuas lawv nyob hauv nws txoj kev npau taws puv nkaus, thiab lawv txoj kev phem thiab tej kev qias tau npaj ib txoj kev rau lawv txoj kev puas tsuaj uas kav ib txhis.\n\n26 Thiab tau muaj tias Siv tau caum Khauli-athumaws mus rau sab hnub tuaj, twb mus txog rau tej ciam teb ze ntug hiav txwv, thiab nyob qhov ntawd nws tau ua rog rau Siv tau ncua li peb hnub.\n\n27 Thiab txoj kev puas tsuaj nyob hauv Siv tej tub rog tau phem kawg nkaus tias nws ua rau cov neeg tau pib poob siab, thiab tau pib khiav ua ntej Khauli-athumaws tej tub rog; thiab lawv tau khiav mus rau thaj av Khaulihos, thiab tau cheb cov neeg hauv tawm ua ntej lawv, tag nrho lawv cov uas tsis kam koom lawv.\n\n28 Thiab lawv tau rub lawv tej tsev pheeb suab ntaub nyob hauv lub hav Khaulihos; thiab Khauli-athumaws tau rub nws tej tsev pheeb suab ntaub nyob hauv lub hav Sawm. Nim no lub hav Sawm nyob ze lub roob Khaunos; yog li ntawd, Khauli-athumaws tau sau nws tej tub rog los ua ke rau saum lub roob Khaunos, thiab tau tshuab ib lub hom rau Siv cov tub rog caw kom lawv tuaj ua rog.\n\n29 Thiab tau muaj tias lawv tau tawm tuaj, tiam sis raug raws rov qab; thiab lawv tau tuaj zaum ob, thiab tau raug raws rov qab zaum ob. Thiab tau muaj tias lawv tau rov tuaj dua zaum peb, thiab npluav rog tau rais los mus mob heev.\n\n30 Thiab tau muaj tias Siv tau tua raug Khauli-athumaws uas nws tau ua rau nws raug ntau qhov mob tob; thiab Khauli-athumaws, tau xiam nws cov ntshav, tau qaug zog tas lawm, thiab tau raug ev mus yam li nws twb tuag lawm.\n\n31 Nim no txoj kev xiam tej txiv neej, poj niam thiab me nyuam ntawm ob tog tau coob heev kawg tias Siv tau txib nws cov neeg kom lawv tsis txhob caum Khauli-athumaws cov tub rog lawm; yog li ntawd, lawv tau rov qab mus rau lawv lub yeej.\n\n", "ether 15": "[center][font_size=26]Tshooj 15[/font_size][/center]\n\n[i]Cov Neeg Tsales ntau plhom raug tua tuag nyob hauv hav rog—Siv thiab Khauli-athumaws sau tag nrho cov neeg tuaj sib tua kom mus txog thaum tuag—Tus Tswv tus Ntsuj Plig tsum tsis nyob nrog lawv—Haiv Neeg Tsales raug puas tsuaj huv tib si—Tsuas tshuav Khauli-athumaws xwb.[/i]\n\n1 Thiab tau muaj tias thaum Khauli-athumaws tau zoo nws tej mob tas, nws tau pib nco txog tej lus uas Ethaws tau hais rau nws lawm.\n\n2 Nws tau pom tias twb tau raug tua tuag los ntawm ntaj ze ob plhom ntawm nws cov neeg lawm, thiab nws tau pib tu nws lub siab; muaj tseeb tiag, tau raug tua tuag ob plhom ntawm cov neeg muaj zog, thiab lawv tej poj niam thiab lawv tej me nyuam.\n\n3 Nws tau pib hloov siab lees txim txog txoj kev phem uas nws tau ua lawm; nws tau pib nco txog tej lus uas tau hais los ntawm tej qhov ncauj ntawm tag nrho tej yaj saub, thiab nws tau pom lawv tias lawv tau muaj puv npo zuj zus, txhua txhia yam; thiab nws tus ntsuj plig tau txom nyem siab thiab tsis kam kom nplij.\n\n4 Thiab tau muaj tias nws tau sau ib tsab ntawv rau Siv, tau xav kom nws yuav tseg cov neeg, thiab nws yuav muab lub teb chaws rau txoj kev uas tseg cov neeg txoj sia.\n\n5 Thiab tau muaj tias thaum Siv tau txais nws tsab ntawv nws tau sau ib tsab ntawv rau Khauli-athumaws, tias yog nws yuav kam nws tus kheej, xwv kom Siv yuav tau xuas nws rab ntaj kiag tua nws, ces nws yuav tseg cov neeg txoj sia.\n\n6 Thiab tau muaj tias cov neeg tsis kam hloov siab lees txim txog lawv txoj kev tsis ncaj; thiab Khauli-athumaws cov neeg tau raug txhib kom npau taws tawm tsam Siv cov neeg; thiab Siv cov neeg tau raug txhib kom npau taws tawm tsam Khauli-athumaws cov neeg; yog li ntawd, Siv cov neeg tau ua rog rau Khauli-athumaws cov neeg.\n\n7 Thiab thaum Khauli-athumaws tau pom tias nws twb yuav swb nws tau rov khiav ua ntej Siv cov neeg.\n\n8 Thiab tau muaj tias nws tau los txog rau cov dej Lipliakhas uas txhais tias, loj, los sis loj dua lwm cov tag nrho; yog li ntawd, thaum lawv tau los txog cov dej no lawv tau rub lawv tej tsev pheeb suab ntaub; thiab Siv kuj tau rub nws tej tsev pheeb suab ntaub ze lawv; thiab yog li ntawd nyob rau tag kis lawv tau tuaj ua rog.\n\n9 Thiab tau muaj tias lawv tau sib tua ib npluav rog uas mob heev, nyob hauv qhov ntawd Khauli-athumaws rov qab raug mob dua, thiab nws tau qaug zog lawm vim ntshav xiam ntau.\n\n10 Thiab tau muaj tias Khauli-athumaws cov tub rog tau txiv rau saum Siv cov tub rog ces lawv tau kov yeej lawv, ces lawv tau ua rau lawv khiav ua ntej lawv; thiab lawv tau khiav mus rau sab nram hav, thiab tau rub lawv tej tsev pheeb suab ntaub nyob hauv ib qho chaw uas hu ua Ankas.\n\n11 Thiab tau muaj tias Khauli-athumaws cov tub rog tau rub lawv tej tsev pheeb suab ntaub ze lub roob Lamas; thiab nws tau yog tib lub roob uas kuv txiv Maumoos tau muab cov ceev xwm txheej zais rau tus Tswv, uas yog tej uas dawb ceev.\n\n12 Thiab tau muaj tias lawv tau sau ua ke tag nrho cov neeg uas nyob saum thaj av huv tib si, uas tsis tau raug tua tuag, tsuas yog tshuav Ethaws xwb.\n\n13 Thiab tau muaj tias Ethaws tau pom tag nrho tej kev ua ub ua no ntawm cov neeg; thiab nws tau pom tias cov neeg uas yeem rau Khauli-athumaws raug sib sau ua ke rau Khauli-athumaws pab tub rog; thiab cov neeg uas yeem rau Siv tau raug sib sau ua ke rau Siv pab tub rog.\n\n14 Yog li ntawd, lawv tau sau tej neeg ua ke tau ncua li plaub xyoos, xwv kom lawv yuav tau tag nrho cov uas nyob saum thaj av, thiab kom lawv yuav tau txais tag nrho tej zog uas lawv yuav muaj peev xwm txais tau.\n\n15 Thiab tau muaj tias thaum lawv tau sau tag nrho sawv daws tuaj ua ke, txhua tus rau pab tub rog uas nws tau xaiv, nrog lawv tej poj niam thiab lawv tej me nyuam—txiv neej, poj niam thiab me nyuam yaus tau coj tej cuab yeej ua rog, tau muaj tej phiaj hlau, thiab tej phiaj thaiv hauv siab, thiab tej kaus mom hlau, thiab tau hnav tej ris li yuav mus ua rog—lawv ib leeg tau tawm mus ua rog rau ib leeg; thiab lawv tau sib tua hnub ntawd ib hnub, thiab tsis muaj tog yeej.\n\n16 Thiab tau muaj tias thaum hmo ntuj lawv tau lim heev, thiab tau mus so rau tom lawv tej yeej; thiab tom qab uas lawv tau mus so rau tom lawv tej yeej tas lawv tau pib quaj thiab nyiav rau txoj kev xiam ntawm lawv cov neeg uas raug tua tuag lawm; thiab qhov loj heev tau yog lawv tej kev qw, lawv tej kev quaj thiab tej kev nyiav, ua rau lawv tau ua ncha tej cua heev kawg nkaus.\n\n17 Thiab tau muaj tias nyob rau tag kis lawv tau rov mus ua rog dua, thiab qhov loj thiab phem heev tau yog hnub ntawd; txawm li ntawd los, lawv tsis muaj tog yeej, thiab thaum tsaus ntuj tau tuaj dua lawv tau ua ncha tej cua nrog lawv tej kev qw, thiab lawv tej kev quaj, thiab lawv tej kev txom nyem siab, rau txoj kev xiam ntawm lawv cov neeg txoj kev tua tuag.\n\n18 Thiab tau muaj tias Khauli-athumaws tau rov sau ib tsab ntawv mus rau Siv, tau xav kom nws tsis txhob rov tuaj ua rog lawm, tiam sis kom nws yuav txais yuav lub teb chaws, thiab tseg cov neeg txoj sia.\n\n19 Tiam sis saib seb, tus Tswv tus Ntsuj Plig tau tsum tsis nrog lawv nyob lawm, thiab Dab Ntxwg Nyoog tau muaj hwj chim kav cov neeg tej siab; vim lawv tau zeem rau txoj kev tawv ntawm lawv tej siab, thiab lawv tej siab tsis to taub ua kom lawv yuav raug puas tsuaj; yog li ntawd lawv tau rov qab mus ua rog dua.\n\n20 Thiab tau muaj tias lawv tau sib tua hnub ntawd ib hnub nkaus, thiab thaum tsaus ntuj tuaj lawm lawv tau pw tsaug zog nrog lawv tej ntaj.\n\n21 Thiab nyob rau tag kis lawv tau sib tua mus txog thaum tsaus ntuj tuaj.\n\n22 Thiab thaum tsaus ntuj tuaj lawv tau qaug nrog txoj kev npau taws, tib yam li ib tug txiv neej uas raug qaug cawv txiv hmab; thiab lawv tau rov pw tsaug zog nrog lawv tej ntaj.\n\n23 Thiab nyob rau tag kis lawv tau rov sib tua dua; thiab thaum tsaus ntuj tuaj lawv sawv daws tau ntog tag los ntawm ntaj tsuas tshuav tsib caug thiab ob leeg ntawm Khauli-athumaws cov neeg xwb, thiab Siv cov neeg tshuav rau caum thiab cuaj leeg.\n\n24 Thiab tau muaj tias lawv tau pw tsaug zog nrog lawv tej ntaj hmo ntawd, thiab nyob rau tag kis lawv tau rov sib tua, thiab lawv tau tawm tsam nyob hauv lawv tej zog nrog lawv tej ntaj thiab nrog lawv tej phiaj hlau, tag nrho hnub ntawd.\n\n25 Thiab thaum tsaus ntuj tuaj tau muaj peb caug thiab ob leeg ntawm Siv cov neeg, thiab nees nkaum thiab xya leej ntawm Khauli-athumaws cov neeg.\n\n26 Thiab tau muaj tias lawv tau noj thiab tau pw tsaug zog, thiab tau npaj rau txoj kev tuag nyob rau tag kis. Thiab lawv tau loj thiab yog neeg muaj zog yog muab piv rau tej neeg lub zog.\n\n27 Thiab tau muaj tias lawv tau sib tua tau ncua li peb teev, thiab lawv tau qaug zog lawm vim txoj kev xiam ntshav.\n\n28 Thiab tau muaj tias thaum Khauli-athumaws cov neeg tau txais zog txaus uas lawv mus taus kev, lawv twb yuav luag tau khiav rau lawv txoj sia; tiam sis saib seb, Siv, thiab nws cov neeg tau sawv, thiab nws tau cog lus nyob hauv nws txoj kev npau taws tias nws yuav tua Khauli-athumaws los sis nws yuav piam sij los ntawm ntaj.\n\n29 Yog li ntawd, nws tau caum lawv, thiab nyob rau tag kis nws caum tau lawv; thiab lawv rov xuas ntaj sib tua dua. Thiab tau muaj tias thaum lawv sawv daws tau ntog tas los ntawm ntaj, tsuas yog tshuav Khauli-athumaws thiab Siv xwb, saib seb Siv tau qaug zog lawm vim txoj kev xiam ntshav.\n\n30 Thiab tau muaj tias thaum Khauli-athumaws tau pheeb rau saum nws rab ntaj, es nws tau so me ntsis, nws tau txiav Siv lub taub hau.\n\n31 Thiab tau muaj tias tom qab uas nws tau txiav Siv lub taub hau tawm, Siv tau tsa nws ob txhais tes thiab vau kiag; thiab tom qab uas nws tau ntswj huas pa, nws tau tuag.\n\n32 Thiab tau muaj tias Khauli-athumaws tau ntog rau hauv av, thiab tau rais los mus zoo li nws tsis muaj sia.\n\n33 Thiab tau muaj tias tus Tswv tau hais rau Ethaws, thiab tau hais rau nws tias: Cia li mus. Thiab nws tau tawm mus, thiab tau pom tias tus Tswv tej lus tau muaj puv npo tag nrho; thiab nws tau xaus nws phau ceev xwm txheej; (thiab kuv tsis tau sau ib feem pua) thiab nws tau muab lawv zais ncaj ke kom cov neeg Leehais nrhiav tau lawv.\n\n34 Nim no cov lus kawg uas tau raug sau los ntawm Ethaws yog cov no: Txawm tias tus Tswv yuav kom kuv plhis, los sis kom kuv tiv li tus Tswv lub siab nyiam nyob hauv cev nqaij daim tawv, nws tsis ua li cas, yog hais tias kuv yuav raug cawm dim mus nyob hauv Vajtswv lub nceeg vaj xwb. Amees.\n\n", "moro 1": "[center][font_size=26]Maulaunais Phau Ntawv[/font_size][/center]\n\n[center][font_size=26]Tshooj 1[/font_size][/center]\n\n[i]Maulaunais sau cia rau txoj kev pab ntawm cov Neeg Lamas—Cov Neeg Nifais uas tsis kam tso Khetos tseg raug tua pov tseg. Kwv yees li 401–421 xyoo tom qab yug Yexus.[/i]\n\n1 Nim no kuv, Maulaunais, tom qab uas tau xaus txoj kev muab lub ntsiab lus hauv ib zag ntawm Tsales cov neeg, kuv tsis tau xav tias yuav tau sau ntxiv lawm, tiam sis kuv tseem tsis tau piam sij; thiab kuv tsis tau ua kuv tus kheej rau cov Neeg Lamas paub ntshai nyob tsam lawv yuav ua rau kuv puas tsuaj.\n\n2 Vim saib seb, lawv tej rog tau hnyav heev kawg nkaus nyob hauv lawv tus kheej; thiab vim yog lawv txoj kev ntxub lawv tau tua txhua tus Neeg Nifais uas tsis kam tso Khetos tseg.\n\n3 Thiab kuv, Maulaunais, yuav tsis kam tso Khetos tseg; yog li ntawd, kuv tau mus ub mus no rau txhua qhov uas kuv yuav muaj peev xwm ceev tau kuv txoj sia.\n\n4 Yog li ntawd, kuv yuav sau ob peb yam ntxiv, tsis raws li tej uas kuv tau xav tias yuav ua; vim kuv tau xav tias yuav tsis sau ntxiv lawm; tiam sis kuv sau ob peb yam ntxiv, xwv kom tej zaum lawv yuav muaj nuj nqis rau kuv cov kwv tij, cov Neeg Lamas, nyob rau tej caij yav tom ntej, raws li tus Tswv lub siab xav.\n\n", "moro 2": "[center][font_size=26]Tshooj 2[/font_size][/center]\n\n[i]Yexus tau muab hwj chim rau kaum ob tug pab coj uas yog Neeg Nifais kom pub tau tus Vaj Ntsuj Plig Dawb Huv. Kwv yees li 401–421 xyoo tom qab yug Yexus.[/i]\n\n1 Cov lus ntawm Khetos, uas nws tau hais rau nws cov pab coj, kaum ob tug uas nws tau xaiv, thaum nws tso nws ob txhais tes rau saum lawv—\n\n2 Thiab nws tau hu lawv raws npe, hais tias: Nej yuav tsum thov Leej Txiv los ntawm kuv lub npe, hauv kev sib sib zog thov; thiab tom qab uas nej tau ua li no tas nej yuav muaj hwj chim rau nws tus uas nej yuav tso nej ob txhais tes, nej yuav pub tau tus Vaj Ntsuj Plig Dawb Huv; thiab nej yuav muab nws los ntawm kuv lub npe, vim kuv cov thwj tim tau ua li no.\n\n3 Nim no Khetos tau hais cov lus no rau lawv nyob rau lub sij hawm thawj zaug thaum nws tshwm los; thiab cov neeg coob coob tsis tau hnov tej ntawd, tiam sis cov pab coj tau hnov tej ntawd; thiab txhua tus uas lawv tau tso lawv tej tes rau, puav leej tau muaj tus Vaj Ntsuj Plig Dawb Huv.\n\n", "moro 3": "[center][font_size=26]Tshooj 3[/font_size][/center]\n\n[i]Tej txwj laug tsa cov pov thawj thiab tej xib hwb los ntawm txoj kev tso tes rau. Kwv yees li 401–421 xyoo tom qab yug Yexus.[/i]\n\n1 Txoj kev uas cov pab coj, uas tau raug hu ua cov txwj laug ntawm lub koom txoos, tau tsa cov pov thawj thiab cov xib hwb—\n\n2 Tom qab uas lawv tau thov rau Leej Txiv los ntawm Khetos lub npe, lawv tau tso lawv tej tes rau saum lawv, thiab tau hais tias:\n\n3 Los ntawm Yexus Khetos lub npe kuv tsa koj ua ib tug pov thawj (los sis yog nws yog ib tug xib hwb, kuv tsa koj ua ib tug xib hwb) mus qhuab qhia txoj kev hloov siab lees txim thiab txoj kev zam tej kev txhaum dhau los ntawm Yexus Khetos, los ntawm txoj kev ntseeg nws lub npe mus li kom txog thaum kawg. Amees.\n\n4 Thiab raws li no lawv tau tsa cov pov thawj thiab cov xib hwb, raws li tej txiaj ntsim thiab tej kev hu ntawm Vajtswv rau tib neeg; thiab lawv tau tsa lawv los ntawm lub hwj chim ntawm tus Vaj Ntsuj Plig Dawb Huv, uas tau nyob hauv lawv.\n\n", "moro 4": "[center][font_size=26]Tshooj 4[/font_size][/center]\n\n[i]Kev qhia seb tej txwj laug thiab tej pov thawj foom koob hmoov thiab muab cov mov mog ntawm lub cim nco txog li cas. Kwv yees li 401–421 xyoo tom qab yug Yexus.[/i]\n\n1 Txoj kev uas lawv cov txwj laug thiab tej pov thawj foom koob hmoov thiab muab lub cev thiab cov ntshav ntawm Khetos rau lub koom txoos; thiab lawv tau foom koob hmoov thiab muab nws raws li Khetos tej lus txib; yog li ntawd peb paub tias txoj kev ua li ntawd yeej yog qhov tseeb; thiab tus txwj laug thiab tus pov thawj tau foom koob hmoov thiab muab nws—\n\n2 Thiab lawv tau txhos caug nrog lub koom txoos, thiab thov rau Leej Txiv los ntawm Khetos lub npe, hais tias:\n\n3 Au Vajtswv, Leej Txiv tus uas Nyob Mus Ib Txhis, peb thov koj ntawm koj Leej Tub, Yexus Khetos lub npe, kom koj foom koob hmoov thiab tshwj cov mov mog no tseg cia kom dawb huv rau lawv sawv daws cov tau noj; kom lawv cov uas tau noj kom nco txog koj Leej Tub lub cev, thiab ua tim khawv rau koj, Au Vajtswv, Leej Txiv tus uas Nyob Mus Ib Txhis, kom lawv txaus siab txais koj Leej Tub lub npe, thiab nco ntsoov txog nws, thiab coj raws li nws tej lus txib uas nws tau muab rau lawv, kom lawv thiaj li yuav muaj nws Leej Ntsuj Plig niaj hnub nrog lawv nyob. Amees.\n\n", "moro 5": "[center][font_size=26]Tshooj 5[/font_size][/center]\n\n[i]Txoj kev qhia txog txoj kev foom koob hmoov thiab muab cov kua txiv hmab ntawm lub cim nco txog. Kwv yees li 401–421 xyoo tom qab yug Yexus.[/i]\n\n1 Txoj kev foom koob hmoov thiab muab cov kua txiv hmab—Saib seb, lawv muab lub khob, thiab tau hais tias:\n\n2 Au Vajtswv, Leej Txiv tus uas Nyob Mus Ib Txhis, peb thov koj ntawm koj Leej Tub, Yexus Khetos lub npe, kom koj foom koob hmoov thiab tshwj cov kua txiv hmab no tseg cia kom dawb huv rau lawv sawv daws cov tau haus, kom lawv cov uas tau haus kom nco txog koj Leej Tub cov ntshav, uas tau nrog theej lawv; kom lawv ua tau tim khawv rau koj, Au Vajtswv, Leej Txiv tus uas Nyob Mus Ib Txhis, kom lawv nco ntsoov txog nws, kom lawv thiaj li yuav muaj nws Leej Ntsuj Plig nrog lawv nyob. Amees.\n\n", "moro 6": "[center][font_size=26]Tshooj 6[/font_size][/center]\n\n[i]Cov neeg hloov siab lees txim raug ua kev cai raus dej thiab raug tos txais—Tej mej zeej hauv lub koom txoos uas hloov siab lees txim raug zam txim—Tej kev sab laj raug coj los ntawm tus Vaj Ntsuj Plig Dawb Huv lub hwj chim. Kwv yees li 401–421 xyoo tom qab yug Yexus.[/i]\n\n1 Thiab nim no kuv hais txog txoj kev ua kev cai raus dej. Saib seb, cov txwj laug, cov pov thawj, thiab cov xib hwb raug ua kev cai raus dej; thiab lawv tsis tau ua kev cai raus dej tsuas yog lawv txi tau tej txiv uas lawv tsim nyog ua tau nws xwb.\n\n2 Lawv kuj tsis tau txais ua ib qho kev cai raus dej tsuas yog lawv tau tawm los nrog ib lub siab mob thiab lub siab xav ua zoo xwb, thiab tau ua tim khawv rau lub koom txoos tias lawv yeej tau hloov siab lees txim txog tag nrho lawv tej kev txhaum lawm tiag.\n\n3 Thiab tsis muaj ib tug uas tau txais txoj kev cai raus dej tsuas yog lawv tau ris Khetos lub npe rau saum lawv, tau muaj ib qho kev txiav txim siab yuav ua hauj lwm rau nws kom mus txog thaum kawg.\n\n4 Thiab tom qab uas lawv tau raug txais los rau hauv txoj kev cai raus dej, thiab tau txais thiab ntxuav los ntawm tus Vaj Ntsuj Plig Dawb Huv lub hwj chim, lawv tau raug suav nrog cov neeg ntawm Khetos lub koom txoos; thiab lawv tej npe raug muab sau cia, xwv kom lawv yuav raug nco txog thiab tu kom hlob los ntawm Vajtswv txoj lus zoo, kom coj lawv nyob hauv txoj kev yog, kom coj lawv saib ntsoov rau txoj kev thov Vajtswv tsis tu ncua, tsuas cia siab tos ntshis rau tej hwj chim pab tau ntawm Khetos, tus uas yog tus tswv thiab tus ua tag ntawm lawv txoj kev ntseeg.\n\n5 Thiab lub koom txoos tau sib ntsib ua ke tsis tu ncua, yoo mov thiab thov Vajtswv, thiab ib leeg nrog ib leeg tham txog txoj kev nyab xeeb ntawm lawv tej ntsuj plig.\n\n6 Thiab lawv tau sib ntsib ua ke tsis tu ncua noj cov mov mog thiab haus cov dej, ua kev nco txog tus Tswv Yexus.\n\n7 Thiab lawv tau coj nruj heev kom tsis txhob muaj kev tsis ncaj nyob hauv lawv; thiab tus uas raug nrhiav pom ua tsis ncaj, thiab muaj peb tug tim khawv ntawm lub koom txoos tau rau txim rau lawv ua ntej cov txwj laug, thiab yog lawv tsis hloov siab, thiab tsis lees txim, lawv tej npe tau raug rho tawm, thiab lawv tsis raug suav nyob hauv Khetos cov neeg.\n\n8 Tiam sis nquag npaum li lawv hloov siab lees txim thiab nrhiav txoj kev zam txim, nrog txoj kev ua tiag tiag, lawv yuav raug zam txim.\n\n9 Thiab lawv tej kev sab laj raug coj los ntawm lub koom txoos raws li tej kev ua hauj lwm ntawm tus Ntsuj Plig, thiab los ntawm lub hwj chim ntawm tus Vaj Ntsuj Plig Dawb Huv; vim thaum lub hwj chim ntawm tus Vaj Ntsuj Plig Dawb Huv tau coj lawv saib yuav qhuab qhia yam twg, los sis yuav ntuas, los sis yuav thov Vajtswv, los sis yuav thov yam dab tsi, los sis yuav hu nkauj, ces nws twb raug ua tiav.\n\n", "moro 7": "[center][font_size=26]Tshooj 7[/font_size][/center]\n\n[i]Tau muab ib txoj kev caw kom nkag tau rau hauv tus Tswv qhov chaw so—Thov Vajtswv tag siab nrho—Tus Ntsuj Plig ntawm Khetos ua tau kom neeg paub qhov zoo tawm ntawm qhov phem—Dab Ntxwg Nyoog yaum kom neeg tsis lees yuav Khetos thiab ua phem—Tej yaj saub ua kom pom txog txoj kev los ntawm Khetos—Los ntawm txoj kev ntseeg, raug ua tau tej txuj ci tseem ceeb thiab tej tim tswv qhuab qhia—Neeg yuav tsum cia siab rau txoj sia nyob mus ib txhis thiab los npuab rau txoj kev siab hlub. Kwv yees li 401–421 xyoo tom qab yug Yexus.[/i]\n\n1 Thiab nim no kuv, Maulaunais, sau ob peb yam ntawm tej lus ntawm kuv txiv Maumoos, tej uas nws tau hais txog txoj kev ntseeg, txoj kev cia siab, thiab txoj kev siab hlub; nws tau hais rau cov neeg zoo li no, thaum nws qhia lawv nyob hauv tsev sab laj uas lawv tau ua rau qhov chaw teev tiam.\n\n2 Thiab nim no kuv, Maumoos, hais rau nej, kuv cov kwv tij uas kuv hlub; thiab nws yog los ntawm txoj kev hlub tshua ntawm Vajtswv Leej Txiv, thiab peb tus Tswv Yexus Khetos, thiab nws lub siab xav dawb huv, vim yog lub txiaj ntsim ntawm nws txoj kev hu rau kuv, es kuv thiaj raug pub hais rau nej nyob lub sij hawm no.\n\n3 Yog li ntawd, kuv yuav hais rau nej cov uas yog cov ntawm lub koom txoos, cov uas yog cov raws Khetos qab uas muaj kev nyab xeeb, thiab cov uas tau muaj ib txoj kev cia siab txaus los ntawm tej uas nej muaj peev xwm nkag tau rau hauv tus Tswv qhov chaw so, txij li lub sij hawm no lawm yav tom ntej mus txog thaum nej yuav tau so nrog nws hauv ntuj ceeb tsheej.\n\n4 Thiab nim no kuv cov kwv tij, kuv yuav txiav txim rau nej tej yam no vim yog nej txoj kev mus yam nyab xeeb nrog noob neej.\n\n5 Vim kuv nco txog tus Tswv txoj lus uas hais tias los ntawm lawv tej hauj lwm nej yeej yuav paub lawv; vim yog lawv tej hauj lwm zoo, ces lawv yeej zoo thiab.\n\n6 Vim saib seb, Vajtswv tau hais tias ib tug neeg uas phem yeej tsis muaj peev xwm ua tej uas zoo; vim yog nws muab pub ib qho txiaj ntsim, los sis thov Vajtswv, tsuas yog nws yuav ua tej ntawd tiag tiag xwb tsis yog li ces yuav pab tsis tau nws dab tsi.\n\n7 Vim saib seb, yuav tsis tau suav rau nws tias tej ntawd ncaj ncees.\n\n8 Vim saib seb, yog ib tug neeg uas ua phem muab ib qho txiaj ntsim, nws yeej tsis muab dawb paug; yog li ntawd raug suav rau nws tib yam li tias nws tau tuav cia qhov txiaj ntsim ntawd; yog li ntawd nws raug suav ua phem nyob ntawm Vajtswv xub ntiag.\n\n9 Thiab nws kuj raug suav tias phem rau ib tug neeg zoo li ntawd thiab, yog nws yuav thov Vajtswv thiab tsis muaj siab thov tiag; muaj tseeb tiag, thiab nws yuav pab tsis tau nws dab tsi, vim Vajtswv tsis txais tej yam li ntawd.\n\n10 Yog li ntawd, ib tug neeg uas phem tsis muaj peev xwm ua tej yam uas zoo; thiab nws yeej yuav tsis muab ib qho txiaj ntsim zoo.\n\n11 Vim saib seb, ib lub qhov dej iab yeej tsis muaj peev xwm txhawv tau tej dej zoo; thiab ib lub qhov dej zoo yeej tsis muaj peev xwm txhawv tau dej iab; yog li ntawd, ib tug neeg uas ua ib tug tub qhe ntawm tus dab yeej tsis muaj peev xwm raws tau Khetos qab; thiab yog nws yuav lawv Khetos qab nws yuav tsis muaj peev xwm ua tau ib tug tub qhe ntawm tus dab.\n\n12 Yog li ntawd, tag nrho txhua yam uas zoo yeej los ntawm Vajtswv los; thiab tej uas phem yeej los ntawm tus dab los; vim tus dab yog ib tug yeeb ncuab rau Vajtswv, thiab tawm tsam nkaug nws tsis tu ncua, thiab caw thiab ntxias kom ua txhaum, thiab ua tej uas phem tsis tu ncua.\n\n13 Tiam sis saib seb, tej uas yog Vajtswv li yuav caw thiab yaum kom ua zoo tsis tu ncua; yog li ntawd, txhua yam uas caw thiab yaum kom ua zoo, thiab kom hlub Vajtswv, thiab kom ua hauj lwm rau nws, yeej yog Vajtswv kom ua.\n\n14 Yog li ntawd, ceev faj, kuv cov kwv tij uas kuv hlub, kom nej tsis txhob txiav txim tias tej uas phem yog Vajtswv li, los sis tej uas zoo thiab yog Vajtswv li ho yog tus dab li.\n\n15 Vim saib seb, kuv cov kwv tij, yeej raug muab rau nej txiav txim, kom nej yuav paub qhov zoo tawm ntawm qhov phem; thiab txoj kev yuav txiav txim yeej pom tseeb, kom nej yuav paub nrog ib txoj kev paub zoo heev, tib yam li nruab hnub uas ncaim hauv hmo ntuj los.\n\n16 Vim saib seb, tus Ntsuj Plig ntawm Khetos twb raug muab rau txhua tus neeg, kom nws yuav paub qhov zoo tawm ntawm qhov phem; yog li ntawd, kuv yuav qhia txoj kev txiav txim rau nej; vim txhua yam uas caw kom ua zoo, thiab yaum kom ntseeg Khetos, yeej raug xa tawm los ntawm lub hwj chim thiab lub txiaj ntsim ntawm Khetos; yog li ntawd nej yuav paub nrog ib txoj kev paub zoo tias tej ntawd yog Vajtswv li.\n\n17 Tiam sis txhua yam uas yaum tib neeg ua phem, thiab tsis ntseeg Khetos, thiab tsis kam lees nws, thiab ua hauj lwm rau nws, ces nej yuav paub nrog ib txoj kev paub zoo tias tej ntawd yog tus dab li; vim tus dab ua hauj lwm zoo li no, vim nws tsis yaum ib tug neeg los ua zoo li, tsis yaum tiag, tsis yaum ib tug li; nws tej tim tswv los tib yam; lawv cov uas ywj lawv tus kheej rau nws siv los tib yam.\n\n18 Thiab nim no, kuv cov kwv tij, saib zoo kom nej yuav paub qhov kaj ntawm tej uas nej yuav txiav txim, qhov kaj uas yog qhov kaj ntawm Khetos, saib zoo kom nej tsis txhob txiav txim yuam kev; vim nej yuav raug txiav txim rau tej uas nej tau txiav txim rau lawm.\n\n19 Yog li ntawd, kuv thov nej, cov kwv tij, kom nej yuav rau siab ntso nrhiav nyob hauv qhov kaj ntawm Khetos kom nej yuav paub qhov zoo tawm ntawm qhov phem; thiab yog nej yuav tuav txhua yam uas zoo, thiab tsis txiav txim rau tej ntawd, nej yeej yuav tau ua Khetos ib tug me nyuam tiag.\n\n20 Thiab nim no, kuv cov kwv tij, yuav ua li cas nej thiaj li yuav tuav tau txhua yam uas zoo?\n\n21 Thiab nim no kuv los rau txoj kev ntseeg ntawd, qhov uas kuv tau hais tias kuv yuav hais; thiab kuv yuav qhia nej txoj kev uas nej yuav tuav tau txhua yam uas zoo.\n\n22 Vim saib seb, Vajtswv yeej paub txhua yam, tau kav ib txhis rau ib txhis, saib seb, nws tau xa tej tim tswv los pab rau noob neej, kom yuav paub txog txoj kev los ntawm Khetos; thiab nyob hauv Khetos yuav muaj tau txhua yam kev zoo los.\n\n23 Thiab Vajtswv kuj tau qhia rau tej yaj saub, los ntawm nws lub qhov ncauj kiag, tias Khetos yuav los.\n\n24 Thiab saib seb, tau muaj ntau yam kev uas nws tau ua tej xwm rau noob neej paub, uas tau yog tej uas zoo; thiab tag nrho tej uas zoo yeej los ntawm Khetos los; tsis yog li ntawd ces tib neeg yeej tau raug poob lawm, thiab yuav tsis muaj tau yam uas zoo los rau lawv.\n\n25 Yog li ntawd, los ntawm txoj kev pab ntawm tej tim tswv, thiab los ntawm txhua lo lus uas tau hais tawm los ntawm Vajtswv lub qhov ncauj, tib neeg tau pib xyaum kom muaj kev ntseeg Khetos; thiab li no los ntawm txoj kev ntseeg, lawv thiaj tuav tau txhua yam uas zoo; thiab li no nws yog mus txog thaum txoj kev los ntawm Khetos.\n\n26 Thiab tom qab uas nws tau los tib neeg kuj yuav raug cawm dim los ntawm txoj kev ntseeg nyob hauv nws lub npe; thiab los ntawm txoj kev ntseeg, lawv rais los mus ua Vajtswv tej tub. Thiab tseeb ib yam li Khetos muaj sia nyob nws tau hais tej lus no rau peb tej yawg koob, hais tias: Txhua yam uas nej yuav thov Leej Txiv los ntawm kuv lub npe, uas yog yam uas zoo, nyob hauv txoj kev ntseeg cia siab ntsoov tias nej yuav tau txais, saib seb, yeej yuav raug ua tiav li ntawd rau nej.\n\n27 Yog li ntawd, kuv cov kwv tij uas kuv hlub, tej txuj ci tseem ceeb puas tau tseg vim Khetos tau nce mus rau saum ntuj ceeb tsheej, thiab tau zaum ntawm Vajtswv sab tes xis, mus muab nqi zog ntawm Leej Txiv txog nws tej kev muaj cai rau ntawm txoj kev hlub tshua uas nws tau muaj rau saum noob neej?\n\n28 Vim nws tau teb qhov kawg ntawm txoj kev cai, thiab nws tau lees tag nrho cov uas muaj txoj kev ntseeg hauv nws; thiab lawv cov uas muaj kev ntseeg hauv nws yeej yuav npuab rau txhua yam uas zoo; yog li ntawd nws hais zoo txog noob neej; thiab nws nyob saum ntuj ceeb tsheej tas mus li.\n\n29 Thiab vim nws tau ua li no lawm, kuv cov kwv tij uas kuv hlub es, tej txuj ci tseem ceeb puas tau tseg lawm? Saib seb kuv hais rau nej tias, Tsis tau; tej tim tswv los kuj tsis tau tsum los pab rau noob neej.\n\n30 Vim saib seb, lawv raug ywj rau nws, kom mus pab raws li nws txoj lus txib, ua lawv tus kheej rau lawv cov uas muaj txoj kev ntseeg muaj zog thiab muaj lub siab ruaj nyob hauv txhua yam ncaj ncees pom.\n\n31 Thiab txoj hauj lwm ntawm lawv txoj kev pab yog hu kom neeg los rau txoj kev hloov siab lees txim, thiab kom muaj puv npo thiab ua txoj hauj lwm ntawm tej kev khi lus ntawm Leej Txiv, uas nws tau khi rau noob neej, kom yuav npaj tau kev nyob hauv noob neej, los ntawm txoj kev tshaj Khetos txoj lus rau cov neeg uas raug xaiv ntawm tus Tswv, kom lawv yuav ua tim khawv txog nws.\n\n32 Thiab los ntawm txoj kev ua li no, tus Tswv Vajtswv yuav npaj txoj kev kom cov neeg uas tseem tshuav yuav muaj txoj kev ntseeg hauv tus Tswv, kom tus Vaj Ntsuj Plig Dawb Huv yuav muaj qhov chaw nyob hauv lawv tej siab, raws li lub hwj chim ntawm qhov ntawd; thiab Leej Txiv tau coj tau, tej kev khi lus uas nws tau khi rau noob neej raws li no.\n\n33 Thiab Khetos tau hais tias: Yog nej yuav muaj txoj kev ntseeg hauv kuv nej yeej yuav muaj hwj chim ua tau txhua yam uas tsim nyog nyob hauv kuv.\n\n34 Thiab nws tau hais tias: Cia li hloov siab lees txim nej sawv daws uas nyob thoob lub ntiaj teb, thiab cia li los cuag kuv, thiab ua kev cai raus dej nyob ntawm kuv lub npe, thiab muaj txoj kev ntseeg nyob hauv kuv, xwv kom nej thiaj li yuav raug cawm dim.\n\n35 Thiab nim no, kuv cov kwv tij uas kuv hlub es, yog tias qhov no yog li ntawd tias tej yam no uas kuv tau hais rau nej muaj tseeb, thiab Vajtswv yuav ua rau nej paub, nrog lub hwj chim thiab lub yeeb koob loj nyob hauv hnub kawg, tias lawv muaj tseeb, thiab yog lawv muaj tseeb no lub caij ntawm tej txuj ci tseem ceeb puas tau tsum lawm?\n\n36 Los sis tej tim tswv puas tau tsum tshwm sim rau noob neej? Los sis nws puas tau tuav lub hwj chim ntawm tus Vaj Ntsuj Plig Dawb Huv ncaim ntawm lawv? Los sis nws puas yuav tuav, ntev heev npaum li lub sij hawm yuav ntev, los sis npaum li lub ntiaj teb yuav nyob, los sis puas yuav muaj ib tug neeg nyob rau saum qhov ntawd raug cawm dim taus?\n\n37 Saib seb kuv hais rau nej tias, Tsis yog li ntawd; vim twb yog los ntawm txoj kev ntseeg es thiaj ua tau tej txuj ci tseem ceeb; thiab twb yog los ntawm txoj kev ntseeg es tej tim tswv tshwm sim thiab los pab rau tej tib neeg; yog li ntawd, yog tej yam no tau tseg lawm tiag ces txoj kev txom nyem yuav raug rau noob neej, vim nws yog vim txoj kev tsis ntseeg, thiab tag nrho tsis muaj yam tsim nyog.\n\n38 Vim tsis muaj ib tug neeg muaj peev xwm dim tau, raws li Khetos tej lus, tsuas yog lawv yuav muaj txoj kev ntseeg hauv nws lub npe xwb; yog li ntawd, yog tej yam no tau tseg lawm, ces txoj kev ntseeg los kuj tau tseg lawm thiab; thiab neeg yeej yuav nyob qhov uas phem kawg nkaus, vim lawv yuav nyob zoo li uas tsis tau muaj txoj kev txhiv dim.\n\n39 Tiam sis saib seb, kuv cov kwv tij uas kuv hlub es, kuv txiav txim rau nej tej yam uas zoo dua, vim kuv txiav txim tias nej muaj txoj kev ntseeg hauv Khetos vim yog nej lub siab dawb siab zoo; vim yog nej tsis muaj txoj kev ntseeg nyob hauv nws ces nej yuav tsis phim suav nyob hauv cov neeg ntawm nws lub koom txoos.\n\n40 Thiab ntxiv, kuv cov kwv tij uas kuv hlub es, kuv yuav hais rau nej txog txoj kev cia siab. Yuav ua li cas nej thiaj txawj muaj tau txoj kev ntseeg, tsuas yog nej yuav tsum muaj txoj kev cia siab xwb?\n\n41 Thiab nej yuav cia siab rau yam dab tsi? Saib seb kuv hais rau nej tias nej yuav tsum muaj txoj kev cia siab dhau los ntawm Khetos thiab lub hwj chim ntawm nws txoj kev sawv hauv qhov tuag rov qab los, tias yuav sawv los mus rau txoj sia nyob mus ib txhis, thiab tau qhov no los vim nej txoj kev ntseeg hauv nws raws li txoj kev cog lus.\n\n42 Yog li ntawd, yog ib tug neeg muaj txoj kev ntseeg nws yuav tsum muaj txoj kev cia siab; vim yog tsis muaj txoj kev ntseeg yeej muaj tsis tau txoj kev cia siab li.\n\n43 Thiab ntxiv, saib seb kuv hais rau nej tias nws tsis muaj peev xwm muaj tau txoj kev ntseeg thiab kev cia siab, tsuas yog nws yuav txo hwj chim thiab muaj siab mos siab muag xwb.\n\n44 Yog tsis li ntawd, nws txoj kev ntseeg thiab txoj kev cia siab tsis muaj nuj nqis dab tsi, vim tsis muaj ib tug uas raug txais yuav nyob ntawm Vajtswv, tsuas yog cov neeg txo hwj chim thiab muaj siab mos siab muag xwb; thiab yog ib tug neeg txo hwj chim thiab muaj siab mos siab muag, thiab lees los ntawm lub hwj chim ntawm tus Vaj Ntsuj Plig Dawb Huv tias Yexus yog tus Khetos, nws yuav tsum muaj txoj kev siab hlub; vim yog nws tsis muaj txoj kev siab hlub nws tsis muaj nuj nqis dab tsi; yog li ntawd nws yuav tsum muaj txoj kev siab hlub.\n\n45 Thiab txoj kev siab hlub tiv taus ntev, thiab siab zoo, thiab tsis xav tau luag tug, thiab tsis khav theeb, tsis xav rau nws tus kheej xwb, tsis chim sai, tsis xav phem, thiab tsis nyiam kev tsis ncaj ncees tiam sis nyiam qhov tseeb, tiv tag nrho txhua yam, ntseeg txhua yam, cia siab rau txhua yam, nyiaj tag nrho txhua yam.\n\n46 Yog li ntawd, kuv cov kwv tij uas kuv hlub es, yog nej tsis muaj txoj kev siab hlub ces, nej twb tsis muaj nuj nqis dab tsi, vim txoj kev siab hlub yeej tsis plam ib zaug li. Yog li ntawd, cia li npuab rau txoj kev siab hlub, uas yog yam uas zoo tshaj plaws tag nrho, vim txhua yam yeej yuav plam—\n\n47 Tiam sis txoj kev siab hlub yog txoj kev hlub dawb paug ntawm Khetos, thiab nws yuav nyob tas mus li; thiab tus uas raug nrhiav pom muaj nws nyob hauv hnub kawg, tus ntawd yuav tau zoo.\n\n48 Yog li ntawd, kuv cov kwv tij uas kuv hlub es, cia li thov Leej Txiv tag nrho lub zog ntawm lub siab, xwv kom nej yuav muaj txoj kev hlub no puv npo, txoj uas nws tau muab rau tag nrho cov uas raws qab tiag ntawm nws Leej Tub, Yexus Khetos; xwv kom nej yuav rais tau los mus ua Vajtswv tej tub; kom thaum nws yuav tshwm los peb yuav zoo li nws, vim peb yuav pom nws zoo li uas nws yog; kom peb yuav muaj txoj kev cia siab no; kom peb yuav raug ua kom dawb huv tib yam li nws twb dawb huv. Amees.\n\n", "moro 8": "[center][font_size=26]Tshooj 8[/font_size][/center]\n\n[i]Ua kev cai raus dej rau tej me nyuam yaus yog ib qho kev phem qias—Tej me nyuam yaus muaj txoj sia nyob hauv Khetos vim yog txoj kev Theej Txhoj—Txoj kev ntseeg, txoj kev hloov siab lees txim, txoj kev txo hwj chim thiab txoj kev siab mos siab muag, txoj kev txais tus Vaj Ntsuj Plig Dawb Huv, thiab txoj kev tiv mus kom txog thaum kawg yuav coj tau mus rau txoj kev cawm seeg. Kwv yees li 401–421 xyoo tom qab yug Yexus.[/i]\n\n1 Kuv txiv Maumoos ib tsab ntawv, uas tau sau rau kuv, Maulaunais; thiab nws tau raug sau rau kuv tom qab tsis ntev uas kuv raug hu los rau txoj kev qhuab qhia txoj moo zoo. Thiab qhov no yog tej uas nws tau sau rau kuv, hais tias:\n\n2 Kuv tus tub Maulaunais, uas kuv hlub, kuv zoo siab heev uas koj tus Tswv Yexus Khetos tau txaus siab rau koj, thiab tau hu koj los rau hauv nws txoj kev qhuab qhia txoj moo zoo, thiab rau hauv nws txoj hauj lwm dawb huv.\n\n3 Kuv nco ntsoov txog koj nyob hauv kuv tej kev thov Vajtswv, tau thov Vajtswv Leej Txiv tsis tu ncua los ntawm nws tus Me Nyuam Dawbuv lub npe, Yexus, kom nws, dhau hauv nws txoj kev zoo thiab txoj kev hlub tshua tsis muaj qhov kawg, yuav tsom kwm koj dhau hauv txoj kev tiv ntawm txoj kev ntseeg hauv nws lub npe kom mus txog thaum kawg.\n\n4 Thiab nim no, kuv tus me tub es, kuv hais rau koj txog tej uas ua rau kuv nyuaj siab heev; vim nws ua rau kuv nyuaj siab tias yuav muaj tej kev sib cav sib ceg sawv nyob hauv nej.\n\n5 Vim, yog kuv tau kawm qhov tseeb, tau muaj tej kev sib cav sib ceg nyob hauv nej ntsig txog txoj kev cai raus dej ntawm nej tej me nyuam yaus.\n\n6 Thiab nim no, kuv tus me tub, kuv xav kom koj yuav rau siab ntso ua hauj lwm, kom yuav tshem tau qhov kev tsis yog loj no tawm ntawm nej mus; vim, yog rau qhov no ntag kuv thiaj li tau sau tsab ntawv no.\n\n7 Vim tsis ntev tom qab uas kuv tau kawm tej yam no ntsig txog nej kuv tau thov tus Tswv txog qhov teeb meem ntawd. Thiab tus Tswv txoj lus tau los rau kuv los ntawm tus Vaj Ntsuj Plig Dawb Huv lub hwj chim, hais tias:\n\n8 Cia li mloog Khetos tej lus, nej tus Txhiv Dim, nej tus Tswv thiab nej tus Vajtswv. Saib seb, kuv tau los rau hauv lub ntiaj teb tsis yog los hu cov neeg ncaj ncees tiam sis los hu cov neeg txhaum kom hloov siab lees txim; tej neeg tsis muaj mob yeej tsis xav tau kws tshuaj, tsuas yog lawv cov uas muaj mob xwb; yog li ntawd, tej me nyuam yaus yeej tsis muaj mob, vim lawv tsis tau txawj ua txhaum; yog li ntawd txoj kev foom ntawm Adas raug tshem tawm ntawm lawv nyob hauv kuv, kom nws tsis muaj hwj chim kav lawv; thiab txoj kev cai txiav tau raug tsum nyob hauv kuv.\n\n9 Thiab tus Vaj Ntsuj Plig Dawb Huv tau ua Vajtswv txoj lus rau kuv paub raws li no; yog li ntawd, kuv tus me tub uas kuv hlub es, kuv paub tias nws yog ib txoj kev thuam heev rau Vajtswv, tias nej yuav muab tej me nyuam yaus ua kev cai raus dej.\n\n10 Saib seb kuv hais rau koj tias koj yuav tsum qhia tej yam no—txoj kev hloov siab lees txim thiab txoj kev ua kev cai raus dej rau cov uas lav ris tau thiab txawj ua txhaum; muaj tseeb tiag, qhia tej niam txiv kom lawv yuav tsum hloov siab lees txim thiab ua kev cai raus dej, thiab txo lawv tej hwj chim tib yam li tej me nyuam yaus, thiab lawv sawv daws yuav dim nrog lawv tej me nyuam yaus.\n\n11 Thiab lawv tej me nyuam yaus tsis tas yuav hloov siab lees txim, los sis tsis tas ua kev cai raus dej. Saib seb, txoj kev cai raus dej yog ua rau txoj kev hloov siab lees txim kom muaj tau puv npo li tej lus txib rau txoj kev zam txim ntawm tej kev txhaum.\n\n12 Tiam sis tej me nyuam yaus muaj txoj sia nyob hauv Khetos, twb txij li thaum chiv keeb ntawm lub ntiaj teb los; yog tsis muaj li ntawd, Vajtswv yeej yog Vajtswv tsis tas, thiab kuj yog tus Vajtswv uas txawj hloov, thiab yog tus uas saib neeg ntsej muag ua; vim muaj pes tsawg leej me nyuam yaus uas tau tuag lawm es tsis tau ua kev cai raus dej!\n\n13 Yog li ntawd, yog tej me nyuam yaus tsis muaj peev xwm raug cawm dim taus yog tsis tau ua kev cai raus dej, es lawv yuav tsum tau mus rau hauv ntuj txiag teb tsaus uas tsis muaj qhov kawg.\n\n14 Saib seb kuv hais rau nej, tias tus uas xav tias tej me nyuam yaus yuav tsum ua kev cai raus dej tab tom nyob hauv tus kwj tob tob ntawm txoj kev iab ntsim thiab nyob hauv tej kev raug txim ntawm txoj kev tsis ncaj; vim nws tsis tau muaj txoj kev ntseeg los sis txoj kev cia siab, los sis tsis muaj txoj kev siab hlub; yog li ntawd, nws yuav raug txiav tawm thaum tseem sij xav li no, nws yeej yuav tsum tau nqis mus rau hauv ntuj txiag teb tsaus.\n\n15 Vim nws yog ib qho kev phem heev uas xav tias Vajtswv cawm ib tug me nyuam vim yog txoj kev ua kev cai raus dej, thiab lwm tus yuav tsum piam sij vim nws tsis tau ua txoj kev cai raus dej.\n\n16 Kev txom nyem yuav raug rau lawv cov uas yuav hloov tus Tswv tej kev mus raws li no, vim lawv yuav piam sij tsuas yog lawv yuav hloov siab lees txim xwb. Saib seb, kuv hais yam tsis ntshai, tau muaj cai los ntawm Vajtswv; thiab kuv tsis ntshai yam uas neeg muaj peev xwm ua tau; vim txoj kev hlub tiag tiag yeej ntiab tau tag nrho tej kev txhawj ntshai tawm.\n\n17 Thiab kuv puv npo nrog txoj kev siab hlub, uas yog txoj kev hlub uas kav ib txhis; yog li ntawd, tag nrho tej me nyuam yaus zoo tib yam rau kuv; yog li ntawd, kuv hlub tej me nyuam yaus nrog txoj kev hlub tiag tiag; thiab lawv sawv daws zoo ib yam thiab yog cov uas tau txais txoj kev cawm seeg.\n\n18 Vim kuv paub tias Vajtswv tsis yog ib tug Vajtswv uas tsis zoo tas, los sis tsis yog ib tug uas txawj hloov; tiam sis nws yog tus uas tsis txawj hloov mus ib txhiab ib txhis li.\n\n19 Tej me nyuam yaus tsis txawj hloov siab lees txim; yog li ntawd, nws yog ib qho kev phem heev uas tsis kam lees tej kev hlub tshua dawb paug ntawm Vajtswv los rau lawv, vim lawv sawv daws muaj sia nyob hauv nws vim yog nws txoj kev hlub tshua.\n\n20 Thiab nws tus uas hais tias tej me nyuam yaus yuav tsum ua kev cai raus dej twb tsis lees txais tej kev hlub tshua ntawm Khetos, thiab muab txoj kev theej txhoj ntawm nws thiab lub hwj chim ntawm nws txoj kev txhiv dim suav tsis muaj nqi.\n\n21 Kev txom nyem yuav raug rau cov ntawd, vim lawv yuav muaj xwm txheej ntawm txoj kev tuag, ntawm ntuj txiag teb tsaus, thiab ntawm txoj kev tsim txom uas tsis muaj qhov kawg. Kuv hais tej no yam tsis ntshai; Vajtswv tau txib kuv. Cia li mloog lawv thiab ua raws li, los sis tej ntawd yuav sawv tawm tsam nej nyob ntawm lub rooj txiav txim ntawm Khetos.\n\n22 Vim saib seb tag nrho tej me nyuam yaus muaj txoj sia nyob hauv Khetos, thiab txoj kev cai tsis raug rau lawv sawv daws. Vim lub hwj chim ntawm txoj kev txhiv dim los rau saum lawv sawv daws uas tsis muaj txoj kev cai; yog li ntawd, tus uas tsis raug txim, los sis tus uas tsis nyob hauv qab txoj kev raug txim, hloov siab lees txim tsis tau; thiab txoj kev raus dej rau cov li ntawd tsis muaj nuj nqis dab tsi—\n\n23 Tiam sis nws yog txoj kev thuam rau Vajtswv, tau tsis lees yuav tej kev hlub tshua ntawm Khetos, thiab lub hwj chim ntawm nws tus Ntsuj Plig Dawb Huv, thiab tau cia siab rau tej hauj lwm uas tuag lawm.\n\n24 Saib seb, kuv tus me tub, qhov no yuav tsum tsis txhob ua; vim txoj kev hloov siab lees txim yog rau lawv cov uas nyob hauv qab txoj kev raug txim thiab hauv qab ntawm txoj kev foom ntawm ib txoj kev cai uas tau ua txhaum.\n\n25 Thiab thawj thawj cov txiv ntawm txoj kev hloov siab lees txim yog txoj kev cai raus dej; thiab txoj kev cai raus dej los tau ntawm txoj kev ntseeg los rau txoj kev ua tej lus txib kom puv npo; thiab txoj kev ua tej lus txib kom puv npo coj tau txoj kev zam tej kev txog txhaum los;\n\n26 Thiab txoj kev zam tej kev txog txhaum coj tau txoj kev txo hwj chim, thiab siab mos siab muag los; thiab vim yog txoj kev txo hwj chim thiab siab mos siab muag txoj kev saib xyuas ntawm tus Vaj Ntsuj Plig Dawb Huv thiaj los tau, uas yog tus Nplij kom muaj txoj kev cia siab thiab txoj kev hlub tiag tiag, uas yog txoj kev hlub uas tiv tau los ntawm txoj kev rau siab ntso thov, mus txog thaum qhov kawg yuav los, thaum uas tag nrho cov ntseeg yuav tau nrog Vajtswv nyob.\n\n27 Saib seb, kuv tus me tub, kuv yuav sau ntawv rau koj dua yog kuv tsis tawm mus tawm tsam cov Neeg Lamas tsis ntev no. Saib seb, txoj kev khav ntawm haiv neeg no, los sis cov neeg ntawm cov Neeg Nifais, tau qhia tseeb txog lawv txoj kev puas tsuaj tsuas yog lawv yuav hloov siab lees txim xwb.\n\n28 Thov Vajtswv rau lawv, kuv tus me tub, kom txoj kev hloov siab lees txim yuav los tau rau lawv. Tiam sis saib seb, kuv ntshai nyob tsam tus Ntsuj Plig yuav tseg tsis nrog lawv nyob lawm; thiab nyob rau feem av ntawm no lawv kuj tau nrhiav txo tag nrho tej hwj chim thiab cai uas los ntawm Vajtswv los; thiab lawv tab tom tsis lees yuav tus Vaj Ntsuj Plig Dawb Huv.\n\n29 Thiab tom qab uas tau tsis lees yuav ib txoj kev paub zoo heev, kuv tus me tub, lawv yuav tsum piam sij tsis ntev no, kom muaj puv npo li tej kev qhia tej uas yuav muaj los yav tom ntej uas tau raug hais los ntawm tej yaj saub, thiab tib yam li tej lus ntawm peb tus Cawm Seeg kiag.\n\n30 Nyob zoo nawj, kuv tus me tub, mus txog thaum uas kuv yuav sau ntawv rau koj, los sis tau rov ntsib koj dua. Amees.\n\n", "moro 9": "Maumoos tsab ntawv ob rau nws tus tub Maulaunais.\n\nMuaj nyob hauv tshooj 9.\n\n[center][font_size=26]Tshooj 9[/font_size][/center]\n\n[i]Cov Neeg Nifais thiab cov Neeg Lamas ua phem qias thiab poob ntawm txoj kev zoo—Lawv tsim txom thiab ib leeg tua ib leeg—Maumoos thov Vajtswv kom txoj kev hlub tshua thiab txoj kev zoo yuav nyob nrog Maulaunais mus ib txhis. Kwv yees li 401–421 xyoo tom qab yug Yexus.[/i]\n\n1 Kuv tus me tub uas kuv hlub es, kuv sau ntawv rau koj dua kom koj yuav paub tias kuv tseem muaj sia nyob; tiam sis kuv yuav sau txog tej yam uas tu siab heev.\n\n2 Vim saib seb, kuv tau muaj ib npluav rog mob heev nrog cov Neeg Lamas, uas yog npluav uas peb tsis yeej; thiab Aki-eetus tau ntog los ntawm ntaj, thiab Lulas thiab Eloos los tib yam; muaj tseeb tiag, thiab peb tau xiam peb ib co neeg zoo heev.\n\n3 Thiab nim no saib seb, kuv tus me tub, kuv ntshai nyob tsam cov Neeg Lamas yuav ua kom cov neeg no puas tsuaj; vim lawv yeej tsis kam hloov siab lees txim, thiab Dab Ntxwg Nyoog pheej txhib kom lawv ib leeg npau taws rau ib leeg tsis tu ncua li.\n\n4 Saib seb, kuv tab tom ua hauj lwm nrog lawv tsis tu ncua; thiab thaum kuv hais Vajtswv txoj lus nrog txoj kev nruj lawv tau ua tshee na thiab npau taws nkaug kuv; thiab thaum kuv tsis siv txoj kev nruj lawv ua lawv tej siab tawv tawm tsam tej ntawd; yog li ntawd, kuv ntshai nyob tsam tus Tswv tus Ntsuj Plig yuav tseg tsis nrog lawv nyob lawm.\n\n5 Vim lawv yeej npau taws heev kawg nkaus kuv saib yam li lawv tsis muaj txoj kev ntshai txog txoj kev tuag li; thiab lawv ib leeg tau poob lawv txoj kev hlub, rau ib leeg; thiab lawv xav tua neeg thiab pauj txiaj ntsig tsis tu ncua xwb.\n\n6 Thiab nim no, kuv tus me tub uas kuv hlub es, txawm tias lawv muaj siab tawv los, cia peb rau siab ntso ua hauj lwm; vim yog peb tsum tsis ua hauj lwm, peb yuav raug coj los rau hauv qab txoj kev raug txim; vim peb muaj ib txoj hauj lwm ua thaum tseem nyob hauv lub cev av no, xwv kom peb yuav kov yeej tus yeeb ncuab ntawm tag nrho tej kev ncaj ncees, thiab cia peb tej ntsuj plig so nyob hauv Vajtswv lub nceeg vaj.\n\n7 Thiab nim no kuv sau tej yam txog tej kev txom nyem ntawm cov neeg no. Vim raws li txoj kev paub uas kuv tau txais los ntawm Amauloos, saib seb, cov Neeg Lamas tau ntau leej neeg raug txim, uas lawv txhom tau los ntawm tus pej thuam Selixas; thiab tau muaj tej txiv neej, tej poj niam, thiab tej me nyuam yaus.\n\n8 Thiab lawv tau tua tej ua txiv thiab tej txiv ntawm cov poj niam thiab tej me nyuam ntawd; thiab lawv tau muab tej nqaij ntawm lawv cov txiv rau tej poj niam noj, thiab muab tej nqaij ntawm lawv tej txiv rau tej me nyuam noj; thiab tsis muaj dej, lawv tsuas muab me rau lawv xwb.\n\n9 Thiab txawm tias cov Neeg Lamas ua txoj kev qias loj npaum li no los, nws tseem tsis tau npaum li tej uas peb cov neeg ua nyob hauv Mauli-atus. Vim saib seb, ntau tus ntxhais ntawm cov Neeg Lamas tau raug lawv txhom tau ua neeg raug txim; thiab tom qab uas tau muab lawv tej uas tshua tshaj thiab muaj nuj nqis tshaj plaws txhua yam huv tib si, uas yog txoj kev coj dawb huv thiab tsim txiaj—\n\n10 Thiab tom qab uas lawv tau ua tej yam no tas, lawv tau muab lawv tua yam ua phem kawg nkaus, tau tsim txom lawv tej cev mus txog thaum tuag; thiab tom qab uas lawv tau ua li no tas, lawv tau noj lawv tej nqaij zoo ib yam li tej tsiaj qus, vim yog txoj kev tawv ntawm lawv tej siab; thiab lawv tau ua tej no rau ib lub cim ntawm txoj kev tsis ntshai.\n\n11 Au kuv tus me tub uas kuv hlub es, vim li cas ib co neeg zoo li no, uas yuav tsis muaj kev vam meej li—\n\n12 (Thiab nyuam qhuav yog tau ob peb xyoos dhau los lawm xwb, thiab lawv tau yog ib co neeg uas muaj kev zoo thiab txaus nyiam)\n\n13 Tiam sis Au kuv tus me tub, vim li cas cov neeg uas zoo li no, cov uas muaj txoj kev zoo ho nyob hauv txoj kev qias tag npaud—\n\n14 Peb yuav xav tau li cas tias Vajtswv yuav tsis tso nws txhais tes nyob hauv txoj kev txiav txim tawm tsam peb?\n\n15 Saib seb, kuv lub siab quaj tias: Kev txom nyem raug rau cov neeg no. Cia li tawm los rau hauv txoj kev txiav txim, Au Vajtswv es, thiab zais lawv tej kev txhaum, thiab tej kev phem, thiab tej kev qias tawm ntawm koj lub ntsej muag!\n\n16 Thiab ntxiv, kuv tus me tub, tau muaj ntau tus poj ntsuam thiab lawv tej ntxhais uas tseem nyob hauv Selixas; thiab tej zaub mov noj uas cov Neeg Lamas tsis tau coj mus, saib seb, Xenefais tej tub rog tau muab nqa lawm, thiab tau muab lawv cia lam theeb puas rau qhov txhia chaw uas lawv yuav nrhiav tau zaub mov; thiab ntau cov poj niam laus tau qaug zog tom tej kev thiab tuag.\n\n17 Thiab tej tub rog uas nyob nrog kuv twb tsis muaj zog; thiab tej tub rog ntawm cov Neeg Lamas nyob nruab nrab ntawm Selixas thiab kuv; thiab txhua tus uas tau khiav mus rau Aloos tej tub rog tau poob raug txhom mus rau lawv tej kev raug tsim txom uas phem kawg nkaus.\n\n18 Au txoj kev phem qias ntawm kuv cov neeg! Lawv nyob tsis muaj chaw rau thiab tsis muaj kev hlub tshua. Saib seb, kuv yog ib tug neeg xwb, thiab kuv tsuas muaj zog li ib tug neeg xwb, thiab kuv tsis muaj peev xwm hais kom lawv mloog kuv tej lus ntxiv lawm.\n\n19 Thiab lawv tau rais los mus muaj zog nyob hauv lawv txoj kev lim hiam; thiab lawv kuj phem, tsis tseg leej twg li, yuav laus los hluas; thiab lawv nyiam txhua yam tsuas tshuav tej uas zoo xwb; thiab txoj kev txom nyem ntawm peb tej poj niam thiab peb tej me nyuam uas nyob saum thaj av no yeej phem tshaj txhua yam tsav; muaj tseeb tiag, tus nplaig tsis muaj peev xwm qhia tau, los sis tsis muaj peev xwm muab nws sau cia tau.\n\n20 Thiab nim no, kuv tus me tub, kuv yuav tsis piav txog txoj kev phem heev no ntev ntxiv lawm. Saib seb, koj yeej paub txoj kev phem ntawm cov neeg no; koj yeej paub tias lawv nyob yam tsis muaj kev cai kav, thiab dhau qhov siab xav; thiab lawv txoj kev phem tseem phem tshaj li cov Neeg Lamas tej.\n\n21 Saib seb, kuv tus me tub, kuv tsis muaj peev xwm hais tej yam zoo txog lawv rau Vajtswv nyob tsam nws yuav nplawm kuv.\n\n22 Tiam sis saib seb, kuv tus me tub, kuv muaj tej yam zoo hais txog koj rau Vajtswv, thiab kuv cia siab rau Khetos xwv kom koj yuav raug cawm dim; thiab kuv thov Vajtswv kom nws yuav tseg koj txoj sia, ua tim khawv txog cov neeg no txoj kev tig rov mus cuag nws, los sis rau lawv txoj kev puas tsuaj huv tib si; vim kuv paub tias lawv yuav tsum piam sij tsuas yog lawv yuav hloov siab lees txim thiab tig rov mus cuag nws xwb.\n\n23 Thiab yog lawv piam sij nws yuav raug zoo li cov Neeg Tsales, vim yog txoj kev xav ua puv npo ntawm lawv tej siab, nrhiav ntshis tua neeg thiab pauj txiaj ntsig xwb.\n\n24 Thiab yog tias lawv piam sij, peb paub tias ntau tus ntawm peb cov kwv tij tau khiav mus koom cov Neeg Lamas, thiab ntau tus ntxiv kuj yuav khiav mus koom lawv thiab; yog li ntawd, sau tej yam me ntsis ntxiv, yog koj dim thiab kuv piam sij thiab tsis pom koj; tiam sis kuv cia siab tias nyaj kuv yuav tau pom koj tsis ntev no; vim kuv muaj tej ceev xwm txheej dawb ceev uas kuv yuav muab rau koj.\n\n25 Kuv tus me tub, cia siab ntsoov rau Khetos; thiab tsis txhob cia tej yam uas kuv tau sau ua rau koj nyuaj siab, tsuam koj ntog rau txoj kev tuag; tiam sis thov Khetos tsa koj sawv, thiab thov kom nws tej kev raug txom nyem thiab txoj kev tuag thiab txoj kev ua nws lub cev rau peb tej yawg koob pom, thiab nws txoj kev hlub tshua thiab txoj kev ua siab ntev nyiaj, thiab txoj kev cia siab ntawm nws lub yeeb koob thiab ntawm txoj sia nyob mus ib txhis, nyob hauv koj siab mus ib txhis.\n\n26 Thiab thov kom txoj kev hlub tshua ntawm Vajtswv Leej Txiv, tus uas lub rooj zaum nyob siab puag saum ntuj, thiab peb tus Tswv Yexus Khetos, tus uas zaum ntawm sab tes xis ntawm nws lub hwj chim, mus txog thaum tag nrho txhua yam rais los mus ua nws tug, yog, thiab nrog koj nyob tas mus li. Amees.\n\n", "moro 10": "[center][font_size=26]Tshooj 10[/font_size][/center]\n\n[i]Ib qho lus tim khawv ntawm Phau Ntawv Maumoos yeej yog los ntawm lub hwj chim ntawm tus Vaj Ntsuj Plig Dawbuv—Tej txiaj ntsim ntawm tus Ntsuj Plig raug muab faib rau cov uas muaj kev ntseeg—Tej txiaj ntsim ntawm sab ntsuj plig yeej mus ua ke nrog txoj kev ntseeg tas mus li—Maulaunais tej lus hais tawm hauv av los—Cia li los cuag Khetos, cia li ua kom zoo tshaj plaws nyob hauv nws, thiab ua kom nej tej ntsuj plig dawb huv. Kwv yees li 421 xyoo tom qab yug Yexus.[/i]\n\n1 Nim no kuv, Maulaunais, sau tej yam uas kuv xav tias zoo; thiab kuv sau rau kuv cov kwv tij, cov Neeg Lamas; thiab kuv xav kom lawv yuav paub tias ntau dua li plaub puas thiab nees nkaum xyoo tau dhau mus txij li lub cim tau raug muab txog txoj kev los ntawm Khetos.\n\n2 Thiab kuv yuav muab tej ceev xwm txheej no zwm cia, tom qab uas kuv tau hais ob peb lo lus los ntawm txoj kev ntuas nej.\n\n3 Saib seb, kuv yuav ntuas nej tias thaum nej yuav nyeem tej yam no, yog Vajtswv pom zoo tias nej yuav tsum nyeem lawv, kom nej yuav nco txog saib tus Tswv tau hlub tshua rau noob neej npaum li cas, txij li thaum tsim Adas nqis los mus txog lub sij hawm uas nej yuav txais tej yam no, thiab xav zoo zoo tej ntawd nyob hauv nej tej siab.\n\n4 Thiab thaum nej yuav tau txais tej yam no, kuv yuav ntuas nej kom nej yuav thov Vajtswv, Leej Txiv tus uas nyob mus ib txhis, los ntawm Khetos lub npe, saib tej yam no puas muaj tseeb; thiab yog nej yuav thov nrog lub siab dawb paug, nrog txoj kev thov tiag tiag, muaj txoj kev ntseeg Khetos, nws yuav ua kom nej paub qhov tseeb ntawm tej ntawd, los ntawm lub hwj chim ntawm tus Vaj Ntsuj Plig Dawb Huv.\n\n5 Thiab los ntawm lub hwj chim ntawm tus Vaj Ntsuj Plig Dawb Huv nej yuav paub qhov tseeb ntawm tag nrho txhua yam.\n\n6 Thiab txhua yam uas zoo yeej ncaj thiab tseeb; yog li ntawd, tsis muaj ib yam uas zoo uas yuav tsis lees txais Khetos, tiam sis tsuas qhia kom paub tias nws muaj nyob.\n\n7 Thiab nej yuav paub tias nws tseem muaj nyob, los ntawm lub hwj chim ntawm tus Vaj Ntsuj Plig Dawb Huv; yog li ntawd kuv yuav ntuas nej kom nej tsis txhob tsis lees Vajtswv lub hwj chim; vim nws ua hauj lwm los ntawm lub hwj chim, raws li txoj kev ntseeg ntawm noob neej, hnub no thiab tag kis, thiab mus ib txhis los zoo tib yam nkaus.\n\n8 Thiab ntxiv, kuv ntuas nej, kuv cov kwv tij, kom nej tsis txhob tsis lees Vajtswv tej txiaj ntsim, vim lawv muaj ntau; thiab tej ntawd los ntawm tib tug Vajtswv. Thiab muaj ntau txoj kev uas tej txiaj ntsim no yuav raug muab; tiam sis nws yog tib tug Vajtswv ua hauj lwm txhua yam rau sawv daws; thiab tej ntawd raug muab los ntawm tej kev tshwm sim ntawm Vajtswv tus Ntsuj Plig rau tib neeg, kom yuav pab tau lawv.\n\n9 Vim saib seb, rau ib tug raug muab los ntawm Vajtswv Tus Ntsuj Plig, kom nws yuav txawj qhia lo lus txawj ntse;\n\n10 Thiab rau lwm tus, kom nws yuav txawj qhia lo lus thoob tsib los ntawm tib tug Ntsuj Plig;\n\n11 Thiab rau lwm tus, kom muaj kev ntseeg loj heev; thiab ho rau lwm tus, kom muaj tej txiaj ntsim ntawm txoj kev kho mob zoo los ntawm tib tug Ntsuj Plig;\n\n12 Thiab ntxiv, rau lwm tus, kom nws yuav ua tau tej txuj ci tseem ceeb loj heev;\n\n13 Thiab ntxiv, rau lwm tus, kom nws yuav qhia tau tej uas yuav muaj los yav tom ntej txog txhua yam tsav;\n\n14 Thiab ntxiv, rau lwm tus, kom pom tau tej tim tswv thiab tej kev qhuab qhia ntawm tej ntsuj plig;\n\n15 Thiab ntxiv, rau lwm tus, kom txawj hais txhua yam lus;\n\n16 Thiab ntxiv, rau lwm tus, kom txawj txhais tej lus thiab lwm yam lus uas txawv.\n\n17 Thiab tag nrho txhua yam txiaj ntsim no tau los ntawm Khetos tus Ntsuj Plig los; thiab lawv los rau txhua tus neeg, raws li nws pom zoo.\n\n18 Thiab kuv xav ntuas nej, kuv cov kwv tij uas kuv hlub, kom nej yuav nco ntsoov tias txhua yam txiaj ntsim zoo yeej los ntawm Khetos los.\n\n19 Thiab kuv xav ntuas nej, kuv cov kwv tij uas kuv hlub, kom nej yuav nco ntsoov tias nws yeej zoo tib yam li nag hmo, hnub no, thiab mus ib txhis, thiab txhua yam txiaj ntsim uas kuv tau hais txog, uas yog sab ntsuj plig, yeej yuav tsis raug muab tshem mus li, twb yuav nyob ntev npaum li lub ntiaj teb yuav nyob, tsuas yog thaum noob neej tsis ntseeg lawm xwb.\n\n20 Yog li ntawd, yuav tsum muaj kev ntseeg; thiab yog muaj kev ntseeg ces yuav tsum muaj txoj kev cia siab; thiab yog muaj txoj kev cia siab ces kuj yuav tsum muaj txoj kev siab hlub.\n\n21 Thiab tsuas yog nej muaj txoj kev siab hlub xwb tsis yog li ntawd nej yuav tsis muaj peev xwm raug cawm dim los nyob hauv Vajtswv lub nceeg vaj; thiab nej kuj yuav tsis muaj peev xwm raug cawm dim los nyob hauv Vajtswv lub nceeg vaj yog nej tsis muaj txoj kev ntseeg; thiab nej kuj dim tsis taus yog nej tsis muaj txoj kev ntseeg.\n\n22 Thiab yog nej tsis muaj txoj kev cia siab nej yuav tsum tau nyob hauv qhov chaw tsis muaj kev cia siab; thiab txoj kev tsis muaj chaw cia siab tau los vim yog txoj kev tsis ncaj.\n\n23 Thiab Khetos tau hais tseeb rau peb tej yawg koob tias: Yog nej muaj txoj kev ntseeg nej yeej muaj peev xwm ua tau txhua yam uas kuv xav tias tsim nyog.\n\n24 Thiab nim no kuv hais rau tag nrho txhua tus hauv qab ntuj kawg—tias yog muaj lub caij uas lub hwj chim thiab tej txiaj ntsim ntawm Vajtswv raug tshem ntawm nej mus ces twb vim yog txoj kev tsis ntseeg.\n\n25 Thiab kev txom nyem yuav raug rau noob neej yog yuav muaj li no; vim yuav tsis muaj ib tug ua zoo nyob hauv nej li, tsis muaj ib tug li. Vim yog muaj ib tug nyob hauv nej uas ua zoo, nws yeej yuav ua hauj lwm los ntawm lub hwj chim thiab tej txiaj ntsim ntawm Vajtswv.\n\n26 Thiab txoj kev txom nyem yuav raug rau lawv cov uas ua kom tsis muaj tej yam no thiab tuag mus, vim lawv tuag nyob hauv lawv tej kev txhaum, thiab lawv tsis muaj peev xwm raug cawm dim tau nyob hauv Vajtswv lub nceeg vaj; thiab kuv hais tej no raws li Khetos tej lus; thiab kuv tsis dag.\n\n27 Thiab kuv ntuas nej kom nco ntsoov tej yam no; vim lub sij hawm yuav los sai heev uas nej yuav paub tias kuv tsis dag, vim nej yuav pom kuv nyob ntawm Vajtswv lub rooj txiav txim; thiab tus Tswv Vajtswv yuav hais rau nej tias: Kuv tau tshaj kuv tej lus rau nej, uas tau raug sau los ntawm tus txiv neej no, zoo li ib tug uas quaj hais tawm hauv qhov tuag los, muaj tseeb tiag, twb zoo li ib tug uas hais tawm hauv av los.\n\n28 Kuv tshaj tawm tej yam no kom tej kev qhia tej uas yuav muaj los yav tom ntej yuav muaj puv npo. Thiab saib seb, lawv yuav tawm los ntawm Vajtswv tus uas kav ib txhis lub qhov ncauj; thiab nws txoj lus yuav tawm ntawm ib tiam neeg mus rau ib tiam neeg.\n\n29 Thiab Vajtswv yuav ua rau nej paub, tias yam uas kuv tau sau yeej muaj tseeb.\n\n30 Thiab ntxiv kuv yuav ntuas nej kom nej yuav los cuag Khetos, thiab cia li tuav txhua yam txiaj ntsim uas zoo, thiab tsis txhob kov tej txiaj ntsim phem, los sis tej yam uas tsis huv.\n\n31 Thiab cia li tsim, thiab sawv hauv av los, Au Yeluxalees; muaj tseeb tiag, thiab cia li hnav nej tej ris tsho uas zoo zoo nkauj, Au Xi-oos tus ntxhais es; thiab kho nej tej tswg kom muaj zog thiab ua nej tej ciam dej ciam av kom loj tas mus li, xwv kom nej yuav tsis tau sib txuam ntxiv lawm, kom tej kev khi lus ntawm Leej Txiv tus Nyob Mus Ib Txhis uas nws tau khi rau nej, yuav muaj puv npo, Au tsev neeg Ixayees.\n\n32 Muaj tseeb tiag, cia li los cuag Khetos, thiab cia li ua kom zoo tshaj plaws nyob hauv nws, thiab tswj nej tej siab tawm ntawm txhua yam uas tsis zoo; thiab yog nej yuav tswj nej tej siab tawm ntawm txhua yam uas tsis zoo, thiab hlub Vajtswv tag nej siab, nej ntsws thiab nej dag nej zog, ces nws txoj kev hlub tshua yeej muaj txaus rau nej, xwv kom los ntawm nws txoj kev hlub tshua nej yuav raug ua kom zoo tshaj plaws nyob hauv Khetos; thiab yog los ntawm txoj kev hlub tshua ntawm Vajtswv nej raug ua kom zoo tshaj plaws nyob hauv Khetos, ces nej yuav tsis kam tsis lees Vajtswv lub hwj chim.\n\n33 Thiab ntxiv, yog nej raug ua kom zoo tshaj plaws nyob hauv Khetos los ntawm Vajtswv txoj kev hlub tshua, thiab tsis kam tsis lees nws lub hwj chim, ces nej yuav raug ua kom dawb huv nyob hauv Khetos los ntawm Vajtswv txoj kev hlub tshua, dhau los ntawm txoj kev ntshav nrog ntawm Khetos, uas muaj nyob hauv txoj kev khi lus ntawm Leej Txiv rau txoj kev zam nej tej kev txhaum, xwv kom nej yuav rais los mus dawb huv, tsis muaj qhov ceb.\n\n34 Thiab nim no kuv hais rau nej sawv daws, nyob zoo mog. Tsis ntev no kuv yuav mus so nyob hauv Vajtswv qhov chaw uas nyob kaj siab lug, mus txog thaum kuv tus ntsuj plig thiab lub cev yuav rov los sib koom ua ke; thiab kuv raug coj los li tus uas kov yeej dhau tej cua, los ntsib nej nyob ntawm Yehauvas tus zoo kawg nkaus lub rooj txiav txim, tus Txiav Txim uas Nyob Mus Ib Txhis ntawm cov neeg uas muaj sia thiab cov neeg tuag. Amees.\n\nXaus Li No\n\n"}