{"title-page 0": "[center][font_size=26]Buku ya Molomoni[/font_size][/center]\n\nLitatoli Lisusu lya Yesu Klisto\n\nBobimisami na Eklezia ya Yesu Klisto ya Basantu ba Mikolo mya Nsuka\n\nSalt Lake City, Utah, USA.\n\n© 2004 o Intellectual Reserve, Inc.\n\nMakoki manso makebisama\n\nPrinted in the United States of America 6/2010\n\n19932004\n\nTranslation of the Book of Mormon\n\nLingala\n\nISBN 978-1-59297-538-9 Softcover (35607 639)\n\n", "bofm-title 0": "[center][font_size=26]Buku ya Molomoni[/font_size][/center]\n\nNsango Yoko Ekomama na Loboko la Molomoni likolo lya Palaki Ekamatama uta o Palaki ya Nefi\n\nYango wana, ezali bokuse boko bwa likundoli lya bato ba Nefi, mpe lisusu lya Balamani— Bokomama mpo ya Balamani, baye bazali montika moko mwa ndako ya Yisalaele; mpe lisusu mpo ya Moyuda mpe Mopaganu—Bokomama na nzela ya motindo, mpe lisusu na molimo mwa bobikuli mpe bobimisi—Bokomama mpe bokangema, mpe bobombama epai ya Nkolo, ete bobebisama te—Mpo ya koya na likabo mpe nguya ya Nzambe mpo ya ndimbola ya bwango—Bokangema na loboko la Moloni, mpe bobombama epai ya Nkolo, mpo ya koya o ntango esengeli na nzela ya Mopaganu—Ndimbola ya bwango na likabo lya Nzambe.\n\nBokuse boko bokamatama uta o Buku ya Etele lokola, eye ezali likundoli lya bato ba Yelede, baye bapalanganisamaki o ntango Nkolo abulunganisaki lokota la bato, ezalaki bango kotonga linongi lyoko mpo ya kokoma o lola—Bwango bozali mpo ya kolakisa epai ya montika mwa ndako ya Yisalaele makambo manene kani Nkolo asalaki mpo ya batata ba bango; mpe ete bakoka koyeba mayokani ma Nkolo, ete babwakami mosika libela te—Mpe lisusu mpo ya kondimisa Moyuda mpe Mopaganu ete Yesu azali Klisto, Nzambe wa Seko, amimonisi epai ya bikolo binso—Mpe sikawa, soko ezali miko, ezali mabunga ma bato; yango wana, kokitisa makambo ma Nzambe te, ete okoka kozwama na bozangi mbindo o kiti-ya-bosambisi ya Klisto.\n\nBobongoli bwa ebandeli uta o palaki o lokota la Angele na Joseph Smith, Jun.\n\nBobimisi bwa yambo o lokota la Angele o Palmyra, New York, USA, o mobu 1830\n\n", "introduction 0": "[center][font_size=26]Boyingisi[/font_size][/center]\n\nBuku ya Molomoni ezali liboke lya makomi masantu likokani na Biblia. Ezali likundoli lyoko lya bosali bwa Nzambe elongo na bafandi ba kala ba Baamerika mpe ezali na litondi lya nsango elamu ya libela.\n\nBuku eye ekomamaki na baprofeta mingi ba kala na molimo mwa bobikuli mpe bobimisi. Maloba ma bango, makomama likolo lya palaki ya wolo, matangemaki mpe makomamaki o bokuse na profeta-mokomi-bonkoko moko o nkombo ya Molomoni. Likundoli liye lipesi nsango yoko ya mampenza manene mabale. Moko moyaki uta o Yelusaleme o mobu 600 yambo ya Klisto, mpe nsima mokabwanaki o bikolo bibale, biyebani lokola Banefi mpe Balamani. Mosusu moyaki kala mpenza, ebulunganisaki Nkolo minoko o Linongi lya Babele. Lisanga liye liyebani lokola Bayelede. Nsima ya bankoto ya mibu, bango banso babebisamaki longola se Balamani, mpe bazali mpenza bankoko ba Baindia ba Amerika.\n\nLikambo lya motole likomama o Buku ya Molomoni lizali mosala mwa yemei Nkolo Yesu Klisto o ntei ya Banefite mosika te nsima ya bosekwi bwa ye. Elakisi malongi ma nsango elamu, epesi bokuse bwa mwango mwa lobiko, mpe elobeli bato nini basengeli kosala mpo balonga kimia o bomoi boye mpe lobiko la seko o bomoi bokoya.\n\nEsilisaki Molomoni kokokisa nkoma ya ye, apesaki nsango eye na mwana wa ye Moloni, oyo abakisaki ndambo yoko ya maloba ma yemei mpe abombaki palaki o ngomba Kumola. O mokolo mwa 21 Setembe, mobu mwa 1823, Moloni ye kaka, nde moto akembelama, asekwa, abimelaki Profeta Joseph Smith mpe alakisaki ye etali likundoli lya kala mpe bobongoli bosengelama bwa lyango o lokota la Angele.\n\nO botamboli bosengeli palaki ipesamaki epai ya Joseph Smith, oyo abongolaki yango na likabo mpe nguya ya Nzambe. Likundoli liye libimisami sikawa o nkota mingi lokola litatoli lya sika mpe lya bobakisi ete Yesu Klisto azali Mwana wa Nzambe wa bomoi mpe ete baye banso bakoya epai ya ye mpe bakotosa mibeko mpe makuli ma nsango elamu ya ye bakoka kobikisama.\n\nEtali likundoli liye Profeta Joseph Smith alobaki: “Nayebisaki bandeko babali ete Buku ya Molomoni ezalaki elamu koleka buku inso likolo lya mabele, mpe fungola ya likonzi lya eyamba ya biso, mpe moto moko akoki kokoma mingi penepene na Nzambe na kowumelaka na malako ma yango, koleka buku inso isusu.”\n\nO bobakisi na Joseph Smith, Nkolo alengeleki bato basusu zomi na moko mpo ya komono palaki ya wolo na bangomei mpe mpo ya kozala banzeneneke ba kafukafu ba bosolo mpe bonzambe bwa Buku ya Molomoni. Matatoli ma bango bakomama makotisami awa elongo lokola “Litatoli lya Banzeneneke Basato” mpe “Litatoli lya Banzeneneke Mwambe.”\n\nTobiangi bato banso bisika binso mpo batanga Buku ya Molomoni, bamaniola o mitema mya bango maloba makwi, mpe nde batuna Nzambe, Tata wa Seko, o nkombo ya Klisto soko buku eye ezali ya solo. Bango baye bakolanda botamboli boye mpe bakotuna o bondimi bakolonga litatoli lya bosolo mpe bonzambe bwa yango na nguya ya Molimo Mosantu. (Tala Moloni 10:3–5.)\n\nBango baye bakolonga litatoli liye lya bonzambe na nguya uta na Molimo Mosantu bakoya lokola koyeba na nguya ena kaka ete Yesu Klisto azali Mobikisi wa mokili, ete Joseph Smith azali mobimisi mpe profeta wa ye o mikolo miye mya nsuka, mpe ete Eklezia ya Yesu Klisto ya Basantu ba Mikolo mya Nsuka ezali bokonzi bwa Nkolo bosalemi mbala yoko lisusu o mabele, lokola bolengeli mpo ya boyei bwa ibale bwa Masiya.\n\n\nLitatoli lya Banzeneneke Basato\n\nTika ete eyebana epai ya bikolo, mabota, minoko, mpe bato banso, epai ya bango mosala moye mokoya: Ete biso, na boboto bwa Nzambe Tata, mpe Nkolo wa biso Yesu Klisto, tomonoki palaki iye izali na likundoli liye, liye lizali likundoli lya bato ba Nefi, mpe lisusu lya Balamani, bandeko ba bango, mpe lisusu lya bato ba Yelede, baye bayaki uta o linongi liye lilobamaki. Mpe toyebi lisusu ete libongolamaki na likabo mpe nguya ya Nzambe, mpo mongongo mwa ye mosakolaki yango epai ya biso; yango wana toyebi na ntembe te ete mosala moye mozali mwa solo. Mpe totatoli lisusu ete tomonoki minkoma miye mizali likolo lya palaki; mpe milakisamaki epai ya biso na nguya ya Nzambe, kasi ya moto te. Mpe tosakoli na maloba ma limemia, ete anzelu wa Nzambe akitaki uta o lola, mpe amemeki mpe atiyaki liboso lya miso mya biso, ete totala mpe tomono palaki, mpe minkoma likolo lya yango; mpe toyebi ete ezali na boboto bwa Nzambe Tata, mpe Nkolo wa biso Yesu Klisto, ete tomonoki mpe topesi litatoli ete makambo maye mazali ma solo. Mpe ezali ya kokamwa o miso mya biso. Nzokande, mongongo mwa Nkolo motindaki biso ete topesa litatoli lya mango; yango wana, mpo ya kozala na botosi epai ya mitindo mya Nzambe, topesi litatoli lya makambo maye. Mpe toyebi ete soko tozali potongono na Klisto, tokopetola bilamba bya biso ya makila ma bato banso, mpe tokozwama na bozangi mbindo liboso lya kiti-ya-bosambisi ya Klisto, mpe tokofanda elongo na ye seko o lola. Mpe tika ete lokumu lozala na Tata, mpe na Mwana, mpe na Molimo Mosantu, oyo azali Nzambe moko. Amene.\n\nOliver Cowdery\n\nDavid Whitmer\n\nMartin Harris\n\n\n\n\nLitatoli lya Banzeneneke Mwambe\n\nTika ete eyebana epai ya bikolo, mabota, minoko mpe bato banso, epai ya bango mosala moye mokokoma: Ete Joseph Smith, Jun., mobongoli mwa mosala moye, alakisaki epai ya biso palaki iye ilobamaki, iye izali na etalisi ya wolo; mpe lokola mingi ya nkasa iye Smith oyo alobamaki abongolaki tosimbaki na maboko ma biso; mpe lisusu tomonoki minkoma likolo lya yango, minso mya yango mizalaki na etalisi ya mosala mwa kala, mpe ya esaleli ya ntoki. Mpe eye topesi litatoli na maloba ma limemia, ete Smith oyo alobamaki alakisaki epai ya biso, mpo tomonoki mpe tobebeteki, mpe toyebi na ntembe te ete Smith oyo alobamaki azwaki palaki iye ilobamaki. Mpe topesi nkombo ya biso epai ya mokili, mpo ya kotatola epai ya mokili eye tomonoki. Mpe tobuki lokuta te, Nzambe kopesaka litatoli lya yango.\n\nChristian Whitmer\n\nJacob Whitmer\n\nPeter Whitmer, Jun.\n\nJohn Whitmer\n\nHiram Page\n\nJoseph Smith, Sen.\n\nHyrum Smith\n\nSamuel H. Smith\n\n\n\n\nLitatoli lya Profeta Joseph Smith\n\nMaloba ma yemei Profeta Joseph Smith etali boyei bwa Buku ya Molomoni mazali boye:\n\n“O mpokwa ya…mokolo mwa ntuku mibale na moko mwa sanza ya Setembe [1823]…Namipesaki o losambo mpe libondeli epai ya Nzambe wa Bokasi Bonso….\n\n“Ntango ezalaki ngai kobelela boye epai ya Nzambe, namonoki mwinda moko mobimaki na kisuku ya ngai, mwango mokobaki koyikana kina kisuku epelaki koleka moi mwa nzanga, ntango sasaipi moto moko amononoki mpembeni ya mbeto ya ngai, atelemeki o mopepe, mpo makolo ma ye matutaki nse te.\n\n“Azalaki likolo lya ye na monkoto monene mwa mpembe mwa kafukafu mingi koleka. Mozalaki mwa mpembe koleka eloko enso ya mabele naino namonoko; mpe nandimi te ete eloko yoko ya mabele ekokaki kosalema mpo ya komonomo mpembe mpenza boye. Biengindi bya ye bizalaki botaka, mpe maboko ma ye lokola, mwa likolo lya nkingo ya loboko; boye, lisusu, ezalaki matambe ma ye motaka, mwa likolo lya makaka. Moto mpe nkingo ya ye izalaki mpe bolumbu. Nakokaki komono ete alataki elamba esusu te bobele monkoto moye, lokola mozalaki polele, mpo ete nakokaki komono o kati ya ntolo ya ye.\n\n“Bobele monkoto mwa ye te mozalaki mpembe mpenza, kasi bomoto bwa ye mobimba bozalaki bwa nkembo koleka mayele ma elobeli, mpe elongi ya ye solo lokola monkalali. Kisuku ezalaki kopela mwinda mpenza, kasi boye kongenge mingi te koleka mpenza zingazinga na bomoto bwa ye. Ntango natalaki ye mbala ya yambo, nabangaki; kasi bobangi mosika te botikaki ngai.\n\n“Abiangaki ngai na nkombo, mpe alobaki epai ya ngai ete azalaki ntoma atindami uta o miso mya Nzambe epai ya ngai, mpe ete nkombo ya ye ezalaki Moloni; ete Nzambe azalaki na mosala mwa kosala mpo ya ngai; mpe ete nkombo ya ngai ekoyebana mpo ya bolamu mpe bobe o ntei ya bikolo, mabota, mpe minoko, to ete ekolobama na bolamu mpe bobe lokola o ntei ya bato banso.\n\n“Alobaki ete buku yoko ebombisama, ekomama likolo lya palaki ya wolo, kopesaka nsango yoko ya bafandi ba kala ba mokili moye, mpe ekanga epai wapi bawutaki. Alobaki lisusu ete litondi lya nsango elamu ya libela lizalaki o kati ya yango, lokola lipesama na Mobikisi na bafandi ba kala;\n\n“Lisusu, ete ezalaki mabanga mabale o kati ya matimbo ma mpauni—mpe mabanga maye, makangema o ebende ya ntolo, masali nini ebiangami Ulima mpe Tumima—mabombisama elongo na palaki; mpe bozwi mpe bosaleli mabanga maye bozalaki nini esalaka Bamoni o ntango ya kala to ya kalakala; mpe ete Nzambe alengeleki yango mpo ya mwango mwa bobongoli bwa buku.\n\n· · · · · · ·\n\n“Lisusu, alobaki epai ya ngai, ete ekozwa ngai palaki ina iye alobelaki—mpo ntango ete isengelaki kozwama ekokaki naino te—nakolakisa yango na moto te; mpe ebende ya ntolo oyo ezali o Ulima mpe Tumima te; bobele na baye ekotindama ngai nalakisa bango; soko nakosala yango nakobebisama. Ntango ezalaki ye kosolola elongo na ngai etali palaki, limoni lifungwanaki na ngai ete nakokaki komono esika wapi palaki ibombisamaki, mpe ete na polele mpe na bu boye ete nayebaki lisusu esika yango ekomaki ngai kuna.\n\n“Nsima ya liyebisi liye, namonoki mwinda na kisuku mobandaki kosangana mpenza zingazinga na bomoto bwa ye oyo azalaka koloba elongo na ngai, mpe ekobaki kosala boye, kina kisuku etikalaki lisusu molili, longola se zingazinga enso na ye; ntango, na mbalakaka namonoki, lokola ezalaki, lidusu lyoko lifungwanaki semba likolo o kati ya lola, mpe amataki kina alimwaki mobimba, mpe lisuku litikalaki lokola lizalaki yambo mwinda moye mwa lola momononoko.\n\n“Nalalaki kotambolisaka makanisi na likambo liye lya kafukafu, mpe kokamwaka mpenza o eye elobelamaka na ngai na ntoma oyo wa momeseno te; emonoki ngai, o katikati ya bomanioli bwa ngai, na mbalakaka ete kisuku ya ngai ebandaki lisusu kopela mwinda, mpe na mbala yoko, lokola ezalaki, ntoma ona kaka wa lola azalaki lisusu mpembeni ya mbeto ya ngai.\n\n“Abandaki, mpe lisusu asangelaki mpenza makambo mango kaka maye asalaki o bobimeli bwa ye bwa yambo, na bokeseni ata moke te; yango esalaki ye, ayebisaki ngai etali masambisi manene maye mazalaki koya likolo lya mabele, elongo na mpasi ya nzala, mopanga, mpe bokono; mpe ete masambisi maye ma nsomo masengeli koya na mabele na nkola eye. Esakolaki ye makambo maye, amataki lisusu lokola esalaki ye yambo.\n\n“Na ntango eye, ya bozindo mingi boye ezalaki mayoki masalemaki o bongo bwa ngai, ete mpongi ekimaka uta o miso mya ngai, mpe nalalaki makalekale o bokamwi mpo ya eye namonoko mpe nayokaka. Kasi bosutuki kani bozalaki bwa ngai, emonoki ngai lisusu ntoma ona kaka mpembeni ya mbeto ya ngai, mpe nayokaki ye abandelaki to azongelaki mpenza lisusu na ngai makambo mana kaka lokola yambo; mpe abakisaki likebisi lyoko na ngai, kolobelaka ngai ete Satana akomeka kosenginia ngai, (na bolandi bizaleli bya bokeleli bwa libota lya tata wa ngai), mpo nazwa palaki mpo ya mwango mwa kozwa mosolo. Yango apekisaki ngai, kolobaka ete nasengeli kozala na eloko esusu te o bomoni bwa ngai na kozwaka palaki kasi mpo ya kokembela Nzambe, mpe nasengelaki kosengisama na ntina esusu te bobele eye ya kotonga bokonzi bwa Ye; soko te nakokoka kozwa yango te.\n\n“Nsima ya bobimeli boye bwa isato, amataki lisusu o lola lokola yambo, mpe natikalaki lisusu komaniola likolo lya lolenge losusu la eye namonoko kala te; ntango penepene na sasaipi esilaka ntoma wa lola komata uta o epai ya ngai mpo ya mbala ya isato, soso alelaki, mpe namonoki ete ntongo ezalaki kobeleme, boye ete masolo ma biso mazwaki mobimba mwa butu.\n\n“Mosika te esilaki ngai kolamuka o mbeto ya ngai, mpe, lokola momeseno, nakendeki kosala misala misengelama mya mokolo mona; kasi, na komekaka kosala lokola o ntango esusu, namonoki bokasi bwa ngai bosilaki mingi boye lokola kokomisa ngai mpenza motau. Tata wa ngai, oyo azalaki kosalaka elongo na ngai, amonoki ete eloko yoko ezali ya mbeba na ngai, mpe alobelaki ngai nazonga o ndako. Nabandaki na mokano mwa kozonga o ndako; kasi, na komekaka kokatisa lobala libanda lya zamba epai wapi tozalaki, bokasi bwa ngai bosilaki nie, mpe nakweyiaki, makasi te, o mabele, mpe mpo ya mwa ntango nayebaki lisusu eloko te.\n\n“Eloko ya yambo eye nakoki komikundola ezalaki mongongo mokolobaka epai ya ngai, kobiangaka ngai na nkombo. Natalaki, mpe namonoki ntoma ena kaka atelemeki likolo lya moto mwa ngai, azingamaki na mwinda lokola yambo. Nde lisusu asangelaki epai ya ngai enso eye asangelaki na ngai o butu elekaki, mpe atindaki ngai nakende na tata wa ngai mpe nalobela ye limoni mpe mitindo miye nazwaki.\n\n“Natosaki; nazongaki na tata wa ngai o zamba, mpe nazongelaki likambo mobimba na ye. Ayanolaki na ngai ete ezalaki ya Nzambe, mpe alobelaki ngai nakende mpe nasala lokola etindamaki na ntoma. Natikaki zamba, mpe nakendeki o esika wapi ntoma alobelaki ngai palaki ibombisamaki; mpe engebene na polele ya limoni liye namonoko etali yango, nayebaki esika ena o ntango eye nakomaki kuna.\n\n“Mpembeni ya mboka eke ya Manchester, o etuka ya Ontario, New York, etelemi ngomba yoko elai mingi, mpe ya likolo koleka isusu ya bisika bya mpembeni. O mopanzi mwa westi ya ngomba, mosika te o nsonge, o nse ya libanga lyoko linene, elalaki palaki, ibombisama na sanduku ya libanga. Libanga liye lizalaki linene mpe lokola libungutulu o ntaka ya mopanzi mwa likolo, mpe like mingi epai ya nsuka, boye ete eteni ya ntaka ya yango emononoki likolo lya mabele, kasi nsuka zingazinga mobimba ezipamaki na mabele.\n\n“Elongolaki ngai mabele, nazwaki etombolele, eye nakotisaki o nse ya nsuka ya libanga, mpe na makasi mwa moke natombolaki lyango. Natalaki o kati, mpe kuna solo namonoki palaki, Ulima mpe Tumima, mpe ebende ya ntolo, lokola esakolamaki na ntoma. Sanduku o wapi itandemaki esalemaki na mabanga matandema elongo na yoko lolenge la sima. O nse ya sanduku, etandemaki mabanga mabale, makatisaki sanduku, mpe likolo lya mabanga maye palaki itandemaki mpe biloko bisusu elongo na yango.\n\n“Namekaki kobimisa yango, kasi epekisamaki ngai na ntoma, mpe lisusu eyebisamaki ngai ete ntango mpo ya kobimisa yango ekokaki naino te, mpe ekokoka te, kina mibu minei uta o ntango ena; kasi alobelaki ngai ete nakoya o esika ena mingi mingi nsima ya mobu moko uta o ntango ena, mpe ete akokutana kuna elongo na ngai, mpe ete nakokoba kosala boye kina ntango ekokoka mpo ya kozwa palaki.\n\n“Na engebene, lokola natindamaka, nakendeki o nsuka ya mobu na mobu, mpe o ntango inso nakutaki ntoma ona kaka kuna, mpe nazwaki mateya mpe mayele uta na ye o mbala inso ya masolo ma biso, etali nini Nkolo akosala, mpe boniboni mpe na lolenge kani bokonzi bwa Ye bokokambema o mikolo mya nsuka.\n\n· · · · · · ·\n\n“O bolandi, ntango ekokaki mpo ya bozwi palaki, Ulima mpe Tumima, mpe ebende ya ntolo. O mokolo mwa ntuku mibale na mibale mwa sanza ya Setembe, o mobu mwa nkoto yoko nkama mwambe ntuku mibale na nsambo, ekendeki ngai lokola momeseno o nsuka ya mobu mosusu o esika wapi ibombisamaki, ntoma ona kaka wa lola apesaki ngai yango na mokumba moye: Ete nakozala moyanoli mpo ya yango; ete soko nakotika yango ekende na bozangi bokebi, to na bopoto bwa ngai, nakokatama mosika; kasi soko nakosalela bokasi bwa ngai bonso mpo ya kobomba yango, kina ye, ntoma, akosenge yango, ikobatelama.\n\n“Nasosolaki noki ntina nini nazwaki mikumba mya sikisiki boye mpo ya kobatela myango, mpe ntina nini ezalaki ete ntoma alobaka ete ekosala ngai nini esengelamaki na maboko ma ngai, akosenge yango. Mpo mosika mingi te eyebanaki ete nazalaka na yango, bokasi boike bwa kilikili bosalamaki mpo ya kobotolo yango epai ya ngai. Angele inso iye ikokaki kokanisama isalemaki mpo ya mwango mona. Moniokwami mokomaki mwa motema mobe mpe mokasi mingi koleka yambo, mpe ebele bazalaki na bokebi ntango inso mpo ya kobotolo yango epai ya ngai soko ekokaki. Kasi na bwania bwa Nzambe, ibatelamaki o maboko ma ngai, kina ekokisaki ngai na yango nini esengelamaki na maboko ma ngai. Ntango, engebene na mabongisami, ntoma asengeki yango, napesaki yango epai ya ye; mpe azali na yango na mokumba mwa ye kina mokolo moye, mozali mokolo mwa mibale mwa sanza ya mai, o mobu nkoto yoko nkama mwambe ntuku misato na mwambe.”\n\nMpo ya nsango mobimba, tala Joseph Smith—History o Pearl of Great Price, mpe History of the Church of Jesus Christ of Latter-day Saints (Mambi ma Eklezia ya Yesu Klisto ya Basantu ba Mikolo mya Nsuka), liboke 1, mokapo 1 kina 6.\n\nNsango ya kala ebimisama boye uta o mabele lokola mongongo mwa bato bakosakola uta o mputulu, mpe ebongolamaki o kati ya elobeli ya mikolo miye na likabo mpe nguya ya Nzambe lokola etatolamaki na Lisakoli lya bonzambe, ebimaki mbala ya yambo o mokili o Angele o mobu 1830 lokola The Book of Mormon.\n\n", "three 0": "[center][font_size=26]Buku ya Molomoni[/font_size][/center]\n\nBoyingisi mpe Banzeneneke\n\n\n\n\n\n\nLokasa ya nkombo\n\n\nLokasa ya nkombo ya Buku ya Molomoni\n\nYango wana, ezali bokuse boko bwa likundoli lya bato ba Nefi, mpe lisusu lya Balamani— Bokomama mpo ya Balamani, baye bazali montika moko mwa ndako ya Yisalaele; mpe lisusu mpo ya Moyuda mpe Mopaganu—Bokomama na nzela ya motindo, mpe lisusu na molimo mwa bobikuli mpe bobimisi—Bokomama mpe bokangema, mpe bobombama epai ya Nkolo, ete bobebisama te—Mpo ya koya na likabo mpe nguya ya Nzambe mpo ya ndimbola ya bwango—Bokangema na loboko la Moloni, mpe bobombama epai ya Nkolo, mpo ya koya o ntango esengeli na nzela ya Mopaganu—Ndimbola ya bwango na likabo lya Nzambe.\n\nBoyingisi\n\nBuku ya Molomoni ezali liboke lya makomi masantu likokani na Biblia. Ezali likundoli lyoko lya bosali bwa Nzambe elongo na bafandi ba kala ba Baamerika mpe ezali na litondi lya nsango elamu ya libela.\n\nNdimbola ekuse etali Buku ya Molomoni\n\nBuku ya Molomoni ezali nsango ya bule ya bato ba Amerika ya kala, mpe ekomama likolo lya nkasa ya ebende. Ndenge inei ya palaki ya ebende ilobelami o buku eye:\n\nBafoto\n\n\n\n1 Nefi\n\n\n\n\n\n\n1 Nefi 1\n\nNefi abandi likundoli lya bato ba ye—Lehi amoni o limoni likonzi lyoko lya moto mpe atangi o buku ya bobikuli—Asanzoli Nzambe, alobeli yambo esalema boyei bwa Masiya, mpe abikuli bobebisami bwa Yelusaleme—Aniokwami na Bayuda. Penepene na 600 Yambo ya Klisto.\n\n1 Nefi 2\n\nLehi amemi libota lya ye o kati ya esobe mpembeni ya Mbu Etane—Batiki bozwi bwa bango—Lehi abonzi libonza lyoko epai ya Nkolo mpe ateyi bana babali ba ye babatela mitindo—Lamani mpe Lemuele bayimayimi na tata wa bango—Nefi azali na botosi mpe asambeli o bondimi; Nkolo alobi na ye, mpe aponomi mpo ya koyangela bandeko babali ba ye. Penepene na 600 Yambo ya Klisto.\n\n1 Nefi 3\n\nBana babali ba Lehi bazongi o Yelusaleme kokamata palaki ya motako—Labana aboyi kopesa palaki—Nefi alendisi mpe akembisi bandeko babali ba ye—Labana ayibi bozwi bwa bango mpe ameki koboma bango—Lamani mpe Lemuele babeti Nefi mpe Sami mpe bapamelami na anzelu moko. Penepene na 600–592 Yambo ya Klisto.\n\n1 Nefi 4\n\nNefi abomi Labana o etinda ya Nkolo, mpe nde abotoli palaki ya motako na mayele ma angele—Zolami aponi kosangana elongo na libota lya Lehi o esobe. Penepene na 600–592 Yambo ya Klisto.\n\n1 Nefi 5\n\nSalia amileli likolo lya Lehi—Bango babale basepeli likolo lya bozongi bwa bana babali ba bango—Babonzi mabonza—Palaki ya motako izali na nkoma ya Mose mpe ya baprofeta—Palaki ikitoli Lehi lokola eboto moko wa Yosefe—Lehi abikuli etali nkona ya ye mpe bobateli palaki. Penepene na 600–592 Yambo ya Klisto.\n\n1 Nefi 6\n\nNefi akomi makambo ma Nzambe—Mwango mwa Nefi mozali ete andimisa bato mpo ya koya epai ya Nzambe wa Abalayama mpe kobikisama. Penepene na 600–592 Yambo ya Klisto.\n\n1 Nefi 7\n\nBana babali ba Lehi bazongi o Yelusaleme mpe babiangi Yisamaele mpe ndako ya ye basangana elongo na bango o mobembo mwa bango—Lamani mpe basusu batomboki—Nefi alendisi bandeko babali ba ye bazala na bondimi na Nkolo—Bakangi ye na nsinga, mpe bakani liwa lya ye—Abikisami na nguya ya bondimi—Bandeko babali ba ye basengi bolimbisi—Lehi mpe lingomba lya ye libonzi libonza mpe mabonza matumbama. Penepene na 600–592 Yambo ya Klisto.\n\n1 Nefi 8\n\nLehi amoni limoni lyoko lya nzete ya bomoi—Lehi alei mbuma ya yango mpe alingi libota lya ye lisala boye lokola—Amoni lingenda lya ebende, nzela yoko eke mpe ya nkaka, londende la molili loye lozipi bato—Salia, Nefi, mpe Sami balei mbuma, kasi Lamani mpe Lemuele baboyi. Penepene na 600–592 Yambo ya Klisto.\n\n1 Nefi 9\n\nNefi asali maboke mabale ma makundoli—Moko na moko mobiangemi palaki ya Nefi—Palaki inene izali na mambi ma mokili; palaki ike izali mingi na makambo ma bule. Penepene na 600–592 Yambo ya Klisto.\n\n1 Nefi 10\n\nLehi alobi yambo esalema ete Bayuda bakokamatama bawumbu na bato ba Babiloni—Alobeli o ntei ya Bayuda boyei bwa Masiya, Mobikisi, Mosiko—Lehi alobeli lisusu boyei bwa moko oyo akobatisa Mwana wa Mpate wa Nzambe—Lehi alobeli liwa mpe bosekwi bwa Masiya—Amekisi bopalangani mpe bosangani bwa Yisalaele na nzete ya elaya—Nefi alobi etali Mwana wa Nzambe, likabo lya Molimo Mosantu, mpe lisengeli lya bosembo. Penepene na 600–592 Yambo ya Klisto.\n\n1 Nefi 11\n\nNefi amoni Molimo mwa Nkolo mpe elakisami ye o limoni nzete ya bomoi—Amoni mama wa Mwana Mobali wa Nzambe mpe ayekoli bonkonde bwa Nzambe—Amoni libatisi, mosala, mpe bokakami bwa Mwana wa Mpate wa Nzambe o ekulusu—Amoni lisusu bobiangi mpe mosala mwa Bapostolo Zomi na Babale ba Mwana wa Mpate. Penepene na 600–592 Yambo ya Klisto.\n\n1 Nefi 12\n\nNefi amoni o limoni mboka ya elako; bosembo, bobe, mpe bokwei bwa bafandi ba yango; boyei bwa Mwana wa Mpate wa Nzambe o ntei ya bango; boniboni Bayekoli Zomi na Babale mpe Bapostolo Zomi na Babale bakosambisa Yisalaele; ezalela ya bosoto mpe mbindo ya baye bakokulumwa o bozangi bondimi. Penepene na 600–592 Yambo ya Klisto.\n\n1 Nefi 13\n\nNefi amoni o limoni eklezia ya zabulu esalemi o ntei ya Bapaganu, bobomboli mpe kolonizasio bwa Amerika, bobungisi bwa biteni mingi polele mpe bya motuya bya Biblia, ezalela elandi bopengwi bwa Bapaganu, bozongisi bwa nsango elamu, boyei bwa nkoma ya mikolo mya nsuka, botongi bwa Siona. Penepene na 600–592 Yambo ya Klisto.\n\n1 Nefi 14\n\nAnzelu moko ayebisi Nefi mapamboli mpe botutu bokokweya likolo lya Bapaganu—Ezali bobele Biklezia bibale: Eklezia ya Mwana wa Mpate wa Nzambe mpe eklezia ya zabulu—Basantu ba Nzambe o bikolo binso baniokwami na eklezia enene mpe ya nsomo—Apostolo Yoane akokoma etali nsuka ya mokili. Penepene na 600–592 Yambo ya Klisto.\n\n1 Nefi 15\n\nNkona ya Lehi esengeli kozwa nsango elamu na Bapaganu o mikolo mya nsuka—Bosangani bwa Yisalaele bomekisami o nzete ya elaya eye, ya yango nzete ya mboka ekokangema o kati lisusu—Nefi alimboli limoni lya nzete ya bomoi mpe alobeli boyengebene bwa Nzambe o bokaboli bwa moto wa nkuna na mosembo. Penepene na 600–592 Yambo ya Klisto.\n\n1 Nefi 16\n\nMoto wa nkuna amoni bosolo bozali bokasi—Bana babali ba Lehi babali bana basi ba Yisamaele—Liawona likambi nzela ya bango o esobe—Maloba uta na Nkolo makomami likolo lya Liawona mbala na mbala—Yisamaele akufi; libota lya ye liyimayimi na ntina ya matungisi. Penepene na 600–592 Yambo ya Klisto.\n\n1 Nefi 17\n\nNefi atindami atonga masuwa—Bandeko ba ye bakeseni na ye—Alendisi bango na kosakolaka lisusu mambi ma bosali bwa Nzambe elongo na Yisalaele—Nefi atondisami na nguya ya Nzambe—Bandeko ba ye bapekisami kosimba ye, mbele bakauka lokola mokekele mokauka. Penepene na 592–591 Yambo ya Klisto.\n\n1 Nefi 18\n\nMasuwa masilisami—Mbotama ya Yakobo mpe ya Yosefe ilobami—Lingomba limati masuwa mpo ya mboka elakelama—Bana babali ba Yisamaele mpe basi ba bango basangani o loyenge mpe botomboki—Nefi akangemi, mpe masuwa mazongisami nsima na ekumbaki ya nsomo—Nefi azwi bonsomi, mpe na losambo la ye moketi motiki—Bato bakomi o mboka elakelama. Penepene na 591–589 Yambo ya Klisto.\n\n1 Nefi 19\n\nNefi asali palaki ya makele mpe akomi mambi ma bato ba ye—Nzambe wa Yisalaele akoya mibu nkama motoba uta o ntango Lehi atikaki Yelusaleme—Nefi alobeli mpasi ya ye mpe bokakami bwa ye o ekulusu—Bayuda bakotiolama mpe bakopalanganisama kina o mikolo mya nsuka, ekozonga bango na Nkolo. Penepene na 588–570 Yambo ya Klisto.\n\n1 Nefi 20\n\nNkolo abimisi mwango mwa ye na Yisalaele—Yisalaele aponomoki o etumbele ya matungisi mpe asengeli kolongwa uta o Babiloni—Mekisani Yisaya 48. Penepene na 588–570 Yambo ya Klisto.\n\n1 Nefi 21\n\nMasiya akozala mwinda mpo ya Bapaganu mpe akobikisa bakangemi—Yisalaele ekosangana na nguya o mikolo mya nsuka—Bakonzi bakozala batata babokoli ba bango—Mekisani Yisaya 49. Penepene na 588–570 Yambo ya Klisto.\n\n1 Nefi 22\n\nYisalaele ekopalanganisama likolo lya etando enso ya mabele—Bapaganu bakosalisa mpe bakoleisa Yisalaele na nsango elamu o mikolo mya nsuka—Yisalaele ekosangisama mpe ekobikisama, mpe moto wa nkuna akozika lokola matiti—Bokonzi bwa zabulu bokobebisama, mpe Satana akokangema. Penepene na 588–570 Yambo ya Klisto.\n\n2 Nefi\n\n\n\n\n\n\n2 Nefi 1\n\nLehi abikuli etali mboka ya lipanda—Nkona ya ye likopalanganisama mpe likobeteme soko babwaki Mosantu Moko wa Yisalaele—Alendisi bana babali ba ye balata ebundele ya bosembo. Penepene na 588–570 Yambo ya Klisto.\n\n2 Nefi 2\n\nBosikoli bokoya o lisalisi lya Masiya Mosantu—Bonsomi bwa boponi (nguya ya kopono) bozali bwa ntina mpenza o bozali mpe bokoli—Adami akweyaki mpo bato bazala—Bato bazali nsomi mpo ya kopono lipanda mpe bomoi bwa seko. Penepene na 588–570 Yambo ya Klisto.\n\n2 Nefi 3\n\nYosefe o Ejipito amonoki Banefi o limoni—Abikulaki etali Joseph Smith, momoni wa mikolo mya nsuka; etali Mose, oyo akobikisa Yisalaele; etali boyei bwa Buku ya Molomoni. Penepene na 588–570 Yambo ya Klisto.\n\n2 Nefi 4\n\nLehi apesi toli mpe apamboli bana ba ye—Akufi mpe akundami—Nefi akembeli na bolamu bwa Nzambe—Nefi atii bondimi bwa ye na Nkolo libela. Penepene na 588–570 Yambo ya Klisto.\n\n2 Nefi 5\n\nBanefi bamikabwani na Balamani, babateli mobeko mwa Mose, mpe batongi tempelo yoko—Na ntina ya bozangi bondimi, Balamani bakatami mosika uta o miso mya Nkolo, balakelami botutu, mpe bakomi fimbo yoko epai ya Banefi. Penepene na 588–559 Yambo ya Klisto.\n\n2 Nefi 6\n\nYakobo asangeli lisusu mambi ma Bayuda: Bokangemi bwa Babiloni mpe bozongi; misala mpe bobakami o ekulusu bwa Mosantu Moko wa Yisalaele; lisalisi lizwami uta o Bapaganu; mpe bozongisami bwa mokolo-mwa-nsuka bwa Bayuda ntango bakondima na Masiya. Penepene na 559–545 Yambo ya Klisto.\n\n2 Nefi 7\n\nYisaya alobi bomasiya—Masiya akozala na lolemo la bato bayekola—Akopesa mokongo mwa ye o babeti—Akobulunganisama te—Mekisani Yisaya 50. Penepene na 559–545 Yambo ya Klisto.\n\n2 Nefi 8\n\nNa mikolo mya nsuka, Nkolo akobondisa Siona mpe akosangisa Yisalaele—Basikolami bakoya o Siona o kati ya bosepeli bonene—Mekisani Yisaya 51 mpe 52:1–2. Penepene na 559–545 Yambo ya Klisto.\n\n2 Nefi 9\n\nBayuda bakosangisama o mboka inso ya elako ya bango—Botumbolami bosikoli moto uta o Bokwei—Nzoto ya bakufi ikobima uta o lilita, mpe milimo mya bango uta o limfelo mpe uta o paradizu—Bakosambisama—Botumbolami bokobikisa uta o liwa, limfelo, zabulu, mpe monioko mozanga nsuka—basembo bakobikisama o bokonzi bwa Nzambe—bitumbu mpo ya masumu bilimbolami—Mosantu Moko wa Yisalaele azali mokengeli wa ekuke. Penepene na 559–545 Yambo ya Klisto.\n\n2 Nefi 10\n\nBayuda bakobaka Nzambe wa bango o ekulusu—Bakopalanganisama kina bakobanda kondima na ye—Amerika ekozala mboka ya lipanda wapi mokonzi moko te akoyangela—Zongisani boyokani yomei na Nzambe mpe longani lobiko o nzela ya ngolu ya ye. Penepene na 559–545 Yambo ya Klisto.\n\n2 Nefi 11\n\nYakobo amonoki Mosikoli wa ye—Mobeko mwa Mose momonisi Klisto mpe molakisi ete akoya. Penepene na 559–545 Yambo ya Klisto.\n\n2 Nefi 12\n\nYisaya amoni tempelo ya mikolo-mya-nsuka, bosangani bwa Yisalaele, mpe bosambisi mpe kimia ya nkoto yoko ya mibu—Bato ba lolendo mpe nkuna bakokitisama o nse o Boyei bwa Mibale—Mekisani Yisaya 2. Penepene na 559–545 Yambo ya Klisto.\n\n2 Nefi 13\n\nYuda mpe Yelusaleme bakotumbolama mpo ya bozangi botosi bwa bango—Nkolo asambi mpo ya mpe asambisi bato ba ye—Bana basi ba Siona balakelami botutu mpe baniokwami mpo ya bomokili bwa bango—Mekisani Yisaya 3. Penepene na 559–545 Yambo ya Klisto.\n\n2 Nefi 14\n\nSiona mpe bana basi ba ye bakosikolama mpe kopetolama mokolo mwa nkoto yoko ya mibu—Tala Yisaya 4. Penepene na 559–545 Yambo ya Klisto.\n\n2 Nefi 15\n\nElanga ya vino ya Nkolo (Yisalaele) ekokoma mpamba, mpe bato ba ye bakopalanganisama—Lisuma likoya likolo lya bango o lizali lya bopengwi mpe bopalangani bwa bango—Nkolo akotombola bendele mpe akosangisa Yisalaele—Mekisani Yisaya 5. Penepene na 559–545 Yambo ya Klisto.\n\n2 Nefi 16\n\nYisaya amoni Nkolo—Masumu ma Yisaya malimbisami—Abiangemi mpo ya kobikula—Abikulaki etali bobwakami na Bayuda bwa malakisi ma Klisto—Montika moko mokozonga—Mekisani Yisaya 6. Penepene na 559–545 Yambo ya Klisto.\n\n2 Nefi 17\n\nEfelaima mpe Sulia basali etumba na Yuda—Klisto akobotama na moseka moko—Mekisani Yisaya 7. Penepene na 559–545 Yambo ya Klisto.\n\n2 Nefi 18\n\nKlisto akozala lokola libanga lyoko lya libaku mpe libanga lyoko lya botumoli—Luka Nkolo, banganga nkisi te—Balukani o mibeko mpe o litatoli mpo ya bokambemi—Mekisani Yisaya 8. Penepene na 559–545 Yambo ya Klisto.\n\n2 Nefi 19\n\nYisaya alobi bomasiya—Bato o molili bakomono mwinda monene—Epai ya biso mwana abotami—Akozala Mwana Mokonzi wa Kimia mpe akokonza likolo lya ngbende ya Dawidi—Mekisani Yisaya 9. Penepene na 559–545 Yambo ya Klisto.\n\n2 Nefi 20\n\nBobebisami bwa Asulia bozali emoniseli ya bobebisami bwa bato ba nkuna o Boyei bwa Mibale—Mwa bato bakotikala ekosila ekoya Nkolo lisusu—Montika mwa Yakobo mokozonga o mokolo mona—Mekisani Yisaya 10. Penepene na 559–545 Yambo ya Klisto.\n\n2 Nefi 21\n\nMobimbi mwa Yisai (Klisto) mokosambisa o bosembo—Boyebi Nzambe bokozipa mokili o nkoto yoko ya mibu—Nkolo akotombola bendele mpe akosangisa Yisalaele—Mekisani Yisaya 11. Penepene na 559–545 Yambo ya Klisto.\n\n2 Nefi 22\n\nO mokolo mwa nkoto-yoko-ya-mibu bato banso bakokumisa Nkolo—Akofanda o ntei ya bango—Mekisani Yisaya 12. Penepene na 559–545 Yambo ya Klisto.\n\n2 Nefi 23\n\nBobebisami bwa Babiloni bozali emoniseli yoko ya bobebisami o Boyei bwa Mibale—Ekozala mokolo mwa nkele mpe bobekoli—Babiloni (mokili) ekokweya libela—Mekisani Yisaya 13. Penepene na 559–545 Yambo ya Klisto.\n\n2 Nefi 24\n\nYisalaele ekosangisama mpe ekosepela bopemi bwa nkoto-yoko-ya-mibu—Lusifelo abwakamaki libanda lya lola mpo ya botomboki—Yisalaele akolonga Babiloni (mokili)—Mekisani Yisaya 14. Penepene na 559–545 Yambo ya Klisto.\n\n2 Nefi 25\n\nNefi akembeli o polele—Mabikuli ma Yisaya makososolama o mikolo mya nsuka—Bayuda bakozonga uta o Babiloni bakobaka Masiya o ekulusu mpe bakopalanganisama mpe bakobeteme—Bakozongisama ntango bakondima na Masiya—Akoya yambo ya mibu nkama motoba ekosila Lehi kotika Yelusaleme—Banefi babateli mobeko mwa Mose mpe bandimi na Klisto, oyo azali Mosantu Moko wa Yisalaele. Penepene na 559–545 Yambo ya Klisto.\n\n2 Nefi 26\n\nKlisto akosala na Banefi—Nefi amoni yambo esalema bobebisami bwa bato ba ye—Bakoloba uta o mputulu—Bapaganu bakotonga biklezia bya lokuta mpe makelemba ma nkuku—Nkolo apekisi bato kosala poloso ya banganga. Penepene na 559–545 Yambo ya Klisto.\n\n2 Nefi 27\n\nMolili mpe bopengwi bokozipa mabele o mikolo mya nsuka—Buku ya Molomoni ekobima—Banzeneneke basato bakotatola mpo ya buku yango—Moto ayekola akoloba ete akoki te kotanga buku ekangema—Nkolo akosala mosala moko mwa bokamwi mpe likamwa lyoko—Mekisani Yisaya 29. Penepene na 559–545 Yambo ya Klisto.\n\n2 Nefi 28\n\nBiklezia mingi bya lokuta bikotongama o mikolo mya nsuka—Bakolakisa malako ma lokuta, ma mpamba mpe ma ligboma—Bopengwi bokozala beboo na ntina ya balakisi ba lokuta—Zabulu akongala o mitema mya bato—Akolakisa ndenge inso ya malongi ma lokuta. Penepene na 559–545 Yambo ya Klisto.\n\n2 Nefi 29\n\nBapaganu mingi bakobwaka Buku ya Molomoni—Bakoloba, Tolingi Biblia esusu te—Nkolo alobi o Bikolo mingi—Akosambisa mokili uta o buku iye ikokomama. Penepene na 559–545 Yambo ya Klisto.\n\n2 Nefi 30\n\nBapaganu baye babongwani bakotangema elongo na bato ba boyokani—Balamani mingi mpe Bayuda bakondima liloba mpe bakokoma kitoko—Yisalaele ekozongisama mpe bato ba nkuna bakobebisama. Penepene na 559–545 Yambo ya Klisto.\n\n2 Nefi 31\n\nNefi alobeli ntina nini Klisto abatisamaki—Bato basengeli kolanda Klisto, kobatisama, kozwa Molimo Mosantu, mpe kotia molende kina o nsuka mpo ya kobikisama—Boyamboli mpe libatisi lizali ekuke o nzela eke mpe ya nkaka—Bomoi bwa seko bokoya na bango baye bakobatela mitindo nsima ya libatisi. Penepene na 559–545 Yambo ya Klisto.\n\n2 Nefi 32\n\nBanzelu bakoloba na nguya ya Molimo Mosantu—Bato basengeli kosambela mpe kolonga boyebi mpo ya bangomei uta na Molimo Mosantu. Penepene na 559–545 Yambo ya Klisto.\n\n2 Nefi 33\n\nMaloba ma Nefi mazali ma solo—Matatoli Klisto—Bango baye bandimi na Klisto bakondima maloba ma Nefi, maye makoteleme lokola litatoli lyoko liboso lya esika ya bosambisi . Penepene na 559–545 Yambo ya Klisto.\n\nYakobo\n\n\n\n\n\n\nYakobo 1\n\nYakobo mpe Yosefa baluki kondimisa bato mpo ya kondima na Klisto mpe kobatela mitindo mya ye—Nefi akufi—Nkuna eluti o ntei ya Banefi. Penepene na 544–421 Yambo ya Klisto.\n\nYakobo 2\n\nYakobo asambwisi bolingo bwa bozwi, lolendo, mpe bozangi bongondo—Bato bakoki koluka bozwi mpo ya kosalisa baninga ba bango—Yakobo akitisi ezaleli ya libala lya basi mingi na ndingisa te—Nkolo asepeli na bongondo bwa basi. Penepene na 544–421 Yambo ya Klisto.\n\nYakobo 3\n\nBato bapeto bazwi liloba lya elengi lya Nzambe—Boyengebene bwa Balamani boleki boye bwa Banefi—Yakobo akebisi bato likolo lya bondumba, bosoni, mpe lisumu linso. Penepene na 544–421 Yambo ya Klisto.\n\nYakobo 4\n\nBaprofeta banso bakumbamelaki Tata o nkombo ya Klisto—Libonza lya Abalayama lya Yisaka lizalaki o boulani bwa Nzambe mpe Mobotami se Moko wa ye—Bato basengeli kozongisa boyokani bangomei elongo na Nzambe o nzela ya Botumbolami bwa Yesu—Bayuda bakobwaka libanga lya nse. Penepene na 544–421 Yambo ya Klisto.\n\nYakobo 5\n\nYakobo atangi Zenosi etali lisese lya nzete ya elaya ya mboka mpe nzete ya elaya ya zamba—Izali boulani bwa bato ba Yisalaele mpe Bapaganu—Bopalangani mpe bosangani bwa Yisalaele bomonisami yambo bosalema—Nsango esalemi ya Banefi mpe Balamani mpe ndako mobimba ya Yisalaele—Bapaganu bakoyingisama o kati ya Yisalaele—O nsuka elanga ya vino ekozikisama. Penepene na 544–421 Yambo ya Klisto.\n\nYakobo 6\n\nNkolo akobutwisa Yisalaele o mikolo mya nsuka—Mokili mokozikisama na moto—Bato basengeli kolanda Klisto mpo ya kokima liziba lya moto mpe libanga lya fofolo. Penepene na 544–421 Yambo ya Klisto.\n\nYakobo 7\n\nSelemi awangani Klisto, aweli na Yakobo, asengi elembo, mpe abetemi na Nzambe—Baprofeta banso balobeli Klisto mpe botumbolami bwa ye—Banefi bawumeli mikolo mya bango lokola batelengani, babotama na mokakatano mpe bayinama na Balamani. Penepene na 544–421 Yambo ya Klisto.\n\nEnosa\n\nEnosa asambeli na bokasi mpe alongi bolimbisi bwa masumu ma ye—Mongongo mwa Nkolo moyei o kati ya mayele ma ye, kolakelaka lobiko mpo ya Balamani o mokolo moko mokoya—Banefi balukaki kobutwisa Balamani—Enosa asepeli na Mosikoli wa ye. Penepene na 420 Yambo ya Klisto.\n\nYalomi\n\nBanefi babateli mobeko mwa Mose, bataleli o boso boyei bwa Klisto, mpe bazwi bomengo o mboka—Baprofeta mingi basali mpo ya kobatela bato o nzela ya bosolo. Penepene na 399–361 Yambo na Klisto.\n\nOmini\n\nOmini, Amaloni, Kemisi, Abinadomi, mpe Amaleki, moto na moto o ntango ya ye, babateli makundoli—Moziya abomboli bato ba Zalayemila, baye bayaki uta o Yelusaleme o mikolo mya Sidikiya—Moziya bamopomi mokonzi likolo lya bango—Biboto bya Muleki o Zalayemila babombolaka Koliatumili, moto wa nsuka wa Bayalede—Mokonzi Benyamina akitani Moziya—Bato basengeli kobonza bozo bwa bango lokola libonza lyoko na Klisto. Penepene na 323–130 Yambo ya Klisto.\n\nMaloba ma Molomoni\n\nMolomoni asali bokuse bwa palaki inene ya Nefi—Atii palaki ike elongo na palaki isusu—Mokonzi Benyamina atii kimia o mboka. Penepene na 385 ya Mobu mwa Mokonzi.\n\nMoziya\n\n\n\n\n\n\nMoziya 1\n\nMokonzi Benyamina alakisi bana babali ba ye lokota mpe mabikuli ma batata ba bango—Eyamba mpe bompenza bwa bango bobatelamaki na ntina ya makundoli mabombama likolo lya palaki ya ndenge mingi—Moziya aponomi lokola mokonzi mpe apesami bokengeli bwa makundoli mpe biloko bisusu. Penepene na 130–124 Yambo ya Klisto.\n\nMoziya 2\n\nMokonzi Benyamina alobeli bato ba ye—Asangeli lisusu alima, malonga, mpe bolimo bwa bokonzi bwa ye—Apesi bango toli mpo ya kosalela Mokonzi wa bango wa Lola—Baye bakotomboka na Nzambe bakoyoka mpasi ya nsomo bo moto mokozima te. Penepene na 124 Yambo ya Klisto.\n\nMoziya 3\n\nMokonzi Benyamina akobi esakola ya ye—Nkolo wa Nguya Inso akosala o ntei ya bato o tabelenakele ya modongo—Makila makobima uta o malusu ma lomposo la ye lokola akotumbolama mpo ya masumu ma mokili—Ya ye ezali nkombo eye kaka na yango lobiko lokoya—Bato bakoki kolongola moto wa mokili mpe kokoma Basantu na lisalisa lya Botumbolami—Monioko mwa moto wa nkuna mokozala lokola liziba lya moto mpe libanga lya fofolo. Penepene na 124 Yambo ya Klisto.\n\nMoziya 4\n\nMokonzi Benyamina akobi na liloba lya ye—Lobiko loyaki na ntina ya Botumbolami—Ndima na Nzambe mpo ya kobikisama—Kanga bolimbisi bwa masumu ma yo o nzela ya bosembo bwa yo—Kaba eteni ya biloko bya bino na bazangi—Sala makambo manso na bwania mpe na molongo. Penepene na 124 Yambo ya Klisto.\n\nMoziya 5\n\nBasantu bakomi bana babali mpe bana basi ba Klisto o nzela ya bondimi—Babiangemi nde na nkombo ya Klisto—Mokonzi Benyamina apesi bango toli bazala sikisiki mpe molende o misala milamu. Penepene na 124 Yambo ya Klisto.\n\nMoziya 6\n\nMokonzi Benyamina akomi o makundoli nkombo ya bato mpe aponi banganga mpo ya kolakisa bango—Moziya akonzi lokola mokonzi moko sembo. Penepene na 124–121 Yambo ya Klisto.\n\nMoziya 7\n\nAmona akuti mboka ya Lehi-Nefi esika Limiyi azali mokonzi—Bato ba Limiyi bazali o kati ya bowumbu na Balamani—Limiyi asangeli mambi ma bango—Profeta moko (Abinadi) atatolaki ete Klisto azali Nzambe mpe Tata wa biloko binso—Bango Baye bakoni bosoto bakobuka ekumbaki, mpe baye batii elikia ya bango na Nkolo bakobikisama. Penepene na 121 Yambo ya Klisto.\n\nMoziya 8\n\nAmona alakisi bato ba Limiyi—Ayekoli na palaki ntuku ibale na inei ya Bayelede—Makundoli ma kala makoki kolimbolama na bamoni—Likabo te lileki lya bomoni. Penepene na 121 Yambo ya Klisto.\n\nMoziya 9\n\nZenifi akambi lingomba lyoko uta o Zalayemila mpo ya kozwa mboka ya Lehi-Nefi—Mokonzi wa Balamani apesi bango ndingisa ya kosangola mboka—Ezali etumba o kati ya Balamani mpe bato ba Zenifi. Penepene na 200–187 Yambo ya Klisto.\n\nMoziya 10\n\nMokonzi Lamani akufi—Bato ba ye bazali bato ba nkei mpe ba loma mpe bazali kondima mimeseno mya lokuta—Zenifi na bato ba ye balongi bango. Penepene na 187–160 Yambo ya Klisto.\n\nMoziya 11\n\nMokonzi Noa azali koyangela o nkuna—Asepeli kozala na bomoi bwa loyenge elongo na basi mpe bamakango ba ye—Abinadi abikuli ete bato bakokamatama o kati ya bowumbu—Bomoi bwa ye bolukisami na Mokonzi Noa. Penepene na 160–150 Yambo ya Klisto.\n\nMoziya 12\n\nAbinadi akangemi o boloko mpo ya kobikulaka bobebisami bwa bato mpe liwa lya Mokonzi Noa—Banganga ba lokuta batangi nkoma mpe balobi babateli mobeko mwa Mose—Abinadi abandi kolakisa bango Mitindo Zomi. Penepene na 148 Yambo ya Klisto.\n\nMoziya 13\n\nAbinadi abatelami na nguya ya bonzambe—Alakisi Mitindo Zomi—Lobiko lokoya na mobeko mwa Mose yango kaka te—Nzambe yemei akosala botumbolami boko mpe akosikola bato ba ye. Penepene na 148 Yambo ya Klisto.\n\nMoziya 14\n\nYisaya alobeli bomasiya—Bokitisi mpe mpasi ya Masiya elimbolami—Asali bozo bwa ye libonza mpo ya lisumu mpe asali libondeli mpo ya babuki mobeko—Mekisani Yisaya 53. Penepene na 148 Yambo ya Klisto.\n\nMoziya 15\n\nBoniboni Klisto azali Tata mpe Mwana Mobali lokola—Akosala libondeli mpe akokumba bobuki mobeko bwa bato ba ye—Bango mpe baprofeta basantu banso bazali nkona ya ye—Akosala esalema Bosekwi—Bana bake bazali na bomoi bwa seko. Penepene na 148 Yambo ya Klisto.\n\nMoziya 16\n\nNzambe asikoli bato uta o ezaleli ya libunga mpe bokwei bwa bango—Bango baye bazali ba mosuni bakotikala lokola soko bosikoli bozalaki te—Klisto akosala esalema bosekwi boko o bomoi lozanga nsuka to botumboli bozanga nsuka. Penepene na 148 Yambo ya Klisto.\n\nMoziya 17\n\nAlama andimi mpe akomi maloba ma Abinadi—Abinadi akufi na mpasi ya moto—Abikuli malali mpe liwa na moto likolo lya babomi ba ye. Penepene na 148 Yambo ya Klisto.\n\nMoziya 18\n\nAlama alakisi na nkuku—Alimboli boyokani bwa libatisi mpe abatisi na mai ma Molomoni—Abongisi Eklezia ya Klisto mpe akulisi banganga—Bamisalisi bangomei mpe balakisi bato—Alama mpe bato ba ye bakimi uta na Mokonzi Noa o kati ya esobe. Penepene na 147–145 Yambo ya Klisto.\n\nMoziya 19\n\nGideona aluki mpo ya koboma Mokonzi Noa—Balamani bakamati mboka—Mokonzi Noa ayoki mpasi ya liwa na moto—Limiyi ayangeli lokola mokonzi moyangelami. Penepene na 145–121 Yambo ya Klisto.\n\nMoziya 20\n\nBoko bana basi ba Balamani bawambolami na Banganga ba Noa—Balamani basali etumba na Limiyi mpe bato ba ye—Mampinga ma Balamani babenganami mpe bazwi kimia. Penepene na 145–123 Yambo ya Klisto.\n\nMoziya 21\n\nBato ba Limiyi babetemi mpe balongami na Balamani—Bato ba Limiyi bakutani na Amona mpe babongwani—Balobeli Amona etali ntuku mibale na minei ya palaki ya Bayelede. Penepene na 122–121 Yambo ya Klisto.\n\nMoziya 22\n\nMiango misalemi mpo ya bato bakima bowumbu bwa Balamani—Balamani balangwisami—Bato bakimi, bazongi o Zalayemila, mpe bakomi bato ba Mokonzi Moziya. Penepene na 121–120 Yambo ya Klisto.\n\nMoziya 23\n\nAlama aboyi kozala mokonzi—Asali lokola nganga monene—Nkolo atumboli bato ba ye, mpe Balamani balongi mboka ya Helama—Amuloni, mokambi wa banganga ba nkuna ba Mokonzi Noa, ayangeli moyangelami na mokonzi wa Balamani. Penepene na 145–121 Yambo ya Klisto.\n\nMoziya 24\n\nAmuloni aniokoli Alama mpe bato ba ye—Basengeli kopesama liwa soko basambeli—Nkolo asali mokumba mwa bango moyokema pepele—Abikisi bango o kati ya bowumbu, mpe bazongi o Zalayemila. Penepene na 145–120 Yambo ya Klisto.\n\nMoziya 25\n\nBana ba Muleki o Zalayemila bakomi Banefi—Bayekoli etali bato ba Alama mpe etali bato ba Zenifi—Alama abatisi Limiyi mpe bato banso ba ye—Moziya apesi Alama bokulaka mpo ya kobongisa Eklezia ya Nzambe. Penepene na 120 Yambo ya Klisto.\n\nMoziya 26\n\nBandimi mingi ba Eklezia bakambemi o kati ya masumu na bazangi bondimi—Alama azwi elako ya bomoi bwa seko—Bango baye babongoli mpe babatisami bakozwa bolimbisi—Bandimi ba Eklezia baye bazali o masumu baye bayamboli mpe batubeli na Alama mpe na Nkolo bakolimbisama; soko te bakotangema te o ntei ya bato ba Eklezia. Penepene na 120–100 Yambo ya Klisto.\n\nMoziya 27\n\nMoziya apekisi boniokoli bwa bato mpe atindi bokokani—Alama Elenge mpe bana banei ba Moziya bazali koluka kobebisa Eklezia—Anzelu moko abimi mpe atindi bango batika botamboli bwa bango bobe—Alama akomi baba—Bato banso basengeli kobotama lisusu mpo ya kolonga lobiko—Alama mpe bana babali ba Moziya basakoli nsango ya nsai. Penepene na 100–92 Yambo ya Klisto.\n\nMoziya 28\n\nBana babali ba Moziya bakei koteya Balamani—Kosalelaka mabanga mabale ma momoni, Moziya abongoli palaki ya Bayelede. Penepene na 92 Yambo ya Klisto.\n\nMoziya 29\n\nMoziya apesi likanisi ete basambisi baponomo o esika ya mokonzi—Bakonzi bazangi sembo bakokamba bato ba bango o kati ya masumu—Alama Elenge aponomi mosambisi mokonzi—Azali lisusu nganga monene likolo lya Eklezia—Alama Nkulutu mpe Moziya bakufi. Penepene na 92–91 Yambo ya Klisto.\n\nAlama\n\n\n\n\n\n\nAlama 1\n\nNewolo ateyi malongi ma lokuta, asali eklezia yoko, akotisi poloso ya banganga, mpe abomi Gideona—Newolo abomami mpo ya bobe bwa ye—Poloso ya banganga mpe boniokoli bopanzani o ntei ya bato—Banganga bamisalisi, bato babateli bakeleli, mpe eklezia ezwi bomengo. Penepene na 91–88 Yambo ya Klisto.\n\nAlama 2\n\nAmalisi aluki kozala mokonzi mpe aboyami ye na bato—Balandi ba ye bakomisi ye mokonzi—Baamalisi basali etumba na Banefi mpe bakweisami—Balamani mpe Baamalisi basangisi makasi mpe bakweisami—Alama abomi Amalisi. Penepene na 87 Yambo ya Klisto.\n\nAlama 3\n\nBaamalisi bamiti elembo engebene na maloba ma bobikuli—Balamani bazwi botutu mpo ya botomboki bwa bango—Bato bamemi botutu bangomei—Banefi balongi limpinga lisusu lya Balamani. Penepene na 87–86 Yambo ya Klisto.\n\nAlama 4\n\nAlama abatisi nkoto ya babongwami—Bobe bokoti o Eklezia, mpe bokoli bwa Eklezia bokangemi—Nefiya aponomi mosambisi mokonzi—Alama, lokola nganga monene, amipesaki o mosala. Penepene na 86–83 Yambo ya Klisto.\n\nAlama 5\n\nMpo ya kolonga lobiko, bato basengeli koyambola mpe kobatela mitindo, kobotama lisusu, kosukola bilamba bya bango o makila ma Klisto, kozala basawa mpe komilongola na lolendo mpe boluli, mpe kosala misala mya bosembo—Mobateli Molamu abiangi bato ba ye—Bango baye bakosala misala mibe bazali bana ba zabulu—Alama atatoli bosolo bwa malongi ma ye mpe atindi bato koyambola—Nkombo ya basembo ekokomama o buku ya bomoi. Penepene na 83 Yambo ya Klisto.\n\nAlama 6\n\nEklezia o Zalayemila esukwami mpe etiami o molongo—Alama akei o Gideona mpo ya koteya. Penepene na 83 Yambo ya Klisto.\n\nAlama 7\n\nKlisto akobotama na Maliya—Akokangola nkanga ya liwa mpe akomeme masumu ma bato ba ye—Bango baye bayamboli, babatisami, mpe babateli mitindo bakozala na bomoi bwa seko—Bosoto bokoki te kosangola bokonzi bwa Nzambe—Bosawa, bondimi, elikia, mpe lolango losengelami. Penepene na 83 Yambo ya Klisto.\n\nAlama 8\n\nAlama ateyi mpe abatisi bato o Meleki—Alama aboyami o Amoniya mpe alongwi—Anzelu atindi ye azonga mpo ya boyamboli epai ya bato—Ayambami na Amuleki, mpe babale bateyi o Amoniya. Penepene na 82 Yambo ya Klisto.\n\nAlama 9\n\nAlama atindi bato ba Amoniya bayamboli—Nkolo akoyoka ngolu na Balamani o mikolo mya nsuka—Soko Banefi basundoli mwinda, bakobebisama na Balamani—Mwana Mobali wa Nzambe akoya noki—Akosikola bango baye boyamboli, bakobatisama, mpe bakozala na bondimi o nkombo ya ye. Penepene na 82 Yambo ya Klisto.\n\nAlama 10\n\nLehi abotamaki uta na Manase—Amuleki asangeli etinda ya anzelu ete abatela Alama—Nsambo ya basembo isali bato babikisama—Basambi banzangi bosembo mpe basambisi batii bokelami bwa bobebisami bwa bato. Penepene na 82 Yambo ya Klisto.\n\nAlama 11\n\nLibongisi lya mosolo mwa Banefi lisalemi—Amuleki aweli na Zezilomi—Klisto akobikisa te bato o masumu ma bango—Bobele baye basangoli bokonzi bwa lola bakobikisama—Bato banso bakosekwa o bozangi bokufi—Ezali liwa te nsima ya Bosekwi. Penepene na 82 Yambo ya Klisto.\n\nAlama 12\n\nAlama aweli na Zezilomi—Mibombamo mya Nzambe mikoki kopesama se na mondimi—Bato bakosambisama na makanisi, bondimi, maloba, mpe misala mya bango—Moto wa nkuna akoyoka mpasi ya liwa lyoko lya molimo—Bomoi boye bwa kufa bozali bozali boko bwa momekano—Mwango mwa bosikoli bokosala esalema Bosekwi mpe, o nzela ya bondimi, bolimbisi boko bwa masumu—Mobongoli motema azali na likoki likolo lya ngolu o nzela ya Mwana Mobali Mobotami se Moko wa Tata. Penepene na 82 Yambo ya Klisto.\n\nAlama 13\n\nBato babiangemi lokola banganga banene na ntina ya bondimi boluti bwa bango mpe misala mya bango milamu—Basengeli koteya mitindo—O nzela ya bosembo basantisami mpe bakoti o kati ya bopemi bwa Nkolo—Malikisedeke azalaki moko wa baye—Banzelu bazali kosakolaka nsango ilamu o ntaka ya mboka—Bakobimisa boyei bwa solo bwa Klisto. Penepene na 82 Yambo ya Klisto.\n\nAlama 14\n\nAlama mpe Amuleki bakangemi o boloko mpe babetemi—Bandimi mpe nkoma isantu ya bango itumbami na moto—Bamartiru baye bayambami na Nkolo o nkembo—Bifelo bya boloko bipasuki mpe bikwei—Alama mpe Amuleki babikisami mpe baniokoli ba bango babomami. Penepene na 82–81 Yambo ya Klisto.\n\nAlama 15\n\nAlama mpe Amuleki bakei o Sidomi mpe batii eklezia yoko—Alama abikisi Zezilomi, oyo asangani na Eklezia—Mingi babatisami, mpe Eklezia ezwi bomengo—Alama mpe Amuleki bakei o Zalayemila. Penepene na 81 Yambo ya Klisto.\n\nAlama 16\n\nBalamani babebisi bato ba Amoniya—Zolami akambi Banefi o elonga likolo lya Balamani—Alama mpe Amuleki mpe mingi basusu bateyi liloba—Balakisi ete nsima ya bosekwi bwa ye Klisto akobima na Banefi. Penepene na 81–77 Yambo ya Klisto.\n\nAlama 17\n\nBana babali ba Moziya bazali na molimo mwa bobikuli mpe bobimisi—Bakei nzela ya bango ya ikeseni mpo ya kosakola liloba epai ya Balamani—Amona akei o mboka ya Yisamaele mpe akomi mosali wa mokonzi Lamoni—Amona abikisi bitonga bya mokonzi mpe abomi bayini ba ye o mai ma Sebu. Nzela ya 1–3, penepene na 77 Yambo ya Klisto; nzela 4, penepene na 91–77 Yambo ya Klisto; mpe nzela 5–39, penepene na 91 Yambo ya Klisto.\n\nAlama 18\n\nMokonzi Lamoni abanzi ete Amona azali Molimo Monene—Amona alakisi mokonzi etali Bokeli, mpe etali bosali bwa Nzambe elongo na bato, mpe etali bosikoli boye bokoya o nzela ya Klisto—Lamoni andimi mpe akwei o mabele lokola soko akufaki. Penepene na 90 Yambo ya Klisto.\n\nAlama 19\n\nLamoni azwi mwinda mwa bomoi bwa libela mpe amoni Mosikoli—Baye ndako ya ye bakwei na botutuki, mpe mingi bamoni banzelu—Amona abatelami na likamwisi—Abatisi mingi mpe atii eklezia o ntei ya bango. Penepene na 90 Yambo ya Klisto.\n\nAlama 20\n\nNkolo atindi Amona o Midoni mpo ya kobikisa bandeko ba ye bakangemaki o boloko—Amona mpe Lamoni bakutani na tata wa Lamoni, oyo azali mokonzi wa mboka mobimba—Amona atindi mokonzi wa mobange mpo andima botiki bwa bandeko ba ye. Penepene na 90 Yambo ya Klisto.\n\nAlama 21\n\nAloni ateyi Baamaleki etali Klisto mpe botumbolami bwa ye—Aloni mpe bandeko ba ye bakangemi o boloko o Midoni—Nsima ya libiki lya bango, balakisi o sinagogi mpe basali mingi babongwama—Lamoni apesi bonsomi bwa boyambi na bato ba mboka ya Yisamaele. Penepene na 90–77 Yambo ya Klisto.\n\nAlama 22\n\nAloni ateyi tata wa Lamoni etali Bokeli, bokwei bwa Adama, mpe mwango mwa bosikoli na lisalisi lya Klisto—Mokonzi mpe baye ndako ya ye banso babongwani—Bokaboli bwa mboka o kati ya Banefi mpe Balamani bolimbolami. Penepene na 90–77 Yambo ya Klisto.\n\nAlama 23\n\nBonsomi bwa eyamba bosakolami—Balamani bazali o mboka mpe bingumba sambo babongwani—Bamibiangi Ati-Nefi-Lehi mpe bapesami bonsomi uta o botutu. Baamaleki mpe Baamuloni baboyi bosolo. Penepene na 90–77 Yambo ya Klisto.\n\nAlama 24\n\nBalamani bayei kobunda na bato ba Nzambe—Bato ba Ati-Nefi-Lehi basepeli na Klisto mpe babimelami na banzelu—Baponi koyoka mpasi ya liwa esika ya komibatela—Balamani mingi babongwani. Penepene na 90–77 Yambo ya Klisto.\n\nAlama 25\n\nEtumba ya Balamani epanzani—Nkona ya banganga ba Noa bakufi lokola Abinadi abikulaki—Balamani mingi babongwani mpe basangani na bato ba Ati-Nefi-Lehi—Bandimi na Klisto mpe babateli mobeko mwa Mose. Penepene na 90–77 Yambo ya Klisto.\n\nAlama 26\n\nAmona akembeli Nkolo—Bapotongono bapesami bokasi na Nkolo mpe bapesami boyebi—Na bondimi bato bakoki komeme nkoto na nkoto ya bozo na boyamboli—Nzambe azali na nguya enso mpe asosoli makambo manso. Penepene na 90–77 Yambo ya Klisto.\n\nAlama 27\n\nNkolo atindi Amona akamba bato ba Ati-Nefi-Lehi o bozangi likama—Likolo lya bokutani na Alama, bosepeli bwa Amona bolembisaki ye—Banefi bapesi Baati-Nefi-Lehi mboka ya Yesoni—Babiangemi bato ba Amona. Penepene na 90–77 Yambo ya Klisto.\n\nAlama 28\n\nBalamani balongami na ebakata ya etumba yoko—Nkoto zomi babomami—Bato ba nkuna bakangemi na kokoma o bozali boko bwa lisuma lizanga nsuka; basembo bakomi na esengo yoko ekosuka mokolo moko te. Penepene na 77–76 Yambo ya Klisto.\n\nAlama 29\n\nAlama azali na mposa ya kobelela boyamboli na mpila ya banzelu—Nkolo apesi balakisi mpo ya bikolo binso—Alama akembeli na mosala mwa Nkolo mpe na nkonzo ya Amona mpe bandeko ba ye. Penepene na 76 Yambo ya Klisto.\n\nAlama 30\n\nKoliyolo, motelemeli Klisto, atioli Klisto, Botumbolami, mpe molimo mwa bobikuli—Alakisi ete ezali Nzambe te, bokwei bwa moto te, etumbu mpo ya lisumu te, mpe Klisto te—Alama atatoli ete Klisto akoya mpe biloko binso bilakisi ete ezali Nzambe moko—Koliyolo asengi elembo mpe akomi baba—Zabulu abimeli Koliyolo lokola anzelu moko mpe alakisaki ye nini koloba—Koliyolo aniatami o nse mpe akufi. Penepene na 76–74 Yambo ya Klisto.\n\nAlama 31\n\nAlama azali na moto mwa misio yoko mpo ya kobutwisa bapengwi ba Bazolami—Bazolami bawangani Klisto, bandimi na boyambi bwa lokuta bwa boponomi, mpe bakumbameli na nsambo itiami—Bamisionele batondi na Molimo Mosantu—Mpasi ya bango eminami mpenza o bosepeli bwa Klisto. Penepene na 74 Yambo ya Klisto.\n\nAlama 32\n\nAlama alakisi bakeleli baye ya bango matungisi makomisi bango basawa—Bondimi bozali elikia yoko na eye emononi te eye ezali solo—Alama atatoli ete banzelu basaleli babali, basi, mpe bana—Alama amekisi liloba na nkona yoko—Esengeli elonama mpe eleisama—Nde ekokola o kati ya nzete yoko uta eye mbuma ya bomoi bwa seko ekobukama. Penepene na 74 Yambo ya Klisto.\n\nAlama 33\n\nZenosi alakisi ete bato basengeli kosambela mpe kokumbamela Nzambe o bisika binso, mpe ete bosambisi bobalolami mosika na ntina ya Mwana Mobali—Zenoki alakisi ete ngolu epesami na ntina ya Mwana Mobali—Mose atombolaka o esobe, emoniseli yoko ya Mwana Mobali wa Nzambe. Penepene na 74 Yambo ya Klisto.\n\nAlama 34\n\nAmuleki atatoli ete liloba lizali na Klisto mpo ya lobiko—Longola se soko botumbolami bosalemi, bato banso bakowa—Mobeko mobimba mwa Mose molakisi nzela ona mbeka ya Mwana Mobali wa Nzambe—Mwango mwa seko mwa bosikoli mofandi likolo lya bondimi mpe boyamboli—Sambelani mpo ya mapamboli ma ntango mpe ma molimo—Bomoi boye bozali ntango mpo ya bato kolengele kokutana na Nzambe—Salani lobiko la bino na bobangi liboso lya Nzambe. Penepene na 74 Yambo ya Klisto.\n\nAlama 35\n\nBoteyi bwa liloba bobebisi bikelakela bya Bazolami—Babengani babongwani, baye nde basanganaki na bato ba Amona o Yesoni—Alama ayoki mawa na ntina ya nkuna ya bato. Penepene na 74 Yambo ya Klisto.\n\nAlama 36\n\nAlama atatoli na Elamani mbongwana ya ye nsima ya komono anzelu—Ayoki mpasi ya bolozi bwa bozo botumbolami; abiangaki likolo lya nkombo ya Yesu, mpe abotamaki na Nzambe—Bosepeli bwa sukali botondisi bozo bwa ye—Amonoki lingomba lya banzelu kokumisaka Nzambe—Babongwani mingi bameki mpe bamoni lokola amekaki mpe amonoki. Penepene na 74 Yambo ya Klisto.\n\nAlama 37\n\nPalaki ya motako mpe nkoma isusu ibatelami mpo ya komeme bozo na lobiko—Bayalede babomamaki na ntina ya nkuna ya bango—Ndai mpe mayokani ma bango masengeli kobombama na bato—Tunanani elongo na Nkolo na misala mya bino minso—Lokola Liawona ekambaki Banefi, boye liloba lya Klisto likokamba bato o bomoi bwa seko. Penepene na 74 Yambo ya Klisto.\n\nAlama 38\n\nSibiloni aniokwamaki mpo ya ntina ya bosembo—Lobiko lozali na Klisto, oyo azali bomoi mpe mwinda mwa mokili—Simbani mposa inso ya bino. Penepene na 74 Yambo ya Klisto.\n\nAlama 39\n\nLisumu lya bosoni lizali bonsomo—Masumu ma Koliatoni mapekisaki Bazolami koyamba liloba—Bosikoli bwa Klisto bosali nsima na kobikisaka bapotongono bazalaki yambo ya bwango. Penepene na 74 Yambo na Klisto.\n\nAlama 40\n\nKlisto akomeme esalema bosekwi bwa bato banso—Bakufi sembo bakokende o paradizu mpe bato ba nkuna o molili mwa libanda mpo ya kozela mokolo mwa bosekwi bwa bango—Biloko binso bikozongisama o lolenge lolamu mpe lobongo nie o Bosekwi. Penepene na 74 Yambo ya Klisto.\n\nAlama 41\n\nO Bosekwi bato bakoya na bozali boko bwa esengo ezanga nsuka to bobola ezanga nsuka —Nkuna mokolo moko te ekozala esengo—Bato ba mosuni bazangi Nzambe o mokili—Moto na moto akozwa lisusu o bozongisi bilembo mpe bizalela azwaki o bokufi. Penepene na 74 Yambo ya Klisto.\n\nAlama 42\n\nBokufi bozali ntango ya momekano mpo ya kokokisa moto koyambola mpe kosalela Nzambe—Bokwei bwa Adama bomemeki liwa lya ntango mpe lya molimo likolo lya bato banso—Bosikoli bokoya o nzela ya boyamboli—Nzambe yemei atumbolami mpo ya masumu ma mokili—Ngolu ezali mpo ya bango baye bayamboli—Banso basusu bayangelami na boyengebene bwa Nzambe—Ngolu ekoya na ntina ya Botumbolami—Bobele bayamboli ba solo bakobikisama. Penepene 74 Yambo ya Klisto.\n\nAlama 43\n\nAlama mpe bana babali ba ye bateyi liloba—Bazolami mpe Banefi basusu bakabwani bakomi Balamani—Balamani bayei kobunda na Banefi o etumba—Moloni apesi Banefi ebundele ya bobatelami—Nkolo abimisi na Alama mayele ma etumba ma Balamani—Banefi babateli ndako, bonsomi, mabota mpe eyamba ya bango—Mampinga ma Moloni mpe Lehi mazingi Balamani. Penepene na 74 Yambo ya Klisto.\n\nAlama 44\n\nMoloni atindi Balamani mpo ya kosala boyokani boko bwa kimia to babomama—Zelayemina aboyi ebonzo, mpe etumba ebandi lisusu—Mampinga ma Moloni malongi Balamani. Penepene na 74–73 Yambo ya Klisto.\n\nAlama 45\n\nElamani andimi maloba ma Alama—Alama abikuli bobebisami bwa Banefi—Apamboli mpe alakeli mboka botutu—Alama akokaki kokamatama likolo na Molimo, kutu lokola Mose—Bokabwani bokomi o Eklezia. Penepene na 73 Yambo ya Klisto.\n\nAlama 46\n\nAmalikia asali ekokolo mpo ya kozala mokonzi—Moloni atomboli nkombo ya lipanda—Asangisi bato mpo ya kobatela eyamba ya bango—Bandimi ba solo babiangemi Baklisto—Montika mwa nkona ya Yosefe mokobatelama—Amalikia mpe bakabwani bakimi o mboka ya Nefi—Bango baye bakosunga te likambo lya bonsomi bakotiama o liwa. Penepene na 73–72 Yambo ya Klisto.\n\nAlama 47\n\nAmalikia asaleli bobubi, bobomi, mpe poloso mpo ya kokoma mokonzi wa Balamani—Banefi bakabwani bazali ba nkuna mpe ba loma koleka Balamani. Penepene na 72 Yambo ya Klisto.\n\nAlama 48\n\nAmalikia asenginii Balamani na kobunda na Banefi—Moloni alengeli bato ba ye mpo ya kobatela likambo lya Baklisto—Asepeli o lipanda mpe bonsomi mpe azali moto mokasi wa Nzambe. Penepene na 72 Yambo ya Klisto.\n\nAlama 49\n\nBalamani kokotelaka bakoki te kokamata bingumba bilendisama bya Amoniya mpe Noa—Amalikia alakeli Nzambe botutu mpe alapi komele makila ma Moloni—Elamani mpe bandeko ba ye bakobi kolendisa Eklezia. Penepene na 72 Yambo ya Klisto.\n\nAlama 50\n\nMoloni alendisi mboka ya Banefi—Batongi bingumba mingi bya sika—Etumba mpe bobebisami bokomeli Banefi o mikolo mya nkuna mpe bonsomo bwa bango—Moliatoni mpe bakabwani ba ye balongami na Teakumi—Nefiya akufi mpe mwana mobali wa ye Pawolani akamati kiti ya bosambisi. Penepene na 72–67 Yambo ya Klisto.\n\nAlama 51\n\nBato ba mokonzi baluki kobongola mobeko mpe batii mokonzi—Pawolani mpe bato nsomi basungami na mokano mwa bato banso—Moloni asengisi bato ba mokonzi kobatela ekolo ya bango to kotiama o liwa—Amalikia mpe Balamani bakangi bingumba mingi bilendisama—Teakumi abengani bokoti bwa Balamani mpe abomi Amalikia o ema ya ye. Penepene na 67–66 Yambo ya Klisto.\n\nAlama 52\n\nAmoloni akitani Amalikia lokola mokonzi wa Balamani—Moloni, Teakumi, mpe Lehi bakambi Banefi o etumba yoko ya elonga likolo lya Balamani—Engumba ya Muleki ezwami lisusu, mpe Yakobo Mozolami abomami. Penepene na 66–64 Yambo ya Klisto.\n\nAlama 53\n\nBalamani ba boloko basali mpo ya koyeisa makasi engumba Beboo—Bokabwani o ntei ya Banefi epesi bomati mpo ya elonga ya Balamani—Elamani azwi bokomanda bwa nkoto ibale ya bana babali banzenga ba bato ba Amona. Penepene na 64–63 Yambo ya Klisto.\n\nAlama 54\n\nAmoloni mpe Moloni basambi mpo ya kobetinia bato ba boloko—Moloni asengi ete Balamani balongwa mpe batika etumba ya bango ya kobomaboma—Amoloni asengi ete Banefi balalisa o nse mandoki ma bango mpe bakoma bayangelami na Balamani. Penepene na 63 Yambo ya Klisto.\n\nAlama 55\n\nMoloni aboyi bobetinii bwa bato ba boloko—Bakengeli ba Balamani basenginiami mpo ya kokoma balangwi, mpe Banefi babikisami—Engumba ya Gidi ekamatami na bozangi bosopi makila. Penepene na 63–62 Yambo ya Klisto.\n\nAlama 56\n\nElamani atindi monkanda na Moloni, kosangelaka lisusu bozali bwa etumba na Balamani—Atipusi mpe Elamani balongi elonga enene likolo lya Balamani—Nkoto ibale ya bana babali ba Elamani babundi na nguya ya likamwisi, mpe moko te wa bango abomami. Nzela 1, penepene na 62 Yambo ya Klisto; nzela 2–19, penepene na 66 Yambo ya Klisto; mpe nzela 20–57, penepene na 65–64 Yambo ya Klisto.\n\nAlama 57\n\nElamani asangeli bokamati bwa Atipala mpe bomitiki mpe nsima bobateli bwa Kumeni—Bilenge bya ye bya Baamoni babundi na mpiko; mpe bango banso bazokisami, kasi moko te abomami—Gidi ayebisi nsango ya bobomi mpe boponioki bwa bato ba boloko ba Balamani. Penepene na 63 Yambo ya Klisto.\n\nAlama 58\n\nElamani, Gidi, mpe Teomina bakamati mboka ya Mati na angele yoko—Balamani balongwi—Bana babali ba bato ba Amona babatelami lokola batelemi ngbi na bobateli bwa lipanda mpe bondimi bwa bango. Penepene na 63–62 Yambo ya Klisto.\n\nAlama 59\n\nMoloni asengi Pawolani kolendisa makasi ma Elamani—Balamani bakamati engumba ya Nefiya—Moloni asiliki na boyangeli. Penepene na 62 Yambo ya Klisto.\n\nAlama 60\n\nMoloni amilela na Pawolani mpo ya botali mpamba bwa boyangeli bwa mampinga—Nkolo akotikaka mosembo abomama—Banefi basengeli kosalela nguya mpe nzela inso ya bango mpo ya komibikisa na bayini ba bango—Moloni akaneli kobunda na boyangeli longola se soko lisalisi libakisami na mampinga ma ye. Penepene na 62 Yambo ya Klisto.\n\nAlama 61\n\nPawolani alobeli Moloni etali eyoma mpe botomboki na boyangeli—Bato ba mokonzi bakamati Zalayemila mpe basali likita elongo na Balamani—Pawolani asengi mpo ya lisalisi lya basoda na kobunda na batomboki. Penepene na 62 Yambo ya Klisto.\n\nAlama 62\n\nMoloni atamboli o lisalisi lya Pawolani o mboka ya Gideona—Bato ba mokonzi baye baboyi kobunda mpo ya kobatela ekolo ya bango batiami o liwa—Pawolani mpe Moloni bakamati lisusu Nefiya—Mingi ya Balamani basangani na lingomba lya bato ba Amona—Teakumi abomi Amoloni mpe abomami lokola—Balamani Babenganami libanda lya mboka, mpe kimia etiami—Elamani azongi o mosala mpe atongi Eklezia. Penepene na 62–57 Yambo ya Klisto.\n\nAlama 63\n\nSibiloni mpe nsima Elamani azwi makundoli ma bule—Banefi mingi basali mobembo o mboka epai ya nordi—Agoti atongi masuwa, maye manani o mbu ya westi—Moloniya alongi Balamani o etumba. Penepene na 56–52 Yambo ya Klisto.\n\nElamani\n\n\n\n\n\n\nElamani 1\n\nPawolani wa babale akomi mosambisi mokonzi mpe abomami na Kisikumeni—Pakumeni akamati kiti ya bosambisi—Koliatumili akambi mampinga ma Balamani, akamati Zalayemila, mpe abomi Pakumeni—Moloniya alongi Balamani mpe akamati lisusu Zalayemila, mpe Koliatumili abomami. Penepene na 52–50 Yambo ya Klisto.\n\nElamani 2\n\nElamani, mwana mobali wa Elamani, akomi mosambisi mokonzi—Gadiatoni akambi lingomba lya Kisikumeni—Mosali wa Elamani abomi Kisikumeni, mpe lingomba lya Gadiatoni likimi o kati ya esobe. Penepene na 50–49 Yambo ya Klisto.\n\nElamani 3\n\nMingi ya Banefi bakei kofanda o mboka ya epai ya nordi—Batongi ndako ya sima mpe babombi makundoli mingi—Nkoto zomi bayamboli mpe babatisami—Liloba lya Nzambe likambi bato o lobiko—Nefi mwana mobali wa Elamani akamati kiti ya bosambisi. Penepene na 49–39 Yambo ya Klisto.\n\nElamani 4\n\nBanefi bakabwani mpe Balamani basangisi makasi mpe bakamati mboka ya Zalayemila— Bokweyisami bwa Banefi boyei na ntina ya nkuna ya bango—Eklezia ekulumwi mpe bato bakomi batau lokola Balamani. Penepene na 38–30 Yambo ya Klisto.\n\nElamani 5\n\nNefi mpe Lehi bamipesi na koteya—Nkombo ya bango ebiangi bango na komekola bomoi bwa bango nsima ya batata ba bango—Klisto asikoli bango baye bayamboli—Nefi mpe Lehi basali babongwani mingi mpe batiami o boloko, mpe moto mozingi bango—Lipata lyoko lya molili lizipi nkama isato ya bato—Mabele maningani mpe mongongo moko motindi bato bayambola—Nefi mpe Lehi basololi elongo na banzelu, mpe ebele bazingami na moto. Penepene na 30 Yambo ya Klisto.\n\nElamani 6\n\nBalamani sembo bateyi na Banefi ba nkuna—Bato babale bazwi bomengo o ntaka ya eleko yoko ya kimia mpe biloko ebele—Lusifelo, mokeli wa lisumu, alamusi mitema mya bato ba nkuna mpe bayongoli ba Gadiatoni na bobomi mpe nkuna—Bayongoli babotoli boyangeli bwa Banefi. Penepene na 29–23 Yambo ya Klisto.\n\nElamani 7\n\nNefi abwakami o nordi mpe azongi o Zalayemila—Asambeli likolo lya linongi lya elanga ya ye mpe abiangi bato mpo ya koyambola to kokufa. Penepene na 23–21 Yambo ya Klisto.\n\nElamani 8\n\nBasambisi babe baluki kopusa bato batomboka na Nefi—Abalayama, Mose, Zenosi, Zenoki, Eziasi, Yisaya, Yilimia, Lehi, mpe Nefi banso batatolaki etali Klisto—Na bofuli Nefi asakoli mobomi wa mosambisi mokonzi. Penepene na 23–21 Yambo ya Klisto.\n\nElamani 9\n\nBantoma bakuti mosambisi mokonzi akufi o kiti ya bosambisi—Bakotisami o boloko mpe nsima babikisami—Na bofuli Nefi akitoli Seatumi lokola mobomi—Nefi andimami na boko bato lokola profeta moko. Penepene na 23–21 Yambo ya Klisto.\n\nElamani 10\n\nNkolo apesi Nefi nguya ya kokanga—Azwi nguya ya kokangisa mpe kokangola o mabele mpe o lola—Atindi bato bayambola to bakufa—Molimo amemi ye uta ebele na ebele. Penepene na 21–20 Yambo ya Klisto.\n\nElamani 11\n\nNefi andimisi Nkolo mpo ya kokitanisa etumba ya bango na nzala—Bato mingi bawei—Bayamboli, mpe Nefi atungisi Nkolo mpo ya mvula—Nefi mpe Lehi bazwi mabimisi mingi—Bayongoli ba Gadiatoni bamitii mpenza o mboka. Penepene na 20–6 Yambo ya Klisto.\n\nElamani 12\n\nBato bazangi sikisiki mpe bazali ligboma mpe mbangu na kosala bobe—Nkolo atumboli bato ba ye—Bompamba bwa bato bomekisami na nguya ya Nzambe—O mokolo mwa bosambisami bato bakolonga bomoi bwa libela to botumboli bwa libela. Penepene na 6 Yambo ya Klisto.\n\nElamani 13\n\nSamwele Molamani abikuli bobebisami bwa Banefi longola se soko bayamboli—Bango mpe bozwi bwa bango balakelami botutu—Babwaki mpe babambi baprofeta mabanga, bazingami mpembeni na bazabulu, mpe baluki esengo na kosalaka bobe. Penepene na 6 Yambo ya Klisto.\n\nElamani 14\n\nSamwele alobeli yambo eya mwinda ntango ya butu mpe monzoto moko mwa sika o mbotama ya Klisto—Klisto asikoli bato na liwa lya ntango mpe lya molimo—Bilembo bya liwa lya ye bikwi mikolo misato mya molili, bopasuki bwa mabanga, mpe mobulungano mwa biloko. Penepene na 6 Yambo ya Klisto.\n\nElamani 15\n\nNkolo atumbolaki Banefi zambi alingaki bango—Balamani babongwana bazali sikisiki mpe molende o bondimi—Nkolo akoyoka ngolu epai ya Balamani o mikolo mya nsuka. Penepene na 6 Yambo ya Klisto.\n\nElamani 16\n\nBanefi baye bandimi Samwele babatisami na Nefi—Samwele akoki te kobomama na makonga mpe mabanga ma Banefi bazangi boyamboli—Boko bayeisi mitema mya bango mikasi, mpe basusu bamoni banzelu—Bazangi bondimi balobi ete ezali te ntina ya kondima na Klisto mpe boyei ya ye o Yelusaleme. Penepene na 6–1 Yambo ya Klisto.\n\n3 Nefi\n\n\n\n\n\n\n3 Nefi 1\n\nNefi, mwana mobali wa Elamani, akeyi libanda lya mboka, mpe mwana mobali wa ye Nefi abombi makundoli—Ata bilembo mpe makamwa mazali beboo, babe bakani koboma basembo—Butu ya mbotama ya Klisto ekomi—Elembo epesami mpe monzoto mwa sika mobimi. Lokuta mpe bobubi bobakisami, mpe bayongoli ba Gadiatoni babomi mingi. Penepene na 1–4 ya Mobu mwa Mokonzi.\n\n3 Nefi 2\n\nNkuna mpe bonsomo bobakisami o ntei ya bato—Banefi mpe Balamani basali bomoko mpo ya komibatela na bayongoli ba Gadiatoni—Babongwani ba Balamani bakomi mpembe mpe babiangemi Banefi. Penepene na 5–16 ya Mobu mwa Mokonzi.\n\n3 Nefi 3\n\nGidiani, mokambi wa Gadiatoni, asengi ete Lakonusi mpe Banefi batika bangomei mpe mboka ya bango—Lakonusi aponi Gidigidoni lokola mokonzi wa mampinga—Banefi basangani o Zalayemila mpe Beboo mpo ya komibatela. Penepene na 16–18 ya Mobu mwa Mokonzi.\n\n3 Nefi 4\n\nMampinga ma Nefi bakweyisi bayongoli ba Gadiatoni—Gidiani abomami, mpe mokitani wa ye, Zeminaliya, adiembisami—Banefi basanzoli Nkolo mpo ya elonga ya bango. Penepene na 19–22 ya Mobu mwa Mokonzi.\n\n3 Nefi 5\n\nBanefi koyambola mpe batiki masumu ma bango—Molomoni akomi mambi ma bato ba ye mpe asakoli liloba lya libela—Yisalaele ekosangana o kati uta o bopanzani bolai. Penepene na 22–26 ya Mobu mwa Mokonzi.\n\n3 Nefi 6\n\nBanefi bazwi bomengo—Lolendo, bomengo, bokeseni bwa nkondo bobimi—Eklezia epasuki na bokabwani—Satana akambi bato na botomboki bwa polele—Baprofeta mingi babeleli boyamboli mpe babomami—Babomi ba bango basali ekokolo mpo ya kokamata boyangeli. Penepene na 26–30 ya Mobu mwa Mokonzi.\n\n3 Nefi 7\n\nMosambisi mokonzi abomami, boyangeli bobebisami, mpe bato bakabwani na mabota—Yakobo, motelemeli Klisto akomi mokonzi wa likelemba lyoko lya nkuku—Nefi ateyi boyamboli mpe bondimi na Klisto—Banzelu basali na ye mokolo na mokolo, mpe asekwisi ndeko mobali wa ye uta na bakufi—Mingi bayamboli mpe babatisami. Penepene na 30–33 ya Mobu mwa Mokonzi.\n\n3 Nefi 8\n\nEkumbaki, boningani bwa mabele, moto, mopepe mwa kaina, mobulungano mwa biloko motatoli bobakami bwa Klisto o ekulusu—Bato mingi babebisami—Molili mozipi mboka mpo ya mikolo misato—Bango baye batikali bamileli. Penepene na 33–34 ya Mobu mwa Mokonzi.\n\n3 Nefi 9\n\nO kati ya molili, mongongo mwa Klisto mosakoli bobebisami bwa bato mpe bingumba mingi mpo ya nkuna ya bango—Asakoli bonzambe bwa ye lokola, ayebisi ete mobeko mwa Mose mokokisami, mpe abiangi bato mpo ya koya epai ya ye mpe kobikisama. Penepene na 34 ya Mobu mwa Mokonzi.\n\n3 Nefi 10\n\nNie ezali o mboka mpo ya ngonga mingi—Mongongo mwa Klisto molaki kosangisa bato ba ye lokola mama nsoso moko asangisi bana nsoso ba ye—Eteni eleki sembo ya bato babatelami. Penepene na 34–35 ya Mobu mwa Mokonzi.\n\n3 Nefi 11\n\nTata atatoli Mwana Mobali Molingami wa ye—Klisto abimi mpe asakoli botumbolami bwa ye—Bato bayoki bilembo bya mpota o maboko mpe makolo ma Yesu—Bagangi Hozana—Atii ndakisa mpe lolenge la libatisi—Molimo mwa boweli azali ya zabulu—malongi ma Klisto mazali ete bato bandima, babatisama mpe bazwa Molimo Mosantu. Penepene na 34 ya Mobu mwa Mokonzi.\n\n3 Nefi 12\n\nYesu abiangi mpe atindi Bazomi na Babale—Apesi na Banefi lisukulu lyoko likokani na Esakola ya Esengo ya Ngomba—Alobi Esakola ya Esengo—Mateya ma ye mazali likolo mpe liboso lya mobeko mwa Mose—Bato batindami kozala babongo nie kutu lokola ye mpe Tata wa ye bazali babongo nie—Mekisani Matai 5. Penepene na 34 ya Mobu mwa Mokonzi.\n\n3 Nefi 13\n\nYesu ateyi Banefi losambo la Nkolo—Basengeli kotia bomengo o lola—Bazomi na Babale o mosala mwa bango batindami kotia te likanisi mpo ya biloko bya ntango—Mekisani Matai 6. Penepene na 34 ya Mobu mwa Mokonzi.\n\n3 Nefi 14\n\nYesu atindi: Sambisani te; Sengeni na Nzambe; kebani na baprofeta ba lokuta—Alaki lobiko na bango baye bakosalaka bolingi bwa Tata—Mekisani Matai 7. Penepene na 34 ya Mobu mwa Mokonzi.\n\n3 Nefi 15\n\nYesu asangeli ete mobeko mwa Mose mokokisami na ye—Banefi bazali mpate isusu eye alobelaki o Yelusaleme—Na ntina ya bobe, bato ba Nkolo o Yelusaleme bayebaki te etali mpate ipalanganisama ya Yisalaele. Penepene na 34 ya Mobu mya Mokonzi.\n\n3 Nefi 16\n\nYesu akobimela isusu ya mpate ibunga ya Yisalaele—o mikolo mya nsuka nsango elamu ekokende na Bapaganu mpe nde o ndako ya Yisalaele—Bato ba Nkolo bakomono miso na miso ememi lisusu Nkolo Siona. Penepene na 34 ya Mobu mwa Mokonzi.\n\n3 Nefi 17\n\nYesu atindi bato bamaniola maloba ma ye mpe basambela mpo ya bososoli—Abikisi bakoni ba bango—asambeli mpo ya bato, kosalelaka lokota loko loye lokoki te kokomama—Banzelu basali na mpe moto mozingi bake ba bango. Penepene na 34 ya Mobu mwa mokonzi.\n\n3 Nefi 18\n\nYesu abongisi elambo o ntei ya Banefi—Batindami kosambela ntango inso o nkombo ya ye—Bango baye balei mosuni mwa ye mpe bameli makila ma ye na bozangi bolongobani batumbolami—Bayekoli bazwi nguya mpo ya kopesa Molimo Mosantu. Penepene na 34 ya Mobu mwa Mokonzi.\n\n3 Nefi 19\n\nBazomi na babale basali epai ya bato mpe basambeli mpo ya Molimo Mosantu—Bayekoli babatisami mpe bazwi Molimo Mosantu mpe lisalisi lya banzelu—Yesu asambeli kosalelaka maloba maye makoki te kokomama—Atatoli bondimi bonene mpenza bwa Banefi. Penepene na 34 ya Mobu mwa Mokonzi.\n\n3 Nefi 20\n\nYesu apesi limpa mpe vino na likamwisi mpe apesi elambo epai ya bato—Montika mwa Yakobo mokoya o boyebi bwa Nkolo Nzambe wa bango, mpe bakosangola Baamerika—Yesu azali profeta lokola Mose, mpe Banefi bazali bana ba baprofeta—Bato basusu ba Nkolo, bakosangana o Yelusaleme. Penepene na 34 ya Mobu mwa Mokonzi.\n\n3 Nefi 21\n\nYisalaele ekosangisama, ekoya Buku ya Molomoni—Bapaganu bakotiama lokola bato boko nsomi o mboka ya Amerika—Bakobikisama soko bandimi mpe batosi; soko te, bakokatama mosika mpe bakobebisama—Yisalaele akotonga Yelusaleme ya Sika, mpe mabota mabunga, makozonga. Penepene na 34 ya Mobu mwa Mokonzi.\n\n3 Nefi 22\n\nO mikolo mya nsuka, Siona mpe makonzi ma yango makotiama, mpe Yisalaele ekosangisama na ngolu mpe bolingo—Bakolonga—Mekisani Yisaya 54. Penepene na 34 ya Mobu mwa Mokonzi.\n\n3 Nefi 23\n\nYesu andimi maloba ma Yisaya—Atindi bato baluka baprofeta—Maloba ma Samwele Molamani matali Bosekwi mabakisami na likundoli lya bango. Penepene na 34 ya Mobu mwa Mokonzi.\n\n3 Nefi 24\n\nNtoma wa Nkolo akolengele nzela mpo ya Boyei bwa Ibale—Klisto akofanda o bosambisi—Yisalaele atindami kofuta biteni bya zomi mpe mabonza—Buku ya bokundoli ebombami—Mekisani Malaki 3. Penepene na 34 ya Mobu mwa Mokonzi.\n\n3 Nefi 25\n\nO Boyei bwa Ibale, bato ba lolendo mpe nkuna bakozika lokola matiti ma zamba—Eliya akozonga liboso lya mokolo mona monene mpe mwa nsomo—Mekisani Malaki 4. Penepene na 34 ya Mobu mwa Mokonzi.\n\n3 Nefi 26\n\nYesu asemboli makambo manso uta o ebandeli kina o nsuka—Bana bake mpe bana balobi makambo ma bokamwi maye makoki te kokomama—Banso o Eklezia ya Klisto bazali na biloko binso na lisanga. Penepene na 34 ya Mobu mwa Mokonzi.\n\n3 Nefi 27\n\nYesu atindi bango kobianga Eklezia o nkombo ya ye—Misio ya ye mpe mbeka ya botumbolami esali nsango elamu ya ye—Bato batindami koyambola mpe kobatisama ete basantisama na Molimo Mosantu—Basengeli kozala kutu lokola Yesu azali. Penepene na 34–35 ya Mobu mwa Mokonzi.\n\n3 Nefi 28\n\nLibwa lya Bazomi na Babale bazali na mposa ya mpe balakami lisango o bokonzi bwa Klisto, ekufi bango—Basato ba Banefi bazali na mposa ya mpe bapesami nguya likolo lya liwa kina Yesu ayei lisusu—Babongalami mpe bamoni makambo mazali na ndingisa te mpo ya koloba, mpe bazali sikawa kosalaka o ntei ya bato. Penepene na 34–35 ya Mobu mwa Mokonzi.\n\n3 Nefi 29\n\nBoyei bwa Buku ya Molomoni bozali elembo ete Nkolo abandi kosangisa Yisalaele mpe kokokisa mayokani ma ye—Bango baye bakobwaka mabimisi mpe makabo ma mokolo mwa nsuka bakolakelama botutu. Penepene na 34–35 ya Mobu mwa Mokonzi.\n\n3 Nefi 30\n\nBapaganu ba mikolo mya nsuka batindami koyambola, koya epai ya Klisto, mpe kotangema elongo na ndako ya Yisalaele. Penepene na 34–35 ya Mobu mwa Mokonzi.\n\n4 Nefi\n\nBanefi mpe Balamani babongwani epai ya Nkolo—Bazali na biloko binso na lisanga, basali makamwisi, mpe bazwi bomengo o mboka—Nsima ya nkama ibale ya mibu, bokabwani, mabe, biklezia bya lokuta, mpe boniokoli bobimi—Nsima ya mibu nkama misato Banefi mpe Balamani lokola bazali bato ba nkuna—Amaloni abombi palaki ya bule. Penepene na 35–321 ya Mobu mwa Mokonzi.\n\nMolomoni\n\n\n\n\n\n\nMolomoni 1\n\nAmaloni ateyi Molomoni etali makundoli ma bule—Etumba ebandi o kati ya Banefi mpe Balamani—Banefi basato bakamatami mosika—Nkuna, bozangi bondimi, bondoki, nkisi eluti. Penepene na 321–326 ya Mobu mwa Mokonzi.\n\nMolomoni 2\n\nMolomoni akambi mampinga ma Banefi—Makila mpe mobomano mokombi mboka—Banefi bamileli mpe baleli na mawa ma motumbolami—Mokolo mwa bango mwa boboto moleki—Molomoni azwi palaki ya Nefi—Etumba ekobi. Penepene na 327–350 ya Mobu mwa Mokonzi.\n\nMolomoni 3\n\nMolomoni abeleli boyamboli epai ya Banefi—Balongi elonga yoko enene mpe nkembo na bokasi bwa bangomei—Molomoni aboyi kokamba bango, mpe nsambo ya ye mpo ya bango izangi bondimi—Buku ya Molomoni ebiangi mabota zomi na mabale ma Yisalaele na kondima nsango elamu. Penepene na 360–362 ya Mobu mwa Mokonzi.\n\nMolomoni 4\n\nEtumba mpe mobomano mokobi—Bato ba nkuna batumboli bato ba nkuna—Nkuna enene eluti koleka yambo o Yisalaele mobimba—Basi mpe bana bapesami mbeka na banzambe ba bikeko—Balamani babandaki kokombo Banefi liboso lya bango. Penepene na 363–375 ya Mobu mwa Mokonzi.\n\nMolomoni 5\n\nMolomoni akambi lisusu mampinga ma Banefi o etumba ya makila mpe mobomano—Buku ya Molomoni ekoya mpo ya kondimisa Yisalaele mobimba ete Yesu azali Klisto—Na ntina ya bozangi bondimi, Balamani bapalanganisami, mpe Molimo akotika kobunda elongo na bango—Bakozwa nsango elamu uta na Bapaganu o mikolo mya nsuka. Penepene na 375–384 ya Mobu mwa Mokonzi.\n\nMolomoni 6\n\nBanefi basangani o mboka ya Kumola mpo ya bitumba bya nsuka—Molomoni abombi makundoli ma bule o ngomba Kumola—Balamani bazali balongi, mpe ekolo ya Banefi ebebisami—Nkoto nkama na nkama babomami na mopanga. Penepene na 385 ya Mobu mwa Mokonzi.\n\nMolomoni 7\n\nMolomoni abiangi Balamani ba mikolo mya nsuka bandima na Klisto, bayamba nsango elamu ya ye, mpe babikisama—Banso baye bandimi Biblia bakondima lokola Buku ya Molomoni. Penepene na 385 ya Mobu mwa Mokonzi.\n\nMolomoni 8\n\nBalamani balukiluki mpe babebisi Banefi—Buku ya Molomoni ekoya na nguya ya Nzambe—Lisuma lisakolami likolo lya bango baye bafuli nkanda mpe songisongi likolo lya mosala mwa Nkolo—Likundoli lya Banefi likoya o mokolo moko mwa nkuna, bokulumwi, mpe bopengwi. Penepene na 400–421 ya Mobu mwa Mokonzi.\n\nMolomoni 9\n\nMoloni abiangi bango baye bandimi te na Klisto mpo ya koyambola—Asakoli Nzambe moko wa makamwisi, oyo akopesaka mabimisi mpe akosopaka makabo mpe bilembo likolo lya bandimi—Makamwisi masili na ntina ya bozangi bondimi—Bilembo bikolondaka bango baye bandimi—Bato balendisamaki mpo ya kozala na bwania mpe kobatela mitindo. Penepene na 401–421 ya Mobu mwa Mokonzi.\n\nEtele\n\n\n\n\n\n\nEtele 1\n\nMoloni asali bokuse bwa nkoma ya Etele—Bonkoko bwa Etele bopesami—Lokota la Bayelede lobulunganisami te o Linongi lya Babele—Nkolo alaki komeme bango o mboka eponomo mpe kosala bango ekolo yoko enene.\n\nEtele 2\n\nBayelede balengeli mpo ya mobembo mwa bango o mboka elakelama—Ezali mboka eponomo wapi bato basengeli kosalela Klisto to kokombomo mosika—Nkolo alobi na ndeko mobali wa Yelede mpo ya ngonga isato—Bayelede batongi masuwa—Nkolo atuni ndeko mobali wa Yelede mpo ya kokana boniboni ebengi ekopelisama mwinda.\n\nEtele 3\n\nNdeko mobali wa Yelede amoni mosapi mwa Nkolo lokola esimbaki ye mabanga zomi na motoba—Klisto alakisi nzoto ya ye ya molimo na ndeko mobali wa Yelede—Bango baye bazali na boyebi boko bobongo nie bakoki kobombama te uta o libanda lya elamba—Bibongolele bipesami mpo ya komeme likundoli lya Bayelede o mwinda.\n\nEtele 4\n\nMoloni atindami mpo ya kokanga nkoma ya ndeko mobali wa Yelede—Ikobimisama te kina bato bakozala na bondimi lokola ndeko mobali wa Yelede—Klisto atindi bato mpo ya kondima maloba ma ye, mpe maye ma bayekoli ba ye—Bato batindami mpo ya koyambola, mpe kondima nsango elamu, mpe kobikisama.\n\nEtele 5\n\nBanzeneneke basato mpe mosala mwangomei mokoteleme lokola litatoli lya bosolo botonda bwa Buku ya Molomoni.\n\nEtele 6\n\nBibengi bya Bayelede bibenganami na mipepe o mboka elakelama—Bato basanzoli Nzambe mpo ya bolamu bwa ye—Oliya aponomi mokonzi likolo lya bango—Yelede mpe ndeko mobali wa ye bakufi.\n\nEtele 7\n\nOliya akonzi o bosembo—O katikati ya bowembi mpe songisongi, bokonzi bwa bowelani bwa Sule mpe Kowolo botiami—Baprofeta batumboli nkuna mpe bosambeli bikeko bwa bato baye bakoyambola.\n\nEtele 8\n\nSongisongi mpe boswani bozali likolo lya bokonzi—Akisi asali likelemba lyoko lya nkuku likangana na ndai mpo ya koboma mokonzi—Makelemba ma nkuku mazali ma zabulu, mpe masuki o bobebisami bwa bikolo—Bapaganu ba sikawa bakebisami likolo lya likelemba lya nkuku liye liluki kokweyisa bonsomi bwa mboka, kabila, mpe bikolo.\n\nEtele 9\n\nBokonzi boleki uta moko na mosusu na libota, poloso, mpe bobomi—Emele amoni Mwana Mobali wa Bosembo—Baprofeta mingi babeleli boyamboli—Nzala mpe nioka ya ngenge eniokoli bato.\n\nEtele 10\n\nMokonzi moko akitani mosusu—Boko bakonzi bazali sembo; basusu bazali ba nkuna—Edondwi bosembo, bato bapambolami mpe bazwi bomengo na Nkolo.\n\nEtele 11\n\nBitumba, boswani, mpe nkuna edondwi o bomoi bwa Bayelede—Baprofeta balobeli yambo esalema bobebisami mpenza bwa Bayelede longola se soko bayamboli—Bato babwaki maloba ma baprofeta.\n\nEtele 12\n\nProfeta Etele alendisi bato mpo ya kondima na Nzambe—Moloni asangeli lisusu makamwa mpe makamwisi masalemaki na bondimi—Bondimi bokokisi ndeko mobali wa Yelede mpo ya komono Klisto—Nkolo apesi bato botau ete bakoka kozala basawa—Ndeko mobali wa Yelede alongoli Ngomba Zelini na bondimi—Bondima, elikia, mpe lolango lozali na motuya mpenza mpo ya lobiko—Moloni amoni Yesu miso na miso.\n\nEtele 13\n\nEteli alobi etali Yelusaleme ya sika ekotongama na Amerika na nkona ya Yosefe—Abikuli, abwakami libanda, akomi mambi ma Bayelede, mpe alobeli yambo esalema bobebisami bwa Bayelede—Etumba engali likolo lya mboka mobimba.\n\nEtele 14\n\nBobe bwa bato bomemi botutu likolo lya mboka—Koliatumili ayingeli o etumba na Gilada, bongo na Libi, mpe bongo na Sizi—Makila mpe mobomano mozipi mboka.\n\nEtele 15\n\nMifuku mya Bayelede babomami o etumba—Sizi mpe Koliatumili basangisi bato banso mpo ya etumba ya kufa—Molimo mwa Nkolo atiki kobunda elongo na bango—Ekolo ya Bayelede babebisami nie—Bobele Koliatumili atikali.\n\nMoloni\n\n\n\n\n\n\nMoloni 1\n\nMoloni akomi mpo ya litomba lya Balamani—Banefi baye bakowangana Klisto te batiami o liwa. Penepene na 401–421 ya Mobu mwa Mokonzi.\n\nMoloni 2\n\nYesu apesi bayokoli ba Banefi zomi na babale nguya mpo ya kopesa likabo lya Molimo Mosantu. Penepene na 401–421 ya Mobu mwa Mokonzi.\n\nMoloni 3\n\nBankulutu bokulisi banganga mpe balakisi na kotiaka likolo lya bango maboko. Penepene na 401–421 ya Mobu mwa Mokonzi.\n\nMoloni 4\n\nBoniboni bankulutu mpe banganga basali limpa lya elembo elimbolami. Penepene na 401–421 ya mobu mwa Mokonzi.\n\nMoloni 5\n\nMotindo mwa kosalaka vino ya elambo etiami. Penepene na 401–421 ya Mobu mwa Mokonzi.\n\nMoloni 6\n\nBato bayambola babatisami mpe bayingisami—Bandimi ba Eklezia baye bayamboli balimbisami—Makita makambemi na nguya ya Molimo Mosantu. Penepene na 401–421 ya Mobu mwa Mokonzi.\n\nMoloni 7\n\nBobiangemi bopesami mpo ya kokota o bopemi bwa Nkolo—Sambelani na mokano mwa solo—Molimo mwa Klisto akokisi moto mpo ya koyeba bolamu uta o bobe—Satana andimisi bato mpo ya kowangana Klisto mpe kosala bobe—Baprofeta bamonisi boyei bwa Klisto—Na bondimi, makamwisi masalemi mpe banzelu basali—Bato basengeli kolikia bomoi bwa seko mpe kokangama na lolango. Penepene na 401–421 ya mobu mwa Mokonzi.\n\nMoloni 8\n\nLibatisi lya bana bake lizali bonsomo boko bobe—Bana bake bazali na bomoi na Klisto na ntina ya Botumbolami—Bondimi, boyamboli, bosokemi mpe bokitisi bwa motema, koyambaka Molimo Mosantu, mpe kotiaka molende kina o nsuka ekambi o lobiko. Penepene na 401–421 ya Mobu mwa Mokonzi.\n\nMoloni 9\n\nBanefi mpe Balamani lokola bokomi babeba mpe bapolo—Baniokoli mpe bobomi—Molomoni asambeli ete ngolu mpe bolamu bokoka kozala likolo lya Moloni libela. Penepene na 401–421 ya Mobu mwa Mokonzi.\n\nMoloni 10\n\nLitatoli lyoko lya Buku ya Molomoni liyei na nguya ya Molimo Mosantu—Makabo ma Molimo mapesami na bapotongono—Makabo ma Molimo ntango inso malandi bondimi—Maloba ma Moloni malobami uta o mputulu—Yakani epai ya Klisto, zala obongo nie na ye, mpe santisani bozo bwa bino. Penepene na 421 ya mobu mwa Mokonzi.\n\nMokambi o Makambo ma Buku ya Molomoni\n\nBuku ya Molomoni, likolo lya inso isusu, epesi matatoli ma bonzambe bwa Yesu Klisto mpe ekwi malongi ma nsango elamu ya Yesu Klisto. Bisika mpe makambo malandi mapesi bomoni o kati ya bato, bisika, malongi, mpe makambo ma Buku ya Molomoni.\n\n", "eight 0": "[center][font_size=26]Buku ya Molomoni[/font_size][/center]\n\nBoyingisi mpe Banzeneneke\n\n\n\n\n\n\nLokasa ya nkombo\n\n\nLokasa ya nkombo ya Buku ya Molomoni\n\nYango wana, ezali bokuse boko bwa likundoli lya bato ba Nefi, mpe lisusu lya Balamani— Bokomama mpo ya Balamani, baye bazali montika moko mwa ndako ya Yisalaele; mpe lisusu mpo ya Moyuda mpe Mopaganu—Bokomama na nzela ya motindo, mpe lisusu na molimo mwa bobikuli mpe bobimisi—Bokomama mpe bokangema, mpe bobombama epai ya Nkolo, ete bobebisama te—Mpo ya koya na likabo mpe nguya ya Nzambe mpo ya ndimbola ya bwango—Bokangema na loboko la Moloni, mpe bobombama epai ya Nkolo, mpo ya koya o ntango esengeli na nzela ya Mopaganu—Ndimbola ya bwango na likabo lya Nzambe.\n\nBoyingisi\n\nBuku ya Molomoni ezali liboke lya makomi masantu likokani na Biblia. Ezali likundoli lyoko lya bosali bwa Nzambe elongo na bafandi ba kala ba Baamerika mpe ezali na litondi lya nsango elamu ya libela.\n\nNdimbola ekuse etali Buku ya Molomoni\n\nBuku ya Molomoni ezali nsango ya bule ya bato ba Amerika ya kala, mpe ekomama likolo lya nkasa ya ebende. Ndenge inei ya palaki ya ebende ilobelami o buku eye:\n\nBafoto\n\n\n\n1 Nefi\n\n\n\n\n\n\n1 Nefi 1\n\nNefi abandi likundoli lya bato ba ye—Lehi amoni o limoni likonzi lyoko lya moto mpe atangi o buku ya bobikuli—Asanzoli Nzambe, alobeli yambo esalema boyei bwa Masiya, mpe abikuli bobebisami bwa Yelusaleme—Aniokwami na Bayuda. Penepene na 600 Yambo ya Klisto.\n\n1 Nefi 2\n\nLehi amemi libota lya ye o kati ya esobe mpembeni ya Mbu Etane—Batiki bozwi bwa bango—Lehi abonzi libonza lyoko epai ya Nkolo mpe ateyi bana babali ba ye babatela mitindo—Lamani mpe Lemuele bayimayimi na tata wa bango—Nefi azali na botosi mpe asambeli o bondimi; Nkolo alobi na ye, mpe aponomi mpo ya koyangela bandeko babali ba ye. Penepene na 600 Yambo ya Klisto.\n\n1 Nefi 3\n\nBana babali ba Lehi bazongi o Yelusaleme kokamata palaki ya motako—Labana aboyi kopesa palaki—Nefi alendisi mpe akembisi bandeko babali ba ye—Labana ayibi bozwi bwa bango mpe ameki koboma bango—Lamani mpe Lemuele babeti Nefi mpe Sami mpe bapamelami na anzelu moko. Penepene na 600–592 Yambo ya Klisto.\n\n1 Nefi 4\n\nNefi abomi Labana o etinda ya Nkolo, mpe nde abotoli palaki ya motako na mayele ma angele—Zolami aponi kosangana elongo na libota lya Lehi o esobe. Penepene na 600–592 Yambo ya Klisto.\n\n1 Nefi 5\n\nSalia amileli likolo lya Lehi—Bango babale basepeli likolo lya bozongi bwa bana babali ba bango—Babonzi mabonza—Palaki ya motako izali na nkoma ya Mose mpe ya baprofeta—Palaki ikitoli Lehi lokola eboto moko wa Yosefe—Lehi abikuli etali nkona ya ye mpe bobateli palaki. Penepene na 600–592 Yambo ya Klisto.\n\n1 Nefi 6\n\nNefi akomi makambo ma Nzambe—Mwango mwa Nefi mozali ete andimisa bato mpo ya koya epai ya Nzambe wa Abalayama mpe kobikisama. Penepene na 600–592 Yambo ya Klisto.\n\n1 Nefi 7\n\nBana babali ba Lehi bazongi o Yelusaleme mpe babiangi Yisamaele mpe ndako ya ye basangana elongo na bango o mobembo mwa bango—Lamani mpe basusu batomboki—Nefi alendisi bandeko babali ba ye bazala na bondimi na Nkolo—Bakangi ye na nsinga, mpe bakani liwa lya ye—Abikisami na nguya ya bondimi—Bandeko babali ba ye basengi bolimbisi—Lehi mpe lingomba lya ye libonzi libonza mpe mabonza matumbama. Penepene na 600–592 Yambo ya Klisto.\n\n1 Nefi 8\n\nLehi amoni limoni lyoko lya nzete ya bomoi—Lehi alei mbuma ya yango mpe alingi libota lya ye lisala boye lokola—Amoni lingenda lya ebende, nzela yoko eke mpe ya nkaka, londende la molili loye lozipi bato—Salia, Nefi, mpe Sami balei mbuma, kasi Lamani mpe Lemuele baboyi. Penepene na 600–592 Yambo ya Klisto.\n\n1 Nefi 9\n\nNefi asali maboke mabale ma makundoli—Moko na moko mobiangemi palaki ya Nefi—Palaki inene izali na mambi ma mokili; palaki ike izali mingi na makambo ma bule. Penepene na 600–592 Yambo ya Klisto.\n\n1 Nefi 10\n\nLehi alobi yambo esalema ete Bayuda bakokamatama bawumbu na bato ba Babiloni—Alobeli o ntei ya Bayuda boyei bwa Masiya, Mobikisi, Mosiko—Lehi alobeli lisusu boyei bwa moko oyo akobatisa Mwana wa Mpate wa Nzambe—Lehi alobeli liwa mpe bosekwi bwa Masiya—Amekisi bopalangani mpe bosangani bwa Yisalaele na nzete ya elaya—Nefi alobi etali Mwana wa Nzambe, likabo lya Molimo Mosantu, mpe lisengeli lya bosembo. Penepene na 600–592 Yambo ya Klisto.\n\n1 Nefi 11\n\nNefi amoni Molimo mwa Nkolo mpe elakisami ye o limoni nzete ya bomoi—Amoni mama wa Mwana Mobali wa Nzambe mpe ayekoli bonkonde bwa Nzambe—Amoni libatisi, mosala, mpe bokakami bwa Mwana wa Mpate wa Nzambe o ekulusu—Amoni lisusu bobiangi mpe mosala mwa Bapostolo Zomi na Babale ba Mwana wa Mpate. Penepene na 600–592 Yambo ya Klisto.\n\n1 Nefi 12\n\nNefi amoni o limoni mboka ya elako; bosembo, bobe, mpe bokwei bwa bafandi ba yango; boyei bwa Mwana wa Mpate wa Nzambe o ntei ya bango; boniboni Bayekoli Zomi na Babale mpe Bapostolo Zomi na Babale bakosambisa Yisalaele; ezalela ya bosoto mpe mbindo ya baye bakokulumwa o bozangi bondimi. Penepene na 600–592 Yambo ya Klisto.\n\n1 Nefi 13\n\nNefi amoni o limoni eklezia ya zabulu esalemi o ntei ya Bapaganu, bobomboli mpe kolonizasio bwa Amerika, bobungisi bwa biteni mingi polele mpe bya motuya bya Biblia, ezalela elandi bopengwi bwa Bapaganu, bozongisi bwa nsango elamu, boyei bwa nkoma ya mikolo mya nsuka, botongi bwa Siona. Penepene na 600–592 Yambo ya Klisto.\n\n1 Nefi 14\n\nAnzelu moko ayebisi Nefi mapamboli mpe botutu bokokweya likolo lya Bapaganu—Ezali bobele Biklezia bibale: Eklezia ya Mwana wa Mpate wa Nzambe mpe eklezia ya zabulu—Basantu ba Nzambe o bikolo binso baniokwami na eklezia enene mpe ya nsomo—Apostolo Yoane akokoma etali nsuka ya mokili. Penepene na 600–592 Yambo ya Klisto.\n\n1 Nefi 15\n\nNkona ya Lehi esengeli kozwa nsango elamu na Bapaganu o mikolo mya nsuka—Bosangani bwa Yisalaele bomekisami o nzete ya elaya eye, ya yango nzete ya mboka ekokangema o kati lisusu—Nefi alimboli limoni lya nzete ya bomoi mpe alobeli boyengebene bwa Nzambe o bokaboli bwa moto wa nkuna na mosembo. Penepene na 600–592 Yambo ya Klisto.\n\n1 Nefi 16\n\nMoto wa nkuna amoni bosolo bozali bokasi—Bana babali ba Lehi babali bana basi ba Yisamaele—Liawona likambi nzela ya bango o esobe—Maloba uta na Nkolo makomami likolo lya Liawona mbala na mbala—Yisamaele akufi; libota lya ye liyimayimi na ntina ya matungisi. Penepene na 600–592 Yambo ya Klisto.\n\n1 Nefi 17\n\nNefi atindami atonga masuwa—Bandeko ba ye bakeseni na ye—Alendisi bango na kosakolaka lisusu mambi ma bosali bwa Nzambe elongo na Yisalaele—Nefi atondisami na nguya ya Nzambe—Bandeko ba ye bapekisami kosimba ye, mbele bakauka lokola mokekele mokauka. Penepene na 592–591 Yambo ya Klisto.\n\n1 Nefi 18\n\nMasuwa masilisami—Mbotama ya Yakobo mpe ya Yosefe ilobami—Lingomba limati masuwa mpo ya mboka elakelama—Bana babali ba Yisamaele mpe basi ba bango basangani o loyenge mpe botomboki—Nefi akangemi, mpe masuwa mazongisami nsima na ekumbaki ya nsomo—Nefi azwi bonsomi, mpe na losambo la ye moketi motiki—Bato bakomi o mboka elakelama. Penepene na 591–589 Yambo ya Klisto.\n\n1 Nefi 19\n\nNefi asali palaki ya makele mpe akomi mambi ma bato ba ye—Nzambe wa Yisalaele akoya mibu nkama motoba uta o ntango Lehi atikaki Yelusaleme—Nefi alobeli mpasi ya ye mpe bokakami bwa ye o ekulusu—Bayuda bakotiolama mpe bakopalanganisama kina o mikolo mya nsuka, ekozonga bango na Nkolo. Penepene na 588–570 Yambo ya Klisto.\n\n1 Nefi 20\n\nNkolo abimisi mwango mwa ye na Yisalaele—Yisalaele aponomoki o etumbele ya matungisi mpe asengeli kolongwa uta o Babiloni—Mekisani Yisaya 48. Penepene na 588–570 Yambo ya Klisto.\n\n1 Nefi 21\n\nMasiya akozala mwinda mpo ya Bapaganu mpe akobikisa bakangemi—Yisalaele ekosangana na nguya o mikolo mya nsuka—Bakonzi bakozala batata babokoli ba bango—Mekisani Yisaya 49. Penepene na 588–570 Yambo ya Klisto.\n\n1 Nefi 22\n\nYisalaele ekopalanganisama likolo lya etando enso ya mabele—Bapaganu bakosalisa mpe bakoleisa Yisalaele na nsango elamu o mikolo mya nsuka—Yisalaele ekosangisama mpe ekobikisama, mpe moto wa nkuna akozika lokola matiti—Bokonzi bwa zabulu bokobebisama, mpe Satana akokangema. Penepene na 588–570 Yambo ya Klisto.\n\n2 Nefi\n\n\n\n\n\n\n2 Nefi 1\n\nLehi abikuli etali mboka ya lipanda—Nkona ya ye likopalanganisama mpe likobeteme soko babwaki Mosantu Moko wa Yisalaele—Alendisi bana babali ba ye balata ebundele ya bosembo. Penepene na 588–570 Yambo ya Klisto.\n\n2 Nefi 2\n\nBosikoli bokoya o lisalisi lya Masiya Mosantu—Bonsomi bwa boponi (nguya ya kopono) bozali bwa ntina mpenza o bozali mpe bokoli—Adami akweyaki mpo bato bazala—Bato bazali nsomi mpo ya kopono lipanda mpe bomoi bwa seko. Penepene na 588–570 Yambo ya Klisto.\n\n2 Nefi 3\n\nYosefe o Ejipito amonoki Banefi o limoni—Abikulaki etali Joseph Smith, momoni wa mikolo mya nsuka; etali Mose, oyo akobikisa Yisalaele; etali boyei bwa Buku ya Molomoni. Penepene na 588–570 Yambo ya Klisto.\n\n2 Nefi 4\n\nLehi apesi toli mpe apamboli bana ba ye—Akufi mpe akundami—Nefi akembeli na bolamu bwa Nzambe—Nefi atii bondimi bwa ye na Nkolo libela. Penepene na 588–570 Yambo ya Klisto.\n\n2 Nefi 5\n\nBanefi bamikabwani na Balamani, babateli mobeko mwa Mose, mpe batongi tempelo yoko—Na ntina ya bozangi bondimi, Balamani bakatami mosika uta o miso mya Nkolo, balakelami botutu, mpe bakomi fimbo yoko epai ya Banefi. Penepene na 588–559 Yambo ya Klisto.\n\n2 Nefi 6\n\nYakobo asangeli lisusu mambi ma Bayuda: Bokangemi bwa Babiloni mpe bozongi; misala mpe bobakami o ekulusu bwa Mosantu Moko wa Yisalaele; lisalisi lizwami uta o Bapaganu; mpe bozongisami bwa mokolo-mwa-nsuka bwa Bayuda ntango bakondima na Masiya. Penepene na 559–545 Yambo ya Klisto.\n\n2 Nefi 7\n\nYisaya alobi bomasiya—Masiya akozala na lolemo la bato bayekola—Akopesa mokongo mwa ye o babeti—Akobulunganisama te—Mekisani Yisaya 50. Penepene na 559–545 Yambo ya Klisto.\n\n2 Nefi 8\n\nNa mikolo mya nsuka, Nkolo akobondisa Siona mpe akosangisa Yisalaele—Basikolami bakoya o Siona o kati ya bosepeli bonene—Mekisani Yisaya 51 mpe 52:1–2. Penepene na 559–545 Yambo ya Klisto.\n\n2 Nefi 9\n\nBayuda bakosangisama o mboka inso ya elako ya bango—Botumbolami bosikoli moto uta o Bokwei—Nzoto ya bakufi ikobima uta o lilita, mpe milimo mya bango uta o limfelo mpe uta o paradizu—Bakosambisama—Botumbolami bokobikisa uta o liwa, limfelo, zabulu, mpe monioko mozanga nsuka—basembo bakobikisama o bokonzi bwa Nzambe—bitumbu mpo ya masumu bilimbolami—Mosantu Moko wa Yisalaele azali mokengeli wa ekuke. Penepene na 559–545 Yambo ya Klisto.\n\n2 Nefi 10\n\nBayuda bakobaka Nzambe wa bango o ekulusu—Bakopalanganisama kina bakobanda kondima na ye—Amerika ekozala mboka ya lipanda wapi mokonzi moko te akoyangela—Zongisani boyokani yomei na Nzambe mpe longani lobiko o nzela ya ngolu ya ye. Penepene na 559–545 Yambo ya Klisto.\n\n2 Nefi 11\n\nYakobo amonoki Mosikoli wa ye—Mobeko mwa Mose momonisi Klisto mpe molakisi ete akoya. Penepene na 559–545 Yambo ya Klisto.\n\n2 Nefi 12\n\nYisaya amoni tempelo ya mikolo-mya-nsuka, bosangani bwa Yisalaele, mpe bosambisi mpe kimia ya nkoto yoko ya mibu—Bato ba lolendo mpe nkuna bakokitisama o nse o Boyei bwa Mibale—Mekisani Yisaya 2. Penepene na 559–545 Yambo ya Klisto.\n\n2 Nefi 13\n\nYuda mpe Yelusaleme bakotumbolama mpo ya bozangi botosi bwa bango—Nkolo asambi mpo ya mpe asambisi bato ba ye—Bana basi ba Siona balakelami botutu mpe baniokwami mpo ya bomokili bwa bango—Mekisani Yisaya 3. Penepene na 559–545 Yambo ya Klisto.\n\n2 Nefi 14\n\nSiona mpe bana basi ba ye bakosikolama mpe kopetolama mokolo mwa nkoto yoko ya mibu—Tala Yisaya 4. Penepene na 559–545 Yambo ya Klisto.\n\n2 Nefi 15\n\nElanga ya vino ya Nkolo (Yisalaele) ekokoma mpamba, mpe bato ba ye bakopalanganisama—Lisuma likoya likolo lya bango o lizali lya bopengwi mpe bopalangani bwa bango—Nkolo akotombola bendele mpe akosangisa Yisalaele—Mekisani Yisaya 5. Penepene na 559–545 Yambo ya Klisto.\n\n2 Nefi 16\n\nYisaya amoni Nkolo—Masumu ma Yisaya malimbisami—Abiangemi mpo ya kobikula—Abikulaki etali bobwakami na Bayuda bwa malakisi ma Klisto—Montika moko mokozonga—Mekisani Yisaya 6. Penepene na 559–545 Yambo ya Klisto.\n\n2 Nefi 17\n\nEfelaima mpe Sulia basali etumba na Yuda—Klisto akobotama na moseka moko—Mekisani Yisaya 7. Penepene na 559–545 Yambo ya Klisto.\n\n2 Nefi 18\n\nKlisto akozala lokola libanga lyoko lya libaku mpe libanga lyoko lya botumoli—Luka Nkolo, banganga nkisi te—Balukani o mibeko mpe o litatoli mpo ya bokambemi—Mekisani Yisaya 8. Penepene na 559–545 Yambo ya Klisto.\n\n2 Nefi 19\n\nYisaya alobi bomasiya—Bato o molili bakomono mwinda monene—Epai ya biso mwana abotami—Akozala Mwana Mokonzi wa Kimia mpe akokonza likolo lya ngbende ya Dawidi—Mekisani Yisaya 9. Penepene na 559–545 Yambo ya Klisto.\n\n2 Nefi 20\n\nBobebisami bwa Asulia bozali emoniseli ya bobebisami bwa bato ba nkuna o Boyei bwa Mibale—Mwa bato bakotikala ekosila ekoya Nkolo lisusu—Montika mwa Yakobo mokozonga o mokolo mona—Mekisani Yisaya 10. Penepene na 559–545 Yambo ya Klisto.\n\n2 Nefi 21\n\nMobimbi mwa Yisai (Klisto) mokosambisa o bosembo—Boyebi Nzambe bokozipa mokili o nkoto yoko ya mibu—Nkolo akotombola bendele mpe akosangisa Yisalaele—Mekisani Yisaya 11. Penepene na 559–545 Yambo ya Klisto.\n\n2 Nefi 22\n\nO mokolo mwa nkoto-yoko-ya-mibu bato banso bakokumisa Nkolo—Akofanda o ntei ya bango—Mekisani Yisaya 12. Penepene na 559–545 Yambo ya Klisto.\n\n2 Nefi 23\n\nBobebisami bwa Babiloni bozali emoniseli yoko ya bobebisami o Boyei bwa Mibale—Ekozala mokolo mwa nkele mpe bobekoli—Babiloni (mokili) ekokweya libela—Mekisani Yisaya 13. Penepene na 559–545 Yambo ya Klisto.\n\n2 Nefi 24\n\nYisalaele ekosangisama mpe ekosepela bopemi bwa nkoto-yoko-ya-mibu—Lusifelo abwakamaki libanda lya lola mpo ya botomboki—Yisalaele akolonga Babiloni (mokili)—Mekisani Yisaya 14. Penepene na 559–545 Yambo ya Klisto.\n\n2 Nefi 25\n\nNefi akembeli o polele—Mabikuli ma Yisaya makososolama o mikolo mya nsuka—Bayuda bakozonga uta o Babiloni bakobaka Masiya o ekulusu mpe bakopalanganisama mpe bakobeteme—Bakozongisama ntango bakondima na Masiya—Akoya yambo ya mibu nkama motoba ekosila Lehi kotika Yelusaleme—Banefi babateli mobeko mwa Mose mpe bandimi na Klisto, oyo azali Mosantu Moko wa Yisalaele. Penepene na 559–545 Yambo ya Klisto.\n\n2 Nefi 26\n\nKlisto akosala na Banefi—Nefi amoni yambo esalema bobebisami bwa bato ba ye—Bakoloba uta o mputulu—Bapaganu bakotonga biklezia bya lokuta mpe makelemba ma nkuku—Nkolo apekisi bato kosala poloso ya banganga. Penepene na 559–545 Yambo ya Klisto.\n\n2 Nefi 27\n\nMolili mpe bopengwi bokozipa mabele o mikolo mya nsuka—Buku ya Molomoni ekobima—Banzeneneke basato bakotatola mpo ya buku yango—Moto ayekola akoloba ete akoki te kotanga buku ekangema—Nkolo akosala mosala moko mwa bokamwi mpe likamwa lyoko—Mekisani Yisaya 29. Penepene na 559–545 Yambo ya Klisto.\n\n2 Nefi 28\n\nBiklezia mingi bya lokuta bikotongama o mikolo mya nsuka—Bakolakisa malako ma lokuta, ma mpamba mpe ma ligboma—Bopengwi bokozala beboo na ntina ya balakisi ba lokuta—Zabulu akongala o mitema mya bato—Akolakisa ndenge inso ya malongi ma lokuta. Penepene na 559–545 Yambo ya Klisto.\n\n2 Nefi 29\n\nBapaganu mingi bakobwaka Buku ya Molomoni—Bakoloba, Tolingi Biblia esusu te—Nkolo alobi o Bikolo mingi—Akosambisa mokili uta o buku iye ikokomama. Penepene na 559–545 Yambo ya Klisto.\n\n2 Nefi 30\n\nBapaganu baye babongwani bakotangema elongo na bato ba boyokani—Balamani mingi mpe Bayuda bakondima liloba mpe bakokoma kitoko—Yisalaele ekozongisama mpe bato ba nkuna bakobebisama. Penepene na 559–545 Yambo ya Klisto.\n\n2 Nefi 31\n\nNefi alobeli ntina nini Klisto abatisamaki—Bato basengeli kolanda Klisto, kobatisama, kozwa Molimo Mosantu, mpe kotia molende kina o nsuka mpo ya kobikisama—Boyamboli mpe libatisi lizali ekuke o nzela eke mpe ya nkaka—Bomoi bwa seko bokoya na bango baye bakobatela mitindo nsima ya libatisi. Penepene na 559–545 Yambo ya Klisto.\n\n2 Nefi 32\n\nBanzelu bakoloba na nguya ya Molimo Mosantu—Bato basengeli kosambela mpe kolonga boyebi mpo ya bangomei uta na Molimo Mosantu. Penepene na 559–545 Yambo ya Klisto.\n\n2 Nefi 33\n\nMaloba ma Nefi mazali ma solo—Matatoli Klisto—Bango baye bandimi na Klisto bakondima maloba ma Nefi, maye makoteleme lokola litatoli lyoko liboso lya esika ya bosambisi . Penepene na 559–545 Yambo ya Klisto.\n\nYakobo\n\n\n\n\n\n\nYakobo 1\n\nYakobo mpe Yosefa baluki kondimisa bato mpo ya kondima na Klisto mpe kobatela mitindo mya ye—Nefi akufi—Nkuna eluti o ntei ya Banefi. Penepene na 544–421 Yambo ya Klisto.\n\nYakobo 2\n\nYakobo asambwisi bolingo bwa bozwi, lolendo, mpe bozangi bongondo—Bato bakoki koluka bozwi mpo ya kosalisa baninga ba bango—Yakobo akitisi ezaleli ya libala lya basi mingi na ndingisa te—Nkolo asepeli na bongondo bwa basi. Penepene na 544–421 Yambo ya Klisto.\n\nYakobo 3\n\nBato bapeto bazwi liloba lya elengi lya Nzambe—Boyengebene bwa Balamani boleki boye bwa Banefi—Yakobo akebisi bato likolo lya bondumba, bosoni, mpe lisumu linso. Penepene na 544–421 Yambo ya Klisto.\n\nYakobo 4\n\nBaprofeta banso bakumbamelaki Tata o nkombo ya Klisto—Libonza lya Abalayama lya Yisaka lizalaki o boulani bwa Nzambe mpe Mobotami se Moko wa ye—Bato basengeli kozongisa boyokani bangomei elongo na Nzambe o nzela ya Botumbolami bwa Yesu—Bayuda bakobwaka libanga lya nse. Penepene na 544–421 Yambo ya Klisto.\n\nYakobo 5\n\nYakobo atangi Zenosi etali lisese lya nzete ya elaya ya mboka mpe nzete ya elaya ya zamba—Izali boulani bwa bato ba Yisalaele mpe Bapaganu—Bopalangani mpe bosangani bwa Yisalaele bomonisami yambo bosalema—Nsango esalemi ya Banefi mpe Balamani mpe ndako mobimba ya Yisalaele—Bapaganu bakoyingisama o kati ya Yisalaele—O nsuka elanga ya vino ekozikisama. Penepene na 544–421 Yambo ya Klisto.\n\nYakobo 6\n\nNkolo akobutwisa Yisalaele o mikolo mya nsuka—Mokili mokozikisama na moto—Bato basengeli kolanda Klisto mpo ya kokima liziba lya moto mpe libanga lya fofolo. Penepene na 544–421 Yambo ya Klisto.\n\nYakobo 7\n\nSelemi awangani Klisto, aweli na Yakobo, asengi elembo, mpe abetemi na Nzambe—Baprofeta banso balobeli Klisto mpe botumbolami bwa ye—Banefi bawumeli mikolo mya bango lokola batelengani, babotama na mokakatano mpe bayinama na Balamani. Penepene na 544–421 Yambo ya Klisto.\n\nEnosa\n\nEnosa asambeli na bokasi mpe alongi bolimbisi bwa masumu ma ye—Mongongo mwa Nkolo moyei o kati ya mayele ma ye, kolakelaka lobiko mpo ya Balamani o mokolo moko mokoya—Banefi balukaki kobutwisa Balamani—Enosa asepeli na Mosikoli wa ye. Penepene na 420 Yambo ya Klisto.\n\nYalomi\n\nBanefi babateli mobeko mwa Mose, bataleli o boso boyei bwa Klisto, mpe bazwi bomengo o mboka—Baprofeta mingi basali mpo ya kobatela bato o nzela ya bosolo. Penepene na 399–361 Yambo na Klisto.\n\nOmini\n\nOmini, Amaloni, Kemisi, Abinadomi, mpe Amaleki, moto na moto o ntango ya ye, babateli makundoli—Moziya abomboli bato ba Zalayemila, baye bayaki uta o Yelusaleme o mikolo mya Sidikiya—Moziya bamopomi mokonzi likolo lya bango—Biboto bya Muleki o Zalayemila babombolaka Koliatumili, moto wa nsuka wa Bayalede—Mokonzi Benyamina akitani Moziya—Bato basengeli kobonza bozo bwa bango lokola libonza lyoko na Klisto. Penepene na 323–130 Yambo ya Klisto.\n\nMaloba ma Molomoni\n\nMolomoni asali bokuse bwa palaki inene ya Nefi—Atii palaki ike elongo na palaki isusu—Mokonzi Benyamina atii kimia o mboka. Penepene na 385 ya Mobu mwa Mokonzi.\n\nMoziya\n\n\n\n\n\n\nMoziya 1\n\nMokonzi Benyamina alakisi bana babali ba ye lokota mpe mabikuli ma batata ba bango—Eyamba mpe bompenza bwa bango bobatelamaki na ntina ya makundoli mabombama likolo lya palaki ya ndenge mingi—Moziya aponomi lokola mokonzi mpe apesami bokengeli bwa makundoli mpe biloko bisusu. Penepene na 130–124 Yambo ya Klisto.\n\nMoziya 2\n\nMokonzi Benyamina alobeli bato ba ye—Asangeli lisusu alima, malonga, mpe bolimo bwa bokonzi bwa ye—Apesi bango toli mpo ya kosalela Mokonzi wa bango wa Lola—Baye bakotomboka na Nzambe bakoyoka mpasi ya nsomo bo moto mokozima te. Penepene na 124 Yambo ya Klisto.\n\nMoziya 3\n\nMokonzi Benyamina akobi esakola ya ye—Nkolo wa Nguya Inso akosala o ntei ya bato o tabelenakele ya modongo—Makila makobima uta o malusu ma lomposo la ye lokola akotumbolama mpo ya masumu ma mokili—Ya ye ezali nkombo eye kaka na yango lobiko lokoya—Bato bakoki kolongola moto wa mokili mpe kokoma Basantu na lisalisa lya Botumbolami—Monioko mwa moto wa nkuna mokozala lokola liziba lya moto mpe libanga lya fofolo. Penepene na 124 Yambo ya Klisto.\n\nMoziya 4\n\nMokonzi Benyamina akobi na liloba lya ye—Lobiko loyaki na ntina ya Botumbolami—Ndima na Nzambe mpo ya kobikisama—Kanga bolimbisi bwa masumu ma yo o nzela ya bosembo bwa yo—Kaba eteni ya biloko bya bino na bazangi—Sala makambo manso na bwania mpe na molongo. Penepene na 124 Yambo ya Klisto.\n\nMoziya 5\n\nBasantu bakomi bana babali mpe bana basi ba Klisto o nzela ya bondimi—Babiangemi nde na nkombo ya Klisto—Mokonzi Benyamina apesi bango toli bazala sikisiki mpe molende o misala milamu. Penepene na 124 Yambo ya Klisto.\n\nMoziya 6\n\nMokonzi Benyamina akomi o makundoli nkombo ya bato mpe aponi banganga mpo ya kolakisa bango—Moziya akonzi lokola mokonzi moko sembo. Penepene na 124–121 Yambo ya Klisto.\n\nMoziya 7\n\nAmona akuti mboka ya Lehi-Nefi esika Limiyi azali mokonzi—Bato ba Limiyi bazali o kati ya bowumbu na Balamani—Limiyi asangeli mambi ma bango—Profeta moko (Abinadi) atatolaki ete Klisto azali Nzambe mpe Tata wa biloko binso—Bango Baye bakoni bosoto bakobuka ekumbaki, mpe baye batii elikia ya bango na Nkolo bakobikisama. Penepene na 121 Yambo ya Klisto.\n\nMoziya 8\n\nAmona alakisi bato ba Limiyi—Ayekoli na palaki ntuku ibale na inei ya Bayelede—Makundoli ma kala makoki kolimbolama na bamoni—Likabo te lileki lya bomoni. Penepene na 121 Yambo ya Klisto.\n\nMoziya 9\n\nZenifi akambi lingomba lyoko uta o Zalayemila mpo ya kozwa mboka ya Lehi-Nefi—Mokonzi wa Balamani apesi bango ndingisa ya kosangola mboka—Ezali etumba o kati ya Balamani mpe bato ba Zenifi. Penepene na 200–187 Yambo ya Klisto.\n\nMoziya 10\n\nMokonzi Lamani akufi—Bato ba ye bazali bato ba nkei mpe ba loma mpe bazali kondima mimeseno mya lokuta—Zenifi na bato ba ye balongi bango. Penepene na 187–160 Yambo ya Klisto.\n\nMoziya 11\n\nMokonzi Noa azali koyangela o nkuna—Asepeli kozala na bomoi bwa loyenge elongo na basi mpe bamakango ba ye—Abinadi abikuli ete bato bakokamatama o kati ya bowumbu—Bomoi bwa ye bolukisami na Mokonzi Noa. Penepene na 160–150 Yambo ya Klisto.\n\nMoziya 12\n\nAbinadi akangemi o boloko mpo ya kobikulaka bobebisami bwa bato mpe liwa lya Mokonzi Noa—Banganga ba lokuta batangi nkoma mpe balobi babateli mobeko mwa Mose—Abinadi abandi kolakisa bango Mitindo Zomi. Penepene na 148 Yambo ya Klisto.\n\nMoziya 13\n\nAbinadi abatelami na nguya ya bonzambe—Alakisi Mitindo Zomi—Lobiko lokoya na mobeko mwa Mose yango kaka te—Nzambe yemei akosala botumbolami boko mpe akosikola bato ba ye. Penepene na 148 Yambo ya Klisto.\n\nMoziya 14\n\nYisaya alobeli bomasiya—Bokitisi mpe mpasi ya Masiya elimbolami—Asali bozo bwa ye libonza mpo ya lisumu mpe asali libondeli mpo ya babuki mobeko—Mekisani Yisaya 53. Penepene na 148 Yambo ya Klisto.\n\nMoziya 15\n\nBoniboni Klisto azali Tata mpe Mwana Mobali lokola—Akosala libondeli mpe akokumba bobuki mobeko bwa bato ba ye—Bango mpe baprofeta basantu banso bazali nkona ya ye—Akosala esalema Bosekwi—Bana bake bazali na bomoi bwa seko. Penepene na 148 Yambo ya Klisto.\n\nMoziya 16\n\nNzambe asikoli bato uta o ezaleli ya libunga mpe bokwei bwa bango—Bango baye bazali ba mosuni bakotikala lokola soko bosikoli bozalaki te—Klisto akosala esalema bosekwi boko o bomoi lozanga nsuka to botumboli bozanga nsuka. Penepene na 148 Yambo ya Klisto.\n\nMoziya 17\n\nAlama andimi mpe akomi maloba ma Abinadi—Abinadi akufi na mpasi ya moto—Abikuli malali mpe liwa na moto likolo lya babomi ba ye. Penepene na 148 Yambo ya Klisto.\n\nMoziya 18\n\nAlama alakisi na nkuku—Alimboli boyokani bwa libatisi mpe abatisi na mai ma Molomoni—Abongisi Eklezia ya Klisto mpe akulisi banganga—Bamisalisi bangomei mpe balakisi bato—Alama mpe bato ba ye bakimi uta na Mokonzi Noa o kati ya esobe. Penepene na 147–145 Yambo ya Klisto.\n\nMoziya 19\n\nGideona aluki mpo ya koboma Mokonzi Noa—Balamani bakamati mboka—Mokonzi Noa ayoki mpasi ya liwa na moto—Limiyi ayangeli lokola mokonzi moyangelami. Penepene na 145–121 Yambo ya Klisto.\n\nMoziya 20\n\nBoko bana basi ba Balamani bawambolami na Banganga ba Noa—Balamani basali etumba na Limiyi mpe bato ba ye—Mampinga ma Balamani babenganami mpe bazwi kimia. Penepene na 145–123 Yambo ya Klisto.\n\nMoziya 21\n\nBato ba Limiyi babetemi mpe balongami na Balamani—Bato ba Limiyi bakutani na Amona mpe babongwani—Balobeli Amona etali ntuku mibale na minei ya palaki ya Bayelede. Penepene na 122–121 Yambo ya Klisto.\n\nMoziya 22\n\nMiango misalemi mpo ya bato bakima bowumbu bwa Balamani—Balamani balangwisami—Bato bakimi, bazongi o Zalayemila, mpe bakomi bato ba Mokonzi Moziya. Penepene na 121–120 Yambo ya Klisto.\n\nMoziya 23\n\nAlama aboyi kozala mokonzi—Asali lokola nganga monene—Nkolo atumboli bato ba ye, mpe Balamani balongi mboka ya Helama—Amuloni, mokambi wa banganga ba nkuna ba Mokonzi Noa, ayangeli moyangelami na mokonzi wa Balamani. Penepene na 145–121 Yambo ya Klisto.\n\nMoziya 24\n\nAmuloni aniokoli Alama mpe bato ba ye—Basengeli kopesama liwa soko basambeli—Nkolo asali mokumba mwa bango moyokema pepele—Abikisi bango o kati ya bowumbu, mpe bazongi o Zalayemila. Penepene na 145–120 Yambo ya Klisto.\n\nMoziya 25\n\nBana ba Muleki o Zalayemila bakomi Banefi—Bayekoli etali bato ba Alama mpe etali bato ba Zenifi—Alama abatisi Limiyi mpe bato banso ba ye—Moziya apesi Alama bokulaka mpo ya kobongisa Eklezia ya Nzambe. Penepene na 120 Yambo ya Klisto.\n\nMoziya 26\n\nBandimi mingi ba Eklezia bakambemi o kati ya masumu na bazangi bondimi—Alama azwi elako ya bomoi bwa seko—Bango baye babongoli mpe babatisami bakozwa bolimbisi—Bandimi ba Eklezia baye bazali o masumu baye bayamboli mpe batubeli na Alama mpe na Nkolo bakolimbisama; soko te bakotangema te o ntei ya bato ba Eklezia. Penepene na 120–100 Yambo ya Klisto.\n\nMoziya 27\n\nMoziya apekisi boniokoli bwa bato mpe atindi bokokani—Alama Elenge mpe bana banei ba Moziya bazali koluka kobebisa Eklezia—Anzelu moko abimi mpe atindi bango batika botamboli bwa bango bobe—Alama akomi baba—Bato banso basengeli kobotama lisusu mpo ya kolonga lobiko—Alama mpe bana babali ba Moziya basakoli nsango ya nsai. Penepene na 100–92 Yambo ya Klisto.\n\nMoziya 28\n\nBana babali ba Moziya bakei koteya Balamani—Kosalelaka mabanga mabale ma momoni, Moziya abongoli palaki ya Bayelede. Penepene na 92 Yambo ya Klisto.\n\nMoziya 29\n\nMoziya apesi likanisi ete basambisi baponomo o esika ya mokonzi—Bakonzi bazangi sembo bakokamba bato ba bango o kati ya masumu—Alama Elenge aponomi mosambisi mokonzi—Azali lisusu nganga monene likolo lya Eklezia—Alama Nkulutu mpe Moziya bakufi. Penepene na 92–91 Yambo ya Klisto.\n\nAlama\n\n\n\n\n\n\nAlama 1\n\nNewolo ateyi malongi ma lokuta, asali eklezia yoko, akotisi poloso ya banganga, mpe abomi Gideona—Newolo abomami mpo ya bobe bwa ye—Poloso ya banganga mpe boniokoli bopanzani o ntei ya bato—Banganga bamisalisi, bato babateli bakeleli, mpe eklezia ezwi bomengo. Penepene na 91–88 Yambo ya Klisto.\n\nAlama 2\n\nAmalisi aluki kozala mokonzi mpe aboyami ye na bato—Balandi ba ye bakomisi ye mokonzi—Baamalisi basali etumba na Banefi mpe bakweisami—Balamani mpe Baamalisi basangisi makasi mpe bakweisami—Alama abomi Amalisi. Penepene na 87 Yambo ya Klisto.\n\nAlama 3\n\nBaamalisi bamiti elembo engebene na maloba ma bobikuli—Balamani bazwi botutu mpo ya botomboki bwa bango—Bato bamemi botutu bangomei—Banefi balongi limpinga lisusu lya Balamani. Penepene na 87–86 Yambo ya Klisto.\n\nAlama 4\n\nAlama abatisi nkoto ya babongwami—Bobe bokoti o Eklezia, mpe bokoli bwa Eklezia bokangemi—Nefiya aponomi mosambisi mokonzi—Alama, lokola nganga monene, amipesaki o mosala. Penepene na 86–83 Yambo ya Klisto.\n\nAlama 5\n\nMpo ya kolonga lobiko, bato basengeli koyambola mpe kobatela mitindo, kobotama lisusu, kosukola bilamba bya bango o makila ma Klisto, kozala basawa mpe komilongola na lolendo mpe boluli, mpe kosala misala mya bosembo—Mobateli Molamu abiangi bato ba ye—Bango baye bakosala misala mibe bazali bana ba zabulu—Alama atatoli bosolo bwa malongi ma ye mpe atindi bato koyambola—Nkombo ya basembo ekokomama o buku ya bomoi. Penepene na 83 Yambo ya Klisto.\n\nAlama 6\n\nEklezia o Zalayemila esukwami mpe etiami o molongo—Alama akei o Gideona mpo ya koteya. Penepene na 83 Yambo ya Klisto.\n\nAlama 7\n\nKlisto akobotama na Maliya—Akokangola nkanga ya liwa mpe akomeme masumu ma bato ba ye—Bango baye bayamboli, babatisami, mpe babateli mitindo bakozala na bomoi bwa seko—Bosoto bokoki te kosangola bokonzi bwa Nzambe—Bosawa, bondimi, elikia, mpe lolango losengelami. Penepene na 83 Yambo ya Klisto.\n\nAlama 8\n\nAlama ateyi mpe abatisi bato o Meleki—Alama aboyami o Amoniya mpe alongwi—Anzelu atindi ye azonga mpo ya boyamboli epai ya bato—Ayambami na Amuleki, mpe babale bateyi o Amoniya. Penepene na 82 Yambo ya Klisto.\n\nAlama 9\n\nAlama atindi bato ba Amoniya bayamboli—Nkolo akoyoka ngolu na Balamani o mikolo mya nsuka—Soko Banefi basundoli mwinda, bakobebisama na Balamani—Mwana Mobali wa Nzambe akoya noki—Akosikola bango baye boyamboli, bakobatisama, mpe bakozala na bondimi o nkombo ya ye. Penepene na 82 Yambo ya Klisto.\n\nAlama 10\n\nLehi abotamaki uta na Manase—Amuleki asangeli etinda ya anzelu ete abatela Alama—Nsambo ya basembo isali bato babikisama—Basambi banzangi bosembo mpe basambisi batii bokelami bwa bobebisami bwa bato. Penepene na 82 Yambo ya Klisto.\n\nAlama 11\n\nLibongisi lya mosolo mwa Banefi lisalemi—Amuleki aweli na Zezilomi—Klisto akobikisa te bato o masumu ma bango—Bobele baye basangoli bokonzi bwa lola bakobikisama—Bato banso bakosekwa o bozangi bokufi—Ezali liwa te nsima ya Bosekwi. Penepene na 82 Yambo ya Klisto.\n\nAlama 12\n\nAlama aweli na Zezilomi—Mibombamo mya Nzambe mikoki kopesama se na mondimi—Bato bakosambisama na makanisi, bondimi, maloba, mpe misala mya bango—Moto wa nkuna akoyoka mpasi ya liwa lyoko lya molimo—Bomoi boye bwa kufa bozali bozali boko bwa momekano—Mwango mwa bosikoli bokosala esalema Bosekwi mpe, o nzela ya bondimi, bolimbisi boko bwa masumu—Mobongoli motema azali na likoki likolo lya ngolu o nzela ya Mwana Mobali Mobotami se Moko wa Tata. Penepene na 82 Yambo ya Klisto.\n\nAlama 13\n\nBato babiangemi lokola banganga banene na ntina ya bondimi boluti bwa bango mpe misala mya bango milamu—Basengeli koteya mitindo—O nzela ya bosembo basantisami mpe bakoti o kati ya bopemi bwa Nkolo—Malikisedeke azalaki moko wa baye—Banzelu bazali kosakolaka nsango ilamu o ntaka ya mboka—Bakobimisa boyei bwa solo bwa Klisto. Penepene na 82 Yambo ya Klisto.\n\nAlama 14\n\nAlama mpe Amuleki bakangemi o boloko mpe babetemi—Bandimi mpe nkoma isantu ya bango itumbami na moto—Bamartiru baye bayambami na Nkolo o nkembo—Bifelo bya boloko bipasuki mpe bikwei—Alama mpe Amuleki babikisami mpe baniokoli ba bango babomami. Penepene na 82–81 Yambo ya Klisto.\n\nAlama 15\n\nAlama mpe Amuleki bakei o Sidomi mpe batii eklezia yoko—Alama abikisi Zezilomi, oyo asangani na Eklezia—Mingi babatisami, mpe Eklezia ezwi bomengo—Alama mpe Amuleki bakei o Zalayemila. Penepene na 81 Yambo ya Klisto.\n\nAlama 16\n\nBalamani babebisi bato ba Amoniya—Zolami akambi Banefi o elonga likolo lya Balamani—Alama mpe Amuleki mpe mingi basusu bateyi liloba—Balakisi ete nsima ya bosekwi bwa ye Klisto akobima na Banefi. Penepene na 81–77 Yambo ya Klisto.\n\nAlama 17\n\nBana babali ba Moziya bazali na molimo mwa bobikuli mpe bobimisi—Bakei nzela ya bango ya ikeseni mpo ya kosakola liloba epai ya Balamani—Amona akei o mboka ya Yisamaele mpe akomi mosali wa mokonzi Lamoni—Amona abikisi bitonga bya mokonzi mpe abomi bayini ba ye o mai ma Sebu. Nzela ya 1–3, penepene na 77 Yambo ya Klisto; nzela 4, penepene na 91–77 Yambo ya Klisto; mpe nzela 5–39, penepene na 91 Yambo ya Klisto.\n\nAlama 18\n\nMokonzi Lamoni abanzi ete Amona azali Molimo Monene—Amona alakisi mokonzi etali Bokeli, mpe etali bosali bwa Nzambe elongo na bato, mpe etali bosikoli boye bokoya o nzela ya Klisto—Lamoni andimi mpe akwei o mabele lokola soko akufaki. Penepene na 90 Yambo ya Klisto.\n\nAlama 19\n\nLamoni azwi mwinda mwa bomoi bwa libela mpe amoni Mosikoli—Baye ndako ya ye bakwei na botutuki, mpe mingi bamoni banzelu—Amona abatelami na likamwisi—Abatisi mingi mpe atii eklezia o ntei ya bango. Penepene na 90 Yambo ya Klisto.\n\nAlama 20\n\nNkolo atindi Amona o Midoni mpo ya kobikisa bandeko ba ye bakangemaki o boloko—Amona mpe Lamoni bakutani na tata wa Lamoni, oyo azali mokonzi wa mboka mobimba—Amona atindi mokonzi wa mobange mpo andima botiki bwa bandeko ba ye. Penepene na 90 Yambo ya Klisto.\n\nAlama 21\n\nAloni ateyi Baamaleki etali Klisto mpe botumbolami bwa ye—Aloni mpe bandeko ba ye bakangemi o boloko o Midoni—Nsima ya libiki lya bango, balakisi o sinagogi mpe basali mingi babongwama—Lamoni apesi bonsomi bwa boyambi na bato ba mboka ya Yisamaele. Penepene na 90–77 Yambo ya Klisto.\n\nAlama 22\n\nAloni ateyi tata wa Lamoni etali Bokeli, bokwei bwa Adama, mpe mwango mwa bosikoli na lisalisi lya Klisto—Mokonzi mpe baye ndako ya ye banso babongwani—Bokaboli bwa mboka o kati ya Banefi mpe Balamani bolimbolami. Penepene na 90–77 Yambo ya Klisto.\n\nAlama 23\n\nBonsomi bwa eyamba bosakolami—Balamani bazali o mboka mpe bingumba sambo babongwani—Bamibiangi Ati-Nefi-Lehi mpe bapesami bonsomi uta o botutu. Baamaleki mpe Baamuloni baboyi bosolo. Penepene na 90–77 Yambo ya Klisto.\n\nAlama 24\n\nBalamani bayei kobunda na bato ba Nzambe—Bato ba Ati-Nefi-Lehi basepeli na Klisto mpe babimelami na banzelu—Baponi koyoka mpasi ya liwa esika ya komibatela—Balamani mingi babongwani. Penepene na 90–77 Yambo ya Klisto.\n\nAlama 25\n\nEtumba ya Balamani epanzani—Nkona ya banganga ba Noa bakufi lokola Abinadi abikulaki—Balamani mingi babongwani mpe basangani na bato ba Ati-Nefi-Lehi—Bandimi na Klisto mpe babateli mobeko mwa Mose. Penepene na 90–77 Yambo ya Klisto.\n\nAlama 26\n\nAmona akembeli Nkolo—Bapotongono bapesami bokasi na Nkolo mpe bapesami boyebi—Na bondimi bato bakoki komeme nkoto na nkoto ya bozo na boyamboli—Nzambe azali na nguya enso mpe asosoli makambo manso. Penepene na 90–77 Yambo ya Klisto.\n\nAlama 27\n\nNkolo atindi Amona akamba bato ba Ati-Nefi-Lehi o bozangi likama—Likolo lya bokutani na Alama, bosepeli bwa Amona bolembisaki ye—Banefi bapesi Baati-Nefi-Lehi mboka ya Yesoni—Babiangemi bato ba Amona. Penepene na 90–77 Yambo ya Klisto.\n\nAlama 28\n\nBalamani balongami na ebakata ya etumba yoko—Nkoto zomi babomami—Bato ba nkuna bakangemi na kokoma o bozali boko bwa lisuma lizanga nsuka; basembo bakomi na esengo yoko ekosuka mokolo moko te. Penepene na 77–76 Yambo ya Klisto.\n\nAlama 29\n\nAlama azali na mposa ya kobelela boyamboli na mpila ya banzelu—Nkolo apesi balakisi mpo ya bikolo binso—Alama akembeli na mosala mwa Nkolo mpe na nkonzo ya Amona mpe bandeko ba ye. Penepene na 76 Yambo ya Klisto.\n\nAlama 30\n\nKoliyolo, motelemeli Klisto, atioli Klisto, Botumbolami, mpe molimo mwa bobikuli—Alakisi ete ezali Nzambe te, bokwei bwa moto te, etumbu mpo ya lisumu te, mpe Klisto te—Alama atatoli ete Klisto akoya mpe biloko binso bilakisi ete ezali Nzambe moko—Koliyolo asengi elembo mpe akomi baba—Zabulu abimeli Koliyolo lokola anzelu moko mpe alakisaki ye nini koloba—Koliyolo aniatami o nse mpe akufi. Penepene na 76–74 Yambo ya Klisto.\n\nAlama 31\n\nAlama azali na moto mwa misio yoko mpo ya kobutwisa bapengwi ba Bazolami—Bazolami bawangani Klisto, bandimi na boyambi bwa lokuta bwa boponomi, mpe bakumbameli na nsambo itiami—Bamisionele batondi na Molimo Mosantu—Mpasi ya bango eminami mpenza o bosepeli bwa Klisto. Penepene na 74 Yambo ya Klisto.\n\nAlama 32\n\nAlama alakisi bakeleli baye ya bango matungisi makomisi bango basawa—Bondimi bozali elikia yoko na eye emononi te eye ezali solo—Alama atatoli ete banzelu basaleli babali, basi, mpe bana—Alama amekisi liloba na nkona yoko—Esengeli elonama mpe eleisama—Nde ekokola o kati ya nzete yoko uta eye mbuma ya bomoi bwa seko ekobukama. Penepene na 74 Yambo ya Klisto.\n\nAlama 33\n\nZenosi alakisi ete bato basengeli kosambela mpe kokumbamela Nzambe o bisika binso, mpe ete bosambisi bobalolami mosika na ntina ya Mwana Mobali—Zenoki alakisi ete ngolu epesami na ntina ya Mwana Mobali—Mose atombolaka o esobe, emoniseli yoko ya Mwana Mobali wa Nzambe. Penepene na 74 Yambo ya Klisto.\n\nAlama 34\n\nAmuleki atatoli ete liloba lizali na Klisto mpo ya lobiko—Longola se soko botumbolami bosalemi, bato banso bakowa—Mobeko mobimba mwa Mose molakisi nzela ona mbeka ya Mwana Mobali wa Nzambe—Mwango mwa seko mwa bosikoli mofandi likolo lya bondimi mpe boyamboli—Sambelani mpo ya mapamboli ma ntango mpe ma molimo—Bomoi boye bozali ntango mpo ya bato kolengele kokutana na Nzambe—Salani lobiko la bino na bobangi liboso lya Nzambe. Penepene na 74 Yambo ya Klisto.\n\nAlama 35\n\nBoteyi bwa liloba bobebisi bikelakela bya Bazolami—Babengani babongwani, baye nde basanganaki na bato ba Amona o Yesoni—Alama ayoki mawa na ntina ya nkuna ya bato. Penepene na 74 Yambo ya Klisto.\n\nAlama 36\n\nAlama atatoli na Elamani mbongwana ya ye nsima ya komono anzelu—Ayoki mpasi ya bolozi bwa bozo botumbolami; abiangaki likolo lya nkombo ya Yesu, mpe abotamaki na Nzambe—Bosepeli bwa sukali botondisi bozo bwa ye—Amonoki lingomba lya banzelu kokumisaka Nzambe—Babongwani mingi bameki mpe bamoni lokola amekaki mpe amonoki. Penepene na 74 Yambo ya Klisto.\n\nAlama 37\n\nPalaki ya motako mpe nkoma isusu ibatelami mpo ya komeme bozo na lobiko—Bayalede babomamaki na ntina ya nkuna ya bango—Ndai mpe mayokani ma bango masengeli kobombama na bato—Tunanani elongo na Nkolo na misala mya bino minso—Lokola Liawona ekambaki Banefi, boye liloba lya Klisto likokamba bato o bomoi bwa seko. Penepene na 74 Yambo ya Klisto.\n\nAlama 38\n\nSibiloni aniokwamaki mpo ya ntina ya bosembo—Lobiko lozali na Klisto, oyo azali bomoi mpe mwinda mwa mokili—Simbani mposa inso ya bino. Penepene na 74 Yambo ya Klisto.\n\nAlama 39\n\nLisumu lya bosoni lizali bonsomo—Masumu ma Koliatoni mapekisaki Bazolami koyamba liloba—Bosikoli bwa Klisto bosali nsima na kobikisaka bapotongono bazalaki yambo ya bwango. Penepene na 74 Yambo na Klisto.\n\nAlama 40\n\nKlisto akomeme esalema bosekwi bwa bato banso—Bakufi sembo bakokende o paradizu mpe bato ba nkuna o molili mwa libanda mpo ya kozela mokolo mwa bosekwi bwa bango—Biloko binso bikozongisama o lolenge lolamu mpe lobongo nie o Bosekwi. Penepene na 74 Yambo ya Klisto.\n\nAlama 41\n\nO Bosekwi bato bakoya na bozali boko bwa esengo ezanga nsuka to bobola ezanga nsuka —Nkuna mokolo moko te ekozala esengo—Bato ba mosuni bazangi Nzambe o mokili—Moto na moto akozwa lisusu o bozongisi bilembo mpe bizalela azwaki o bokufi. Penepene na 74 Yambo ya Klisto.\n\nAlama 42\n\nBokufi bozali ntango ya momekano mpo ya kokokisa moto koyambola mpe kosalela Nzambe—Bokwei bwa Adama bomemeki liwa lya ntango mpe lya molimo likolo lya bato banso—Bosikoli bokoya o nzela ya boyamboli—Nzambe yemei atumbolami mpo ya masumu ma mokili—Ngolu ezali mpo ya bango baye bayamboli—Banso basusu bayangelami na boyengebene bwa Nzambe—Ngolu ekoya na ntina ya Botumbolami—Bobele bayamboli ba solo bakobikisama. Penepene 74 Yambo ya Klisto.\n\nAlama 43\n\nAlama mpe bana babali ba ye bateyi liloba—Bazolami mpe Banefi basusu bakabwani bakomi Balamani—Balamani bayei kobunda na Banefi o etumba—Moloni apesi Banefi ebundele ya bobatelami—Nkolo abimisi na Alama mayele ma etumba ma Balamani—Banefi babateli ndako, bonsomi, mabota mpe eyamba ya bango—Mampinga ma Moloni mpe Lehi mazingi Balamani. Penepene na 74 Yambo ya Klisto.\n\nAlama 44\n\nMoloni atindi Balamani mpo ya kosala boyokani boko bwa kimia to babomama—Zelayemina aboyi ebonzo, mpe etumba ebandi lisusu—Mampinga ma Moloni malongi Balamani. Penepene na 74–73 Yambo ya Klisto.\n\nAlama 45\n\nElamani andimi maloba ma Alama—Alama abikuli bobebisami bwa Banefi—Apamboli mpe alakeli mboka botutu—Alama akokaki kokamatama likolo na Molimo, kutu lokola Mose—Bokabwani bokomi o Eklezia. Penepene na 73 Yambo ya Klisto.\n\nAlama 46\n\nAmalikia asali ekokolo mpo ya kozala mokonzi—Moloni atomboli nkombo ya lipanda—Asangisi bato mpo ya kobatela eyamba ya bango—Bandimi ba solo babiangemi Baklisto—Montika mwa nkona ya Yosefe mokobatelama—Amalikia mpe bakabwani bakimi o mboka ya Nefi—Bango baye bakosunga te likambo lya bonsomi bakotiama o liwa. Penepene na 73–72 Yambo ya Klisto.\n\nAlama 47\n\nAmalikia asaleli bobubi, bobomi, mpe poloso mpo ya kokoma mokonzi wa Balamani—Banefi bakabwani bazali ba nkuna mpe ba loma koleka Balamani. Penepene na 72 Yambo ya Klisto.\n\nAlama 48\n\nAmalikia asenginii Balamani na kobunda na Banefi—Moloni alengeli bato ba ye mpo ya kobatela likambo lya Baklisto—Asepeli o lipanda mpe bonsomi mpe azali moto mokasi wa Nzambe. Penepene na 72 Yambo ya Klisto.\n\nAlama 49\n\nBalamani kokotelaka bakoki te kokamata bingumba bilendisama bya Amoniya mpe Noa—Amalikia alakeli Nzambe botutu mpe alapi komele makila ma Moloni—Elamani mpe bandeko ba ye bakobi kolendisa Eklezia. Penepene na 72 Yambo ya Klisto.\n\nAlama 50\n\nMoloni alendisi mboka ya Banefi—Batongi bingumba mingi bya sika—Etumba mpe bobebisami bokomeli Banefi o mikolo mya nkuna mpe bonsomo bwa bango—Moliatoni mpe bakabwani ba ye balongami na Teakumi—Nefiya akufi mpe mwana mobali wa ye Pawolani akamati kiti ya bosambisi. Penepene na 72–67 Yambo ya Klisto.\n\nAlama 51\n\nBato ba mokonzi baluki kobongola mobeko mpe batii mokonzi—Pawolani mpe bato nsomi basungami na mokano mwa bato banso—Moloni asengisi bato ba mokonzi kobatela ekolo ya bango to kotiama o liwa—Amalikia mpe Balamani bakangi bingumba mingi bilendisama—Teakumi abengani bokoti bwa Balamani mpe abomi Amalikia o ema ya ye. Penepene na 67–66 Yambo ya Klisto.\n\nAlama 52\n\nAmoloni akitani Amalikia lokola mokonzi wa Balamani—Moloni, Teakumi, mpe Lehi bakambi Banefi o etumba yoko ya elonga likolo lya Balamani—Engumba ya Muleki ezwami lisusu, mpe Yakobo Mozolami abomami. Penepene na 66–64 Yambo ya Klisto.\n\nAlama 53\n\nBalamani ba boloko basali mpo ya koyeisa makasi engumba Beboo—Bokabwani o ntei ya Banefi epesi bomati mpo ya elonga ya Balamani—Elamani azwi bokomanda bwa nkoto ibale ya bana babali banzenga ba bato ba Amona. Penepene na 64–63 Yambo ya Klisto.\n\nAlama 54\n\nAmoloni mpe Moloni basambi mpo ya kobetinia bato ba boloko—Moloni asengi ete Balamani balongwa mpe batika etumba ya bango ya kobomaboma—Amoloni asengi ete Banefi balalisa o nse mandoki ma bango mpe bakoma bayangelami na Balamani. Penepene na 63 Yambo ya Klisto.\n\nAlama 55\n\nMoloni aboyi bobetinii bwa bato ba boloko—Bakengeli ba Balamani basenginiami mpo ya kokoma balangwi, mpe Banefi babikisami—Engumba ya Gidi ekamatami na bozangi bosopi makila. Penepene na 63–62 Yambo ya Klisto.\n\nAlama 56\n\nElamani atindi monkanda na Moloni, kosangelaka lisusu bozali bwa etumba na Balamani—Atipusi mpe Elamani balongi elonga enene likolo lya Balamani—Nkoto ibale ya bana babali ba Elamani babundi na nguya ya likamwisi, mpe moko te wa bango abomami. Nzela 1, penepene na 62 Yambo ya Klisto; nzela 2–19, penepene na 66 Yambo ya Klisto; mpe nzela 20–57, penepene na 65–64 Yambo ya Klisto.\n\nAlama 57\n\nElamani asangeli bokamati bwa Atipala mpe bomitiki mpe nsima bobateli bwa Kumeni—Bilenge bya ye bya Baamoni babundi na mpiko; mpe bango banso bazokisami, kasi moko te abomami—Gidi ayebisi nsango ya bobomi mpe boponioki bwa bato ba boloko ba Balamani. Penepene na 63 Yambo ya Klisto.\n\nAlama 58\n\nElamani, Gidi, mpe Teomina bakamati mboka ya Mati na angele yoko—Balamani balongwi—Bana babali ba bato ba Amona babatelami lokola batelemi ngbi na bobateli bwa lipanda mpe bondimi bwa bango. Penepene na 63–62 Yambo ya Klisto.\n\nAlama 59\n\nMoloni asengi Pawolani kolendisa makasi ma Elamani—Balamani bakamati engumba ya Nefiya—Moloni asiliki na boyangeli. Penepene na 62 Yambo ya Klisto.\n\nAlama 60\n\nMoloni amilela na Pawolani mpo ya botali mpamba bwa boyangeli bwa mampinga—Nkolo akotikaka mosembo abomama—Banefi basengeli kosalela nguya mpe nzela inso ya bango mpo ya komibikisa na bayini ba bango—Moloni akaneli kobunda na boyangeli longola se soko lisalisi libakisami na mampinga ma ye. Penepene na 62 Yambo ya Klisto.\n\nAlama 61\n\nPawolani alobeli Moloni etali eyoma mpe botomboki na boyangeli—Bato ba mokonzi bakamati Zalayemila mpe basali likita elongo na Balamani—Pawolani asengi mpo ya lisalisi lya basoda na kobunda na batomboki. Penepene na 62 Yambo ya Klisto.\n\nAlama 62\n\nMoloni atamboli o lisalisi lya Pawolani o mboka ya Gideona—Bato ba mokonzi baye baboyi kobunda mpo ya kobatela ekolo ya bango batiami o liwa—Pawolani mpe Moloni bakamati lisusu Nefiya—Mingi ya Balamani basangani na lingomba lya bato ba Amona—Teakumi abomi Amoloni mpe abomami lokola—Balamani Babenganami libanda lya mboka, mpe kimia etiami—Elamani azongi o mosala mpe atongi Eklezia. Penepene na 62–57 Yambo ya Klisto.\n\nAlama 63\n\nSibiloni mpe nsima Elamani azwi makundoli ma bule—Banefi mingi basali mobembo o mboka epai ya nordi—Agoti atongi masuwa, maye manani o mbu ya westi—Moloniya alongi Balamani o etumba. Penepene na 56–52 Yambo ya Klisto.\n\nElamani\n\n\n\n\n\n\nElamani 1\n\nPawolani wa babale akomi mosambisi mokonzi mpe abomami na Kisikumeni—Pakumeni akamati kiti ya bosambisi—Koliatumili akambi mampinga ma Balamani, akamati Zalayemila, mpe abomi Pakumeni—Moloniya alongi Balamani mpe akamati lisusu Zalayemila, mpe Koliatumili abomami. Penepene na 52–50 Yambo ya Klisto.\n\nElamani 2\n\nElamani, mwana mobali wa Elamani, akomi mosambisi mokonzi—Gadiatoni akambi lingomba lya Kisikumeni—Mosali wa Elamani abomi Kisikumeni, mpe lingomba lya Gadiatoni likimi o kati ya esobe. Penepene na 50–49 Yambo ya Klisto.\n\nElamani 3\n\nMingi ya Banefi bakei kofanda o mboka ya epai ya nordi—Batongi ndako ya sima mpe babombi makundoli mingi—Nkoto zomi bayamboli mpe babatisami—Liloba lya Nzambe likambi bato o lobiko—Nefi mwana mobali wa Elamani akamati kiti ya bosambisi. Penepene na 49–39 Yambo ya Klisto.\n\nElamani 4\n\nBanefi bakabwani mpe Balamani basangisi makasi mpe bakamati mboka ya Zalayemila— Bokweyisami bwa Banefi boyei na ntina ya nkuna ya bango—Eklezia ekulumwi mpe bato bakomi batau lokola Balamani. Penepene na 38–30 Yambo ya Klisto.\n\nElamani 5\n\nNefi mpe Lehi bamipesi na koteya—Nkombo ya bango ebiangi bango na komekola bomoi bwa bango nsima ya batata ba bango—Klisto asikoli bango baye bayamboli—Nefi mpe Lehi basali babongwani mingi mpe batiami o boloko, mpe moto mozingi bango—Lipata lyoko lya molili lizipi nkama isato ya bato—Mabele maningani mpe mongongo moko motindi bato bayambola—Nefi mpe Lehi basololi elongo na banzelu, mpe ebele bazingami na moto. Penepene na 30 Yambo ya Klisto.\n\nElamani 6\n\nBalamani sembo bateyi na Banefi ba nkuna—Bato babale bazwi bomengo o ntaka ya eleko yoko ya kimia mpe biloko ebele—Lusifelo, mokeli wa lisumu, alamusi mitema mya bato ba nkuna mpe bayongoli ba Gadiatoni na bobomi mpe nkuna—Bayongoli babotoli boyangeli bwa Banefi. Penepene na 29–23 Yambo ya Klisto.\n\nElamani 7\n\nNefi abwakami o nordi mpe azongi o Zalayemila—Asambeli likolo lya linongi lya elanga ya ye mpe abiangi bato mpo ya koyambola to kokufa. Penepene na 23–21 Yambo ya Klisto.\n\nElamani 8\n\nBasambisi babe baluki kopusa bato batomboka na Nefi—Abalayama, Mose, Zenosi, Zenoki, Eziasi, Yisaya, Yilimia, Lehi, mpe Nefi banso batatolaki etali Klisto—Na bofuli Nefi asakoli mobomi wa mosambisi mokonzi. Penepene na 23–21 Yambo ya Klisto.\n\nElamani 9\n\nBantoma bakuti mosambisi mokonzi akufi o kiti ya bosambisi—Bakotisami o boloko mpe nsima babikisami—Na bofuli Nefi akitoli Seatumi lokola mobomi—Nefi andimami na boko bato lokola profeta moko. Penepene na 23–21 Yambo ya Klisto.\n\nElamani 10\n\nNkolo apesi Nefi nguya ya kokanga—Azwi nguya ya kokangisa mpe kokangola o mabele mpe o lola—Atindi bato bayambola to bakufa—Molimo amemi ye uta ebele na ebele. Penepene na 21–20 Yambo ya Klisto.\n\nElamani 11\n\nNefi andimisi Nkolo mpo ya kokitanisa etumba ya bango na nzala—Bato mingi bawei—Bayamboli, mpe Nefi atungisi Nkolo mpo ya mvula—Nefi mpe Lehi bazwi mabimisi mingi—Bayongoli ba Gadiatoni bamitii mpenza o mboka. Penepene na 20–6 Yambo ya Klisto.\n\nElamani 12\n\nBato bazangi sikisiki mpe bazali ligboma mpe mbangu na kosala bobe—Nkolo atumboli bato ba ye—Bompamba bwa bato bomekisami na nguya ya Nzambe—O mokolo mwa bosambisami bato bakolonga bomoi bwa libela to botumboli bwa libela. Penepene na 6 Yambo ya Klisto.\n\nElamani 13\n\nSamwele Molamani abikuli bobebisami bwa Banefi longola se soko bayamboli—Bango mpe bozwi bwa bango balakelami botutu—Babwaki mpe babambi baprofeta mabanga, bazingami mpembeni na bazabulu, mpe baluki esengo na kosalaka bobe. Penepene na 6 Yambo ya Klisto.\n\nElamani 14\n\nSamwele alobeli yambo eya mwinda ntango ya butu mpe monzoto moko mwa sika o mbotama ya Klisto—Klisto asikoli bato na liwa lya ntango mpe lya molimo—Bilembo bya liwa lya ye bikwi mikolo misato mya molili, bopasuki bwa mabanga, mpe mobulungano mwa biloko. Penepene na 6 Yambo ya Klisto.\n\nElamani 15\n\nNkolo atumbolaki Banefi zambi alingaki bango—Balamani babongwana bazali sikisiki mpe molende o bondimi—Nkolo akoyoka ngolu epai ya Balamani o mikolo mya nsuka. Penepene na 6 Yambo ya Klisto.\n\nElamani 16\n\nBanefi baye bandimi Samwele babatisami na Nefi—Samwele akoki te kobomama na makonga mpe mabanga ma Banefi bazangi boyamboli—Boko bayeisi mitema mya bango mikasi, mpe basusu bamoni banzelu—Bazangi bondimi balobi ete ezali te ntina ya kondima na Klisto mpe boyei ya ye o Yelusaleme. Penepene na 6–1 Yambo ya Klisto.\n\n3 Nefi\n\n\n\n\n\n\n3 Nefi 1\n\nNefi, mwana mobali wa Elamani, akeyi libanda lya mboka, mpe mwana mobali wa ye Nefi abombi makundoli—Ata bilembo mpe makamwa mazali beboo, babe bakani koboma basembo—Butu ya mbotama ya Klisto ekomi—Elembo epesami mpe monzoto mwa sika mobimi. Lokuta mpe bobubi bobakisami, mpe bayongoli ba Gadiatoni babomi mingi. Penepene na 1–4 ya Mobu mwa Mokonzi.\n\n3 Nefi 2\n\nNkuna mpe bonsomo bobakisami o ntei ya bato—Banefi mpe Balamani basali bomoko mpo ya komibatela na bayongoli ba Gadiatoni—Babongwani ba Balamani bakomi mpembe mpe babiangemi Banefi. Penepene na 5–16 ya Mobu mwa Mokonzi.\n\n3 Nefi 3\n\nGidiani, mokambi wa Gadiatoni, asengi ete Lakonusi mpe Banefi batika bangomei mpe mboka ya bango—Lakonusi aponi Gidigidoni lokola mokonzi wa mampinga—Banefi basangani o Zalayemila mpe Beboo mpo ya komibatela. Penepene na 16–18 ya Mobu mwa Mokonzi.\n\n3 Nefi 4\n\nMampinga ma Nefi bakweyisi bayongoli ba Gadiatoni—Gidiani abomami, mpe mokitani wa ye, Zeminaliya, adiembisami—Banefi basanzoli Nkolo mpo ya elonga ya bango. Penepene na 19–22 ya Mobu mwa Mokonzi.\n\n3 Nefi 5\n\nBanefi koyambola mpe batiki masumu ma bango—Molomoni akomi mambi ma bato ba ye mpe asakoli liloba lya libela—Yisalaele ekosangana o kati uta o bopanzani bolai. Penepene na 22–26 ya Mobu mwa Mokonzi.\n\n3 Nefi 6\n\nBanefi bazwi bomengo—Lolendo, bomengo, bokeseni bwa nkondo bobimi—Eklezia epasuki na bokabwani—Satana akambi bato na botomboki bwa polele—Baprofeta mingi babeleli boyamboli mpe babomami—Babomi ba bango basali ekokolo mpo ya kokamata boyangeli. Penepene na 26–30 ya Mobu mwa Mokonzi.\n\n3 Nefi 7\n\nMosambisi mokonzi abomami, boyangeli bobebisami, mpe bato bakabwani na mabota—Yakobo, motelemeli Klisto akomi mokonzi wa likelemba lyoko lya nkuku—Nefi ateyi boyamboli mpe bondimi na Klisto—Banzelu basali na ye mokolo na mokolo, mpe asekwisi ndeko mobali wa ye uta na bakufi—Mingi bayamboli mpe babatisami. Penepene na 30–33 ya Mobu mwa Mokonzi.\n\n3 Nefi 8\n\nEkumbaki, boningani bwa mabele, moto, mopepe mwa kaina, mobulungano mwa biloko motatoli bobakami bwa Klisto o ekulusu—Bato mingi babebisami—Molili mozipi mboka mpo ya mikolo misato—Bango baye batikali bamileli. Penepene na 33–34 ya Mobu mwa Mokonzi.\n\n3 Nefi 9\n\nO kati ya molili, mongongo mwa Klisto mosakoli bobebisami bwa bato mpe bingumba mingi mpo ya nkuna ya bango—Asakoli bonzambe bwa ye lokola, ayebisi ete mobeko mwa Mose mokokisami, mpe abiangi bato mpo ya koya epai ya ye mpe kobikisama. Penepene na 34 ya Mobu mwa Mokonzi.\n\n3 Nefi 10\n\nNie ezali o mboka mpo ya ngonga mingi—Mongongo mwa Klisto molaki kosangisa bato ba ye lokola mama nsoso moko asangisi bana nsoso ba ye—Eteni eleki sembo ya bato babatelami. Penepene na 34–35 ya Mobu mwa Mokonzi.\n\n3 Nefi 11\n\nTata atatoli Mwana Mobali Molingami wa ye—Klisto abimi mpe asakoli botumbolami bwa ye—Bato bayoki bilembo bya mpota o maboko mpe makolo ma Yesu—Bagangi Hozana—Atii ndakisa mpe lolenge la libatisi—Molimo mwa boweli azali ya zabulu—malongi ma Klisto mazali ete bato bandima, babatisama mpe bazwa Molimo Mosantu. Penepene na 34 ya Mobu mwa Mokonzi.\n\n3 Nefi 12\n\nYesu abiangi mpe atindi Bazomi na Babale—Apesi na Banefi lisukulu lyoko likokani na Esakola ya Esengo ya Ngomba—Alobi Esakola ya Esengo—Mateya ma ye mazali likolo mpe liboso lya mobeko mwa Mose—Bato batindami kozala babongo nie kutu lokola ye mpe Tata wa ye bazali babongo nie—Mekisani Matai 5. Penepene na 34 ya Mobu mwa Mokonzi.\n\n3 Nefi 13\n\nYesu ateyi Banefi losambo la Nkolo—Basengeli kotia bomengo o lola—Bazomi na Babale o mosala mwa bango batindami kotia te likanisi mpo ya biloko bya ntango—Mekisani Matai 6. Penepene na 34 ya Mobu mwa Mokonzi.\n\n3 Nefi 14\n\nYesu atindi: Sambisani te; Sengeni na Nzambe; kebani na baprofeta ba lokuta—Alaki lobiko na bango baye bakosalaka bolingi bwa Tata—Mekisani Matai 7. Penepene na 34 ya Mobu mwa Mokonzi.\n\n3 Nefi 15\n\nYesu asangeli ete mobeko mwa Mose mokokisami na ye—Banefi bazali mpate isusu eye alobelaki o Yelusaleme—Na ntina ya bobe, bato ba Nkolo o Yelusaleme bayebaki te etali mpate ipalanganisama ya Yisalaele. Penepene na 34 ya Mobu mya Mokonzi.\n\n3 Nefi 16\n\nYesu akobimela isusu ya mpate ibunga ya Yisalaele—o mikolo mya nsuka nsango elamu ekokende na Bapaganu mpe nde o ndako ya Yisalaele—Bato ba Nkolo bakomono miso na miso ememi lisusu Nkolo Siona. Penepene na 34 ya Mobu mwa Mokonzi.\n\n3 Nefi 17\n\nYesu atindi bato bamaniola maloba ma ye mpe basambela mpo ya bososoli—Abikisi bakoni ba bango—asambeli mpo ya bato, kosalelaka lokota loko loye lokoki te kokomama—Banzelu basali na mpe moto mozingi bake ba bango. Penepene na 34 ya Mobu mwa mokonzi.\n\n3 Nefi 18\n\nYesu abongisi elambo o ntei ya Banefi—Batindami kosambela ntango inso o nkombo ya ye—Bango baye balei mosuni mwa ye mpe bameli makila ma ye na bozangi bolongobani batumbolami—Bayekoli bazwi nguya mpo ya kopesa Molimo Mosantu. Penepene na 34 ya Mobu mwa Mokonzi.\n\n3 Nefi 19\n\nBazomi na babale basali epai ya bato mpe basambeli mpo ya Molimo Mosantu—Bayekoli babatisami mpe bazwi Molimo Mosantu mpe lisalisi lya banzelu—Yesu asambeli kosalelaka maloba maye makoki te kokomama—Atatoli bondimi bonene mpenza bwa Banefi. Penepene na 34 ya Mobu mwa Mokonzi.\n\n3 Nefi 20\n\nYesu apesi limpa mpe vino na likamwisi mpe apesi elambo epai ya bato—Montika mwa Yakobo mokoya o boyebi bwa Nkolo Nzambe wa bango, mpe bakosangola Baamerika—Yesu azali profeta lokola Mose, mpe Banefi bazali bana ba baprofeta—Bato basusu ba Nkolo, bakosangana o Yelusaleme. Penepene na 34 ya Mobu mwa Mokonzi.\n\n3 Nefi 21\n\nYisalaele ekosangisama, ekoya Buku ya Molomoni—Bapaganu bakotiama lokola bato boko nsomi o mboka ya Amerika—Bakobikisama soko bandimi mpe batosi; soko te, bakokatama mosika mpe bakobebisama—Yisalaele akotonga Yelusaleme ya Sika, mpe mabota mabunga, makozonga. Penepene na 34 ya Mobu mwa Mokonzi.\n\n3 Nefi 22\n\nO mikolo mya nsuka, Siona mpe makonzi ma yango makotiama, mpe Yisalaele ekosangisama na ngolu mpe bolingo—Bakolonga—Mekisani Yisaya 54. Penepene na 34 ya Mobu mwa Mokonzi.\n\n3 Nefi 23\n\nYesu andimi maloba ma Yisaya—Atindi bato baluka baprofeta—Maloba ma Samwele Molamani matali Bosekwi mabakisami na likundoli lya bango. Penepene na 34 ya Mobu mwa Mokonzi.\n\n3 Nefi 24\n\nNtoma wa Nkolo akolengele nzela mpo ya Boyei bwa Ibale—Klisto akofanda o bosambisi—Yisalaele atindami kofuta biteni bya zomi mpe mabonza—Buku ya bokundoli ebombami—Mekisani Malaki 3. Penepene na 34 ya Mobu mwa Mokonzi.\n\n3 Nefi 25\n\nO Boyei bwa Ibale, bato ba lolendo mpe nkuna bakozika lokola matiti ma zamba—Eliya akozonga liboso lya mokolo mona monene mpe mwa nsomo—Mekisani Malaki 4. Penepene na 34 ya Mobu mwa Mokonzi.\n\n3 Nefi 26\n\nYesu asemboli makambo manso uta o ebandeli kina o nsuka—Bana bake mpe bana balobi makambo ma bokamwi maye makoki te kokomama—Banso o Eklezia ya Klisto bazali na biloko binso na lisanga. Penepene na 34 ya Mobu mwa Mokonzi.\n\n3 Nefi 27\n\nYesu atindi bango kobianga Eklezia o nkombo ya ye—Misio ya ye mpe mbeka ya botumbolami esali nsango elamu ya ye—Bato batindami koyambola mpe kobatisama ete basantisama na Molimo Mosantu—Basengeli kozala kutu lokola Yesu azali. Penepene na 34–35 ya Mobu mwa Mokonzi.\n\n3 Nefi 28\n\nLibwa lya Bazomi na Babale bazali na mposa ya mpe balakami lisango o bokonzi bwa Klisto, ekufi bango—Basato ba Banefi bazali na mposa ya mpe bapesami nguya likolo lya liwa kina Yesu ayei lisusu—Babongalami mpe bamoni makambo mazali na ndingisa te mpo ya koloba, mpe bazali sikawa kosalaka o ntei ya bato. Penepene na 34–35 ya Mobu mwa Mokonzi.\n\n3 Nefi 29\n\nBoyei bwa Buku ya Molomoni bozali elembo ete Nkolo abandi kosangisa Yisalaele mpe kokokisa mayokani ma ye—Bango baye bakobwaka mabimisi mpe makabo ma mokolo mwa nsuka bakolakelama botutu. Penepene na 34–35 ya Mobu mwa Mokonzi.\n\n3 Nefi 30\n\nBapaganu ba mikolo mya nsuka batindami koyambola, koya epai ya Klisto, mpe kotangema elongo na ndako ya Yisalaele. Penepene na 34–35 ya Mobu mwa Mokonzi.\n\n4 Nefi\n\nBanefi mpe Balamani babongwani epai ya Nkolo—Bazali na biloko binso na lisanga, basali makamwisi, mpe bazwi bomengo o mboka—Nsima ya nkama ibale ya mibu, bokabwani, mabe, biklezia bya lokuta, mpe boniokoli bobimi—Nsima ya mibu nkama misato Banefi mpe Balamani lokola bazali bato ba nkuna—Amaloni abombi palaki ya bule. Penepene na 35–321 ya Mobu mwa Mokonzi.\n\nMolomoni\n\n\n\n\n\n\nMolomoni 1\n\nAmaloni ateyi Molomoni etali makundoli ma bule—Etumba ebandi o kati ya Banefi mpe Balamani—Banefi basato bakamatami mosika—Nkuna, bozangi bondimi, bondoki, nkisi eluti. Penepene na 321–326 ya Mobu mwa Mokonzi.\n\nMolomoni 2\n\nMolomoni akambi mampinga ma Banefi—Makila mpe mobomano mokombi mboka—Banefi bamileli mpe baleli na mawa ma motumbolami—Mokolo mwa bango mwa boboto moleki—Molomoni azwi palaki ya Nefi—Etumba ekobi. Penepene na 327–350 ya Mobu mwa Mokonzi.\n\nMolomoni 3\n\nMolomoni abeleli boyamboli epai ya Banefi—Balongi elonga yoko enene mpe nkembo na bokasi bwa bangomei—Molomoni aboyi kokamba bango, mpe nsambo ya ye mpo ya bango izangi bondimi—Buku ya Molomoni ebiangi mabota zomi na mabale ma Yisalaele na kondima nsango elamu. Penepene na 360–362 ya Mobu mwa Mokonzi.\n\nMolomoni 4\n\nEtumba mpe mobomano mokobi—Bato ba nkuna batumboli bato ba nkuna—Nkuna enene eluti koleka yambo o Yisalaele mobimba—Basi mpe bana bapesami mbeka na banzambe ba bikeko—Balamani babandaki kokombo Banefi liboso lya bango. Penepene na 363–375 ya Mobu mwa Mokonzi.\n\nMolomoni 5\n\nMolomoni akambi lisusu mampinga ma Banefi o etumba ya makila mpe mobomano—Buku ya Molomoni ekoya mpo ya kondimisa Yisalaele mobimba ete Yesu azali Klisto—Na ntina ya bozangi bondimi, Balamani bapalanganisami, mpe Molimo akotika kobunda elongo na bango—Bakozwa nsango elamu uta na Bapaganu o mikolo mya nsuka. Penepene na 375–384 ya Mobu mwa Mokonzi.\n\nMolomoni 6\n\nBanefi basangani o mboka ya Kumola mpo ya bitumba bya nsuka—Molomoni abombi makundoli ma bule o ngomba Kumola—Balamani bazali balongi, mpe ekolo ya Banefi ebebisami—Nkoto nkama na nkama babomami na mopanga. Penepene na 385 ya Mobu mwa Mokonzi.\n\nMolomoni 7\n\nMolomoni abiangi Balamani ba mikolo mya nsuka bandima na Klisto, bayamba nsango elamu ya ye, mpe babikisama—Banso baye bandimi Biblia bakondima lokola Buku ya Molomoni. Penepene na 385 ya Mobu mwa Mokonzi.\n\nMolomoni 8\n\nBalamani balukiluki mpe babebisi Banefi—Buku ya Molomoni ekoya na nguya ya Nzambe—Lisuma lisakolami likolo lya bango baye bafuli nkanda mpe songisongi likolo lya mosala mwa Nkolo—Likundoli lya Banefi likoya o mokolo moko mwa nkuna, bokulumwi, mpe bopengwi. Penepene na 400–421 ya Mobu mwa Mokonzi.\n\nMolomoni 9\n\nMoloni abiangi bango baye bandimi te na Klisto mpo ya koyambola—Asakoli Nzambe moko wa makamwisi, oyo akopesaka mabimisi mpe akosopaka makabo mpe bilembo likolo lya bandimi—Makamwisi masili na ntina ya bozangi bondimi—Bilembo bikolondaka bango baye bandimi—Bato balendisamaki mpo ya kozala na bwania mpe kobatela mitindo. Penepene na 401–421 ya Mobu mwa Mokonzi.\n\nEtele\n\n\n\n\n\n\nEtele 1\n\nMoloni asali bokuse bwa nkoma ya Etele—Bonkoko bwa Etele bopesami—Lokota la Bayelede lobulunganisami te o Linongi lya Babele—Nkolo alaki komeme bango o mboka eponomo mpe kosala bango ekolo yoko enene.\n\nEtele 2\n\nBayelede balengeli mpo ya mobembo mwa bango o mboka elakelama—Ezali mboka eponomo wapi bato basengeli kosalela Klisto to kokombomo mosika—Nkolo alobi na ndeko mobali wa Yelede mpo ya ngonga isato—Bayelede batongi masuwa—Nkolo atuni ndeko mobali wa Yelede mpo ya kokana boniboni ebengi ekopelisama mwinda.\n\nEtele 3\n\nNdeko mobali wa Yelede amoni mosapi mwa Nkolo lokola esimbaki ye mabanga zomi na motoba—Klisto alakisi nzoto ya ye ya molimo na ndeko mobali wa Yelede—Bango baye bazali na boyebi boko bobongo nie bakoki kobombama te uta o libanda lya elamba—Bibongolele bipesami mpo ya komeme likundoli lya Bayelede o mwinda.\n\nEtele 4\n\nMoloni atindami mpo ya kokanga nkoma ya ndeko mobali wa Yelede—Ikobimisama te kina bato bakozala na bondimi lokola ndeko mobali wa Yelede—Klisto atindi bato mpo ya kondima maloba ma ye, mpe maye ma bayekoli ba ye—Bato batindami mpo ya koyambola, mpe kondima nsango elamu, mpe kobikisama.\n\nEtele 5\n\nBanzeneneke basato mpe mosala mwangomei mokoteleme lokola litatoli lya bosolo botonda bwa Buku ya Molomoni.\n\nEtele 6\n\nBibengi bya Bayelede bibenganami na mipepe o mboka elakelama—Bato basanzoli Nzambe mpo ya bolamu bwa ye—Oliya aponomi mokonzi likolo lya bango—Yelede mpe ndeko mobali wa ye bakufi.\n\nEtele 7\n\nOliya akonzi o bosembo—O katikati ya bowembi mpe songisongi, bokonzi bwa bowelani bwa Sule mpe Kowolo botiami—Baprofeta batumboli nkuna mpe bosambeli bikeko bwa bato baye bakoyambola.\n\nEtele 8\n\nSongisongi mpe boswani bozali likolo lya bokonzi—Akisi asali likelemba lyoko lya nkuku likangana na ndai mpo ya koboma mokonzi—Makelemba ma nkuku mazali ma zabulu, mpe masuki o bobebisami bwa bikolo—Bapaganu ba sikawa bakebisami likolo lya likelemba lya nkuku liye liluki kokweyisa bonsomi bwa mboka, kabila, mpe bikolo.\n\nEtele 9\n\nBokonzi boleki uta moko na mosusu na libota, poloso, mpe bobomi—Emele amoni Mwana Mobali wa Bosembo—Baprofeta mingi babeleli boyamboli—Nzala mpe nioka ya ngenge eniokoli bato.\n\nEtele 10\n\nMokonzi moko akitani mosusu—Boko bakonzi bazali sembo; basusu bazali ba nkuna—Edondwi bosembo, bato bapambolami mpe bazwi bomengo na Nkolo.\n\nEtele 11\n\nBitumba, boswani, mpe nkuna edondwi o bomoi bwa Bayelede—Baprofeta balobeli yambo esalema bobebisami mpenza bwa Bayelede longola se soko bayamboli—Bato babwaki maloba ma baprofeta.\n\nEtele 12\n\nProfeta Etele alendisi bato mpo ya kondima na Nzambe—Moloni asangeli lisusu makamwa mpe makamwisi masalemaki na bondimi—Bondimi bokokisi ndeko mobali wa Yelede mpo ya komono Klisto—Nkolo apesi bato botau ete bakoka kozala basawa—Ndeko mobali wa Yelede alongoli Ngomba Zelini na bondimi—Bondima, elikia, mpe lolango lozali na motuya mpenza mpo ya lobiko—Moloni amoni Yesu miso na miso.\n\nEtele 13\n\nEteli alobi etali Yelusaleme ya sika ekotongama na Amerika na nkona ya Yosefe—Abikuli, abwakami libanda, akomi mambi ma Bayelede, mpe alobeli yambo esalema bobebisami bwa Bayelede—Etumba engali likolo lya mboka mobimba.\n\nEtele 14\n\nBobe bwa bato bomemi botutu likolo lya mboka—Koliatumili ayingeli o etumba na Gilada, bongo na Libi, mpe bongo na Sizi—Makila mpe mobomano mozipi mboka.\n\nEtele 15\n\nMifuku mya Bayelede babomami o etumba—Sizi mpe Koliatumili basangisi bato banso mpo ya etumba ya kufa—Molimo mwa Nkolo atiki kobunda elongo na bango—Ekolo ya Bayelede babebisami nie—Bobele Koliatumili atikali.\n\nMoloni\n\n\n\n\n\n\nMoloni 1\n\nMoloni akomi mpo ya litomba lya Balamani—Banefi baye bakowangana Klisto te batiami o liwa. Penepene na 401–421 ya Mobu mwa Mokonzi.\n\nMoloni 2\n\nYesu apesi bayokoli ba Banefi zomi na babale nguya mpo ya kopesa likabo lya Molimo Mosantu. Penepene na 401–421 ya Mobu mwa Mokonzi.\n\nMoloni 3\n\nBankulutu bokulisi banganga mpe balakisi na kotiaka likolo lya bango maboko. Penepene na 401–421 ya Mobu mwa Mokonzi.\n\nMoloni 4\n\nBoniboni bankulutu mpe banganga basali limpa lya elembo elimbolami. Penepene na 401–421 ya mobu mwa Mokonzi.\n\nMoloni 5\n\nMotindo mwa kosalaka vino ya elambo etiami. Penepene na 401–421 ya Mobu mwa Mokonzi.\n\nMoloni 6\n\nBato bayambola babatisami mpe bayingisami—Bandimi ba Eklezia baye bayamboli balimbisami—Makita makambemi na nguya ya Molimo Mosantu. Penepene na 401–421 ya Mobu mwa Mokonzi.\n\nMoloni 7\n\nBobiangemi bopesami mpo ya kokota o bopemi bwa Nkolo—Sambelani na mokano mwa solo—Molimo mwa Klisto akokisi moto mpo ya koyeba bolamu uta o bobe—Satana andimisi bato mpo ya kowangana Klisto mpe kosala bobe—Baprofeta bamonisi boyei bwa Klisto—Na bondimi, makamwisi masalemi mpe banzelu basali—Bato basengeli kolikia bomoi bwa seko mpe kokangama na lolango. Penepene na 401–421 ya mobu mwa Mokonzi.\n\nMoloni 8\n\nLibatisi lya bana bake lizali bonsomo boko bobe—Bana bake bazali na bomoi na Klisto na ntina ya Botumbolami—Bondimi, boyamboli, bosokemi mpe bokitisi bwa motema, koyambaka Molimo Mosantu, mpe kotiaka molende kina o nsuka ekambi o lobiko. Penepene na 401–421 ya Mobu mwa Mokonzi.\n\nMoloni 9\n\nBanefi mpe Balamani lokola bokomi babeba mpe bapolo—Baniokoli mpe bobomi—Molomoni asambeli ete ngolu mpe bolamu bokoka kozala likolo lya Moloni libela. Penepene na 401–421 ya Mobu mwa Mokonzi.\n\nMoloni 10\n\nLitatoli lyoko lya Buku ya Molomoni liyei na nguya ya Molimo Mosantu—Makabo ma Molimo mapesami na bapotongono—Makabo ma Molimo ntango inso malandi bondimi—Maloba ma Moloni malobami uta o mputulu—Yakani epai ya Klisto, zala obongo nie na ye, mpe santisani bozo bwa bino. Penepene na 421 ya mobu mwa Mokonzi.\n\nMokambi o Makambo ma Buku ya Molomoni\n\nBuku ya Molomoni, likolo lya inso isusu, epesi matatoli ma bonzambe bwa Yesu Klisto mpe ekwi malongi ma nsango elamu ya Yesu Klisto. Bisika mpe makambo malandi mapesi bomoni o kati ya bato, bisika, malongi, mpe makambo ma Buku ya Molomoni.\n\n", "js 0": "[center][font_size=26]Buku ya Molomoni[/font_size][/center]\n\nBoyingisi mpe Banzeneneke\n\n\n\n\n\n\nLokasa ya nkombo\n\n\nLokasa ya nkombo ya Buku ya Molomoni\n\nYango wana, ezali bokuse boko bwa likundoli lya bato ba Nefi, mpe lisusu lya Balamani— Bokomama mpo ya Balamani, baye bazali montika moko mwa ndako ya Yisalaele; mpe lisusu mpo ya Moyuda mpe Mopaganu—Bokomama na nzela ya motindo, mpe lisusu na molimo mwa bobikuli mpe bobimisi—Bokomama mpe bokangema, mpe bobombama epai ya Nkolo, ete bobebisama te—Mpo ya koya na likabo mpe nguya ya Nzambe mpo ya ndimbola ya bwango—Bokangema na loboko la Moloni, mpe bobombama epai ya Nkolo, mpo ya koya o ntango esengeli na nzela ya Mopaganu—Ndimbola ya bwango na likabo lya Nzambe.\n\nBoyingisi\n\nBuku ya Molomoni ezali liboke lya makomi masantu likokani na Biblia. Ezali likundoli lyoko lya bosali bwa Nzambe elongo na bafandi ba kala ba Baamerika mpe ezali na litondi lya nsango elamu ya libela.\n\nNdimbola ekuse etali Buku ya Molomoni\n\nBuku ya Molomoni ezali nsango ya bule ya bato ba Amerika ya kala, mpe ekomama likolo lya nkasa ya ebende. Ndenge inei ya palaki ya ebende ilobelami o buku eye:\n\nBafoto\n\n\n\n1 Nefi\n\n\n\n\n\n\n1 Nefi 1\n\nNefi abandi likundoli lya bato ba ye—Lehi amoni o limoni likonzi lyoko lya moto mpe atangi o buku ya bobikuli—Asanzoli Nzambe, alobeli yambo esalema boyei bwa Masiya, mpe abikuli bobebisami bwa Yelusaleme—Aniokwami na Bayuda. Penepene na 600 Yambo ya Klisto.\n\n1 Nefi 2\n\nLehi amemi libota lya ye o kati ya esobe mpembeni ya Mbu Etane—Batiki bozwi bwa bango—Lehi abonzi libonza lyoko epai ya Nkolo mpe ateyi bana babali ba ye babatela mitindo—Lamani mpe Lemuele bayimayimi na tata wa bango—Nefi azali na botosi mpe asambeli o bondimi; Nkolo alobi na ye, mpe aponomi mpo ya koyangela bandeko babali ba ye. Penepene na 600 Yambo ya Klisto.\n\n1 Nefi 3\n\nBana babali ba Lehi bazongi o Yelusaleme kokamata palaki ya motako—Labana aboyi kopesa palaki—Nefi alendisi mpe akembisi bandeko babali ba ye—Labana ayibi bozwi bwa bango mpe ameki koboma bango—Lamani mpe Lemuele babeti Nefi mpe Sami mpe bapamelami na anzelu moko. Penepene na 600–592 Yambo ya Klisto.\n\n1 Nefi 4\n\nNefi abomi Labana o etinda ya Nkolo, mpe nde abotoli palaki ya motako na mayele ma angele—Zolami aponi kosangana elongo na libota lya Lehi o esobe. Penepene na 600–592 Yambo ya Klisto.\n\n1 Nefi 5\n\nSalia amileli likolo lya Lehi—Bango babale basepeli likolo lya bozongi bwa bana babali ba bango—Babonzi mabonza—Palaki ya motako izali na nkoma ya Mose mpe ya baprofeta—Palaki ikitoli Lehi lokola eboto moko wa Yosefe—Lehi abikuli etali nkona ya ye mpe bobateli palaki. Penepene na 600–592 Yambo ya Klisto.\n\n1 Nefi 6\n\nNefi akomi makambo ma Nzambe—Mwango mwa Nefi mozali ete andimisa bato mpo ya koya epai ya Nzambe wa Abalayama mpe kobikisama. Penepene na 600–592 Yambo ya Klisto.\n\n1 Nefi 7\n\nBana babali ba Lehi bazongi o Yelusaleme mpe babiangi Yisamaele mpe ndako ya ye basangana elongo na bango o mobembo mwa bango—Lamani mpe basusu batomboki—Nefi alendisi bandeko babali ba ye bazala na bondimi na Nkolo—Bakangi ye na nsinga, mpe bakani liwa lya ye—Abikisami na nguya ya bondimi—Bandeko babali ba ye basengi bolimbisi—Lehi mpe lingomba lya ye libonzi libonza mpe mabonza matumbama. Penepene na 600–592 Yambo ya Klisto.\n\n1 Nefi 8\n\nLehi amoni limoni lyoko lya nzete ya bomoi—Lehi alei mbuma ya yango mpe alingi libota lya ye lisala boye lokola—Amoni lingenda lya ebende, nzela yoko eke mpe ya nkaka, londende la molili loye lozipi bato—Salia, Nefi, mpe Sami balei mbuma, kasi Lamani mpe Lemuele baboyi. Penepene na 600–592 Yambo ya Klisto.\n\n1 Nefi 9\n\nNefi asali maboke mabale ma makundoli—Moko na moko mobiangemi palaki ya Nefi—Palaki inene izali na mambi ma mokili; palaki ike izali mingi na makambo ma bule. Penepene na 600–592 Yambo ya Klisto.\n\n1 Nefi 10\n\nLehi alobi yambo esalema ete Bayuda bakokamatama bawumbu na bato ba Babiloni—Alobeli o ntei ya Bayuda boyei bwa Masiya, Mobikisi, Mosiko—Lehi alobeli lisusu boyei bwa moko oyo akobatisa Mwana wa Mpate wa Nzambe—Lehi alobeli liwa mpe bosekwi bwa Masiya—Amekisi bopalangani mpe bosangani bwa Yisalaele na nzete ya elaya—Nefi alobi etali Mwana wa Nzambe, likabo lya Molimo Mosantu, mpe lisengeli lya bosembo. Penepene na 600–592 Yambo ya Klisto.\n\n1 Nefi 11\n\nNefi amoni Molimo mwa Nkolo mpe elakisami ye o limoni nzete ya bomoi—Amoni mama wa Mwana Mobali wa Nzambe mpe ayekoli bonkonde bwa Nzambe—Amoni libatisi, mosala, mpe bokakami bwa Mwana wa Mpate wa Nzambe o ekulusu—Amoni lisusu bobiangi mpe mosala mwa Bapostolo Zomi na Babale ba Mwana wa Mpate. Penepene na 600–592 Yambo ya Klisto.\n\n1 Nefi 12\n\nNefi amoni o limoni mboka ya elako; bosembo, bobe, mpe bokwei bwa bafandi ba yango; boyei bwa Mwana wa Mpate wa Nzambe o ntei ya bango; boniboni Bayekoli Zomi na Babale mpe Bapostolo Zomi na Babale bakosambisa Yisalaele; ezalela ya bosoto mpe mbindo ya baye bakokulumwa o bozangi bondimi. Penepene na 600–592 Yambo ya Klisto.\n\n1 Nefi 13\n\nNefi amoni o limoni eklezia ya zabulu esalemi o ntei ya Bapaganu, bobomboli mpe kolonizasio bwa Amerika, bobungisi bwa biteni mingi polele mpe bya motuya bya Biblia, ezalela elandi bopengwi bwa Bapaganu, bozongisi bwa nsango elamu, boyei bwa nkoma ya mikolo mya nsuka, botongi bwa Siona. Penepene na 600–592 Yambo ya Klisto.\n\n1 Nefi 14\n\nAnzelu moko ayebisi Nefi mapamboli mpe botutu bokokweya likolo lya Bapaganu—Ezali bobele Biklezia bibale: Eklezia ya Mwana wa Mpate wa Nzambe mpe eklezia ya zabulu—Basantu ba Nzambe o bikolo binso baniokwami na eklezia enene mpe ya nsomo—Apostolo Yoane akokoma etali nsuka ya mokili. Penepene na 600–592 Yambo ya Klisto.\n\n1 Nefi 15\n\nNkona ya Lehi esengeli kozwa nsango elamu na Bapaganu o mikolo mya nsuka—Bosangani bwa Yisalaele bomekisami o nzete ya elaya eye, ya yango nzete ya mboka ekokangema o kati lisusu—Nefi alimboli limoni lya nzete ya bomoi mpe alobeli boyengebene bwa Nzambe o bokaboli bwa moto wa nkuna na mosembo. Penepene na 600–592 Yambo ya Klisto.\n\n1 Nefi 16\n\nMoto wa nkuna amoni bosolo bozali bokasi—Bana babali ba Lehi babali bana basi ba Yisamaele—Liawona likambi nzela ya bango o esobe—Maloba uta na Nkolo makomami likolo lya Liawona mbala na mbala—Yisamaele akufi; libota lya ye liyimayimi na ntina ya matungisi. Penepene na 600–592 Yambo ya Klisto.\n\n1 Nefi 17\n\nNefi atindami atonga masuwa—Bandeko ba ye bakeseni na ye—Alendisi bango na kosakolaka lisusu mambi ma bosali bwa Nzambe elongo na Yisalaele—Nefi atondisami na nguya ya Nzambe—Bandeko ba ye bapekisami kosimba ye, mbele bakauka lokola mokekele mokauka. Penepene na 592–591 Yambo ya Klisto.\n\n1 Nefi 18\n\nMasuwa masilisami—Mbotama ya Yakobo mpe ya Yosefe ilobami—Lingomba limati masuwa mpo ya mboka elakelama—Bana babali ba Yisamaele mpe basi ba bango basangani o loyenge mpe botomboki—Nefi akangemi, mpe masuwa mazongisami nsima na ekumbaki ya nsomo—Nefi azwi bonsomi, mpe na losambo la ye moketi motiki—Bato bakomi o mboka elakelama. Penepene na 591–589 Yambo ya Klisto.\n\n1 Nefi 19\n\nNefi asali palaki ya makele mpe akomi mambi ma bato ba ye—Nzambe wa Yisalaele akoya mibu nkama motoba uta o ntango Lehi atikaki Yelusaleme—Nefi alobeli mpasi ya ye mpe bokakami bwa ye o ekulusu—Bayuda bakotiolama mpe bakopalanganisama kina o mikolo mya nsuka, ekozonga bango na Nkolo. Penepene na 588–570 Yambo ya Klisto.\n\n1 Nefi 20\n\nNkolo abimisi mwango mwa ye na Yisalaele—Yisalaele aponomoki o etumbele ya matungisi mpe asengeli kolongwa uta o Babiloni—Mekisani Yisaya 48. Penepene na 588–570 Yambo ya Klisto.\n\n1 Nefi 21\n\nMasiya akozala mwinda mpo ya Bapaganu mpe akobikisa bakangemi—Yisalaele ekosangana na nguya o mikolo mya nsuka—Bakonzi bakozala batata babokoli ba bango—Mekisani Yisaya 49. Penepene na 588–570 Yambo ya Klisto.\n\n1 Nefi 22\n\nYisalaele ekopalanganisama likolo lya etando enso ya mabele—Bapaganu bakosalisa mpe bakoleisa Yisalaele na nsango elamu o mikolo mya nsuka—Yisalaele ekosangisama mpe ekobikisama, mpe moto wa nkuna akozika lokola matiti—Bokonzi bwa zabulu bokobebisama, mpe Satana akokangema. Penepene na 588–570 Yambo ya Klisto.\n\n2 Nefi\n\n\n\n\n\n\n2 Nefi 1\n\nLehi abikuli etali mboka ya lipanda—Nkona ya ye likopalanganisama mpe likobeteme soko babwaki Mosantu Moko wa Yisalaele—Alendisi bana babali ba ye balata ebundele ya bosembo. Penepene na 588–570 Yambo ya Klisto.\n\n2 Nefi 2\n\nBosikoli bokoya o lisalisi lya Masiya Mosantu—Bonsomi bwa boponi (nguya ya kopono) bozali bwa ntina mpenza o bozali mpe bokoli—Adami akweyaki mpo bato bazala—Bato bazali nsomi mpo ya kopono lipanda mpe bomoi bwa seko. Penepene na 588–570 Yambo ya Klisto.\n\n2 Nefi 3\n\nYosefe o Ejipito amonoki Banefi o limoni—Abikulaki etali Joseph Smith, momoni wa mikolo mya nsuka; etali Mose, oyo akobikisa Yisalaele; etali boyei bwa Buku ya Molomoni. Penepene na 588–570 Yambo ya Klisto.\n\n2 Nefi 4\n\nLehi apesi toli mpe apamboli bana ba ye—Akufi mpe akundami—Nefi akembeli na bolamu bwa Nzambe—Nefi atii bondimi bwa ye na Nkolo libela. Penepene na 588–570 Yambo ya Klisto.\n\n2 Nefi 5\n\nBanefi bamikabwani na Balamani, babateli mobeko mwa Mose, mpe batongi tempelo yoko—Na ntina ya bozangi bondimi, Balamani bakatami mosika uta o miso mya Nkolo, balakelami botutu, mpe bakomi fimbo yoko epai ya Banefi. Penepene na 588–559 Yambo ya Klisto.\n\n2 Nefi 6\n\nYakobo asangeli lisusu mambi ma Bayuda: Bokangemi bwa Babiloni mpe bozongi; misala mpe bobakami o ekulusu bwa Mosantu Moko wa Yisalaele; lisalisi lizwami uta o Bapaganu; mpe bozongisami bwa mokolo-mwa-nsuka bwa Bayuda ntango bakondima na Masiya. Penepene na 559–545 Yambo ya Klisto.\n\n2 Nefi 7\n\nYisaya alobi bomasiya—Masiya akozala na lolemo la bato bayekola—Akopesa mokongo mwa ye o babeti—Akobulunganisama te—Mekisani Yisaya 50. Penepene na 559–545 Yambo ya Klisto.\n\n2 Nefi 8\n\nNa mikolo mya nsuka, Nkolo akobondisa Siona mpe akosangisa Yisalaele—Basikolami bakoya o Siona o kati ya bosepeli bonene—Mekisani Yisaya 51 mpe 52:1–2. Penepene na 559–545 Yambo ya Klisto.\n\n2 Nefi 9\n\nBayuda bakosangisama o mboka inso ya elako ya bango—Botumbolami bosikoli moto uta o Bokwei—Nzoto ya bakufi ikobima uta o lilita, mpe milimo mya bango uta o limfelo mpe uta o paradizu—Bakosambisama—Botumbolami bokobikisa uta o liwa, limfelo, zabulu, mpe monioko mozanga nsuka—basembo bakobikisama o bokonzi bwa Nzambe—bitumbu mpo ya masumu bilimbolami—Mosantu Moko wa Yisalaele azali mokengeli wa ekuke. Penepene na 559–545 Yambo ya Klisto.\n\n2 Nefi 10\n\nBayuda bakobaka Nzambe wa bango o ekulusu—Bakopalanganisama kina bakobanda kondima na ye—Amerika ekozala mboka ya lipanda wapi mokonzi moko te akoyangela—Zongisani boyokani yomei na Nzambe mpe longani lobiko o nzela ya ngolu ya ye. Penepene na 559–545 Yambo ya Klisto.\n\n2 Nefi 11\n\nYakobo amonoki Mosikoli wa ye—Mobeko mwa Mose momonisi Klisto mpe molakisi ete akoya. Penepene na 559–545 Yambo ya Klisto.\n\n2 Nefi 12\n\nYisaya amoni tempelo ya mikolo-mya-nsuka, bosangani bwa Yisalaele, mpe bosambisi mpe kimia ya nkoto yoko ya mibu—Bato ba lolendo mpe nkuna bakokitisama o nse o Boyei bwa Mibale—Mekisani Yisaya 2. Penepene na 559–545 Yambo ya Klisto.\n\n2 Nefi 13\n\nYuda mpe Yelusaleme bakotumbolama mpo ya bozangi botosi bwa bango—Nkolo asambi mpo ya mpe asambisi bato ba ye—Bana basi ba Siona balakelami botutu mpe baniokwami mpo ya bomokili bwa bango—Mekisani Yisaya 3. Penepene na 559–545 Yambo ya Klisto.\n\n2 Nefi 14\n\nSiona mpe bana basi ba ye bakosikolama mpe kopetolama mokolo mwa nkoto yoko ya mibu—Tala Yisaya 4. Penepene na 559–545 Yambo ya Klisto.\n\n2 Nefi 15\n\nElanga ya vino ya Nkolo (Yisalaele) ekokoma mpamba, mpe bato ba ye bakopalanganisama—Lisuma likoya likolo lya bango o lizali lya bopengwi mpe bopalangani bwa bango—Nkolo akotombola bendele mpe akosangisa Yisalaele—Mekisani Yisaya 5. Penepene na 559–545 Yambo ya Klisto.\n\n2 Nefi 16\n\nYisaya amoni Nkolo—Masumu ma Yisaya malimbisami—Abiangemi mpo ya kobikula—Abikulaki etali bobwakami na Bayuda bwa malakisi ma Klisto—Montika moko mokozonga—Mekisani Yisaya 6. Penepene na 559–545 Yambo ya Klisto.\n\n2 Nefi 17\n\nEfelaima mpe Sulia basali etumba na Yuda—Klisto akobotama na moseka moko—Mekisani Yisaya 7. Penepene na 559–545 Yambo ya Klisto.\n\n2 Nefi 18\n\nKlisto akozala lokola libanga lyoko lya libaku mpe libanga lyoko lya botumoli—Luka Nkolo, banganga nkisi te—Balukani o mibeko mpe o litatoli mpo ya bokambemi—Mekisani Yisaya 8. Penepene na 559–545 Yambo ya Klisto.\n\n2 Nefi 19\n\nYisaya alobi bomasiya—Bato o molili bakomono mwinda monene—Epai ya biso mwana abotami—Akozala Mwana Mokonzi wa Kimia mpe akokonza likolo lya ngbende ya Dawidi—Mekisani Yisaya 9. Penepene na 559–545 Yambo ya Klisto.\n\n2 Nefi 20\n\nBobebisami bwa Asulia bozali emoniseli ya bobebisami bwa bato ba nkuna o Boyei bwa Mibale—Mwa bato bakotikala ekosila ekoya Nkolo lisusu—Montika mwa Yakobo mokozonga o mokolo mona—Mekisani Yisaya 10. Penepene na 559–545 Yambo ya Klisto.\n\n2 Nefi 21\n\nMobimbi mwa Yisai (Klisto) mokosambisa o bosembo—Boyebi Nzambe bokozipa mokili o nkoto yoko ya mibu—Nkolo akotombola bendele mpe akosangisa Yisalaele—Mekisani Yisaya 11. Penepene na 559–545 Yambo ya Klisto.\n\n2 Nefi 22\n\nO mokolo mwa nkoto-yoko-ya-mibu bato banso bakokumisa Nkolo—Akofanda o ntei ya bango—Mekisani Yisaya 12. Penepene na 559–545 Yambo ya Klisto.\n\n2 Nefi 23\n\nBobebisami bwa Babiloni bozali emoniseli yoko ya bobebisami o Boyei bwa Mibale—Ekozala mokolo mwa nkele mpe bobekoli—Babiloni (mokili) ekokweya libela—Mekisani Yisaya 13. Penepene na 559–545 Yambo ya Klisto.\n\n2 Nefi 24\n\nYisalaele ekosangisama mpe ekosepela bopemi bwa nkoto-yoko-ya-mibu—Lusifelo abwakamaki libanda lya lola mpo ya botomboki—Yisalaele akolonga Babiloni (mokili)—Mekisani Yisaya 14. Penepene na 559–545 Yambo ya Klisto.\n\n2 Nefi 25\n\nNefi akembeli o polele—Mabikuli ma Yisaya makososolama o mikolo mya nsuka—Bayuda bakozonga uta o Babiloni bakobaka Masiya o ekulusu mpe bakopalanganisama mpe bakobeteme—Bakozongisama ntango bakondima na Masiya—Akoya yambo ya mibu nkama motoba ekosila Lehi kotika Yelusaleme—Banefi babateli mobeko mwa Mose mpe bandimi na Klisto, oyo azali Mosantu Moko wa Yisalaele. Penepene na 559–545 Yambo ya Klisto.\n\n2 Nefi 26\n\nKlisto akosala na Banefi—Nefi amoni yambo esalema bobebisami bwa bato ba ye—Bakoloba uta o mputulu—Bapaganu bakotonga biklezia bya lokuta mpe makelemba ma nkuku—Nkolo apekisi bato kosala poloso ya banganga. Penepene na 559–545 Yambo ya Klisto.\n\n2 Nefi 27\n\nMolili mpe bopengwi bokozipa mabele o mikolo mya nsuka—Buku ya Molomoni ekobima—Banzeneneke basato bakotatola mpo ya buku yango—Moto ayekola akoloba ete akoki te kotanga buku ekangema—Nkolo akosala mosala moko mwa bokamwi mpe likamwa lyoko—Mekisani Yisaya 29. Penepene na 559–545 Yambo ya Klisto.\n\n2 Nefi 28\n\nBiklezia mingi bya lokuta bikotongama o mikolo mya nsuka—Bakolakisa malako ma lokuta, ma mpamba mpe ma ligboma—Bopengwi bokozala beboo na ntina ya balakisi ba lokuta—Zabulu akongala o mitema mya bato—Akolakisa ndenge inso ya malongi ma lokuta. Penepene na 559–545 Yambo ya Klisto.\n\n2 Nefi 29\n\nBapaganu mingi bakobwaka Buku ya Molomoni—Bakoloba, Tolingi Biblia esusu te—Nkolo alobi o Bikolo mingi—Akosambisa mokili uta o buku iye ikokomama. Penepene na 559–545 Yambo ya Klisto.\n\n2 Nefi 30\n\nBapaganu baye babongwani bakotangema elongo na bato ba boyokani—Balamani mingi mpe Bayuda bakondima liloba mpe bakokoma kitoko—Yisalaele ekozongisama mpe bato ba nkuna bakobebisama. Penepene na 559–545 Yambo ya Klisto.\n\n2 Nefi 31\n\nNefi alobeli ntina nini Klisto abatisamaki—Bato basengeli kolanda Klisto, kobatisama, kozwa Molimo Mosantu, mpe kotia molende kina o nsuka mpo ya kobikisama—Boyamboli mpe libatisi lizali ekuke o nzela eke mpe ya nkaka—Bomoi bwa seko bokoya na bango baye bakobatela mitindo nsima ya libatisi. Penepene na 559–545 Yambo ya Klisto.\n\n2 Nefi 32\n\nBanzelu bakoloba na nguya ya Molimo Mosantu—Bato basengeli kosambela mpe kolonga boyebi mpo ya bangomei uta na Molimo Mosantu. Penepene na 559–545 Yambo ya Klisto.\n\n2 Nefi 33\n\nMaloba ma Nefi mazali ma solo—Matatoli Klisto—Bango baye bandimi na Klisto bakondima maloba ma Nefi, maye makoteleme lokola litatoli lyoko liboso lya esika ya bosambisi . Penepene na 559–545 Yambo ya Klisto.\n\nYakobo\n\n\n\n\n\n\nYakobo 1\n\nYakobo mpe Yosefa baluki kondimisa bato mpo ya kondima na Klisto mpe kobatela mitindo mya ye—Nefi akufi—Nkuna eluti o ntei ya Banefi. Penepene na 544–421 Yambo ya Klisto.\n\nYakobo 2\n\nYakobo asambwisi bolingo bwa bozwi, lolendo, mpe bozangi bongondo—Bato bakoki koluka bozwi mpo ya kosalisa baninga ba bango—Yakobo akitisi ezaleli ya libala lya basi mingi na ndingisa te—Nkolo asepeli na bongondo bwa basi. Penepene na 544–421 Yambo ya Klisto.\n\nYakobo 3\n\nBato bapeto bazwi liloba lya elengi lya Nzambe—Boyengebene bwa Balamani boleki boye bwa Banefi—Yakobo akebisi bato likolo lya bondumba, bosoni, mpe lisumu linso. Penepene na 544–421 Yambo ya Klisto.\n\nYakobo 4\n\nBaprofeta banso bakumbamelaki Tata o nkombo ya Klisto—Libonza lya Abalayama lya Yisaka lizalaki o boulani bwa Nzambe mpe Mobotami se Moko wa ye—Bato basengeli kozongisa boyokani bangomei elongo na Nzambe o nzela ya Botumbolami bwa Yesu—Bayuda bakobwaka libanga lya nse. Penepene na 544–421 Yambo ya Klisto.\n\nYakobo 5\n\nYakobo atangi Zenosi etali lisese lya nzete ya elaya ya mboka mpe nzete ya elaya ya zamba—Izali boulani bwa bato ba Yisalaele mpe Bapaganu—Bopalangani mpe bosangani bwa Yisalaele bomonisami yambo bosalema—Nsango esalemi ya Banefi mpe Balamani mpe ndako mobimba ya Yisalaele—Bapaganu bakoyingisama o kati ya Yisalaele—O nsuka elanga ya vino ekozikisama. Penepene na 544–421 Yambo ya Klisto.\n\nYakobo 6\n\nNkolo akobutwisa Yisalaele o mikolo mya nsuka—Mokili mokozikisama na moto—Bato basengeli kolanda Klisto mpo ya kokima liziba lya moto mpe libanga lya fofolo. Penepene na 544–421 Yambo ya Klisto.\n\nYakobo 7\n\nSelemi awangani Klisto, aweli na Yakobo, asengi elembo, mpe abetemi na Nzambe—Baprofeta banso balobeli Klisto mpe botumbolami bwa ye—Banefi bawumeli mikolo mya bango lokola batelengani, babotama na mokakatano mpe bayinama na Balamani. Penepene na 544–421 Yambo ya Klisto.\n\nEnosa\n\nEnosa asambeli na bokasi mpe alongi bolimbisi bwa masumu ma ye—Mongongo mwa Nkolo moyei o kati ya mayele ma ye, kolakelaka lobiko mpo ya Balamani o mokolo moko mokoya—Banefi balukaki kobutwisa Balamani—Enosa asepeli na Mosikoli wa ye. Penepene na 420 Yambo ya Klisto.\n\nYalomi\n\nBanefi babateli mobeko mwa Mose, bataleli o boso boyei bwa Klisto, mpe bazwi bomengo o mboka—Baprofeta mingi basali mpo ya kobatela bato o nzela ya bosolo. Penepene na 399–361 Yambo na Klisto.\n\nOmini\n\nOmini, Amaloni, Kemisi, Abinadomi, mpe Amaleki, moto na moto o ntango ya ye, babateli makundoli—Moziya abomboli bato ba Zalayemila, baye bayaki uta o Yelusaleme o mikolo mya Sidikiya—Moziya bamopomi mokonzi likolo lya bango—Biboto bya Muleki o Zalayemila babombolaka Koliatumili, moto wa nsuka wa Bayalede—Mokonzi Benyamina akitani Moziya—Bato basengeli kobonza bozo bwa bango lokola libonza lyoko na Klisto. Penepene na 323–130 Yambo ya Klisto.\n\nMaloba ma Molomoni\n\nMolomoni asali bokuse bwa palaki inene ya Nefi—Atii palaki ike elongo na palaki isusu—Mokonzi Benyamina atii kimia o mboka. Penepene na 385 ya Mobu mwa Mokonzi.\n\nMoziya\n\n\n\n\n\n\nMoziya 1\n\nMokonzi Benyamina alakisi bana babali ba ye lokota mpe mabikuli ma batata ba bango—Eyamba mpe bompenza bwa bango bobatelamaki na ntina ya makundoli mabombama likolo lya palaki ya ndenge mingi—Moziya aponomi lokola mokonzi mpe apesami bokengeli bwa makundoli mpe biloko bisusu. Penepene na 130–124 Yambo ya Klisto.\n\nMoziya 2\n\nMokonzi Benyamina alobeli bato ba ye—Asangeli lisusu alima, malonga, mpe bolimo bwa bokonzi bwa ye—Apesi bango toli mpo ya kosalela Mokonzi wa bango wa Lola—Baye bakotomboka na Nzambe bakoyoka mpasi ya nsomo bo moto mokozima te. Penepene na 124 Yambo ya Klisto.\n\nMoziya 3\n\nMokonzi Benyamina akobi esakola ya ye—Nkolo wa Nguya Inso akosala o ntei ya bato o tabelenakele ya modongo—Makila makobima uta o malusu ma lomposo la ye lokola akotumbolama mpo ya masumu ma mokili—Ya ye ezali nkombo eye kaka na yango lobiko lokoya—Bato bakoki kolongola moto wa mokili mpe kokoma Basantu na lisalisa lya Botumbolami—Monioko mwa moto wa nkuna mokozala lokola liziba lya moto mpe libanga lya fofolo. Penepene na 124 Yambo ya Klisto.\n\nMoziya 4\n\nMokonzi Benyamina akobi na liloba lya ye—Lobiko loyaki na ntina ya Botumbolami—Ndima na Nzambe mpo ya kobikisama—Kanga bolimbisi bwa masumu ma yo o nzela ya bosembo bwa yo—Kaba eteni ya biloko bya bino na bazangi—Sala makambo manso na bwania mpe na molongo. Penepene na 124 Yambo ya Klisto.\n\nMoziya 5\n\nBasantu bakomi bana babali mpe bana basi ba Klisto o nzela ya bondimi—Babiangemi nde na nkombo ya Klisto—Mokonzi Benyamina apesi bango toli bazala sikisiki mpe molende o misala milamu. Penepene na 124 Yambo ya Klisto.\n\nMoziya 6\n\nMokonzi Benyamina akomi o makundoli nkombo ya bato mpe aponi banganga mpo ya kolakisa bango—Moziya akonzi lokola mokonzi moko sembo. Penepene na 124–121 Yambo ya Klisto.\n\nMoziya 7\n\nAmona akuti mboka ya Lehi-Nefi esika Limiyi azali mokonzi—Bato ba Limiyi bazali o kati ya bowumbu na Balamani—Limiyi asangeli mambi ma bango—Profeta moko (Abinadi) atatolaki ete Klisto azali Nzambe mpe Tata wa biloko binso—Bango Baye bakoni bosoto bakobuka ekumbaki, mpe baye batii elikia ya bango na Nkolo bakobikisama. Penepene na 121 Yambo ya Klisto.\n\nMoziya 8\n\nAmona alakisi bato ba Limiyi—Ayekoli na palaki ntuku ibale na inei ya Bayelede—Makundoli ma kala makoki kolimbolama na bamoni—Likabo te lileki lya bomoni. Penepene na 121 Yambo ya Klisto.\n\nMoziya 9\n\nZenifi akambi lingomba lyoko uta o Zalayemila mpo ya kozwa mboka ya Lehi-Nefi—Mokonzi wa Balamani apesi bango ndingisa ya kosangola mboka—Ezali etumba o kati ya Balamani mpe bato ba Zenifi. Penepene na 200–187 Yambo ya Klisto.\n\nMoziya 10\n\nMokonzi Lamani akufi—Bato ba ye bazali bato ba nkei mpe ba loma mpe bazali kondima mimeseno mya lokuta—Zenifi na bato ba ye balongi bango. Penepene na 187–160 Yambo ya Klisto.\n\nMoziya 11\n\nMokonzi Noa azali koyangela o nkuna—Asepeli kozala na bomoi bwa loyenge elongo na basi mpe bamakango ba ye—Abinadi abikuli ete bato bakokamatama o kati ya bowumbu—Bomoi bwa ye bolukisami na Mokonzi Noa. Penepene na 160–150 Yambo ya Klisto.\n\nMoziya 12\n\nAbinadi akangemi o boloko mpo ya kobikulaka bobebisami bwa bato mpe liwa lya Mokonzi Noa—Banganga ba lokuta batangi nkoma mpe balobi babateli mobeko mwa Mose—Abinadi abandi kolakisa bango Mitindo Zomi. Penepene na 148 Yambo ya Klisto.\n\nMoziya 13\n\nAbinadi abatelami na nguya ya bonzambe—Alakisi Mitindo Zomi—Lobiko lokoya na mobeko mwa Mose yango kaka te—Nzambe yemei akosala botumbolami boko mpe akosikola bato ba ye. Penepene na 148 Yambo ya Klisto.\n\nMoziya 14\n\nYisaya alobeli bomasiya—Bokitisi mpe mpasi ya Masiya elimbolami—Asali bozo bwa ye libonza mpo ya lisumu mpe asali libondeli mpo ya babuki mobeko—Mekisani Yisaya 53. Penepene na 148 Yambo ya Klisto.\n\nMoziya 15\n\nBoniboni Klisto azali Tata mpe Mwana Mobali lokola—Akosala libondeli mpe akokumba bobuki mobeko bwa bato ba ye—Bango mpe baprofeta basantu banso bazali nkona ya ye—Akosala esalema Bosekwi—Bana bake bazali na bomoi bwa seko. Penepene na 148 Yambo ya Klisto.\n\nMoziya 16\n\nNzambe asikoli bato uta o ezaleli ya libunga mpe bokwei bwa bango—Bango baye bazali ba mosuni bakotikala lokola soko bosikoli bozalaki te—Klisto akosala esalema bosekwi boko o bomoi lozanga nsuka to botumboli bozanga nsuka. Penepene na 148 Yambo ya Klisto.\n\nMoziya 17\n\nAlama andimi mpe akomi maloba ma Abinadi—Abinadi akufi na mpasi ya moto—Abikuli malali mpe liwa na moto likolo lya babomi ba ye. Penepene na 148 Yambo ya Klisto.\n\nMoziya 18\n\nAlama alakisi na nkuku—Alimboli boyokani bwa libatisi mpe abatisi na mai ma Molomoni—Abongisi Eklezia ya Klisto mpe akulisi banganga—Bamisalisi bangomei mpe balakisi bato—Alama mpe bato ba ye bakimi uta na Mokonzi Noa o kati ya esobe. Penepene na 147–145 Yambo ya Klisto.\n\nMoziya 19\n\nGideona aluki mpo ya koboma Mokonzi Noa—Balamani bakamati mboka—Mokonzi Noa ayoki mpasi ya liwa na moto—Limiyi ayangeli lokola mokonzi moyangelami. Penepene na 145–121 Yambo ya Klisto.\n\nMoziya 20\n\nBoko bana basi ba Balamani bawambolami na Banganga ba Noa—Balamani basali etumba na Limiyi mpe bato ba ye—Mampinga ma Balamani babenganami mpe bazwi kimia. Penepene na 145–123 Yambo ya Klisto.\n\nMoziya 21\n\nBato ba Limiyi babetemi mpe balongami na Balamani—Bato ba Limiyi bakutani na Amona mpe babongwani—Balobeli Amona etali ntuku mibale na minei ya palaki ya Bayelede. Penepene na 122–121 Yambo ya Klisto.\n\nMoziya 22\n\nMiango misalemi mpo ya bato bakima bowumbu bwa Balamani—Balamani balangwisami—Bato bakimi, bazongi o Zalayemila, mpe bakomi bato ba Mokonzi Moziya. Penepene na 121–120 Yambo ya Klisto.\n\nMoziya 23\n\nAlama aboyi kozala mokonzi—Asali lokola nganga monene—Nkolo atumboli bato ba ye, mpe Balamani balongi mboka ya Helama—Amuloni, mokambi wa banganga ba nkuna ba Mokonzi Noa, ayangeli moyangelami na mokonzi wa Balamani. Penepene na 145–121 Yambo ya Klisto.\n\nMoziya 24\n\nAmuloni aniokoli Alama mpe bato ba ye—Basengeli kopesama liwa soko basambeli—Nkolo asali mokumba mwa bango moyokema pepele—Abikisi bango o kati ya bowumbu, mpe bazongi o Zalayemila. Penepene na 145–120 Yambo ya Klisto.\n\nMoziya 25\n\nBana ba Muleki o Zalayemila bakomi Banefi—Bayekoli etali bato ba Alama mpe etali bato ba Zenifi—Alama abatisi Limiyi mpe bato banso ba ye—Moziya apesi Alama bokulaka mpo ya kobongisa Eklezia ya Nzambe. Penepene na 120 Yambo ya Klisto.\n\nMoziya 26\n\nBandimi mingi ba Eklezia bakambemi o kati ya masumu na bazangi bondimi—Alama azwi elako ya bomoi bwa seko—Bango baye babongoli mpe babatisami bakozwa bolimbisi—Bandimi ba Eklezia baye bazali o masumu baye bayamboli mpe batubeli na Alama mpe na Nkolo bakolimbisama; soko te bakotangema te o ntei ya bato ba Eklezia. Penepene na 120–100 Yambo ya Klisto.\n\nMoziya 27\n\nMoziya apekisi boniokoli bwa bato mpe atindi bokokani—Alama Elenge mpe bana banei ba Moziya bazali koluka kobebisa Eklezia—Anzelu moko abimi mpe atindi bango batika botamboli bwa bango bobe—Alama akomi baba—Bato banso basengeli kobotama lisusu mpo ya kolonga lobiko—Alama mpe bana babali ba Moziya basakoli nsango ya nsai. Penepene na 100–92 Yambo ya Klisto.\n\nMoziya 28\n\nBana babali ba Moziya bakei koteya Balamani—Kosalelaka mabanga mabale ma momoni, Moziya abongoli palaki ya Bayelede. Penepene na 92 Yambo ya Klisto.\n\nMoziya 29\n\nMoziya apesi likanisi ete basambisi baponomo o esika ya mokonzi—Bakonzi bazangi sembo bakokamba bato ba bango o kati ya masumu—Alama Elenge aponomi mosambisi mokonzi—Azali lisusu nganga monene likolo lya Eklezia—Alama Nkulutu mpe Moziya bakufi. Penepene na 92–91 Yambo ya Klisto.\n\nAlama\n\n\n\n\n\n\nAlama 1\n\nNewolo ateyi malongi ma lokuta, asali eklezia yoko, akotisi poloso ya banganga, mpe abomi Gideona—Newolo abomami mpo ya bobe bwa ye—Poloso ya banganga mpe boniokoli bopanzani o ntei ya bato—Banganga bamisalisi, bato babateli bakeleli, mpe eklezia ezwi bomengo. Penepene na 91–88 Yambo ya Klisto.\n\nAlama 2\n\nAmalisi aluki kozala mokonzi mpe aboyami ye na bato—Balandi ba ye bakomisi ye mokonzi—Baamalisi basali etumba na Banefi mpe bakweisami—Balamani mpe Baamalisi basangisi makasi mpe bakweisami—Alama abomi Amalisi. Penepene na 87 Yambo ya Klisto.\n\nAlama 3\n\nBaamalisi bamiti elembo engebene na maloba ma bobikuli—Balamani bazwi botutu mpo ya botomboki bwa bango—Bato bamemi botutu bangomei—Banefi balongi limpinga lisusu lya Balamani. Penepene na 87–86 Yambo ya Klisto.\n\nAlama 4\n\nAlama abatisi nkoto ya babongwami—Bobe bokoti o Eklezia, mpe bokoli bwa Eklezia bokangemi—Nefiya aponomi mosambisi mokonzi—Alama, lokola nganga monene, amipesaki o mosala. Penepene na 86–83 Yambo ya Klisto.\n\nAlama 5\n\nMpo ya kolonga lobiko, bato basengeli koyambola mpe kobatela mitindo, kobotama lisusu, kosukola bilamba bya bango o makila ma Klisto, kozala basawa mpe komilongola na lolendo mpe boluli, mpe kosala misala mya bosembo—Mobateli Molamu abiangi bato ba ye—Bango baye bakosala misala mibe bazali bana ba zabulu—Alama atatoli bosolo bwa malongi ma ye mpe atindi bato koyambola—Nkombo ya basembo ekokomama o buku ya bomoi. Penepene na 83 Yambo ya Klisto.\n\nAlama 6\n\nEklezia o Zalayemila esukwami mpe etiami o molongo—Alama akei o Gideona mpo ya koteya. Penepene na 83 Yambo ya Klisto.\n\nAlama 7\n\nKlisto akobotama na Maliya—Akokangola nkanga ya liwa mpe akomeme masumu ma bato ba ye—Bango baye bayamboli, babatisami, mpe babateli mitindo bakozala na bomoi bwa seko—Bosoto bokoki te kosangola bokonzi bwa Nzambe—Bosawa, bondimi, elikia, mpe lolango losengelami. Penepene na 83 Yambo ya Klisto.\n\nAlama 8\n\nAlama ateyi mpe abatisi bato o Meleki—Alama aboyami o Amoniya mpe alongwi—Anzelu atindi ye azonga mpo ya boyamboli epai ya bato—Ayambami na Amuleki, mpe babale bateyi o Amoniya. Penepene na 82 Yambo ya Klisto.\n\nAlama 9\n\nAlama atindi bato ba Amoniya bayamboli—Nkolo akoyoka ngolu na Balamani o mikolo mya nsuka—Soko Banefi basundoli mwinda, bakobebisama na Balamani—Mwana Mobali wa Nzambe akoya noki—Akosikola bango baye boyamboli, bakobatisama, mpe bakozala na bondimi o nkombo ya ye. Penepene na 82 Yambo ya Klisto.\n\nAlama 10\n\nLehi abotamaki uta na Manase—Amuleki asangeli etinda ya anzelu ete abatela Alama—Nsambo ya basembo isali bato babikisama—Basambi banzangi bosembo mpe basambisi batii bokelami bwa bobebisami bwa bato. Penepene na 82 Yambo ya Klisto.\n\nAlama 11\n\nLibongisi lya mosolo mwa Banefi lisalemi—Amuleki aweli na Zezilomi—Klisto akobikisa te bato o masumu ma bango—Bobele baye basangoli bokonzi bwa lola bakobikisama—Bato banso bakosekwa o bozangi bokufi—Ezali liwa te nsima ya Bosekwi. Penepene na 82 Yambo ya Klisto.\n\nAlama 12\n\nAlama aweli na Zezilomi—Mibombamo mya Nzambe mikoki kopesama se na mondimi—Bato bakosambisama na makanisi, bondimi, maloba, mpe misala mya bango—Moto wa nkuna akoyoka mpasi ya liwa lyoko lya molimo—Bomoi boye bwa kufa bozali bozali boko bwa momekano—Mwango mwa bosikoli bokosala esalema Bosekwi mpe, o nzela ya bondimi, bolimbisi boko bwa masumu—Mobongoli motema azali na likoki likolo lya ngolu o nzela ya Mwana Mobali Mobotami se Moko wa Tata. Penepene na 82 Yambo ya Klisto.\n\nAlama 13\n\nBato babiangemi lokola banganga banene na ntina ya bondimi boluti bwa bango mpe misala mya bango milamu—Basengeli koteya mitindo—O nzela ya bosembo basantisami mpe bakoti o kati ya bopemi bwa Nkolo—Malikisedeke azalaki moko wa baye—Banzelu bazali kosakolaka nsango ilamu o ntaka ya mboka—Bakobimisa boyei bwa solo bwa Klisto. Penepene na 82 Yambo ya Klisto.\n\nAlama 14\n\nAlama mpe Amuleki bakangemi o boloko mpe babetemi—Bandimi mpe nkoma isantu ya bango itumbami na moto—Bamartiru baye bayambami na Nkolo o nkembo—Bifelo bya boloko bipasuki mpe bikwei—Alama mpe Amuleki babikisami mpe baniokoli ba bango babomami. Penepene na 82–81 Yambo ya Klisto.\n\nAlama 15\n\nAlama mpe Amuleki bakei o Sidomi mpe batii eklezia yoko—Alama abikisi Zezilomi, oyo asangani na Eklezia—Mingi babatisami, mpe Eklezia ezwi bomengo—Alama mpe Amuleki bakei o Zalayemila. Penepene na 81 Yambo ya Klisto.\n\nAlama 16\n\nBalamani babebisi bato ba Amoniya—Zolami akambi Banefi o elonga likolo lya Balamani—Alama mpe Amuleki mpe mingi basusu bateyi liloba—Balakisi ete nsima ya bosekwi bwa ye Klisto akobima na Banefi. Penepene na 81–77 Yambo ya Klisto.\n\nAlama 17\n\nBana babali ba Moziya bazali na molimo mwa bobikuli mpe bobimisi—Bakei nzela ya bango ya ikeseni mpo ya kosakola liloba epai ya Balamani—Amona akei o mboka ya Yisamaele mpe akomi mosali wa mokonzi Lamoni—Amona abikisi bitonga bya mokonzi mpe abomi bayini ba ye o mai ma Sebu. Nzela ya 1–3, penepene na 77 Yambo ya Klisto; nzela 4, penepene na 91–77 Yambo ya Klisto; mpe nzela 5–39, penepene na 91 Yambo ya Klisto.\n\nAlama 18\n\nMokonzi Lamoni abanzi ete Amona azali Molimo Monene—Amona alakisi mokonzi etali Bokeli, mpe etali bosali bwa Nzambe elongo na bato, mpe etali bosikoli boye bokoya o nzela ya Klisto—Lamoni andimi mpe akwei o mabele lokola soko akufaki. Penepene na 90 Yambo ya Klisto.\n\nAlama 19\n\nLamoni azwi mwinda mwa bomoi bwa libela mpe amoni Mosikoli—Baye ndako ya ye bakwei na botutuki, mpe mingi bamoni banzelu—Amona abatelami na likamwisi—Abatisi mingi mpe atii eklezia o ntei ya bango. Penepene na 90 Yambo ya Klisto.\n\nAlama 20\n\nNkolo atindi Amona o Midoni mpo ya kobikisa bandeko ba ye bakangemaki o boloko—Amona mpe Lamoni bakutani na tata wa Lamoni, oyo azali mokonzi wa mboka mobimba—Amona atindi mokonzi wa mobange mpo andima botiki bwa bandeko ba ye. Penepene na 90 Yambo ya Klisto.\n\nAlama 21\n\nAloni ateyi Baamaleki etali Klisto mpe botumbolami bwa ye—Aloni mpe bandeko ba ye bakangemi o boloko o Midoni—Nsima ya libiki lya bango, balakisi o sinagogi mpe basali mingi babongwama—Lamoni apesi bonsomi bwa boyambi na bato ba mboka ya Yisamaele. Penepene na 90–77 Yambo ya Klisto.\n\nAlama 22\n\nAloni ateyi tata wa Lamoni etali Bokeli, bokwei bwa Adama, mpe mwango mwa bosikoli na lisalisi lya Klisto—Mokonzi mpe baye ndako ya ye banso babongwani—Bokaboli bwa mboka o kati ya Banefi mpe Balamani bolimbolami. Penepene na 90–77 Yambo ya Klisto.\n\nAlama 23\n\nBonsomi bwa eyamba bosakolami—Balamani bazali o mboka mpe bingumba sambo babongwani—Bamibiangi Ati-Nefi-Lehi mpe bapesami bonsomi uta o botutu. Baamaleki mpe Baamuloni baboyi bosolo. Penepene na 90–77 Yambo ya Klisto.\n\nAlama 24\n\nBalamani bayei kobunda na bato ba Nzambe—Bato ba Ati-Nefi-Lehi basepeli na Klisto mpe babimelami na banzelu—Baponi koyoka mpasi ya liwa esika ya komibatela—Balamani mingi babongwani. Penepene na 90–77 Yambo ya Klisto.\n\nAlama 25\n\nEtumba ya Balamani epanzani—Nkona ya banganga ba Noa bakufi lokola Abinadi abikulaki—Balamani mingi babongwani mpe basangani na bato ba Ati-Nefi-Lehi—Bandimi na Klisto mpe babateli mobeko mwa Mose. Penepene na 90–77 Yambo ya Klisto.\n\nAlama 26\n\nAmona akembeli Nkolo—Bapotongono bapesami bokasi na Nkolo mpe bapesami boyebi—Na bondimi bato bakoki komeme nkoto na nkoto ya bozo na boyamboli—Nzambe azali na nguya enso mpe asosoli makambo manso. Penepene na 90–77 Yambo ya Klisto.\n\nAlama 27\n\nNkolo atindi Amona akamba bato ba Ati-Nefi-Lehi o bozangi likama—Likolo lya bokutani na Alama, bosepeli bwa Amona bolembisaki ye—Banefi bapesi Baati-Nefi-Lehi mboka ya Yesoni—Babiangemi bato ba Amona. Penepene na 90–77 Yambo ya Klisto.\n\nAlama 28\n\nBalamani balongami na ebakata ya etumba yoko—Nkoto zomi babomami—Bato ba nkuna bakangemi na kokoma o bozali boko bwa lisuma lizanga nsuka; basembo bakomi na esengo yoko ekosuka mokolo moko te. Penepene na 77–76 Yambo ya Klisto.\n\nAlama 29\n\nAlama azali na mposa ya kobelela boyamboli na mpila ya banzelu—Nkolo apesi balakisi mpo ya bikolo binso—Alama akembeli na mosala mwa Nkolo mpe na nkonzo ya Amona mpe bandeko ba ye. Penepene na 76 Yambo ya Klisto.\n\nAlama 30\n\nKoliyolo, motelemeli Klisto, atioli Klisto, Botumbolami, mpe molimo mwa bobikuli—Alakisi ete ezali Nzambe te, bokwei bwa moto te, etumbu mpo ya lisumu te, mpe Klisto te—Alama atatoli ete Klisto akoya mpe biloko binso bilakisi ete ezali Nzambe moko—Koliyolo asengi elembo mpe akomi baba—Zabulu abimeli Koliyolo lokola anzelu moko mpe alakisaki ye nini koloba—Koliyolo aniatami o nse mpe akufi. Penepene na 76–74 Yambo ya Klisto.\n\nAlama 31\n\nAlama azali na moto mwa misio yoko mpo ya kobutwisa bapengwi ba Bazolami—Bazolami bawangani Klisto, bandimi na boyambi bwa lokuta bwa boponomi, mpe bakumbameli na nsambo itiami—Bamisionele batondi na Molimo Mosantu—Mpasi ya bango eminami mpenza o bosepeli bwa Klisto. Penepene na 74 Yambo ya Klisto.\n\nAlama 32\n\nAlama alakisi bakeleli baye ya bango matungisi makomisi bango basawa—Bondimi bozali elikia yoko na eye emononi te eye ezali solo—Alama atatoli ete banzelu basaleli babali, basi, mpe bana—Alama amekisi liloba na nkona yoko—Esengeli elonama mpe eleisama—Nde ekokola o kati ya nzete yoko uta eye mbuma ya bomoi bwa seko ekobukama. Penepene na 74 Yambo ya Klisto.\n\nAlama 33\n\nZenosi alakisi ete bato basengeli kosambela mpe kokumbamela Nzambe o bisika binso, mpe ete bosambisi bobalolami mosika na ntina ya Mwana Mobali—Zenoki alakisi ete ngolu epesami na ntina ya Mwana Mobali—Mose atombolaka o esobe, emoniseli yoko ya Mwana Mobali wa Nzambe. Penepene na 74 Yambo ya Klisto.\n\nAlama 34\n\nAmuleki atatoli ete liloba lizali na Klisto mpo ya lobiko—Longola se soko botumbolami bosalemi, bato banso bakowa—Mobeko mobimba mwa Mose molakisi nzela ona mbeka ya Mwana Mobali wa Nzambe—Mwango mwa seko mwa bosikoli mofandi likolo lya bondimi mpe boyamboli—Sambelani mpo ya mapamboli ma ntango mpe ma molimo—Bomoi boye bozali ntango mpo ya bato kolengele kokutana na Nzambe—Salani lobiko la bino na bobangi liboso lya Nzambe. Penepene na 74 Yambo ya Klisto.\n\nAlama 35\n\nBoteyi bwa liloba bobebisi bikelakela bya Bazolami—Babengani babongwani, baye nde basanganaki na bato ba Amona o Yesoni—Alama ayoki mawa na ntina ya nkuna ya bato. Penepene na 74 Yambo ya Klisto.\n\nAlama 36\n\nAlama atatoli na Elamani mbongwana ya ye nsima ya komono anzelu—Ayoki mpasi ya bolozi bwa bozo botumbolami; abiangaki likolo lya nkombo ya Yesu, mpe abotamaki na Nzambe—Bosepeli bwa sukali botondisi bozo bwa ye—Amonoki lingomba lya banzelu kokumisaka Nzambe—Babongwani mingi bameki mpe bamoni lokola amekaki mpe amonoki. Penepene na 74 Yambo ya Klisto.\n\nAlama 37\n\nPalaki ya motako mpe nkoma isusu ibatelami mpo ya komeme bozo na lobiko—Bayalede babomamaki na ntina ya nkuna ya bango—Ndai mpe mayokani ma bango masengeli kobombama na bato—Tunanani elongo na Nkolo na misala mya bino minso—Lokola Liawona ekambaki Banefi, boye liloba lya Klisto likokamba bato o bomoi bwa seko. Penepene na 74 Yambo ya Klisto.\n\nAlama 38\n\nSibiloni aniokwamaki mpo ya ntina ya bosembo—Lobiko lozali na Klisto, oyo azali bomoi mpe mwinda mwa mokili—Simbani mposa inso ya bino. Penepene na 74 Yambo ya Klisto.\n\nAlama 39\n\nLisumu lya bosoni lizali bonsomo—Masumu ma Koliatoni mapekisaki Bazolami koyamba liloba—Bosikoli bwa Klisto bosali nsima na kobikisaka bapotongono bazalaki yambo ya bwango. Penepene na 74 Yambo na Klisto.\n\nAlama 40\n\nKlisto akomeme esalema bosekwi bwa bato banso—Bakufi sembo bakokende o paradizu mpe bato ba nkuna o molili mwa libanda mpo ya kozela mokolo mwa bosekwi bwa bango—Biloko binso bikozongisama o lolenge lolamu mpe lobongo nie o Bosekwi. Penepene na 74 Yambo ya Klisto.\n\nAlama 41\n\nO Bosekwi bato bakoya na bozali boko bwa esengo ezanga nsuka to bobola ezanga nsuka —Nkuna mokolo moko te ekozala esengo—Bato ba mosuni bazangi Nzambe o mokili—Moto na moto akozwa lisusu o bozongisi bilembo mpe bizalela azwaki o bokufi. Penepene na 74 Yambo ya Klisto.\n\nAlama 42\n\nBokufi bozali ntango ya momekano mpo ya kokokisa moto koyambola mpe kosalela Nzambe—Bokwei bwa Adama bomemeki liwa lya ntango mpe lya molimo likolo lya bato banso—Bosikoli bokoya o nzela ya boyamboli—Nzambe yemei atumbolami mpo ya masumu ma mokili—Ngolu ezali mpo ya bango baye bayamboli—Banso basusu bayangelami na boyengebene bwa Nzambe—Ngolu ekoya na ntina ya Botumbolami—Bobele bayamboli ba solo bakobikisama. Penepene 74 Yambo ya Klisto.\n\nAlama 43\n\nAlama mpe bana babali ba ye bateyi liloba—Bazolami mpe Banefi basusu bakabwani bakomi Balamani—Balamani bayei kobunda na Banefi o etumba—Moloni apesi Banefi ebundele ya bobatelami—Nkolo abimisi na Alama mayele ma etumba ma Balamani—Banefi babateli ndako, bonsomi, mabota mpe eyamba ya bango—Mampinga ma Moloni mpe Lehi mazingi Balamani. Penepene na 74 Yambo ya Klisto.\n\nAlama 44\n\nMoloni atindi Balamani mpo ya kosala boyokani boko bwa kimia to babomama—Zelayemina aboyi ebonzo, mpe etumba ebandi lisusu—Mampinga ma Moloni malongi Balamani. Penepene na 74–73 Yambo ya Klisto.\n\nAlama 45\n\nElamani andimi maloba ma Alama—Alama abikuli bobebisami bwa Banefi—Apamboli mpe alakeli mboka botutu—Alama akokaki kokamatama likolo na Molimo, kutu lokola Mose—Bokabwani bokomi o Eklezia. Penepene na 73 Yambo ya Klisto.\n\nAlama 46\n\nAmalikia asali ekokolo mpo ya kozala mokonzi—Moloni atomboli nkombo ya lipanda—Asangisi bato mpo ya kobatela eyamba ya bango—Bandimi ba solo babiangemi Baklisto—Montika mwa nkona ya Yosefe mokobatelama—Amalikia mpe bakabwani bakimi o mboka ya Nefi—Bango baye bakosunga te likambo lya bonsomi bakotiama o liwa. Penepene na 73–72 Yambo ya Klisto.\n\nAlama 47\n\nAmalikia asaleli bobubi, bobomi, mpe poloso mpo ya kokoma mokonzi wa Balamani—Banefi bakabwani bazali ba nkuna mpe ba loma koleka Balamani. Penepene na 72 Yambo ya Klisto.\n\nAlama 48\n\nAmalikia asenginii Balamani na kobunda na Banefi—Moloni alengeli bato ba ye mpo ya kobatela likambo lya Baklisto—Asepeli o lipanda mpe bonsomi mpe azali moto mokasi wa Nzambe. Penepene na 72 Yambo ya Klisto.\n\nAlama 49\n\nBalamani kokotelaka bakoki te kokamata bingumba bilendisama bya Amoniya mpe Noa—Amalikia alakeli Nzambe botutu mpe alapi komele makila ma Moloni—Elamani mpe bandeko ba ye bakobi kolendisa Eklezia. Penepene na 72 Yambo ya Klisto.\n\nAlama 50\n\nMoloni alendisi mboka ya Banefi—Batongi bingumba mingi bya sika—Etumba mpe bobebisami bokomeli Banefi o mikolo mya nkuna mpe bonsomo bwa bango—Moliatoni mpe bakabwani ba ye balongami na Teakumi—Nefiya akufi mpe mwana mobali wa ye Pawolani akamati kiti ya bosambisi. Penepene na 72–67 Yambo ya Klisto.\n\nAlama 51\n\nBato ba mokonzi baluki kobongola mobeko mpe batii mokonzi—Pawolani mpe bato nsomi basungami na mokano mwa bato banso—Moloni asengisi bato ba mokonzi kobatela ekolo ya bango to kotiama o liwa—Amalikia mpe Balamani bakangi bingumba mingi bilendisama—Teakumi abengani bokoti bwa Balamani mpe abomi Amalikia o ema ya ye. Penepene na 67–66 Yambo ya Klisto.\n\nAlama 52\n\nAmoloni akitani Amalikia lokola mokonzi wa Balamani—Moloni, Teakumi, mpe Lehi bakambi Banefi o etumba yoko ya elonga likolo lya Balamani—Engumba ya Muleki ezwami lisusu, mpe Yakobo Mozolami abomami. Penepene na 66–64 Yambo ya Klisto.\n\nAlama 53\n\nBalamani ba boloko basali mpo ya koyeisa makasi engumba Beboo—Bokabwani o ntei ya Banefi epesi bomati mpo ya elonga ya Balamani—Elamani azwi bokomanda bwa nkoto ibale ya bana babali banzenga ba bato ba Amona. Penepene na 64–63 Yambo ya Klisto.\n\nAlama 54\n\nAmoloni mpe Moloni basambi mpo ya kobetinia bato ba boloko—Moloni asengi ete Balamani balongwa mpe batika etumba ya bango ya kobomaboma—Amoloni asengi ete Banefi balalisa o nse mandoki ma bango mpe bakoma bayangelami na Balamani. Penepene na 63 Yambo ya Klisto.\n\nAlama 55\n\nMoloni aboyi bobetinii bwa bato ba boloko—Bakengeli ba Balamani basenginiami mpo ya kokoma balangwi, mpe Banefi babikisami—Engumba ya Gidi ekamatami na bozangi bosopi makila. Penepene na 63–62 Yambo ya Klisto.\n\nAlama 56\n\nElamani atindi monkanda na Moloni, kosangelaka lisusu bozali bwa etumba na Balamani—Atipusi mpe Elamani balongi elonga enene likolo lya Balamani—Nkoto ibale ya bana babali ba Elamani babundi na nguya ya likamwisi, mpe moko te wa bango abomami. Nzela 1, penepene na 62 Yambo ya Klisto; nzela 2–19, penepene na 66 Yambo ya Klisto; mpe nzela 20–57, penepene na 65–64 Yambo ya Klisto.\n\nAlama 57\n\nElamani asangeli bokamati bwa Atipala mpe bomitiki mpe nsima bobateli bwa Kumeni—Bilenge bya ye bya Baamoni babundi na mpiko; mpe bango banso bazokisami, kasi moko te abomami—Gidi ayebisi nsango ya bobomi mpe boponioki bwa bato ba boloko ba Balamani. Penepene na 63 Yambo ya Klisto.\n\nAlama 58\n\nElamani, Gidi, mpe Teomina bakamati mboka ya Mati na angele yoko—Balamani balongwi—Bana babali ba bato ba Amona babatelami lokola batelemi ngbi na bobateli bwa lipanda mpe bondimi bwa bango. Penepene na 63–62 Yambo ya Klisto.\n\nAlama 59\n\nMoloni asengi Pawolani kolendisa makasi ma Elamani—Balamani bakamati engumba ya Nefiya—Moloni asiliki na boyangeli. Penepene na 62 Yambo ya Klisto.\n\nAlama 60\n\nMoloni amilela na Pawolani mpo ya botali mpamba bwa boyangeli bwa mampinga—Nkolo akotikaka mosembo abomama—Banefi basengeli kosalela nguya mpe nzela inso ya bango mpo ya komibikisa na bayini ba bango—Moloni akaneli kobunda na boyangeli longola se soko lisalisi libakisami na mampinga ma ye. Penepene na 62 Yambo ya Klisto.\n\nAlama 61\n\nPawolani alobeli Moloni etali eyoma mpe botomboki na boyangeli—Bato ba mokonzi bakamati Zalayemila mpe basali likita elongo na Balamani—Pawolani asengi mpo ya lisalisi lya basoda na kobunda na batomboki. Penepene na 62 Yambo ya Klisto.\n\nAlama 62\n\nMoloni atamboli o lisalisi lya Pawolani o mboka ya Gideona—Bato ba mokonzi baye baboyi kobunda mpo ya kobatela ekolo ya bango batiami o liwa—Pawolani mpe Moloni bakamati lisusu Nefiya—Mingi ya Balamani basangani na lingomba lya bato ba Amona—Teakumi abomi Amoloni mpe abomami lokola—Balamani Babenganami libanda lya mboka, mpe kimia etiami—Elamani azongi o mosala mpe atongi Eklezia. Penepene na 62–57 Yambo ya Klisto.\n\nAlama 63\n\nSibiloni mpe nsima Elamani azwi makundoli ma bule—Banefi mingi basali mobembo o mboka epai ya nordi—Agoti atongi masuwa, maye manani o mbu ya westi—Moloniya alongi Balamani o etumba. Penepene na 56–52 Yambo ya Klisto.\n\nElamani\n\n\n\n\n\n\nElamani 1\n\nPawolani wa babale akomi mosambisi mokonzi mpe abomami na Kisikumeni—Pakumeni akamati kiti ya bosambisi—Koliatumili akambi mampinga ma Balamani, akamati Zalayemila, mpe abomi Pakumeni—Moloniya alongi Balamani mpe akamati lisusu Zalayemila, mpe Koliatumili abomami. Penepene na 52–50 Yambo ya Klisto.\n\nElamani 2\n\nElamani, mwana mobali wa Elamani, akomi mosambisi mokonzi—Gadiatoni akambi lingomba lya Kisikumeni—Mosali wa Elamani abomi Kisikumeni, mpe lingomba lya Gadiatoni likimi o kati ya esobe. Penepene na 50–49 Yambo ya Klisto.\n\nElamani 3\n\nMingi ya Banefi bakei kofanda o mboka ya epai ya nordi—Batongi ndako ya sima mpe babombi makundoli mingi—Nkoto zomi bayamboli mpe babatisami—Liloba lya Nzambe likambi bato o lobiko—Nefi mwana mobali wa Elamani akamati kiti ya bosambisi. Penepene na 49–39 Yambo ya Klisto.\n\nElamani 4\n\nBanefi bakabwani mpe Balamani basangisi makasi mpe bakamati mboka ya Zalayemila— Bokweyisami bwa Banefi boyei na ntina ya nkuna ya bango—Eklezia ekulumwi mpe bato bakomi batau lokola Balamani. Penepene na 38–30 Yambo ya Klisto.\n\nElamani 5\n\nNefi mpe Lehi bamipesi na koteya—Nkombo ya bango ebiangi bango na komekola bomoi bwa bango nsima ya batata ba bango—Klisto asikoli bango baye bayamboli—Nefi mpe Lehi basali babongwani mingi mpe batiami o boloko, mpe moto mozingi bango—Lipata lyoko lya molili lizipi nkama isato ya bato—Mabele maningani mpe mongongo moko motindi bato bayambola—Nefi mpe Lehi basololi elongo na banzelu, mpe ebele bazingami na moto. Penepene na 30 Yambo ya Klisto.\n\nElamani 6\n\nBalamani sembo bateyi na Banefi ba nkuna—Bato babale bazwi bomengo o ntaka ya eleko yoko ya kimia mpe biloko ebele—Lusifelo, mokeli wa lisumu, alamusi mitema mya bato ba nkuna mpe bayongoli ba Gadiatoni na bobomi mpe nkuna—Bayongoli babotoli boyangeli bwa Banefi. Penepene na 29–23 Yambo ya Klisto.\n\nElamani 7\n\nNefi abwakami o nordi mpe azongi o Zalayemila—Asambeli likolo lya linongi lya elanga ya ye mpe abiangi bato mpo ya koyambola to kokufa. Penepene na 23–21 Yambo ya Klisto.\n\nElamani 8\n\nBasambisi babe baluki kopusa bato batomboka na Nefi—Abalayama, Mose, Zenosi, Zenoki, Eziasi, Yisaya, Yilimia, Lehi, mpe Nefi banso batatolaki etali Klisto—Na bofuli Nefi asakoli mobomi wa mosambisi mokonzi. Penepene na 23–21 Yambo ya Klisto.\n\nElamani 9\n\nBantoma bakuti mosambisi mokonzi akufi o kiti ya bosambisi—Bakotisami o boloko mpe nsima babikisami—Na bofuli Nefi akitoli Seatumi lokola mobomi—Nefi andimami na boko bato lokola profeta moko. Penepene na 23–21 Yambo ya Klisto.\n\nElamani 10\n\nNkolo apesi Nefi nguya ya kokanga—Azwi nguya ya kokangisa mpe kokangola o mabele mpe o lola—Atindi bato bayambola to bakufa—Molimo amemi ye uta ebele na ebele. Penepene na 21–20 Yambo ya Klisto.\n\nElamani 11\n\nNefi andimisi Nkolo mpo ya kokitanisa etumba ya bango na nzala—Bato mingi bawei—Bayamboli, mpe Nefi atungisi Nkolo mpo ya mvula—Nefi mpe Lehi bazwi mabimisi mingi—Bayongoli ba Gadiatoni bamitii mpenza o mboka. Penepene na 20–6 Yambo ya Klisto.\n\nElamani 12\n\nBato bazangi sikisiki mpe bazali ligboma mpe mbangu na kosala bobe—Nkolo atumboli bato ba ye—Bompamba bwa bato bomekisami na nguya ya Nzambe—O mokolo mwa bosambisami bato bakolonga bomoi bwa libela to botumboli bwa libela. Penepene na 6 Yambo ya Klisto.\n\nElamani 13\n\nSamwele Molamani abikuli bobebisami bwa Banefi longola se soko bayamboli—Bango mpe bozwi bwa bango balakelami botutu—Babwaki mpe babambi baprofeta mabanga, bazingami mpembeni na bazabulu, mpe baluki esengo na kosalaka bobe. Penepene na 6 Yambo ya Klisto.\n\nElamani 14\n\nSamwele alobeli yambo eya mwinda ntango ya butu mpe monzoto moko mwa sika o mbotama ya Klisto—Klisto asikoli bato na liwa lya ntango mpe lya molimo—Bilembo bya liwa lya ye bikwi mikolo misato mya molili, bopasuki bwa mabanga, mpe mobulungano mwa biloko. Penepene na 6 Yambo ya Klisto.\n\nElamani 15\n\nNkolo atumbolaki Banefi zambi alingaki bango—Balamani babongwana bazali sikisiki mpe molende o bondimi—Nkolo akoyoka ngolu epai ya Balamani o mikolo mya nsuka. Penepene na 6 Yambo ya Klisto.\n\nElamani 16\n\nBanefi baye bandimi Samwele babatisami na Nefi—Samwele akoki te kobomama na makonga mpe mabanga ma Banefi bazangi boyamboli—Boko bayeisi mitema mya bango mikasi, mpe basusu bamoni banzelu—Bazangi bondimi balobi ete ezali te ntina ya kondima na Klisto mpe boyei ya ye o Yelusaleme. Penepene na 6–1 Yambo ya Klisto.\n\n3 Nefi\n\n\n\n\n\n\n3 Nefi 1\n\nNefi, mwana mobali wa Elamani, akeyi libanda lya mboka, mpe mwana mobali wa ye Nefi abombi makundoli—Ata bilembo mpe makamwa mazali beboo, babe bakani koboma basembo—Butu ya mbotama ya Klisto ekomi—Elembo epesami mpe monzoto mwa sika mobimi. Lokuta mpe bobubi bobakisami, mpe bayongoli ba Gadiatoni babomi mingi. Penepene na 1–4 ya Mobu mwa Mokonzi.\n\n3 Nefi 2\n\nNkuna mpe bonsomo bobakisami o ntei ya bato—Banefi mpe Balamani basali bomoko mpo ya komibatela na bayongoli ba Gadiatoni—Babongwani ba Balamani bakomi mpembe mpe babiangemi Banefi. Penepene na 5–16 ya Mobu mwa Mokonzi.\n\n3 Nefi 3\n\nGidiani, mokambi wa Gadiatoni, asengi ete Lakonusi mpe Banefi batika bangomei mpe mboka ya bango—Lakonusi aponi Gidigidoni lokola mokonzi wa mampinga—Banefi basangani o Zalayemila mpe Beboo mpo ya komibatela. Penepene na 16–18 ya Mobu mwa Mokonzi.\n\n3 Nefi 4\n\nMampinga ma Nefi bakweyisi bayongoli ba Gadiatoni—Gidiani abomami, mpe mokitani wa ye, Zeminaliya, adiembisami—Banefi basanzoli Nkolo mpo ya elonga ya bango. Penepene na 19–22 ya Mobu mwa Mokonzi.\n\n3 Nefi 5\n\nBanefi koyambola mpe batiki masumu ma bango—Molomoni akomi mambi ma bato ba ye mpe asakoli liloba lya libela—Yisalaele ekosangana o kati uta o bopanzani bolai. Penepene na 22–26 ya Mobu mwa Mokonzi.\n\n3 Nefi 6\n\nBanefi bazwi bomengo—Lolendo, bomengo, bokeseni bwa nkondo bobimi—Eklezia epasuki na bokabwani—Satana akambi bato na botomboki bwa polele—Baprofeta mingi babeleli boyamboli mpe babomami—Babomi ba bango basali ekokolo mpo ya kokamata boyangeli. Penepene na 26–30 ya Mobu mwa Mokonzi.\n\n3 Nefi 7\n\nMosambisi mokonzi abomami, boyangeli bobebisami, mpe bato bakabwani na mabota—Yakobo, motelemeli Klisto akomi mokonzi wa likelemba lyoko lya nkuku—Nefi ateyi boyamboli mpe bondimi na Klisto—Banzelu basali na ye mokolo na mokolo, mpe asekwisi ndeko mobali wa ye uta na bakufi—Mingi bayamboli mpe babatisami. Penepene na 30–33 ya Mobu mwa Mokonzi.\n\n3 Nefi 8\n\nEkumbaki, boningani bwa mabele, moto, mopepe mwa kaina, mobulungano mwa biloko motatoli bobakami bwa Klisto o ekulusu—Bato mingi babebisami—Molili mozipi mboka mpo ya mikolo misato—Bango baye batikali bamileli. Penepene na 33–34 ya Mobu mwa Mokonzi.\n\n3 Nefi 9\n\nO kati ya molili, mongongo mwa Klisto mosakoli bobebisami bwa bato mpe bingumba mingi mpo ya nkuna ya bango—Asakoli bonzambe bwa ye lokola, ayebisi ete mobeko mwa Mose mokokisami, mpe abiangi bato mpo ya koya epai ya ye mpe kobikisama. Penepene na 34 ya Mobu mwa Mokonzi.\n\n3 Nefi 10\n\nNie ezali o mboka mpo ya ngonga mingi—Mongongo mwa Klisto molaki kosangisa bato ba ye lokola mama nsoso moko asangisi bana nsoso ba ye—Eteni eleki sembo ya bato babatelami. Penepene na 34–35 ya Mobu mwa Mokonzi.\n\n3 Nefi 11\n\nTata atatoli Mwana Mobali Molingami wa ye—Klisto abimi mpe asakoli botumbolami bwa ye—Bato bayoki bilembo bya mpota o maboko mpe makolo ma Yesu—Bagangi Hozana—Atii ndakisa mpe lolenge la libatisi—Molimo mwa boweli azali ya zabulu—malongi ma Klisto mazali ete bato bandima, babatisama mpe bazwa Molimo Mosantu. Penepene na 34 ya Mobu mwa Mokonzi.\n\n3 Nefi 12\n\nYesu abiangi mpe atindi Bazomi na Babale—Apesi na Banefi lisukulu lyoko likokani na Esakola ya Esengo ya Ngomba—Alobi Esakola ya Esengo—Mateya ma ye mazali likolo mpe liboso lya mobeko mwa Mose—Bato batindami kozala babongo nie kutu lokola ye mpe Tata wa ye bazali babongo nie—Mekisani Matai 5. Penepene na 34 ya Mobu mwa Mokonzi.\n\n3 Nefi 13\n\nYesu ateyi Banefi losambo la Nkolo—Basengeli kotia bomengo o lola—Bazomi na Babale o mosala mwa bango batindami kotia te likanisi mpo ya biloko bya ntango—Mekisani Matai 6. Penepene na 34 ya Mobu mwa Mokonzi.\n\n3 Nefi 14\n\nYesu atindi: Sambisani te; Sengeni na Nzambe; kebani na baprofeta ba lokuta—Alaki lobiko na bango baye bakosalaka bolingi bwa Tata—Mekisani Matai 7. Penepene na 34 ya Mobu mwa Mokonzi.\n\n3 Nefi 15\n\nYesu asangeli ete mobeko mwa Mose mokokisami na ye—Banefi bazali mpate isusu eye alobelaki o Yelusaleme—Na ntina ya bobe, bato ba Nkolo o Yelusaleme bayebaki te etali mpate ipalanganisama ya Yisalaele. Penepene na 34 ya Mobu mya Mokonzi.\n\n3 Nefi 16\n\nYesu akobimela isusu ya mpate ibunga ya Yisalaele—o mikolo mya nsuka nsango elamu ekokende na Bapaganu mpe nde o ndako ya Yisalaele—Bato ba Nkolo bakomono miso na miso ememi lisusu Nkolo Siona. Penepene na 34 ya Mobu mwa Mokonzi.\n\n3 Nefi 17\n\nYesu atindi bato bamaniola maloba ma ye mpe basambela mpo ya bososoli—Abikisi bakoni ba bango—asambeli mpo ya bato, kosalelaka lokota loko loye lokoki te kokomama—Banzelu basali na mpe moto mozingi bake ba bango. Penepene na 34 ya Mobu mwa mokonzi.\n\n3 Nefi 18\n\nYesu abongisi elambo o ntei ya Banefi—Batindami kosambela ntango inso o nkombo ya ye—Bango baye balei mosuni mwa ye mpe bameli makila ma ye na bozangi bolongobani batumbolami—Bayekoli bazwi nguya mpo ya kopesa Molimo Mosantu. Penepene na 34 ya Mobu mwa Mokonzi.\n\n3 Nefi 19\n\nBazomi na babale basali epai ya bato mpe basambeli mpo ya Molimo Mosantu—Bayekoli babatisami mpe bazwi Molimo Mosantu mpe lisalisi lya banzelu—Yesu asambeli kosalelaka maloba maye makoki te kokomama—Atatoli bondimi bonene mpenza bwa Banefi. Penepene na 34 ya Mobu mwa Mokonzi.\n\n3 Nefi 20\n\nYesu apesi limpa mpe vino na likamwisi mpe apesi elambo epai ya bato—Montika mwa Yakobo mokoya o boyebi bwa Nkolo Nzambe wa bango, mpe bakosangola Baamerika—Yesu azali profeta lokola Mose, mpe Banefi bazali bana ba baprofeta—Bato basusu ba Nkolo, bakosangana o Yelusaleme. Penepene na 34 ya Mobu mwa Mokonzi.\n\n3 Nefi 21\n\nYisalaele ekosangisama, ekoya Buku ya Molomoni—Bapaganu bakotiama lokola bato boko nsomi o mboka ya Amerika—Bakobikisama soko bandimi mpe batosi; soko te, bakokatama mosika mpe bakobebisama—Yisalaele akotonga Yelusaleme ya Sika, mpe mabota mabunga, makozonga. Penepene na 34 ya Mobu mwa Mokonzi.\n\n3 Nefi 22\n\nO mikolo mya nsuka, Siona mpe makonzi ma yango makotiama, mpe Yisalaele ekosangisama na ngolu mpe bolingo—Bakolonga—Mekisani Yisaya 54. Penepene na 34 ya Mobu mwa Mokonzi.\n\n3 Nefi 23\n\nYesu andimi maloba ma Yisaya—Atindi bato baluka baprofeta—Maloba ma Samwele Molamani matali Bosekwi mabakisami na likundoli lya bango. Penepene na 34 ya Mobu mwa Mokonzi.\n\n3 Nefi 24\n\nNtoma wa Nkolo akolengele nzela mpo ya Boyei bwa Ibale—Klisto akofanda o bosambisi—Yisalaele atindami kofuta biteni bya zomi mpe mabonza—Buku ya bokundoli ebombami—Mekisani Malaki 3. Penepene na 34 ya Mobu mwa Mokonzi.\n\n3 Nefi 25\n\nO Boyei bwa Ibale, bato ba lolendo mpe nkuna bakozika lokola matiti ma zamba—Eliya akozonga liboso lya mokolo mona monene mpe mwa nsomo—Mekisani Malaki 4. Penepene na 34 ya Mobu mwa Mokonzi.\n\n3 Nefi 26\n\nYesu asemboli makambo manso uta o ebandeli kina o nsuka—Bana bake mpe bana balobi makambo ma bokamwi maye makoki te kokomama—Banso o Eklezia ya Klisto bazali na biloko binso na lisanga. Penepene na 34 ya Mobu mwa Mokonzi.\n\n3 Nefi 27\n\nYesu atindi bango kobianga Eklezia o nkombo ya ye—Misio ya ye mpe mbeka ya botumbolami esali nsango elamu ya ye—Bato batindami koyambola mpe kobatisama ete basantisama na Molimo Mosantu—Basengeli kozala kutu lokola Yesu azali. Penepene na 34–35 ya Mobu mwa Mokonzi.\n\n3 Nefi 28\n\nLibwa lya Bazomi na Babale bazali na mposa ya mpe balakami lisango o bokonzi bwa Klisto, ekufi bango—Basato ba Banefi bazali na mposa ya mpe bapesami nguya likolo lya liwa kina Yesu ayei lisusu—Babongalami mpe bamoni makambo mazali na ndingisa te mpo ya koloba, mpe bazali sikawa kosalaka o ntei ya bato. Penepene na 34–35 ya Mobu mwa Mokonzi.\n\n3 Nefi 29\n\nBoyei bwa Buku ya Molomoni bozali elembo ete Nkolo abandi kosangisa Yisalaele mpe kokokisa mayokani ma ye—Bango baye bakobwaka mabimisi mpe makabo ma mokolo mwa nsuka bakolakelama botutu. Penepene na 34–35 ya Mobu mwa Mokonzi.\n\n3 Nefi 30\n\nBapaganu ba mikolo mya nsuka batindami koyambola, koya epai ya Klisto, mpe kotangema elongo na ndako ya Yisalaele. Penepene na 34–35 ya Mobu mwa Mokonzi.\n\n4 Nefi\n\nBanefi mpe Balamani babongwani epai ya Nkolo—Bazali na biloko binso na lisanga, basali makamwisi, mpe bazwi bomengo o mboka—Nsima ya nkama ibale ya mibu, bokabwani, mabe, biklezia bya lokuta, mpe boniokoli bobimi—Nsima ya mibu nkama misato Banefi mpe Balamani lokola bazali bato ba nkuna—Amaloni abombi palaki ya bule. Penepene na 35–321 ya Mobu mwa Mokonzi.\n\nMolomoni\n\n\n\n\n\n\nMolomoni 1\n\nAmaloni ateyi Molomoni etali makundoli ma bule—Etumba ebandi o kati ya Banefi mpe Balamani—Banefi basato bakamatami mosika—Nkuna, bozangi bondimi, bondoki, nkisi eluti. Penepene na 321–326 ya Mobu mwa Mokonzi.\n\nMolomoni 2\n\nMolomoni akambi mampinga ma Banefi—Makila mpe mobomano mokombi mboka—Banefi bamileli mpe baleli na mawa ma motumbolami—Mokolo mwa bango mwa boboto moleki—Molomoni azwi palaki ya Nefi—Etumba ekobi. Penepene na 327–350 ya Mobu mwa Mokonzi.\n\nMolomoni 3\n\nMolomoni abeleli boyamboli epai ya Banefi—Balongi elonga yoko enene mpe nkembo na bokasi bwa bangomei—Molomoni aboyi kokamba bango, mpe nsambo ya ye mpo ya bango izangi bondimi—Buku ya Molomoni ebiangi mabota zomi na mabale ma Yisalaele na kondima nsango elamu. Penepene na 360–362 ya Mobu mwa Mokonzi.\n\nMolomoni 4\n\nEtumba mpe mobomano mokobi—Bato ba nkuna batumboli bato ba nkuna—Nkuna enene eluti koleka yambo o Yisalaele mobimba—Basi mpe bana bapesami mbeka na banzambe ba bikeko—Balamani babandaki kokombo Banefi liboso lya bango. Penepene na 363–375 ya Mobu mwa Mokonzi.\n\nMolomoni 5\n\nMolomoni akambi lisusu mampinga ma Banefi o etumba ya makila mpe mobomano—Buku ya Molomoni ekoya mpo ya kondimisa Yisalaele mobimba ete Yesu azali Klisto—Na ntina ya bozangi bondimi, Balamani bapalanganisami, mpe Molimo akotika kobunda elongo na bango—Bakozwa nsango elamu uta na Bapaganu o mikolo mya nsuka. Penepene na 375–384 ya Mobu mwa Mokonzi.\n\nMolomoni 6\n\nBanefi basangani o mboka ya Kumola mpo ya bitumba bya nsuka—Molomoni abombi makundoli ma bule o ngomba Kumola—Balamani bazali balongi, mpe ekolo ya Banefi ebebisami—Nkoto nkama na nkama babomami na mopanga. Penepene na 385 ya Mobu mwa Mokonzi.\n\nMolomoni 7\n\nMolomoni abiangi Balamani ba mikolo mya nsuka bandima na Klisto, bayamba nsango elamu ya ye, mpe babikisama—Banso baye bandimi Biblia bakondima lokola Buku ya Molomoni. Penepene na 385 ya Mobu mwa Mokonzi.\n\nMolomoni 8\n\nBalamani balukiluki mpe babebisi Banefi—Buku ya Molomoni ekoya na nguya ya Nzambe—Lisuma lisakolami likolo lya bango baye bafuli nkanda mpe songisongi likolo lya mosala mwa Nkolo—Likundoli lya Banefi likoya o mokolo moko mwa nkuna, bokulumwi, mpe bopengwi. Penepene na 400–421 ya Mobu mwa Mokonzi.\n\nMolomoni 9\n\nMoloni abiangi bango baye bandimi te na Klisto mpo ya koyambola—Asakoli Nzambe moko wa makamwisi, oyo akopesaka mabimisi mpe akosopaka makabo mpe bilembo likolo lya bandimi—Makamwisi masili na ntina ya bozangi bondimi—Bilembo bikolondaka bango baye bandimi—Bato balendisamaki mpo ya kozala na bwania mpe kobatela mitindo. Penepene na 401–421 ya Mobu mwa Mokonzi.\n\nEtele\n\n\n\n\n\n\nEtele 1\n\nMoloni asali bokuse bwa nkoma ya Etele—Bonkoko bwa Etele bopesami—Lokota la Bayelede lobulunganisami te o Linongi lya Babele—Nkolo alaki komeme bango o mboka eponomo mpe kosala bango ekolo yoko enene.\n\nEtele 2\n\nBayelede balengeli mpo ya mobembo mwa bango o mboka elakelama—Ezali mboka eponomo wapi bato basengeli kosalela Klisto to kokombomo mosika—Nkolo alobi na ndeko mobali wa Yelede mpo ya ngonga isato—Bayelede batongi masuwa—Nkolo atuni ndeko mobali wa Yelede mpo ya kokana boniboni ebengi ekopelisama mwinda.\n\nEtele 3\n\nNdeko mobali wa Yelede amoni mosapi mwa Nkolo lokola esimbaki ye mabanga zomi na motoba—Klisto alakisi nzoto ya ye ya molimo na ndeko mobali wa Yelede—Bango baye bazali na boyebi boko bobongo nie bakoki kobombama te uta o libanda lya elamba—Bibongolele bipesami mpo ya komeme likundoli lya Bayelede o mwinda.\n\nEtele 4\n\nMoloni atindami mpo ya kokanga nkoma ya ndeko mobali wa Yelede—Ikobimisama te kina bato bakozala na bondimi lokola ndeko mobali wa Yelede—Klisto atindi bato mpo ya kondima maloba ma ye, mpe maye ma bayekoli ba ye—Bato batindami mpo ya koyambola, mpe kondima nsango elamu, mpe kobikisama.\n\nEtele 5\n\nBanzeneneke basato mpe mosala mwangomei mokoteleme lokola litatoli lya bosolo botonda bwa Buku ya Molomoni.\n\nEtele 6\n\nBibengi bya Bayelede bibenganami na mipepe o mboka elakelama—Bato basanzoli Nzambe mpo ya bolamu bwa ye—Oliya aponomi mokonzi likolo lya bango—Yelede mpe ndeko mobali wa ye bakufi.\n\nEtele 7\n\nOliya akonzi o bosembo—O katikati ya bowembi mpe songisongi, bokonzi bwa bowelani bwa Sule mpe Kowolo botiami—Baprofeta batumboli nkuna mpe bosambeli bikeko bwa bato baye bakoyambola.\n\nEtele 8\n\nSongisongi mpe boswani bozali likolo lya bokonzi—Akisi asali likelemba lyoko lya nkuku likangana na ndai mpo ya koboma mokonzi—Makelemba ma nkuku mazali ma zabulu, mpe masuki o bobebisami bwa bikolo—Bapaganu ba sikawa bakebisami likolo lya likelemba lya nkuku liye liluki kokweyisa bonsomi bwa mboka, kabila, mpe bikolo.\n\nEtele 9\n\nBokonzi boleki uta moko na mosusu na libota, poloso, mpe bobomi—Emele amoni Mwana Mobali wa Bosembo—Baprofeta mingi babeleli boyamboli—Nzala mpe nioka ya ngenge eniokoli bato.\n\nEtele 10\n\nMokonzi moko akitani mosusu—Boko bakonzi bazali sembo; basusu bazali ba nkuna—Edondwi bosembo, bato bapambolami mpe bazwi bomengo na Nkolo.\n\nEtele 11\n\nBitumba, boswani, mpe nkuna edondwi o bomoi bwa Bayelede—Baprofeta balobeli yambo esalema bobebisami mpenza bwa Bayelede longola se soko bayamboli—Bato babwaki maloba ma baprofeta.\n\nEtele 12\n\nProfeta Etele alendisi bato mpo ya kondima na Nzambe—Moloni asangeli lisusu makamwa mpe makamwisi masalemaki na bondimi—Bondimi bokokisi ndeko mobali wa Yelede mpo ya komono Klisto—Nkolo apesi bato botau ete bakoka kozala basawa—Ndeko mobali wa Yelede alongoli Ngomba Zelini na bondimi—Bondima, elikia, mpe lolango lozali na motuya mpenza mpo ya lobiko—Moloni amoni Yesu miso na miso.\n\nEtele 13\n\nEteli alobi etali Yelusaleme ya sika ekotongama na Amerika na nkona ya Yosefe—Abikuli, abwakami libanda, akomi mambi ma Bayelede, mpe alobeli yambo esalema bobebisami bwa Bayelede—Etumba engali likolo lya mboka mobimba.\n\nEtele 14\n\nBobe bwa bato bomemi botutu likolo lya mboka—Koliatumili ayingeli o etumba na Gilada, bongo na Libi, mpe bongo na Sizi—Makila mpe mobomano mozipi mboka.\n\nEtele 15\n\nMifuku mya Bayelede babomami o etumba—Sizi mpe Koliatumili basangisi bato banso mpo ya etumba ya kufa—Molimo mwa Nkolo atiki kobunda elongo na bango—Ekolo ya Bayelede babebisami nie—Bobele Koliatumili atikali.\n\nMoloni\n\n\n\n\n\n\nMoloni 1\n\nMoloni akomi mpo ya litomba lya Balamani—Banefi baye bakowangana Klisto te batiami o liwa. Penepene na 401–421 ya Mobu mwa Mokonzi.\n\nMoloni 2\n\nYesu apesi bayokoli ba Banefi zomi na babale nguya mpo ya kopesa likabo lya Molimo Mosantu. Penepene na 401–421 ya Mobu mwa Mokonzi.\n\nMoloni 3\n\nBankulutu bokulisi banganga mpe balakisi na kotiaka likolo lya bango maboko. Penepene na 401–421 ya Mobu mwa Mokonzi.\n\nMoloni 4\n\nBoniboni bankulutu mpe banganga basali limpa lya elembo elimbolami. Penepene na 401–421 ya mobu mwa Mokonzi.\n\nMoloni 5\n\nMotindo mwa kosalaka vino ya elambo etiami. Penepene na 401–421 ya Mobu mwa Mokonzi.\n\nMoloni 6\n\nBato bayambola babatisami mpe bayingisami—Bandimi ba Eklezia baye bayamboli balimbisami—Makita makambemi na nguya ya Molimo Mosantu. Penepene na 401–421 ya Mobu mwa Mokonzi.\n\nMoloni 7\n\nBobiangemi bopesami mpo ya kokota o bopemi bwa Nkolo—Sambelani na mokano mwa solo—Molimo mwa Klisto akokisi moto mpo ya koyeba bolamu uta o bobe—Satana andimisi bato mpo ya kowangana Klisto mpe kosala bobe—Baprofeta bamonisi boyei bwa Klisto—Na bondimi, makamwisi masalemi mpe banzelu basali—Bato basengeli kolikia bomoi bwa seko mpe kokangama na lolango. Penepene na 401–421 ya mobu mwa Mokonzi.\n\nMoloni 8\n\nLibatisi lya bana bake lizali bonsomo boko bobe—Bana bake bazali na bomoi na Klisto na ntina ya Botumbolami—Bondimi, boyamboli, bosokemi mpe bokitisi bwa motema, koyambaka Molimo Mosantu, mpe kotiaka molende kina o nsuka ekambi o lobiko. Penepene na 401–421 ya Mobu mwa Mokonzi.\n\nMoloni 9\n\nBanefi mpe Balamani lokola bokomi babeba mpe bapolo—Baniokoli mpe bobomi—Molomoni asambeli ete ngolu mpe bolamu bokoka kozala likolo lya Moloni libela. Penepene na 401–421 ya Mobu mwa Mokonzi.\n\nMoloni 10\n\nLitatoli lyoko lya Buku ya Molomoni liyei na nguya ya Molimo Mosantu—Makabo ma Molimo mapesami na bapotongono—Makabo ma Molimo ntango inso malandi bondimi—Maloba ma Moloni malobami uta o mputulu—Yakani epai ya Klisto, zala obongo nie na ye, mpe santisani bozo bwa bino. Penepene na 421 ya mobu mwa Mokonzi.\n\nMokambi o Makambo ma Buku ya Molomoni\n\nBuku ya Molomoni, likolo lya inso isusu, epesi matatoli ma bonzambe bwa Yesu Klisto mpe ekwi malongi ma nsango elamu ya Yesu Klisto. Bisika mpe makambo malandi mapesi bomoni o kati ya bato, bisika, malongi, mpe makambo ma Buku ya Molomoni.\n\n", "explanation 0": "[center][font_size=26]Ndimbola ekuse etali Buku ya Molomoni[/font_size][/center]\n\nBuku ya Molomoni ezali nsango ya bule ya bato ba Amerika ya kala, mpe ekomama likolo lya nkasa ya ebende. Ndenge inei ya palaki ya ebende ilobelami o buku eye:\n\nPalaki ya Nefi, iye izalaki ndenge ibale: Palaki Ike mpe Palaki Inene. Ya yambo itali mpenza makambo ma molimo mpe misala mpe mateya ma baprofeta, nzokande ya nsuka izalaki mpenza na mambi ma mokili ma bato balobelami (1 Nefi 9:2–4). Uta ntango ya Moziya, nzokande, Palaki Inene izalaki mpe na biteni bya motuya monene bya molimo.\n\nPalaki ya Molomoni, iye ikwi bokuse bokomama na Molomoni uta o Palaki Inene ya Nefi, na ndimbola mingi. Palaki iye izalaki lisusu na elandeli ya mambi makomama na Molomoni mpe mabakisi ma mwana mobali wa ye Moloni.\n\nPalaki ya Etele, iye ilakisi mambi ma Bayelede. Likundoli liye likomamaki na bokuse na Moloni, oyo akotisaki ndimbola ya yemei mpe asangisaki likundoli liye na bonkoko mobimba na nse ya nkombo ya “Buku ya Etele.”\n\nPalaki ya Motako imememe na bato ba Lehi uta o Yelusaleme o mobu 600 Yambo ya Klisto. Izalaki na “buku itano iye ya Mose,…Mpe lisusu likundoli lyoko lya Bayuda uta o ebandeli,…kina o ebandeli ya bokonzi bwa Sidikiya, mokonzi wa Yuda; Mpe lisusu mabikuli ma baprofeta basantu” (1 Nefi 5:11–13). Matangi mingi uta o palaki iye, matangi Yisaya mpe baprofeta basusu ba Biblia mpe baye ba Biblia te, mamononi o Buku ya Molomoni.\n\nBuku ya Molomoni ikwi biteni zomi na bitano to makabwani, biyebani, na bolongoli boko, lokola buku , buku enso ebiangemi na nkombo ya mokomi mwa yango monene. Ndambo ya yambo (buku motoba ya yambo, nsuka o Omini) ezali bobongoli boko uta o Palaki Ike ya Nefi. O kati ya buku ya Omini mpe Moziya ekotisami eteni yoko ebiangema Maloba ma Molomoni. Likotisi liye likangisi likundoli likomama o Palaki Ike na bokuse ya Molomoni ya Palaki Inene.\n\nNdambo eleki elai, uta Moziya kina Molomoni, mokapo 7, eye na kati lokola, ezali bobongoli bwa bokuse bwa Molomoni bwa Palaki Inene ya Nefi. Ndambo ya kosukisa, uta Molomoni, mokapo 8, kina nsuka ya liboke, ekomamaki na Moloni mwana wa Molomoni, oyo, esilisaki ye nsango ya bomoi bwa tata wa ye, asalaki bokuse boko bwa Bayelede (lokola Buku ya Etele) mpe nsima mingi abakisaki biteni biyebana lokola Buku ya Moloni.\n\nNa to penepene na mobu 421 Mobu mwa Mokonzi, Moloni, profeta-mokomi-bonkoko wa nsuka ya Banefi, akangaki likundoli liye lya bule mpe abombaki lyango epai ya Nkolo, mpo ebimisama lisusu o mikolo mya nsuka, lokola elobamaki yambo esalema o mongongo mwa Nzambe na lisalisi lya baprofeta ba ye ba kala. O 1823 Mobu mwa Mokonzi, Moloni oyo kaka, nde moto asekwa, abimelaki Profeta Joseph Smith mpe o bolandi apesaki palaki ekomama epai ya ye.\n\n", "1-ne 1": "[center][font_size=26]Buku ya Yambo ya Nefi[/font_size][/center]\n\nBokonzi mpe Mosala mwa Ye\n\nNsango yoko ya Lehi, mpe mwasi wa ye Salia, mpe bana banei ba ye, ebiangemi bango, (kobandaka na nkulutu) Lamani, Lemuele, Sami, mpe Nefi. Nkolo akebisi Lehi mpo ya kokende libanda lya mboka ya Yelusaleme, zambi abikuli epai ya bato etali bobe bwa bango, mpe baluki kobebisa bomoi bwa ye. Asali mikolo misato mya mobembo o kati ya esobe elongo na libota lya ye. Nefi akamati bandeko babali ba ye, mpe bazongi o mboka ya Yelusaleme nsima ya makundoli ma Bayuda. Nsango ya mpasi ya bango. Bakamati bana basi ba Yisamaele o bolongani. Bakamati mabota ma bango, mpe bazongi o kati ya esobe. Mpasi mpe matungisi ma bango o esobe. Nzela ya mibembo mya bango. Bakomi o mai manene. Bandeko babali ba Nefi batomboki na ye. Abulunganisi bango, mpe atongi masuwa. Babiangi nkombo ya esika Beboo. Bakatisi mai manene ona kati ya mboka elakelama, mpe bongo na bongo. Eye ezali engebene na nsango ya Nefi; to o elobeli esusu, ngai, Nefi, nakomaki makundoli maye.\n\n[center][font_size=26]Mokapo 1[/font_size][/center]\n\n[i]Nefi abandi likundoli lya bato ba ye—Lehi amoni o limoni likonzi lyoko lya moto mpe atangi o buku ya bobikuli—Asanzoli Nzambe, alobeli yambo esalema boyei bwa Masiya, mpe abikuli bobebisami bwa Yelusaleme—Aniokwami na Bayuda. Penepene na 600 Yambo ya Klisto.[/i]\n\n1 Ngai, Nefi, ebotama ngai na baboti balamu, yango wana nayekolamaki mwa moke o boyekoli bonso bwa tata wa ngai; mpe emono ngai matungisi mingi o nzela ya mikolo mya ngai, nzokande, esungama ngai mpenza na Nkolo o mikolo mya ngai minso; iyo, ezwa ngai boyebi bonene bwa bolamu mpe mibombamo mya Nzambe, yango wana nasali likundoli lyoko lya matamboli ma ngai o mikolo mya ngai.\n\n2 Iyo, nasali likundoli lyoko o lokota la tata wa ngai, liye likwi boyekoli bwa Bayuda mpe lokota la Baejipito.\n\n3 Mpe nayebi ete likundoli liye nasali lizali lya solo; mpe nasali lyango na loboko la ngaimei; mpe nasali lyango engebene na boyebi bwa ngai.\n\n4 Mpo esalemaki, o ebandeli ya mobu mwa yambo mwa bokonzi bwa Sidikiya, mokonzi wa Bayuda, (tata wa ngai, Lehi, efandaka ye o Yelusaleme o mikolo mya ye minso); mpe o mobu mona kaka, eyaki baprofeta mingi kobikulaka epai ya bato ete basengeli koyambola, to engumba enene ya Yelusaleme ekobebisama.\n\n5 Yango wana esalemaki ete tata wa ngai, Lehi, bo ekendeki ye, asambelaki epai ya Nkolo, iyo, kutu na motema mwa ye mobimba, mpo ya litomba lya bato ba ye.\n\n6 Mpe esalemaki ete bo esambelaki ye epai ya Nkolo, likonzi lyoko lya moto liyaki, mpe lifandaki likolo lya libanga lyoko liboso lya ye; mpe amonoki, mpe ayokaki makambo maike; mpe na ntina ya makambo amonoki mpe ayokaki, aninganaki, mpe alengeki mpenza.\n\n7 Mpe esalemaki ete azongaki o ndako ya yemei o Yelusaleme; mpe amibwakaki likolo lya mbeto ya ye, elongamaki ye na Molimo mpe makambo maye amonoki.\n\n8 Mpe elongamaki ye boye na Molimo, akumbanaki o limoni lyoko, kutu ete amonoki lola lofungwani, mpe akanisaki amonoki Nzambe kofandaka likolo lya ngbende ya ye, ezingamaki ye na mangomba maike ma banzelu na ezalela ya koyembelaka mpe kosanzolaka Nzambe wa bango.\n\n9 Mpe esalemaki ete amonoki Moko kokitaka libanda o katikati ya lola, mpe amonoki ete bongengi bwa ye bozalaki likolo lya boye bwa moi o nzanga.\n\n10 Mpe amonoki lisusu zomi na babale basusu kolandaka ye, mpe engengeli ya bango elekaki eye ya minzoto o etando ya likolo.\n\n11 Mpe bakitaki, mpe batambolaki likolo lya etando ya mabele; mpe ya yambo ayaki, mpe atelemaki liboso lya tata wa ngai, mpe apesaki epai ya ye buku yoko, mpe atindaki ye ete akoka kotanga.\n\n12 Mpe esalemaki ete bo etangaki ye, atondisamaki na Molimo mwa Nkolo.\n\n13 Mpe atangaki, kolobaka: Lisuma, lisuma, epai ya Yelusaleme, mpo namoni bonsomo bwa yo! Iyo, mpe makambo mingi tata wa ngai atangaki matali Yelusaleme—ete ekobebisama, mpe bafandi ba yango; mingi bakowa na mopanga, mpe mingi bakomememe bakangemi o kati ya Babiloni.\n\n14 Mpe esalemaki ete etangaka tata wa ngai mpe emonoko ye makambo mingi manene mpe ma bokamwi, agangaki makambo mingi epai ya Nkolo; lokola: Enene mpe ya bokamwi ezali misala mya yo, O Nkolo Nzambe wa Bokasi Bonso! Ngbende ya yo ezali mpenza o lola, mpe ya yo nguya, mpe bolamu, mpe ngolu izali likolo lya bafandi banso ba mabele; mpe, zambi ozali na ngolu, okotika te ete baye bayei epai ya yo bawa!\n\n15 Mpe nsima ya lolenge loye ezalaki elobeli ya tata wa ngai o bosanzoli bwa Nzambe wa ye; mpo bozo bwa ye bosepelaki, mpe motema mwa ye mobimba motondaki, na ntina ya makambo maye amonoko, iyo, maye Nkolo alakisaka epai ya ye.\n\n16 Mpe sikawa, ngai, Nefi, nasali te nsango mobimba ya makambo maye tata wa ngai akomaki, mpo akomaki makambo mingi maye amonoki o mamoni mpe o ndoto; mpe akomaki lisusu makambo mingi maye abikulaki mpe alobaki epai ya bana ba ye; ya mango, nakokoma nsango mobimba te.\n\n17 Kasi nakosala nsango yoko ya matamboli ma ngai o mikolo mya ngai. Tala, nasali bokuse boko bwa likundoli lya tata wa ngai, likolo lya palaki iye nasalaki na maboko ma ngaimei; yango wana, ekosilisa ngai kosala o bokuse likundoli lya tata wa ngai, nde nakosala nsango yoko ya bomoi bwa ngaimei.\n\n18 Yango wana, nalingi ete boyeba, ete esilisaka Nkolo kolakisa makambo mingi boye ma bokamwi epai ya tata wa ngai, Lehi, iyo, matali bobebisami bwa Yelusaleme, tala akendeki o ntei ya bato, mpe abandaki kobikula, mpe kosakola epai ya bango etali makambo maye amonoko mpe ayokaka lokola.\n\n19 Mpe esalemaki ete Bayuda batiolaki ye na ntina ya makambo maye ye atatolaki etali bango; mpo solo atatolaki etali nkuna ya bango, mpe bonsomo bwa bango; mpe atatolaki ete makambo maye amonoki mpe ayokaki, mpe lisusu makambo maye atangaki o buku, malakisaki polele boyei bwa Masiya, mpe lisusu bosikoli bwa mokili.\n\n20 Mpe eyokaki Bayuda makambo maye, basilikaki na ye; iyo, kutu lokola na baprofeta ba kala, baye bango babwakaka libanda, mpe babambaka mabanga, mpe babomaka; mpe balukaki bomoi bwa ye lokola, ete bakoka kolongola bwango. Kasi tala, ngai, Nefi, nakolakisa epai ya bino ete ngolu ya Nkolo ezali likolo lya baye banso aponoki, na ntina ya bondimi bwa bango, mpo ya kopesa bango makasi, kutu ata nguya ya libiki.\n\n", "1-ne 2": "[center][font_size=26]Mokapo 2[/font_size][/center]\n\n[i]Lehi amemi libota lya ye o kati ya esobe mpembeni ya Mbu Etane—Batiki bozwi bwa bango—Lehi abonzi libonza lyoko epai ya Nkolo mpe ateyi bana babali ba ye babatela mitindo—Lamani mpe Lemuele bayimayimi na tata wa bango—Nefi azali na botosi mpe asambeli o bondimi; Nkolo alobi na ye, mpe aponomi mpo ya koyangela bandeko babali ba ye. Penepene na 600 Yambo ya Klisto.[/i]\n\n1 Mpo tala, esalemaki ete Nkolo alobaki epai ya tata wa ngai, iyo, kutu o ndoto yoko, mpe alobaki epai ya ye: Opambolami Lehi, na ntina ya makambo maye osalaki; mpe zambi ozalaki potongono, mpe osakolaki epai ya bato baye makambo maye natindaki yo, tala, baluki kolongola bomoi bwa yo.\n\n2 Mpe esalemaki ete Nkolo atindaki tata wa ngai, kutu o ndoto yoko, ete akamata libota lya ye mpe akende o kati ya esobe.\n\n3 Mpe esalemaki ete azalaki na botosi epai ya liloba lya Nkolo, yango wana asalaki lokola Nkolo atindaki ye.\n\n4 Mpe esalemaki ete akendeki o kati ya esobe. Mpe atikaki ndako ya ye, mpe mboka ya ye ya lisango, mpe wolo ya ye, mpe mpauni ya ye, mpe biloko bya ye bya motuya, mpe akamataki eloko te elongo na ye, longola se ya ye libota, mpe bilei, mpe biema, mpe bakendeki o esobe.\n\n5 Mpe akitaki mpembeni ya ndelo, penepene na libongo lya Mbu Etane; mpe akendeki mobembo o esobe o ndelo iye izali penepene mpenza na Mbu Etane; mpe akendeki mobembo o esobe elongo na libota lya ye, liye likwaki mama wa ngai Salia, mpe bandeko babali ba nkulutu ba ngai, baye bazalaki Lamani, Lemuele mpe Sami.\n\n6 Mpe esalemaki ete ekendeke ye mobembo mikolo misato o esobe, atelemisaki ema ya ye o lobwaku, mpembeni ya ebale ya mai.\n\n7 Mpe esalemaki ete atongaki lotale la mabanga, mpe asalaki libonza lyoko epai ya Nkolo, mpe apesaki matondi epai ya Nkolo Nzambe wa biso.\n\n8 Mpe esalemaki ete abiangaki nkombo ya ebale, Lamani, mpe ezalaki kosopana o kati ya Mbu Etane; mpe lobwaku lozalaki o ndelo, mpembeni ya monoko mwa yango.\n\n9 Mpe emonoki tata wa ngai ete mai ma ebale mazalaki kosopana o kati ya liziba lya Mbu Etane, alobaki epai ya Lamani, kolobaka: O tika ete okoka kozala bo ebale eye, ntango inso kokimaka mbangu o kati ya liziba lya bosembo bonso!\n\n10 Mpe alobaki lisusu epai ya Lemuele: O tika ete okoka kozala bo lobwaku loye, sikisiki mpe nkonzo, mpe molende na kobatelaka mitindo mya Nkolo!\n\n11 Sikawa eye alobaki na ntina ya nkanza ya Lamani mpe ya Lemuele; mpo tala bazalaki koyimayima o makambo mingi na tata wa bango, zambi azalaki moto wa mamoni, mpe akumbaka bango libanda lya mboka ya Yelusaleme, mpo batika mboka ya lisango lya bango, mpe wolo ya bango, mpe mpauni ya bango, mpe biloko bya motuya bya bango, mpo bawa o esobe. Mpe oyo balobaki, asalaka na ntina ya bililingi bya ligboma bya motema mwa ye.\n\n12 Mpe boye Lamani mpe Lemuele, ezalaki bango bankulutu, bazalaki koyimayima na tata wa bango. Mpe bazalaki koyimayima zambi bayebaki te bozalani bwa Nzambe oyo akelaki bango.\n\n13 Mpe bandimaki te ete Yelusaleme, engumba ena enene, ekokaki kobebisama engebene na maloba ma baprofeta. Mpe bazalaki bo Bayuda baye bazalaki o Yelusaleme, baye balukaki kolongola bomoi bwa tata wa ngai.\n\n14 Mpe esalemaki ete tata wa ngai alobaki epai ya bango o lobwaku la Lemuele, na nguya, etondisamaki ye na Molimo, kina mikuwa mya bango milengeki liboso lya ye. Mpe abulunganisaki bango, ete bamekaki te kozongisa na ye liloba; yango wana, basalaki lokola atindaki bango.\n\n15 Mpe tata wa ngai afandaki o ema.\n\n16 Mpe esalemaki ete ngai, Nefi, ezalaki ngai elenge mpenza, nzokande ezalaki ngai molai o nzoto, mpe lisusu ezalaki ngai na mposa mingi ya koyeba mibombamo mya Nzambe, yango wana, nabelelaki epai ya Nkolo; mpe tala, abimelaki ngai, mpe alembisaki motema mwa ngai, ete nandimaki maloba manso maye tata wa ngai alobaki; yango wana, natombokaki na ye te bo bandeko babali ba ngai.\n\n17 Mpe nalobaki epai ya Sami, koyebisaka ye makambo maye Nkolo alakisaki ngai na Molimo Mosantu mwa ye. Mpe esalemaki ete andimaki maloba ma ngai.\n\n18 Kasi, tala, Lamani mpe Lemuele bayokemelaki epai ya maloba ma ngai te; mpe eyokaki ngai mawa na ntina ya bokasi bwa mitema mya bango, nabelelaki epai ya Nkolo mpo ya bango.\n\n19 Mpe esalemaki ete Nkolo alobaki epai ya ngai, kolobaka: Opambolami, Nefi, mpo ya bondimi bwa yo, mpo olukaki ngai na etingia, na bokitisi bwa motema.\n\n20 Mpe mbala nzike lokola ekobatela yo mitindo mya ngai, okozwa bomengo, mpe okokambema o mboka yoko ya elako; iyo, kutu mboka yoko eye nalengeleki mpo ya yo; iyo, mboka yoko eye eponomo likolo lya mboka inso isusu.\n\n21 Mpe mbala nzike lokola ekotomboka na yo bandeko babali ba yo, bakokatama mosika uta o miso mya Nkolo.\n\n22 Mpe mbala nzike lokola ekobatela yo mitindo mya ngai, okokoma moyangeli moko mpe molakisi moko likolo lya bandeko babali ba yo.\n\n23 Mpo tala, o mokolo mona moye bakotomboka na ngai, nakolakela bango botutu, kutu na botutu bwa nsomo, mpe bakozala na nguya te likolo lya nkona ya yo longola se soko bakotomboka na ngai lokola.\n\n24 Mpe soko boye ekozala ete bakotomboka na ngai, bakozala fimbo epai ya nkona ya yo, mpo ya kolamusa bango o nzela ya bokundoli.\n\n", "1-ne 3": "[center][font_size=26]Mokapo 3[/font_size][/center]\n\n[i]Bana babali ba Lehi bazongi o Yelusaleme kokamata palaki ya motako—Labana aboyi kopesa palaki—Nefi alendisi mpe akembisi bandeko babali ba ye—Labana ayibi bozwi bwa bango mpe ameki koboma bango—Lamani mpe Lemuele babeti Nefi mpe Sami mpe bapamelami na anzelu moko. Penepene na 600–592 Yambo ya Klisto.[/i]\n\n1 Mpe esalemaki ete ngai, Nefi, nazongaki, uta o bosololi elongo na Nkolo, o ema ya tata wa ngai.\n\n2 Mpe esalemaki ete alobaki epai ya ngai, kolobaka: Tala, nalotoki ndoto yoko, o yango Nkolo atindaki ngai ete yo mpe bandeko babali ba yo bozonga o Yelusaleme.\n\n3 Mpo tala, Labana azali na likundoli lya Bayuda, mpe lisusu bonkoko bwa batata ba ngai ba kala, mpe ekomama likolo lya palaki ya motako.\n\n4 Yango wana Nkolo atindaki ngai ete yo mpe bandeko babali ba yo bosengeli kokende o ndako ya Labana, mpe koluka makundoli, mpe kokumba mango awa o kati ya esobe.\n\n5 Mpe sikawa, tala bandeko babali ba yo bazali koyimayima, kolobaka ezali likambo likasi liye nasengeki bango; kasi tala nasengeki bango yango te, kasi ezali motindo mwa Nkolo.\n\n6 Yango wana kende, mwana wa ngai, mpe Nkolo akosunga yo, zambi oyimayimaki te.\n\n7 Mpe esalemaki ete ngai, Nefi, nalobaki epai ya tata wa ngai: Nakokende, mpe nakosala makambo maye Nkolo atindi, mpo nayebi ete Nkolo akopesaka mitindo epai ya bana ba bato te, longola se soko ekolengele ye nzela mpo ya bango ete bakoka kokokisa likambo liye atindi bango.\n\n8 Mpe esalemaki ete eyokaka tata wa ngai maloba maye, azalaki na nsai mpenza, mpo ayebaki ete napambolamaka na Nkolo.\n\n9 Mpe ngai, Nefi, mpe bandeko babali ba ngai tokamataki nzela ya mobembo mwa biso o esobe, elongo na biema bya biso, mpo ya komata o mboka ya Yelusaleme.\n\n10 Mpe esalemaki ete emataki biso o mboka ya Yelusaleme, ngai elongo na bandeko babali ba ngai totunaki biso na biso.\n\n11 Mpe tobeteki zeke—nani ya biso akokota o ndako ya Labana. Mpe esalemaki ete zeke ekweiyaki likolo lya Lamani; mpe Lamani akotaki o kati ya ndako ya Labana, mpe asololaki elongo na ye, lokola efandaki ye o ndako ya ye.\n\n12 Mpe asengelaki na Labana makundoli maye makomamaki likolo lya palaki ya motako, iye ikwi bonkoko bwa tata wa ngai.\n\n13 Mpe tala, esalemaki ete Labana asilikaki, mpe asukumaki ye libanda uta o miso mya ye; mpe alingaki te akamata palaki.Yango wana, alobaki epai ya ye: Tala ozali moyibi, mpe nakoboma yo.\n\n14 Kasi Lamani akimaki libanda lya miso mya ye, mpe alobaki makambo maye Labana asalaki, epai ya biso. Mpe tobandaki koyoka mawa mpenza, mpe bandeko babali ba ngai bazalaki penepene na kozonga epai ya tata wa ngai o esobe.\n\n15 Kasi tala nalobaki epai ya bango ete: lokola Nkolo azali na bomoi, mpe lokola tozali na bomoi, tokokita te epai ya tata wa biso o esobe kina ekokokisa biso likambo liye Nkolo atindaki biso.\n\n16 Yango wana, tozala potongono na kobatelaka mitindo mya Nkolo; yango wana tokita o mboka ya lisango lya tata wa biso, mpo atikaki wolo, mpe mpauni, mpe bomengo bwa ndenge inso. Mpe enso eye asalaki na ntina ya mitindo mya Nkolo.\n\n17 Mpo ayebaki ete Yelusaleme esengeli ebebisama, na ntina ya nkuna ya bato.\n\n18 Mpo tala, babwakaki maloba ma baprofeta. Nzokande, soko tata wa ngai afandaki o mboka nsima ya ye kotindama mpo ya kokima libanda lya mboka, tala, ye alingaki lokola kowa. Yango wana , esengeli mpenza ezala ete akima libanda lya mboka.\n\n19 Mpe tala, ezali bwania na Nzambe ete tozwa makundoli maye, ete tokoka kobomba mpo ya bana ba biso, lokota la batata ba biso.\n\n20 Mpe lisusu ete tokoka kobomba mpo ya bango maloba malobama o monoko mya baprofeta basantu banso, maye mapesamela bango na Molimo mpe nguya ya Nzambe, uta mokili ebanda, kutu kina o mokolo mwa lelo.\n\n21 Mpe esalemaki ete nsima ya lolenge loye la elobeli nandimisaki bandeko babali ba ngai, ete bazala potongono na kobatelaka mitindo mya Nzambe.\n\n22 Mpe esalemaki ete tokitaki o mboka ya lisango lya biso, mpe tosangisaki elongo wolo ya biso, mpe mpauni ya biso, mpe biloko bya motuya bya biso.\n\n23 Mpe esilisaka biso kosangisa biloko biye elongo, tomataki lisusu epai ya ndako ya Labana.\n\n24 Mpe esalemaki ete tokotaki epai ya Labana, mpe tosengelaki na ye ete apesa biso makundoli maye makomamaki likolo lya palaki ya motako, mpo ya mango tolingaki kopesa ye wolo ya biso, mpe mpauni ya biso, mpe biloko binso bya motuya bya biso.\n\n25 Mpe esalemaki ete emonoki Labana bozwi bwa biso, mpe ete bozalaki bonene mpenza, alulaki bwango, mpo ete asukumaki biso libanda, mpe atindaki basali ba ye baboma biso, ete akoka kozwa bozwi bwa biso.\n\n26 Mpe esalemaki ete tokimaki liboso lya basali ba Labana, mpe tosengelaki kotika bozwi bwa biso, mpe bikweiyaki o kati ya maboko ma Labana.\n\n27 Mpe esalemaki ete tokimaki o kati ya esobe, mpe basali ba Labana bakangaki biso te, mpe tomibombaki o libulu lya libanga lyoko.\n\n28 Mpe esalemaki ete Lamani asilikaki na ngai, mpe lisusu na tata wa ngai; mpe na Lemuele lokola, mpo ayokemelaki epai ya maloba ma Lamani. Yango wana Lamani mpe Lemuele balobaki maloba mingi mabe epai ya biso, bandeko babali ba leki ba bango, mpe babeteki biso kutu na lingenda.\n\n29 Mpe esalemaki ete lokola ebeteki bango biso na lingenda, tala, anzelu yoko wa Nkolo ayaki, mpe atelemaki liboso lya bango, mpe alobaki epai ya bango, kolobaka: Ntina nini bokobete ndeko mobali wa leki wa bino na lingenda? Boyebi te ete Nkolo aponoki ye mpo azala moyangeli moko wa bino, mpe eye na ntina ya mabe ma bino? Tala, bokomata lisusu ona Yelusaleme, mpe Nkolo akotika Labana o kati ya maboko ma bino.\n\n30 Mpe esilisaki anzelu koloba epai ya biso, akendeki.\n\n31 Mpe esilaki anzelu kokende, Lamani mpe Lemuele babandaki lisusu koyimayima, kolobaka: Boniboni ekoki kosalema ete Nkolo atika Labana o kati ya maboko ma biso? Tala, azali moto mokasi, mpe akoki kopesa motindo na ntuku itano, iyo, kutu akoki koboma ntuku itano; nde boniboni biso te?\n\n", "1-ne 4": "[center][font_size=26]Mokapo 4[/font_size][/center]\n\n[i]Nefi abomi Labana o etinda ya Nkolo, mpe nde abotoli palaki ya motako na mayele ma angele—Zolami aponi kosangana elongo na libota lya Lehi o esobe. Penepene na 600–592 Yambo ya Klisto.[/i]\n\n1 Mpe esalemaki ete nalobaki epai ya bandeko babali ba ngai, kolobaka: Tomata lisusu epai ya Yelusaleme, mpe tozala potongono na kobatelaka mitindo mya Nkolo; mpo tala, ye azali mokasi koleka mabele manso, nde boniboni te mokasi koleka Labana mpe ntuku mitano ya ye, iyo, to kutu koleka nkoto zomi ya ye?\n\n2 Yango wana tomata; tozala bakasi bo Mose; mpo solo ye alobaki epai ya mai ma Mbu Etane, mpe mango makabwanaki ngambo na ngambo, mpe batata ba biso bakatisaki, libanda lya bokangemi, likolo lya mabele makauka, mpe mampinga ma Falo malandaki mpe mazindaki o mai ma Mbu Etane.\n\n3 Sikawa tala boyebi ete eye ezali ya solo; mpe boyebi lisusu ete anzelu alobaki epai ya bino; yango wana bokoki kotia ntembe? Tomata; Nkolo akoki kobikisa biso, kutu lokola batata ba biso, mpe kobebisa Labana, kutu lokola Baejipito.\n\n4 Sikawa elobaki ngai maloba maye, badasukaki naino, mpe bazalaki naino kokoba koyimayima; nzokande balandaki ngai kina tokomaki o libanda lya bifelo bya Yelusaleme.\n\n5 Mpe yango ezalaki o butu; mpe nasalaki ete bamibomba o libanda lya bifelo. Mpe esilaki bango komibomba, ngai, Nefi, nayingelaki na bonkutu o kati ya engumba, mpe nabelemeki ona ndako ya Labana.\n\n6 Mpe nakambemaki na Molimo, emiyebelaka ngai yambo te makambo maye nasengelaki kosala.\n\n7 Nzokande nabelemeki, mpe lokola ekomaki ngai penepene na ndako ya Labana, namonoki moto moko, mpe akweiyaki o mabele liboso lya ngai, mpo alangwisamaki na vino.\n\n8 Mpe ekomaki ngai epai ya ye, namonoki ete ezalaki Labana.\n\n9 Mpe namonoki mopanga mwa ye, mpe nabendaki mwango uta o lokoto la mwango; mpe esimbele ya mwango ezalaki ya wolo ya peto, mpe esaleli ya mwango ezalaki malonga mpenza, mpe namonoki ete mbeli ya mwango ezalaki ya ebende ya motuya mingi koleka.\n\n10 Mpe esalemaki ete nasengisamaki na Molimo ete naboma Labana; kasi namilobelaki na motema mwa ngai: Naino ata o ntango yoko te nasopa makila ma moto. Mpe nazongaki nsima, mpe nalingaki ete nakoka koboma ye te.\n\n11 Mpe Molimo alobaki epai ya ngai lisusu: Tala Nkolo atiki ye o kati ya maboko ma yo. Iyo, mpe lisusu nayebaki ete alukaka kolongola bomoi bwa ngai; iyo, mpe aboyaki koyokemela epai ya mitindo mya Nkolo; mpe akamataka lisusu bozwi bwa biso.\n\n12 Mpe esalemaki ete Molimo alobaki epai ya ngai lisusu: Boma ye, mpo Nkolo atiki ye o kati ya maboko ma yo;\n\n13 Tala Nkolo akobomaka moto wa nkuna mpo ya komeme o boso miango mya ye mya bosembo. Eleki bolamu ete moto moko awa esika ete ekolo mobimba ekulumwa mpe ewa o bozangi bondimi.\n\n14 Mpe sikawa, eyokaki ngai, Nefi, maloba maye, namikundolaki maloba ma Nkolo, maye alobaki epai ya ngai o esobe, kolobaka ete: Mbala nzike lokola ekobatela nkona ya yo mitindo mya ngai, bakozwa bomengo o mboka ya elako.\n\n15 Iyo, mpe nakanisaki lisusu ete bakokaki kobatela mitindo mya Nkolo te, engebene na mobeko mwa Mose, longola se soko bakozala na mobeko.\n\n16 Mpe nayebaki lisusu ete mobeko mokomamaki likolo lya palaki ya motako.\n\n17 Mpe lisusu, nayebaki ete Nkolo atikaki Labana o kati ya maboko ma ngai mpo ya ntina eye—ete nakoka kozwa makundoli engebene na mitindo mya ye.\n\n18 Yango wana natosaki mongongo mwa Molimo, mpe nakamataki Labana o nsuki ya moto, mpe nakataki moto mwa ye na mopanga mwa yemei.\n\n19 Mpe esilisaki ngai kokata moto mwa ye na mopanga mwa yemei, nakamataki bilamba bya Labana, mpe nalataki byango likolo lya nzoto ya ngaimei; iyo, kutu eteni na eteni; mpe nazingaki bibundele bya ye o nketo ya ngai.\n\n20 Mpe esilisaki ngai kosala eye, nabelemeki epai ya ebombelo ya bomengo bwa Labana. Mpe lokola ebelemeki ngai ona ebombelo ya bomengo bwa Labana, tala, namonoki mosali wa Labana oyo azalaki na bafungola ya ebombelo ya bomengo. Mpe natindaki ye, na mongongo mwa Labana, ete akota elongo na ngai o kati ya ebombelo ya bomengo.\n\n21 Mpe abanzaki ete ngai nazalaki nkolo wa ye, Labana, mpo atalaki bilamba, mpe lisusu mopanga ezingaki nketo ya ngai.\n\n22 Mpe alobaki epai ya ngai etali bankulutu ba Bayuda, eyebaki ye ete nkolo wa ye Labana, azalaki libanda, o butu o ntei ya bango.\n\n23 Mpe nalobaki epai ya ye lokola soko ezalaki Labana.\n\n24 Mpe lisusu nalobaki epai ya ye ete nakomeme minkoma, miye mizali likolo lya palaki ya motako, epai ya bandeko babali ba nkulutu ba ngai, baye bazalaki o libanda lya bifelo.\n\n25 Mpe lisusu natindaki ye ete alanda ngai.\n\n26 Mpe, ekanisaki ye ete nazalaki koloba etali bandeko ba eklezia, mpe ete nazalaki solo Labana oyo nabomaka, yango wana alandaki ngai.\n\n27 Mpe alobaki epai ya ngai mbala mingi etali bankulutu ba Bayuda, lokola ekendeki ngai epai ya bandeko babali ba ngai, baye bazalaki o libanda lya bifelo.\n\n28 Mpe esalemaki ete ntango Lamani amonoki ngai abangaki mpenza, mpe Lemuele mpe Sami lokola. Mpe bakimaki mosika o liboso lya miso mya ngai; mpo babanzaki ezalaki Labana, mpe ete abomaki ngai, mpe alukaki kolongola bomoi bwa bango lokola.\n\n29 Mpe esalemaki ete nabiangaki bango, mpe bayokaki ngai; yango wana batikaki kokima mosika o miso mya ngai.\n\n30 Mpe esalemaki ete emonoki mosali wa Labana bandeko babali ba ngai abandaki kolenge, mpe azalaki penepene na kokima mosika o liboso lya ngai mpe kozonga o engumba ya Yelusaleme.\n\n31 Kasi ngai, Nefi, ezalaki ngai moto moko molai o nzoto, mpe ezwa ngai makasi maike epai ya Nkolo, yango wana natiaki maboko likolo lya mosali wa Labana, mpe nakangaki ye, ete akima te.\n\n32 Mpe esalemaki ete nasololaki elongo na ye, ete soko akoyokemela epai ya maloba ma ngai, lokola Nkolo azali na bomoi, mpe lokola nazali na bomoi, kutu boye ete soko akoyokemela epai ya maloba ma biso, tokobikisa bomoi bwa ye.\n\n33 Mpe nalobaki epai ya ye, kutu na ndai yoko, ete azali te na ntina ya kobanga; ete akozala nsomi bo biso, soko akokende o esobe elongo na biso.\n\n34 Mpe nalobaki lisusu epai ya ye, kolobaka: solo Nkolo atindaki biso mpo ya kosala likambo liye; mpe tokozala na etingia te na kobatelaka mitindo mya Nkolo? Yango wana, soko okokita o kati ya esobe epai ya tata wa ngai, okozwa esika elongo na biso.\n\n35 Mpe esalemaki ete Zolami azwaki mpiko o maloba maye nalobaki. Sikawa, Zolami ezalaki nkombo ya mosali ona; mpe alakaki ete akokita o kati ya esobe epai ya tata wa biso. Iyo, mpe alapaki lisusu ndai yoko epai ya biso ete akofanda elongo na biso uta o ntango ena.\n\n36 Nzokande, tozalaki na mposa ete afanda elongo na biso mpo ya ntina eye, ete Bayuda bakoka koyeba te etali bokimi bwa biso o kati ya esobe, mbele balanda biso mpe baboma biso.\n\n37 Mpe esalemaki ete elapaki Zolami ndai yoko epai ya biso, bobangi bwa biso bosilaki etali ye.\n\n38 Mpe esalemaki ete tokamataki palaki ya motako, mpe mosali wa Labana, mpe tokendeki o kati ya esobe, mpe tosalaki mobembo epai ya ema ya tata wa biso.\n\n", "1-ne 5": "[center][font_size=26]Mokapo 5[/font_size][/center]\n\n[i]Salia amileli likolo lya Lehi—Bango babale basepeli likolo lya bozongi bwa bana babali ba bango—Babonzi mabonza—Palaki ya motako izali na nkoma ya Mose mpe ya baprofeta—Palaki ikitoli Lehi lokola eboto moko wa Yosefe—Lehi abikuli etali nkona ya ye mpe bobateli palaki. Penepene na 600–592 Yambo ya Klisto.[/i]\n\n1 Mpe esalemaki ete esilaka biso kokita o kati ya esobe epai ya tata wa biso, tala, atondaki na esengo, mpe mama wa ngai lokola, Salia, azalaki na nsai mpenza, mpo alelaka solo na ntina ya biso.\n\n2 Mpo abanzaki ete towaki o esobe; mpe ye lisusu amilela ka likolo lya tata wa ngai, kolobelaka ye ete azali moto wa mamoni; kolobaka: Tala, akumbaki biso mosika uta o mboka ya lisango lya biso, mpe bana babali ba ngai bazali lisusu te, mpe towei o esobe.\n\n3 Mpe nsima ya lolenge loye la elobeli, eyimayimaka mama wa ngai likolo lya tata wa ngai.\n\n4 Mpe esalemaka ete tata wa ngai alobaki epai ya ye, kolobaka: Nayebi ete nazali moto wa mamoni; mpo soko namonoko makambo ma Nzambe o limoni lyoko te, nalingaki koyeba bolamu bwa Nzambe te, kasi natikalaka o Yelusaleme, mpe nawaka elongo na bandeko ba ngai.\n\n5 Kasi tala, nazwi mboka yoko ya elako, o maye makambo nasepeli; iyo, mpe nayebi ete Nkolo akobikisa bana babali ba ngai libanda lya maboko ma Labana, mpe akokitisa bango epai ya biso o esobe.\n\n6 Mpe nsima ya lolenge loye la elobeli, tata wa ngai, Lehi, abondisaki mama wa ngai, Salia, etali biso, ntango ekendeki biso mobembo o esobe komata o mboka ya Yelusaleme, kozwa likundoli lya Bayuda.\n\n7 Mpe ezongaki ngai o ema ya tata wa ngai, tala esengo ya bango etondaki, mpe mama wa ngai abondisamaki.\n\n8 Mpe alobaki, kolobaka: Sikawa nayebi na ntembe te ete Nkolo atindaki mobali wa ngai akima o kati ya esobe; iyo, mpe nayebi lisusu na ntembe te ete Nkolo abatelaki bana ba ngai, mpe abikisaki bango libanda lya maboko ma Labana, mpe apesaki bango nguya na yango bakokisaki likambo liye Nkolo atindaki bango. Mpe nsima ya lolenge loye la elobeli ye alobaki.\n\n9 Mpe esalemaki ete basepelaki mpenza, mpe babonzaki libonza mpe mabonza matumbama epai ya Nkolo; mpe bapesaki matondi epai ya Nzambe wa Yisalaele.\n\n10 Mpe esilisaka bango kopesa matondi epai ya Nzambe wa Yisalaele, tata wa ngai, Lehi, akamataki makundoli maye makomamaki likolo lya palaki ya motako, mpe amaniolaki mango uta o ebandeli.\n\n11 Mpe amonoki ete ezalaki buku itano ya Mose, iye izalaki kopesa nsango yoko ya bokeli bwa mokili, mpe lisusu ya Adami mpe Ewa, baye bazalaki baboti ba biso ba yambo;\n\n12 Mpe lisusu likundoli lya Bayuda uta o ebandeli, kutu kina o ebandeli ya bokonzi bwa Sidikiya, mokonzi wa Yuda;\n\n13 Mpe lisusu mabikuli ma baprofeta basantu, uta o ebandeli, kutu kina o ebandeli ya bokonzi bwa Sidikiya; mpe lisusu mabikuli mingi maye malobama na monoko mwa Yilimia.\n\n14 Mpe esalemaki ete tata wa ngai, Lehi, akutaki lisusu likolo lya palaki ya motako moko bonkoko boko bwa batata ba ye; yango wana ayebaki ete azalaki eboto moko wa Yosefe; iyo, kutu Yosefe oyo azalaki mwana wa Yakobo, o yo atekemeki o kati ya Ejipito, mpe oyo abatelamaki na loboko la Nkolo, ete akoka kobatela tata wa ye, Yakobo, mpe libota lya ye mobimba na bowei na nzala.\n\n15 Mpe lisusu bakambemaki libanda lya bokangemi mpe libanda lya mboka ya Ejipito, na Nzambe ona kaka oyo abatelaki bango.\n\n16 Mpe boye, tata wa ngai, Lehi, akutaki bonkoko bwa batata ba ye. Mpe Labana lisusu azalaki eboto moko wa Yosefe, yango wana ye, mpe batata ba ye, babatelaka makundoli.\n\n17 Mpe sikawa emonoki tata wa ngai makambo maye manso, atondisamaki na Molimo, mpe abandaki kobikula etali nkona ya ye—\n\n18 Ete palaki ya motako iye isengeli kokende epai ya bikolo, mabota, minoko, mpe bato banso baye bazalaki ba nkona ya ye.\n\n19 Yango wana , alobaki ete palaki ya motako isengeli kowa mokolo moko te; mpe isengeli kobebisama lisusu te na ntango. Mpe abikulaki makambo mingi maye matali nkona ya ye.\n\n20 Mpe esalemaki ete kina lelo, ngai mpe tata wa ngai tobatelaka mitindo, o myango Nkolo atindaka biso.\n\n21 Mpe tozwaka makundoli maye Nkolo atindaka biso, mpe tomaniolaka mango mpe tososolaka ete malongobana; iyo, kutu malongobani mpenza epai ya biso, mpo ete tokoka kobomba mitindo mya Nkolo mpo ya bana ba biso.\n\n22 Yango wana , ezalaki bwania na Nkolo ete tokoka komeme mango elongo na biso, lokola ekendeki biso o esobe ona mboka ya elako.\n\n", "1-ne 6": "[center][font_size=26]Mokapo 6[/font_size][/center]\n\n[i]Nefi akomi makambo ma Nzambe—Mwango mwa Nefi mozali ete andimisa bato mpo ya koya epai ya Nzambe wa Abalayama mpe kobikisama. Penepene na 600–592 Yambo ya Klisto.[/i]\n\n1 Mpe sikawa ngai, Nefi, napesi bonkoko bwa batata ba ngai te o eteni eye ya likundoli lya ngai; mpe o ntango yoko te nakopesa mwango nsima, likolo lya palaki iye nazali kokoma; mpo mopesamaki o likundoli liye tata wa ngai abatelaki; yango wana , nakomi mwango te o mosala moye.\n\n2 Mpo ekoki na ngai koloba ete tozali biboto bya Yosefe.\n\n3 Mpe ezali lotomo la ngai te ete nasengeli kopesa nsango mobimba ya makambo manso ma tata wa ngai, mpo ekoki kokomama te likolo lya palaki iye, mpo nasengeli na esika ete nakoka kokoma makambo ma Nzambe.\n\n4 Mpo litondi lya mokano mwa ngai ezali ete nakoka kondimisa bato mpo ya koya epai ya Nzambe wa Abalayama, mpe Nzambe wa Yisaka, mpe Nzambe wa Yakobo, mpe kobikisama.\n\n5 Yango wana, makambo maye mazali elengi epai ya mokili, nakomi te; kasi makambo mazali elengi epai ya Nzambe mpe bango baye bazali ba mokili te.\n\n6 Yango wana, nakopesa motindo epai ya nkona ya ngai, ete batondisa palaki iye te na makambo maye malongobani te epai ya bana ba bato.\n\n", "1-ne 7": "[center][font_size=26]Mokapo 7[/font_size][/center]\n\n[i]Bana babali ba Lehi bazongi o Yelusaleme mpe babiangi Yisamaele mpe ndako ya ye basangana elongo na bango o mobembo mwa bango—Lamani mpe basusu batomboki—Nefi alendisi bandeko babali ba ye bazala na bondimi na Nkolo—Bakangi ye na nsinga, mpe bakani liwa lya ye—Abikisami na nguya ya bondimi—Bandeko babali ba ye basengi bolimbisi—Lehi mpe lingomba lya ye libonzi libonza mpe mabonza matumbama. Penepene na 600–592 Yambo ya Klisto.[/i]\n\n1 Mpe sikawa, nalingi ete bokoka koyeba ete esilisaka tata wa ngai, Lehi, kopesa nsuka ya bobikuli botali nkona ya ye, esalemaki ete Nkolo alobaki epai ya ye lisusu, kolobaka ete elongobanaki te mpo ya ye, Lehi, ete akamata libota lya ye o kati ya esobe lyango lyoko; kasi ete bana babali ba ye bakamata bana basi o bolongani, ete bakoka kokolisa nkona mpo ya Nkolo o mboka ya elako.\n\n2 Mpe esalemaki ete Nkolo atindaki ye ete ngai, Nefi, mpe bandeko babali ba ngai tozonga lisusu epai ya mboka ya Yelusaleme, mpe tokita elongo na Yisamaele mpe libota lya ye o kati ya esobe.\n\n3 Mpe esalemaki ete ngai, Nefi, elongo na bandeko babali ba ngai, tokendeki lisusu o kati ya esobe komata o Yelusaleme.\n\n4 Mpe esalemaki ete tomataki epai ya ndako ya Yisamaele, mpe tozwaki lisungi o miso mya Yisamaele, mpo ete tolobaki epai ya ye maloba ma Nkolo.\n\n5 Mpe esalemaki ete Nkolo alembisaki motema mwa Yisamaele, mpe ndako ya ye lokola, mpo ete basalaki mobembo mwa bango elongo na biso o kati ya esobe o ema ya tata wa biso.\n\n6 Mpe esalemaki ete lokola ekendeki biso mobembo o esobe, tala Lamani mpe Lemuele, mpe babale ba bana basi ba Yisamaele, mpe bana babali babale ba Yisamaele elongo na mabota ma bango, batombokaki na biso; iyo, na ngai, Nefi, mpe Sami, mpe tata wa bango, Yisamaele, mpe mwasi wa ye, mpe bana basi basato basusu ba ye.\n\n7 Mpe esalemaki ete o botomboki bona, bazalaki na mposa ya kozonga epai ya mboka ya Yelusaleme.\n\n8 Mpe sikawa ngai, Nefi, eyokaki ngai mawa mpo ya bokasi bwa mitema mya bango, yango wana nalobaki na bango, kolobaka, iyo, kutu na Lamani mpe na Lemuele: Tala bozali bandeko babali ba nkulutu ba ngai, mpe boniboni ezali ete bozali na bokasi boye o mitema mya bino, mpe na lolanda boye o mayele ma bino, ete bosengeli ete ngai, ndeko mobali wa leki wa bino, naloba epai ya bino, iyo, mpe napesa bino ndakisa yoko?\n\n9 Boniboni ezali ete boyokemeli te epai ya liloba lya Nkolo?\n\n10 Boniboni ezali ete bobosani ete bomonoki anzelu wa Nkolo?\n\n11 Iyo, boniboni ezali ete bobosani makambo manene kani Nkolo asalaki mpo ya biso, na kobikisaka biso libanda lya maboko ma Labana, mpe lisusu ete tozwa likundoli?\n\n12 Iyo, mpe boniboni ezali ete bobosani ete Nkolo akoki kosala makambo manso engebene na bolingi bwa ye, mpo ya bana ba bato, soko ezali boye ete bosaleli bondimi na ye? Yango wana tika tozala potongono na ye.\n\n13 Mpe soko ezali boye ete tokozala potongono na ye, tokozwa mboka ya elako; mpe bokoyeba o yoko ntango ekoya nsima ete liloba lya Nkolo likokokisama litali bobebisami bwa Yelusaleme; mpo makambo manso maye Nkolo alobaki matali bobebisami bwa Yelusaleme, masengeli kokokisama.\n\n14 Mpo tala, Molimo mwa Nkolo, mosika te, akotika kobunda elongo na bango; mpo tala, baboyaki baprofeta, mpe Yilimia ebwakaki bango o kati ya boloko. Mpe balukaki kolongola bomoi bwa tata wa ngai, mpo ete babenganaki ye libanda lya mboka.\n\n15 Sikawa tala, nalobi epai ya bino ete soko bokozonga epai ya Yelusaleme, bokowa lokola elongo na bango. Mpe sikawa, soko boponi, bomata o mboka, mpe bomikundola maloba maye nalobi epai ya bino, ete soko bokei, bokowa lokola; mpo boye Molimo mwa Nkolo asengisi ngai ete naloba.\n\n16 Mpe esalemaki ete elobaki ngai, Nefi, maloba maye epai ya bandeko babali ba ngai, basilikaki na ngai. Mpe esalemaki ete batiaki maboko ma bango likolo lya ngai, mpo tala, badasukaki mpenza, mpe bakangaki ngai na nsinga, mpo balukaki kolongola bomoi bwa ngai, ete bakoka kotika ngai o esobe, naliama na niama ya zamba.\n\n17 Kasi esalemaki ete nasambelaki epai ya Nkolo, kolobaka: O Nkolo, engebene na bondimi bwa ngai boye bozali na yo, okobikisa ngai uta o maboko ma bandeko babali ba ngai; iyo, kutu okopesa ngai makasi ete nakoka kokata nkanga iye nakangemi na yango.\n\n18 Mpe esalemaki ete elobaka ngai maloba maye, tala, nkanga ikangolamaki o maboko mpe makolo ma ngai, mpe natelemeki liboso lya bandeko babali ba ngai, mpe nalobaki epai ya bango lisusu.\n\n19 Mpe esalemaki ete basilikaki na ngai lisusu, mpe balukaki kotia maboko ma bango likolo lya ngai; kasi, tala, moko wa bana basi ba Yisamaele, iyo, mpe mama wa ye lokola, mpe moko wa bana babali ba Yisamaele, babondelaki bandeko babali ba ngai, kina balembisaki mitema mya bango; mpe batikaki kokana kolongola bomoi bwa ngai.\n\n20 Mpe esalemaki ete bayokaki mawa, na ntina ya nkuna ya bango, mpo ete bafukamaki liboso lya ngai, mpe babondelaki ngai ete nalimbisa bango likambo basalaki ngai.\n\n21 Mpe esalemaki ete nalimbisaki bango, na motema moko, manso basalaka, mpe nalendisaki bango ete basambela epai ya Nkolo Nzambe wa bango mpo ya bolimbisi. Mpe esalemaki ete basalaki boye. Mpe esilisaka bango kosambelaka epai ya Nkolo, tokobaki lisusu kosala mobembo mwa biso ona ema ya tata wa biso.\n\n22 Mpe esalemaki ete tokitaki epai ya ema ya tata wa biso. Mpe esilaka ngai, mpe bandeko babali ba ngai, mpe ndako mobimba ya Yisamaele, kokita epai ya ema ya tata wa ngai, bapesaki matondi epai ya Nkolo Nzambe wa bango; mpe babonzaki libonza mpe mabonza matumbama epai ya ye.\n\n", "1-ne 8": "[center][font_size=26]Mokapo 8[/font_size][/center]\n\n[i]Lehi amoni limoni lyoko lya nzete ya bomoi—Lehi alei mbuma ya yango mpe alingi libota lya ye lisala boye lokola—Amoni lingenda lya ebende, nzela yoko eke mpe ya nkaka, londende la molili loye lozipi bato—Salia, Nefi, mpe Sami balei mbuma, kasi Lamani mpe Lemuele baboyi. Penepene na 600–592 Yambo ya Klisto.[/i]\n\n1 Mpe esalemaki ete tosangisaka elongo ndenge inso ya nkona ya lolenge na lolenge, mboto ya lolenge na lolenge lokola, mpe lisusu nkona ya mbuma ya lolenge na lolenge.\n\n2 Mpe esalemaki ete ntango efandaki tata wa ngai o esobe, alobaki epai ya biso, kolobaka: Tala, naloti ndoto yoko; to, o elobeli esusu, namoni limoni lyoko.\n\n3 Mpe tala, na ntina ya likambo liye namonoki, nazali na ntina ya kosepela na Nkolo na ntina ya Nefi mpe ya Sami lokola; mpo nazali na ntina ya kobanza ete bango, mpe lisusu mingi ya nkona ya bango bakobikisama.\n\n4 Kasi tala, Lamani mpe Lemuele, nazali kobanga mpenza na ntina ya bino; mpo tala, nakanisaki namonoki o ndoto ya ngai, esobe ya molili mpe mawa.\n\n5 Mpe esalemaki ete namonoki moto moko, mpe alataki monkoto mwa mpembe; mpe ayaki, mpe atelemaki liboso lya ngai.\n\n6 Mpe esalemaki ete alobaki epai ya ngai, mpe atindaki ngai nalanda ye.\n\n7 Mpe esalemaki ete lokola elandaki ngai ye, namimonoki ete nazalaki o eliki yoko ya molili mpe mawa.\n\n8 Mpe esilaka biso kokende mobembo o ntaka ya ngonga mingi o molili, nabandaki kosambela epai ya Nkolo ete ayoka ngolu likolo lya ngai, engebene na ebele ya ngolu ya boboto ya ye.\n\n9 Mpe esalemaki ete esilisaka ngai kosambela epai ya Nkolo, namonoki zamba yoko enene mpe ya etando.\n\n10 Mpe esalemaki ete namonoki nzete yoko, ya yango mbuma esengelama mpo ya kopesa moto esengo.\n\n11 Mpe esalemaki ete nakendeki, mpe naliaki mbuma ya yango; mpe namonoki ete ezalaki sukali mingi, likolo lya inso iye namekaka naino yambo. Iyo, mpe namonoki ete mbuma ya yango ezalaki mpembe, koleka mpembe inso iye naino namono.\n\n12 Mpe lokola eliaki ngai mbuma ya yango, etondisaki bozo bwa ngai na esengo enene mpenza; yango wana, nabandaki kozala na mposa ete libota lya ngai lisengela kolia yango lokola, mpo nayebaki ete ezalaki kopesa mposa koleka mbuma inso isusu.\n\n13 Mpe lokola ebwakaki ngai miso mya ngai zingazinga, ete mbele nakoka komono libota lya ngai lokola, namonoki ebale ya mai ezalaki kokima mbangu mpembeni; mpe ezalaki penepene na nzete eye ya yango mbuma nazalaki kolia.\n\n14 Mpe natalaki mpo namono wapi ewutaki; mpe namonoki moto mwa yango mwa mosika; mpe o moto mwa yango, namonoki mama wa bino Salia, mpe Sami mpe Nefi; mpe batelemeki lokola soko bayebaki te wapi bakokende.\n\n15 Mpe esalemaki ete napepaki epai ya bango; mpe nalobaki lisusu epai ya bango na mongongo mokasi ete baya epai ya ngai, mpe balia mbuma, eye esengelama likolo lya mbuma inso isusu.\n\n16 Mpe esalemaki ete bayaki epai ya ngai mpe baliaki mbuma yango lokola.\n\n17 Mpe esalemaki ete nazalaki na mposa ete Lamani mpe Lemuele baya mpe balia mbuma yango lokola; yango wana, nabwakaki miso mya ngai ona moto mwa ebale, mbele nakoka komono bango.\n\n18 Mpe esalemaki ete namonoki bango, kasi balingaki te koya epai ya ngai mpe kolia mbuma yango.\n\n19 Mpe namonoki lingenda lya ebende, mpe ebendanaki na bolai bwa libongo lya ebale, mpe ekambaki o nzete, mpembeni ya yango natelemeki.\n\n20 Mpe namonoki lisusu nzela yoko eke mpe ya nkaka, eye eyaki mpembeni penepene na lingenda lya ebende, kutu kina o nzete mpembeni ya yango natelemeki; mpe ekambaki lokola mpembeni ya moto mwa liziba, epai ya elanga enene mpe ya etando, lokola soko ezalaki mokili moko.\n\n21 Mpe namonoki mangomba maike ma bato, mingi ya bango bazalaki kokende mbangu o boso ete bakoka kozwa nzela eye ekambaki epai ya nzete mpembeni ya yango natelemeki.\n\n22 Mpe esalemaki ete babelemeki, mpe bayingelaki o nzela eye ekambaki o nzete.\n\n23 Mpe esalemaki ete londende la molili lomataki; iyo, kutu londende loko lonene mpenza la molili, mpo ete baye bayingelaki o nzela babungaki nzela ya bango, ete bayengayengaki mosika mpe babungaki.\n\n24 Mpe esalemaki ete namonoki basusu bazalaki kokende mbangu o boso, mpe babelemeki mpe bakangaki nsonge ya lingenda lya ebende; mpe bakendeki mbangu o boso o katikati ya londende la molili, kokangemaka o lingenda lya ebende, kutu kina babelemeki mpe baliaki mbuma ya nzete.\n\n25 Mpe esilisaka bango kolia mbuma ya nzete, babwakaki miso mya bango zingazinga lokola soko bazalaki koyoka nsoni.\n\n26 Mpe ngai lisusu nabwakaki miso mya ngai bipai na bipai zingazinga, mpe namonoki, o ngambo esusu ya ebale ya mai, ndako yoko enene mpe ya etando; mpe etelemeki lokola ezalaki o mopepe, likolo mpenza lya mabele.\n\n27 Mpe etondaki na bato, mibange mpe bilenge lokola, babali mpe basi lokola; mpe lolenge la molato mwa bango lozalaki malonga mpenza; mpe bazalaki na ezalela ya kosekaka mpe kolakisaka misapi mya bango ona baye bakomaki mpe bazalaki kolia mbuma.\n\n28 Mpe esilisaka bango komeka mbuma ya nzete bayokaki nsoni, na ntina ya baye bazalaki koseka bango; mpe bakweiaki o kati ya nzela epekisama mpe babungaki.\n\n29 Mpe sikawa ngai, Nefi, nalobi te maloba manso ma tata wa ngai.\n\n30 Kasi, mpo nazala mokuse o bokomi, tala, amonoki ebele esusu kokendeke mbangu o boso; mpe bayaki mpe bakangaki nsonge ya lingenda lya ebende; mpe bakendeki mbangu o boso, o nzela ya bango, ntango inso kokangaka ngbi lingenda lya ebende, kina babelemeki, mpe bakweiyaki, mpe baliaki mbuma ya nzete.\n\n31 Mpe amonoki lisusu ebele esusu kolukaka nzela ya bango ona ndako ena enene mpe ya etando.\n\n32 Mpe esalemaki ete mingi bazindaki o mozindo mwa liziba; mpe mingi balimwaki mosika o miso mya ye, koyengayengaka o nzela ya ndenge isusu.\n\n33 Mpe ebele mpenza bazalaki baye bakotaki o kati ya ndako ena ya lolenge losusu. Mpe esilisaki bango kokota o kati ya ndako ena, balakisaki misapi mya litio na ngai mpe baye bazalaki kolia mbuma lokola; kasi tokebaki na bango te.\n\n34 Eye ezali maloba ma tata wa ngai: Mpo mingi bakebaki na bango, bakweiyaki.\n\n35 Mpe Lamani mpe Lemuele baliaki mbuma te, elobaki tata wa ngai.\n\n36 Mpe esalemaki ete esilisaka tata wa ngai koloba maloba manso ma ndoto to limoni lya ye, mango mazalaki mingi, alobaki epai ya biso ete, na ntina ya makambo maye amonoki o limoni, abangaki mpenza mpo ya Lamani mpe Lemuele; iyo, abangaki mbele babwakama mosika o miso mya Nkolo.\n\n37 Mpe alendisaki bango nde na motema mwa tata wa bolingo, ete bayokemela epai ya maloba ma ye, ete mbele Nkolo alinga kozala na ngolu epai ya bango, mpe kobwaka bango mosika te; iyo, tata wa ngai ateyaki epai ya bango.\n\n38 Mpe esilisaka ye kosakola epai ya bango, mpe kobikula epai ya bango makambo mingi, atindaki bango babatela mitindo mya Nkolo; mpe asilisaki kolobaka epai ya bango.\n\n", "1-ne 9": "[center][font_size=26]Mokapo 9[/font_size][/center]\n\n[i]Nefi asali maboke mabale ma makundoli—Moko na moko mobiangemi palaki ya Nefi—Palaki inene izali na mambi ma mokili; palaki ike izali mingi na makambo ma bule. Penepene na 600–592 Yambo ya Klisto.[/i]\n\n1 Mpe makambo manso maye tata wa ngai amonoki, mpe ayokaki, mpe alobaki, lokola efandaki ye o ema, o lobwaku la Lemuele, mpe lisusu makambo maike mpenza, maye makoki kokomama likolo lya palaki iye te.\n\n2 Mpe sikawa, lokola elobaki ngai etali palaki iye, tala izali te palaki likolo lya yango napesi nsango mobimba ya mambi ma bato ba ngai; mpo palaki, likolo lya yango napesi nsango mobimba ya bato ba ngai, napesi yango nkombo ya Nefi; yango wana, ibiangemi palaki ya Nefi, nsima ya nkombo ya ngaimei; mpe palaki iye lisusu ibiangemi palaki ya Nefi.\n\n3 Nzokande, nazwaki motindo mwa Nkolo ete nasala palaki iye, mpo ya mwango mwa kafukafu ete ezala nsango yoko ekomama ya mosala mwa bato ba ngai.\n\n4 Likolo lya palaki isusu, esengelaki ekokomama nsango yoko ya bokonzi bwa bakonzi, mpe bitumba mpe boweli bwa bato ba ngai; yango wana palaki iye izali, mpo ya eteni eleki mingi, ya mosala; mpe palaki isusu izali, mpo ya eteni eleki mingi, ya bokonzi bwa bakonzi, mpe bitumba mpe boweli bwa bato ba ngai.\n\n5 Yango wana, Nkolo atindaki ngai nasala palaki iye mpo ya mwango mwa bwania bwa ye, yango mwango, nayebi te.\n\n6 Kasi Nkolo ayebi makambo manso uta o ebandeli; yango wana, akolengeleke nzela mpo ya kokokisa misala mya ye minso o ntei ya bana ba bato; mpo tala, azali na nguya inso mpo ya bokokisi maloba ma ye manso. Mpe boye ezali. Amene.\n\n", "1-ne 10": "[center][font_size=26]Mokapo 10[/font_size][/center]\n\n[i]Lehi alobi yambo esalema ete Bayuda bakokamatama bawumbu na bato ba Babiloni—Alobeli o ntei ya Bayuda boyei bwa Masiya, Mobikisi, Mosiko—Lehi alobeli lisusu boyei bwa moko oyo akobatisa Mwana wa Mpate wa Nzambe—Lehi alobeli liwa mpe bosekwi bwa Masiya—Amekisi bopalangani mpe bosangani bwa Yisalaele na nzete ya elaya—Nefi alobi etali Mwana wa Nzambe, likabo lya Molimo Mosantu, mpe lisengeli lya bosembo. Penepene na 600–592 Yambo ya Klisto.[/i]\n\n1 Mpe sikawa ngai, Nefi, nakobi kopesa nsango yoko likolo lya palaki iye ya matamboli ma ngai, mpe bokonzi, mpe mosala mwa ngai; yango wana, mpo ya kokoba na nsango ya ngai, nasengeli koloba mwa moke makambo ma tata wa ngai, mpe lisusu ma bandeko babali ba ngai.\n\n2 Mpo tala, esalemaki ete esilisaka tata wa ngai kosukisa bolobi maloba ma ndoto ya ye, mpe lisusu bolendisi bango na etingia enso, alobaki epai ya bango etali Bayuda—\n\n3 Ete ekosila bango kobebisama, kutu engumba enene ya Yelusaleme, mpe mingi komememe mosika bakangemi o kati ya Babiloni, engebene na ntango esengeli ya Nkolo yemei, bakozonga lisusu, iyo, kutu bakozongisama libanda lya bokangemi; mpe nsima ya bango kozongisama libanda lya bokangemi bakozwa lisusu mboka ya lisango lya bango.\n\n4 Iyo, kutu mibu nkama motoba uta tata wa ngai alongwaki o Yelusaleme, profeta moko Nkolo Nzambe akobimisa o ntei ya Bayuda—kutu Masiya moko, to, o elobeli esusu, Mobikisi moko wa mokili.\n\n5 Mpe alobaki lisusu etali baprofeta, motango monene boniboni batatolaka makambo maye, matali Masiya, oyo alobelaka, to Mosikoli oyo wa mokili.\n\n6 Yango wana, bato banso bazalaki na bozali bwa libunga mpe bwa bokwei, mpe bakozala boye libela, longola se soko bakoyekeme na Mosikoli.\n\n7 Mpe alobaki lisusu etali profeta moko oyo akoya yambo ya Masiya, mpo ya kolengele nzela ya Nkolo—\n\n8 Iyo, kutu akokende mpe akobelela o esobe: Lengeleni nzela ya Nkolo, mpe sembolani nzela ya ye; mpo ezali moko o ntei ya bino oyo boyebi te; mpe aleki ngai na nguya; oyo ya ye nsinga ya sapato nalongobani te kokangola. Mpe tata wa ngai alobaki mingi etali makambo maye.\n\n9 Mpe tata wa ngai alobaki ete akobatisa o Betabara, o ngambo ya Yaladene; mpe alobaki lisusu akobatisa na mai; kutu ete akobatisa Masiya na mai.\n\n10 Mpe ekosilisa ye kobatisa Masiya na mai, akomono mpe akopesa litatoli ete abatisaka Mwana wa Mpate wa Nzambe, oyo akolongola masumu ma mokili.\n\n11 Mpe esalemaki ete esilisaki tata wa ngai koloba maloba maye, alobaki epai ya bandeko babali ba ngai etali nsango elamu eye ekoteyama o ntei ya Bayuda, mpe lisusu etali bokulumwi bwa Bayuda o bozangi bondimi. Mpe ekosilisa bango koboma Masiya, oyo akoya, mpe ekosila ye kowa, akosekwa uta o bakufi, mpe akomimonisa, na Molimo Mosantu, epai ya Bapaganu.\n\n12 Iyo, kutu tata wa ngai alobaki mingi etali Bapaganu, mpe lisusu etali ndako ya Yisalaele, ete bakomekisama bo nzete ya elaya, ya yango bitape bikobukama mpenza mpe bikopalanganisama likolo lya etando enso ya mabele.\n\n13 Yango wana, alobaki: esengeli mpenza ete tokambema elongo na boyokani boko o kati ya mboka ya elako, mpo ya kokokisa maloba ma Nkolo, ete tokopalanganisama likolo lya etando enso ya mabele.\n\n14 Mpe ekosila ndako ya Yisalaele kopalanganisama, bakosangana lisusu esika yoko; to, o nsuka, ekosilisa Bapaganu kozwa litondi lya Nsango Elamu, bitape bya mboka bya nzete ya elaya to mintika mya ndako ya Yisalaele, mikoyingisama o kati, to mikoya o boyebi bwa Masiya wa solo, Nkolo wa bango mpe Mosikoli wa bango.\n\n15 Mpe nsima ya lolenge loye la elobeli tata wa ngai abikulaki mpe alobaki epai ya bandeko babali ba ngai, mpe lisusu makambo mingi koleka, maye nakomi o buku eye te; mpo nakomaki mingi ya mango, lokola elongobanaki mpo ya ngai, o buku ya ngai esusu.\n\n16 Mpe makambo manso mana, maye nalobaki, masalemaki lokola efandaki tata wa ngai o ema, o lobwaku la Lemuele.\n\n17 Mpe esalemaki ete esilisaki ngai, Nefi, koyoka maloba manso ma tata wa ngai, matali makambo maye amonoki o limoni lyoko, mpe lisusu makambo maye alobaki na nguya ya Molimo Mosantu, eye nguya azwaki na bondimi likolo lya Mwana wa Nzambe—mpe Mwana wa Nzambe azalaki Masiya oyo akoya—ngai, Nefi, nazalaki na mposa lisusu ete nakoka komono, mpe koyoka, mpe koyeba makambo maye, na nguya ya Molimo Mosantu, eye ezali likabo lya Nzambe epai ya baye banso bakoluka ye na etingia, o bileko bya kala lokola o eleko eye akomimonisa epai ya bana ba bato.\n\n18 Mpo azali ye kaka lobi, lelo, mpe libela; mpe nzela elengelemi mpo ya bato banso uta o bokelami bwa mokili, soko ekozala boye ete bayambola mpe baya epai ya ye.\n\n19 Mpo oyo akoluka na etingia, akozwa; mpe mibombamo mya Nzambe mikofungwana epai ya bango na nguya ya Molimo Mosantu, o bileko biye lokola o bileko bya kala, mpe o bileko bya kala lokola o bileko bikoya; yango wana, nzela ya Nkolo ezali zunguluke yoko ya seko.\n\n20 Yango wana omikundola, O moto, mpo ya misala mya yo minso okomememe o kati ya bosambisi.\n\n21 Yango wana, soko olukaki kosala na nkuna o mikolo mya momekano mwa yo, nde okomonomo na mbindo liboso lya kiti-ya-bosambisi ya Nzambe; mpe eloko yoko te ya mbindo ekoki kofanda elongo na Nzambe; yango wana, osengeli kobwakama mosika libela.\n\n22 Mpe Molimo Mosantu apesi bokulaka ete naloba makambo maye, mpe nawangana mango te.\n\n", "1-ne 11": "[center][font_size=26]Mokapo 11[/font_size][/center]\n\n[i]Nefi amoni Molimo mwa Nkolo mpe elakisami ye o limoni nzete ya bomoi—Amoni mama wa Mwana Mobali wa Nzambe mpe ayekoli bonkonde bwa Nzambe—Amoni libatisi, mosala, mpe bokakami bwa Mwana wa Mpate wa Nzambe o ekulusu—Amoni lisusu bobiangi mpe mosala mwa Bapostolo Zomi na Babale ba Mwana wa Mpate. Penepene na 600–592 Yambo ya Klisto.[/i]\n\n1 Mpo esalemaki ete esilaka ngai koyoka mposa ya koyeba makambo maye tata wa ngai amonoko, mpe kondimaka ete Nkolo akoka kosala ete mango mayebana epai ya ngai, lokola efandaki ngai komaniolaka o motema mwa ngai, nakumbamaki mosika na Molimo mwa Nkolo, iyo, o kati ya ngomba yoko elai mpenza, eye namonoko naino te, mpe likolo lya yango natiaka naino te lokolo la ngai.\n\n2 Mpe Molimo alobaki epai ya ngai: Tala, mposa ya yo ezali kani?\n\n3 Mpe nalobaki: nazali na mposa ya komono makambo maye tata wa ngai amonoki.\n\n4 Mpe Molimo alobaki epai ya ngai: Ondimi ete tata wa yo amonoki nzete ena eye alobelaki?\n\n5 Mpe nalobaki: Iyo, oyebi ete nandimi maloba manso ma tata wa ngai.\n\n6 Mpe elobaki ngai maloba maye, Molimo agangaki na mongongo mokasi, kolobaka: Ozana na Nkolo, Nzambe aleki likolo; mpo azali Nzambe likolo lya mabele manso, iyo, kutu likolo lya inso. Mpe opambolami, Nefi, zambi ondimi na Mwana wa Nzambe aleki likolo; yango wana, okomono makambo maye ozalaki na mango mposa.\n\n7 Mpe tala eloko eye ekopesama epai ya yo bo elembo, ete ekosilisa yo komono nzete eye eboti mbuma iye tata wa yo amekaki, okomono lisusu moto moko kokitaka libanda lya lola, mpe ye okotatola; mpe ekosilisa yo kotatola ye okopesa litatoli ete ezali Mwana wa Nzambe.\n\n8 Mpe esalemaki ete Molimo alobaki epai ya ngai: Tala! Mpe natalaki mpe namonoki nzete yoko; mpe ezalaki bo nzete eye tata wa ngai amonoko; mpe kitoko ya yango ezalaki mosika koleka, iyo, kolutaka kitoko inso, mpe mpembe ya yango elutaki mpembe ya mapata ma mpembe makopembele.\n\n9 Mpe esalemaki ete esilisaka ngai komono nzete ena, nalobaki epai ya Molimo: namoni olakisi epai ya ngai nzete eye ezali motuya likolo lya inso.\n\n10 Mpe alobaki epai ya ngai: Mposa ya yo ezali kani?\n\n11 Mpe nalobaki epai ya ye: Koyeba ndimbola ya yango—mpo nalobaki epai ya ye lokola moto moko akolobaka; mpo namonoki ete azalaki na lolenge la moto moko; kasi nzokande, nayebaki ete ezalaki Molimo mwa Nkolo; mpe alobaki epai ya ngai lokola moto akolobaka elongo na moto mosusu.\n\n12 Mpe esalemaki ete alobaki epai ya Ngai: Tala! Mpe natalaki lokola soko epai ya ye, mpe namonoki ye te; mpo alongwaka liboso lya miso mya ngai.\n\n13 Mpe esalemaki ete natalaki mpe namonoki engumba enene ya Yelusaleme, mpe bingumba bisusu lokola. Mpe namonoki engumba ya Nasalete; mpe o engumba ya Nasalete, namonoki moseka moko, mpe azalaki monzenga mpenza mpe mpembe.\n\n14 Mpe esalemaki ete namonoki lola lofungwani; mpe anzelu moko akitaki mpe atelemeki liboso lya ngai; mpe alobaki epai ya ngai: Nefi omoni nini?\n\n15 Mpe nalobaki epai ya ye: Moseka moko, kitoko mpenza mpe kitoko likolo lya baseka banso.\n\n16 Mpe alobaki epai ya ngai: Oyebi bonkonde bwa Nzambe?\n\n17 Mpe nalobaki epai ya ye: Nayebi ete alingi bana ba ye; nzokande, nayebi ntina ya makambo manso te.\n\n18 Mpe alobaki epai ya ngai: Tala, moseka oyo omonoki azali mama wa Mwana wa Nzambe, nsima ya lolenge la mosuni.\n\n19 Mpe esalemaki ete namonoki ete amememeki mosika o Molimo; esilaka ye komememe mosika o Molimo o ntaka ya ntango yoko, anzelu alobaki epai ya ngai, kolobaka: Tala!\n\n20 Mpe natalaki mpe namonoki moseka lisusu, komemeke mwana moko o maboko ma ye.\n\n21 Mpe anzelu alobaki epai ya ngai: Tala Mwana wa Mpate wa Nzambe, iyo, kutu Mwana wa Tata wa Seko! Oyebi ntina ya nzete eye tata wa yo amonoki?\n\n22 Mpe nayanolaki epai ya ye, kolobaka: Iyo, ezali bolingo bwa Nzambe, boye bosopani mosika o mitema mya bana ba bato; yango wana, bosengelami mingi likolo lya biloko binso.\n\n23 Mpe alobaki epai ya ngai, kolobaka: Iyo, mpe ya nsai mingi koleka mpo ya bozo.\n\n24 Mpe esilisaka ye koloba maloba maye, alobaki epai ya ngai: Tala! Mpe natalaki, mpe namonoki Mwana wa Nzambe kokendeke o ntei ya bana ba bato; mpe namonoki mingi bakwei o makolo ma ye mpe bakumbameli ye.\n\n25 Mpe esalemaki ete namonoki ete lingenda lya ebende, liye tata wa ngai amonoko, lizalaki liloba lya Nzambe, liye likokamba o liziba lya mai ma bomoi, to nzete ya bomoi; mango mai mazali emoniseli ya bolingo bwa Nzambe; mpe lisusu namonoki ete nzete ya bomoi ezalaki emoniseli ya bolingo bwa Nzambe.\n\n26 Mpe anzelu alobaki epai ya ngai lisusu boye: Tala mpe mono bonkonde bwa Nzambe!\n\n27 Mpe natalaki mpe namonoki Mosikoli wa mokili, oyo tata wa ngai alobelaka; mpe lisusu namonoki profeta oyo akolengele nzela liboso lya ye. Mpe Mwana wa Mpate wa Nzambe akendeki mpe abatisamaki na ye; mpe esilaki ye kobatisama, namonoki lola lofungwani, mpe Molimo Mosantu akiti libanda lya lola mpe afandi likolo lya ye o lolenge la ebenga.\n\n28 Mpe namonoki ete akendeki kosalaka epai ya bato, na nguya mpe nkembo enene; mpe ebele basanganaki elongo mpo ya koyoka ye; mpe namonoki ete babwakaki ye libanda uta o ntei ya bango.\n\n29 Mpe namonoki lisusu zomi na babale basusu kolandaka ye. Mpe esalemaki ete bamememeki o Molimo mosika uta o liboso lya elongi ya ngai, mpe namonoki bango te.\n\n30 Mpe esalemaki ete anzelu alobaki epai ya ngai lisusu kolobaka: Tala! Mpe natalaki, mpe namonoki lola lofungwani lisusu, mpe namonoki anzelu kokitaka likolo lya bana ba bato; mpe basalaki epai ya bango.\n\n31 Mpe alobaki epai ya ngai lisusu, boye: Tala! Mpe natalaki, mpe namonoki Mwana wa Mpate wa Nzambe kokendeke o ntei ya bana ba bato. Mpe ebele ya bato baye bazalaki bakoni, mpe baye batungisamaki na malali ma ndenge inso, mpe na bazabulu mpe milimo mya mbindo; mpe anzelu alobaki mpe alakisaki makambo maye manso epai ya ngai. Mpe babikisamaki na nguya ya Mwana wa Mpate wa Nzambe; mpe zabulu mpe milimo mya mbindo babwakamaki libanda.\n\n32 Mpe esalemaki ete anzelu alobaki epai ya ngai lisusu kolobaka: Tala! Mpe natalaki mpe namonoki Mwana wa Mpate wa Nzambe, ete akamatamaka na bato; iyo, Mwana wa Nzambe wa seko asambisamaki na mokili; mpe namonoki mpe napesi litatoli.\n\n33 Mpe ngai, Nefi, namonoki ete atombolamaki likolo lya ekulusu mpe abomamaki mpo ya masumu ma mokili.\n\n34 Mpe esilaki ye kobomama, namonoki bato ebele ya mabele, ete basanganaki elongo mpo ya kobunda na bapostolo ba Mwana wa Mpate; mpo boye babiangemaki bazomi na babale na anzelu wa Nkolo.\n\n35 Mpe bato ebele ya mabele basanganaki elongo; mpe namonoki bazalaki o ndako yoko enene mpe ya etando, bo ndako eye tata wa ngai amonoki. Mpe anzelu wa Nkolo alobaki epai ya ngai lisusu kolobaka: Tala mokili mpe bwania bwa mwango, iyo, tala ndako ya Yisalaele esangani mpo ya kobunda na bapostolo zomi na babale ba Mwana wa Mpate.\n\n36 Mpe esalemaki ete namonoki mpe napesi litatoli, ete ndako enene mpe ya etando ezalaki lolendo la mokili; mpe ekweyaki mpe bokwei bwa yango bozalaki bonene mpenza. Mpe anzelu wa Nkolo alobaki epai ya ngai kolobaka: Boye ekozala bobebisami bwa bikolo, mabota, minoko mpe bato banso, baye bakobunda na bapostolo zomi na babale ba Mwana wa Mpate.\n\n", "1-ne 12": "[center][font_size=26]Mokapo 12[/font_size][/center]\n\n[i]Nefi amoni o limoni mboka ya elako; bosembo, bobe, mpe bokwei bwa bafandi ba yango; boyei bwa Mwana wa Mpate wa Nzambe o ntei ya bango; boniboni Bayekoli Zomi na Babale mpe Bapostolo Zomi na Babale bakosambisa Yisalaele; ezalela ya bosoto mpe mbindo ya baye bakokulumwa o bozangi bondimi. Penepene na 600–592 Yambo ya Klisto.[/i]\n\n1 Mpe esalemaki ete anzelu alobaki epai ya ngai: Tala, mpe mono nkona ya yo, mpe lisusu nkona ya bandeko babali ba yo. Mpe natalaki mpe namonoki mboka ya elako; mpe namonoki ebele ya bato, iyo, kutu lokola ezalaki na motango monene lokola zelo ya mbu.\n\n2 Mpe esalemaki ete namonoki ebele basanganaki elongo mpo ya kobunda, bango na bango; mpe namonoki bitumba, mpe manungunungu ma bitumba, mpe bobomibomi na mopanga o ntei ya bato.\n\n3 Mpe esalemaki ete namonoki nkola mingi ilekaki, nsima ya lolenge la bitumba mpe boweli o mboka; mpe namonoki bingumba mingi, iyo, kutu natangaki byango te.\n\n4 Mpe esalemaki ete namonoki londende la molili likolo lya etando ya mboka ya elako; mpe namonoki minkalali, mpe nayokaki nkake, mpe boningani bwa mabele, mpe ndenge inso ya makelele ma lokito; mpe namonoki mabele mpe mabanga, ete mapasukaki; mpe namonoki ngomba ibukanaki o biteni; mpe namonoki bisobe bya mabele, ete bibolanaki; mpe namonoki bingumba mingi ete bizindaki; mpe namonoki mingi biye bizikaki o moto; mpe namonoki mingi ete bikweyaki o mabele, na ntina ya boningani bwa mango.\n\n5 Mpe esalemaki ete esilisaki ngai komono makambo maye, namonoki mbongi ya molili, ete elekaki mosika uta o etando ya mabele; mpe tala, namonoki ebele baye bakweyaka te na ntina ya bosambisi bonene mpe bwa nsomo bwa Nkolo.\n\n6 Mpe namonoki lola lofungwani, mpe Mwana wa Mpate wa Nzambe kokitaka libanda lya lola, mpe akitaki mpe amilakisaki epai ya bango.\n\n7 Mpe namonoki lisusu mpe napesi litatoli ete Molimo Mosantu akweyaki likolo lya zomi na babale basusu; mpe bakulisamaki na Nzambe, baponomoki.\n\n8 Mpe anzelu alobaki epai ya ngai kolobaka: Tala bayekoli zomi na babale ba Mwana wa Mpate, baye baponomi mpo ya kosala epai ya nkona ya yo.\n\n9 Mpe alobaki epai ya ngai: Omikundoli bapostolo zomi na babale ba Mwana wa Mpate ? Tala bazali baye bakosambisa mabota zomi na mabale ma Yisalaele; yango wana, basali zomi na babale ba nkona ya yo bakosambisama na bango; mpo bozali baye ndako ya Yisalaele.\n\n10 Mpe basali zomi na babale baye omoni bakosambisa nkona ya yo. Mpe, tala, bazali sembo libela; mpo na ntina ya bondimi bwa bango na Mwana wa Mpate wa Nzambe bilamba bya bango bizalisami mpembe o makila ma ye.\n\n11 Mpe anzelu alobaki epai ya ngai, boye: Tala! Mpe natalaki, mpe namonoki nkola isato ilekaki o bosembo; mpe bilamba bya bango bizalaki mpembe kutu bo Mwana wa Mpate wa Nzambe. Mpe anzelu alobaki epai ya ngai: Baye bayeisami mpembe o makila ma Mwana wa Mpate, na ntina ya bondimi bwa bango.\n\n12 Mpe ngai, Nefi, namonoki lisusu mingi ya nkola ya inei iye ilekaki o bosembo\n\n13 Mpe esalemaki ete namonoki ebele ya mabele basanganaki elongo.\n\n14 Mpe anzelu alobaki epai ya ngai: Tala nkona ya yo, mpe lisusu nkona ya bandeko babali ba yo.\n\n15 Mpe esalemaki ete natalaki mpe namonoki bato ba nkona ya ngai basanganaki elongo na ebele o etumba na nkona ya bandeko babali ba ngai; mpe basanganaki elongo mpo ya kobunda.\n\n16 Mpe anzelu alobaki epai ya ngai, kolobaka: Tala liziba lya mai ma mbindo maye tata wa yo amonoki; iyo, kutu ebale eye alobelaki; mpe bozindo bwa lyango bozali bozindo bwa limfelo.\n\n17 Mpe londende la molili lozali masenginia ma zabulu, maye mazipi miso, mpe mayeisi mitema mya bana ba bato mikasi, mpe makokamba bango mosika o kati ya nzela inene, ete bawa mpe babunga.\n\n18 Mpe ndako enene mpe ya etando, eye tata wa yo amonoki, ezali bililingi mpamba mpe lolendo la bana ba bato. Mpe lobwaku lonene mpe la nsomo lokaboli bango; iyo, kutu liloba lya boyengebene bwa Nzambe wa Seko, mpe Masiya oyo azali Mwana wa Mpate wa Nzambe, ya oyo Molimo Mosantu mopesaki litatoli, uta o ebandeli ya mokili kina o ntango eye, mpe uta o ntango eye banda sikawa mpe libela.\n\n19 Mpe ntango elobaki anzelu maloba maye, natalaki mpe namonoki ete nkona ya bandeko babali ba ngai bawelanaki na nkona ya ngai, engebene na liloba lya anzelu; mpe na ntina ya lolendo la nkona ya ngai, mpe masenginia ma zabulu, namonoki ete nkona ya bandeko babali ba ngai balongaki bato ba nkona ya ngai.\n\n20 Mpe esalemaki ete natalaki, mpe namonoki bato ba nkona ya bandeko babali ba ngai balongaki nkona ya ngai; mpe bakendeki na ebele likolo lya etando ya mboka.\n\n21 Mpe namonoki bango basangana elongo na ebele; mpe namonoki bitumba mpe manungunungu ma bitumba o ntei ya bango; mpe o bitumba mpe manungunungu ma bitumba namonoki nkola mingi ilekaki.\n\n22 Mpe anzelu alobaki epai ya ngai: Tala baye bakokulumwa o bozangi bondimi.\n\n23 Mpe esalemaki ete namonoki, esilaka bango kokulumwa o bozangi bondimi, bakomaki bato boko bayindo, ba bosoto, mpe ba mbindo, batonda na goigoi mpe ndenge inso ya bonsomo.\n\n", "1-ne 13": "[center][font_size=26]Mokapo 13[/font_size][/center]\n\n[i]Nefi amoni o limoni eklezia ya zabulu esalemi o ntei ya Bapaganu, bobomboli mpe kolonizasio bwa Amerika, bobungisi bwa biteni mingi polele mpe bya motuya bya Biblia, ezalela elandi bopengwi bwa Bapaganu, bozongisi bwa nsango elamu, boyei bwa nkoma ya mikolo mya nsuka, botongi bwa Siona. Penepene na 600–592 Yambo ya Klisto.[/i]\n\n1 Mpe esalemaki ete anzelu alobaki epai ya ngai kolobaka: Tala! Mpe natalaki mpe namonoki bikolo mpe bokonzi boike.\n\n2 Mpe anzelu alobaki epai ya ngai: Omoni nini? Mpe nalobaki: Namoni bikolo mpe bokonzi boike.\n\n3 Mpe alobaki epai ya ngai: Oyo ezali bikolo mpe bokonzi boike bwa Bapaganu.\n\n4 Mpe esalemaki ete namonoki o ntei ya bikolo bya Bapaganu, bokeli bwa eklezia enene.\n\n5 Mpe anzelu alobaki epai ya ngai: Tala bokeli bwa eklezia eye ezali ya nsomo mingi koleka likolo biklezia binso bisusu, eye ebomi basantu ba Nzambe, iyo, mpe eniokoli bango mpe ekakemi bango, mpe ekangi bango na nkanga ya ebende, mpe ememi bango onse o kati bokangemi.\n\n6 Mpe esalemaki ete namonoki eklezia enene mpe ya nsomo; mpe namonoki zabulu ete azalaki mokeli wa yango.\n\n7 Mpe lisusu namonoki wolo, mpauni, mpe swa, mpe nsalaba mpe lino lya mapasa-malonga, mpe ndenge inso ya bilamba bya motuya; mpe namonoki basi ba pite.\n\n8 Mpe anzelu alobaki epai ya ngai, kolobaka: Tala wolo, mpe mpauni, mpe swa, mpe nsalaba, mpe lino lya mapasa-malonga, mpe bilamba bya motuya, mpe basi ba pite, bazali mposa ya eklezia enene mpe ya nsomo.\n\n9 Mpe lisusu mpo ya bosanzoli bwa mokili babebisi basantu ba Nzambe, mpe bamemi bango o nse o kati ya bokangemi.\n\n10 Mpe esalemaki ete natalaki mpe namonoki mai mingi; mpe makabolaki Bapaganu na nkona ya bandeko babali ba ngai.\n\n11 Mpe esalemaki ete anzelu alobaki epai ya ngai: Tala nkele ya Nzambe ezali likolo lya nkona ya bandeko babali ba yo.\n\n12 Mpe natalaki mpe namonoki moto moko o ntei ya Bapaganu, oyo akabwanaki na nkona ya bandeko babali ba ngai na mai mingi; mpe namonoki Molimo mwa Nzambe, ete akitaki mpe asalaki likolo lya moto ona; mpe akendeki likolo lya mai mingi, kutu epai ya nkona ya bandeko babali ba ngai, baye bazalaki o mboka elakelama.\n\n13 Mpe esalemaki ete namonoki Molimo mwa Nzambe, ete asalaki likolo lya Bapaganu basusu; mpe bakendeki libanda lya bokangemi, likolo lya mai mingi.\n\n14 Mpe esalemaki ete namonoki ebele mingi ya Bapaganu likolo lya mboka ya elako; mpe namonoki nkele ya Nzambe, ete ezalaki likolo lya nkona ya bandeko babali ba ngai; mpe ipalanganisamaki liboso lya Bapaganu mpe ibetemeki.\n\n15 Mpe namonoki Molimo mwa Nkolo, ete azalaki likolo lya Bapaganu, mpe bazwaki bomengo mpe bazwaki mboka mpo ya lisango lya bango; mpe namonoki ete bazalaki mpembe, mpe banzenga mpenza mpe kitoko, bo bato ba ngai yambo babomama.\n\n16 Mpe esalemaki ete ngai, Nefi, namonoki ete Bapaganu baye bakendeki libanda lya bokangemi bamikitisaki liboso lya Nkolo, mpe nguya ya Nkolo ezalaki elongo na bango.\n\n17 Mpe namonoki ete mama wa bango Bapaganu basanganaki elongo likolo lya mai, mpe likolo lya mboka lokola, mpo ya kobunda na bango.\n\n18 Mpe namonoki ete nguya ya Nzambe ezalaki elongo na bango, mpe lisusu ete nkele ya Nzambe ezalaki likolo lya bango banso basanganaki elongo mpo ya kobunda na bango.\n\n19 Mpe ngai, Nefi, namonoki ete Bapaganu baye bakendeki libanda lya bokangemi babikisamaki na nguya ya Nzambe libanda lya maboko ma bikolo bisusu.\n\n20 Mpe esalemaki ete ngai, Nefi, namonoki ete bazwaki bomengo o mboka; mpe namonoki buku, mpe emememeki o ntei ya bango.\n\n21 Mpe anzelu alobaki epai ya ngai: Oyebi ntina ya butu eye?\n\n22 Mpe nalobaki epai ya ye: Nayebi te.\n\n23 Mpe alobaki: Tala ebimi libanda lya monoko mwa Moyuda moko. Mpe ngai, Nefi, namonoki yango; mpe alobaki epai ya ngai: Buku eye omoni ezali likundoli lya Bayuda, liye lizali na mayokani ma Nkolo, maye asalaki epai ya ndako ya Yisalaele; mpe lisusu ezali na mingi ya mabikuli ma baprofeta basantu; mpe ezali likundoli lokola minkoma miye mizali likolo lya palaki ya motako, longola se mizali mingi boye te; nzokande, mikwi mayokani ma Nkolo, maye asalaki epai ya ndako ya Yisalaele; yango wana, milongobani mpenza epai ya Bapaganu.\n\n24 Mpe anzelu wa Nkolo alobaki epai ya ngai: Omonoki ete buku eye ebimaki uta o monoko mwa Moyuda moko; mpe ntango ebimaki uta o monoko mwa Moyuda moko ezalaki na litondi lya nsango elamu, lya yango bapostolo zomi na babale bapesi litaloli; mpe bapesi litatoli engebene na bosolo boye bozali na Mwana wa Mpate wa Nzambe.\n\n25 Yango wana, makambo maye makendeki uta o Bayuda na bopeto epai ya Bapaganu, engebene na bosolo boye bozali na Nzambe.\n\n26 Mpe esili mango kokende na loboko la bapostolo zomi na babale ba Mwana wa Mpate, uta na Bayuda epai ya Bapaganu, omoni bokeli bwa eklezia ena enene mpe ya nsomo, eye ezali ya nsomo mingi koleka likolo lya biklezia binso bisusu; mpo tala, elongoli uta o nsango elamu ya Mwana wa Mpate biteni mingi biye bizalaki polele mpe bya motuya mingi koleka; mpe lisusu mayokani mingi ma Nkolo balongolaki.\n\n27 Mpe enso eye basalaki ete bakoka kobebisa nzela sembo ya Nkolo, ete bakoka kokanga miso mpe koyeisa mitema mya bana ba bato mikasi.\n\n28 Yango wana, omoni ete esilaki buku kokende o nzela ya maboko ma eklezia enene mpe ya nsomo, ete makambo mingi polele mpe ma motuya malongolamaki uta o buku, eye ezali buku ya Mwana wa Mpate wa Nzambe.\n\n29 Mpe esilaki makambo maye polele mpe ma motuya kolongolama, ekendeki epai ya bikolo binso bya Bapaganu; mpe esilaki kokende epai ya bikolo binso bya Bapaganu, iyo, kutu o bokatisi mai mingi maye omonoki na Bapaganu baye bakendeki libanda lya bokangemi, omoni—na ntina ya makambo mingi polele mpe ma motuya maye malongolama libanda lya buku, maye mazalaki polele mpo ya bososoli bwa bana ba bato, engebene na polele eye ezali na Mwana wa Mpate wa Nzambe—na ntina ya makambo maye malongolami libanda lya nsango elamu ya Mwana wa Mpate, boike boko bonene mpenza bokwei, iyo, mingi ete Satana azali na nguya enene likolo lya bango.\n\n30 Nzokande, omoni ete Bapaganu oyo bakendeki libanda lya bokangemi, mpe batombolamaki na nguya ya Nzambe likolo lya bikolo bisusu, likolo lya etando ya mboka eye eponomo likolo lya mboka inso isusu, eye ezali mboka eye Nkolo Nzambe ayokanaki elongo na tata wa yo ete nkona ya ye ekozwa lokola mboka ya lisango lya bango; yango wana, omoni ete Nkolo Nzambe akotika te ete Bapaganu babebisa mobimba bopotoni bwa nkona ya yo, iye izali o ntei ya bandeko babali ba yo.\n\n31 Mpe akotika te ete Bapaganu babebisa nkona ya bandeko babali ba yo.\n\n32 Mpe Nkolo Nzambe akotika te ete Bapaganu bawumela o bozali bwa nsomo bwa lolanda, boye omoni bazali na yango, na ntina ya biteni polele mpe bya motuya mingi koleka bya nsango elamu biye bitiamaki mpembeni o eklezia eye ya nsomo, ya yango bokeli omonoki.\n\n33 Yango wana, elobi Mwana wa Mpate wa Nzambe: Nakoyoka ngolu epai ya Bapaganu, kobimelaka montika mwa ndako ya Yisalaele na bosambisi bonene.\n\n34 Mpe esalemaki ete anzelu wa Nkolo alobaki epai ya ngai, kolobaka: Tala, elobi Mwana wa Mpate wa Nzambe, ekosilisa ngai kobimela montika mwa ndako ya Yisalaele—mpe montika moye nalobeli mozali nkona ya tata wa yo—yango wana, ekosilisa ngai kobimela bango na bosambisi, mpe kobete bango na loboko la Bapaganu, mpe ekosila Bapaganu kokweya mpenza, na ntina ya biteni polele mingi mpe bya motuya bya nsango elamu biye bitiamaki mpembeni o eklezia ya nsomo, eye ezali mama wa basi ba pite, elobi Mwana wa Mpate—nakoyoka ngolu epai ya Bapaganu o mokolo mona, mingi ete nakomeme epai ya bango, na nguya ya ngaimei, boike bwa nsango elamu, eye ekozala polele mpe ya motuya, elobi Mwana wa Mpate.\n\n35 Mpo, tala, elobi Mwana wa Mpate: Nakomilakisa epai ya nkona ya yo, ete bakokoma makambo mingi maye nakosala epai ya bango, maye makozala polele mpe ma motuya; mpe ekosila nkona ya yo kobebisama, mpe kokulumwa o bozangi bondimi, mpe nkona ya bandeko babali ba yo lokola, tala, makambo maye makobombama, mpo ya kokende epai ya Bapaganu, na likabo mpe nguya ya Mwana wa Mpate.\n\n36 Mpe o mango ekokomama nsango elamu ya ngai, elobi Mwana wa Mpate, mpe libanga lya ngai mpe lobiko la ngai.\n\n37 Mpe bakopambolama bango baye bakoluka komeme o boso Siona ya ngai o ntango ena, mpo bakozwa likabo mpe nguya ya Molimo Mosantu; mpe soko bakotia molende kina o nsuka, bakotombolama likolo o mokolo mwa nsuka, mpe bakobikisama o bokonzi bwa seko bwa Mwana wa Mpate; mpe banso baye akobimisa kimia, iyo, nsango ya bosepeli bonene, boniboni kitoko likolo lya ngomba bakozala.\n\n38 Mpe esalemaki ete namonoki montika mwa nkona ya bandeko babali ba ngai, mpe lisusu buku ya Mwana wa Mpate wa Nzambe, eye ebimaka uta o monoko mwa Moyuda, ete ekomaki uta o Bapaganu epai ya montika mwa nkona ya bandeko babali ba ngai.\n\n39 Mpe esilaka yango kokoma epai ya bango, namonoki buku isusu, iye iyaki na nguya ya Mwana wa Mpate, uta o Bapaganu epai ya bango, mpo ya kondimisa Bapaganu mpe montika mwa nkona ya bandeko babali ba ngai, mpe Bayuda lokola baye bapalanganisamaki likolo lya etando enso ya mabele ete makundoli ma baprofeta mpe ma bapostolo zomi na babale ba Mwana wa Mpate mazali ma solo.\n\n40 Mpe anzelu alobaki epai ya ngai, kolobaka: Makundoli maye ma nsuka, maye omonoki o ntei ya Bapaganu, makotia bosolo bwa maye ma yambo, maye mazali maye ma bapostolo zomi na babale ba Mwana wa Mpate, mpe makoyebisa makambo polele mpe ma motuya maye malongolamaki uta o mango, mpe makoyebisa o mabota, minoko, mpe bato banso, ete Mwana wa Mpate wa Nzambe azali Mwana wa Tata wa Seko, mpe Mobikisi wa mokili; mpe ete bato banso basengeli koya epai ya ye, soko te bakoki kobikisama.\n\n41 Mpe esengeli baya engebene na maloba maye makotiama na monoko mwa Mwana wa Mpate; mpe maloba ma Mwana wa Mpate makoyebisama o makundoli ma nkona ya yo, lokola lisusu o makundoli ma bapostolo zomi na babale ba Mwana wa Mpate; yango wana, mango mabale makotiama o lyoko; mpo ezali Nzambe moko mpe Mobateli moko likolo lya mabele manso.\n\n42 Mpe ntango ekoya ete akomilakisa epai ya bikolo binso, epai ya Bayuda mpe lisusu epai ya Bapaganu lokola; mpe ekosila ye komilakisa epai ya Bayuda mpe lisusu epai ya Bapaganu, nde akomilakisa epai ya Bapaganu mpe epai ya Bayuda, mpe baye ba nsuka bakozala ba yambo, mpe baye ba yambo bakozala ba nsuka.\n\n", "1-ne 14": "[center][font_size=26]Mokapo 14[/font_size][/center]\n\n[i]Anzelu moko ayebisi Nefi mapamboli mpe botutu bokokweya likolo lya Bapaganu—Ezali bobele Biklezia bibale: Eklezia ya Mwana wa Mpate wa Nzambe mpe eklezia ya zabulu—Basantu ba Nzambe o bikolo binso baniokwami na eklezia enene mpe ya nsomo—Apostolo Yoane akokoma etali nsuka ya mokili. Penepene na 600–592 Yambo ya Klisto.[/i]\n\n1 Mpe ekosalema, ete soko Bapaganu bakoyokemela epai ya Mwana wa Mpate wa Nzambe o mokolo mona moye akomilakisa epai ya bango o liloba, mpe lisusu o nguya, o ekela mpenza, mpo ya bolongoli bwa mabanga ma mabaku ma bango—\n\n2 Mpe bakoyeisa te mitema mya bango mikasi na Mwana wa Mpate wa Nzambe, bakotangema o ntei ya nkona ya tata ya yo; iyo, bakotangema o ntei ya ndako ya Yisalaele; mpe bakozala bato boko bapambolama likolo lya mboka elakelama libela; bakomememe lisusu te o nse o kati ya bokangemi; mpe ndako ya Yisalaele ekobulunganisama lisusu te.\n\n3 Mpe libulu liye linene, liye litimolami mpo ya bango na eklezia eye enene mpe ya nsomo, eye ekelamaki na zabulu mpe bana ba ye, ete akoka kokumba bozo bwa bato mosika o nse ya limfelo—iyo, ete libulu liye linene liye litimolamaki mpo ya bobebisami bwa bato likotonda na baye batimolaki lyango, mpo ya bobebisami nie bwa bango, elobi Mwana wa Mpate wa Nzambe; bobebisami bwa bozo te, longola se soko ezali bobwakami bwa bwango o kati ya limfelo liye lizali na nsuka te.\n\n4 Mpo tala, eye ezali engebene na bokangemi bwa zabulu, mpe lisusu engebene na boyengebene bwa Nzambe, likolo lya bango banso baye bakosala nkuna mpe bonsomo liboso lya ye.\n\n5 Mpe esalemaki ete anzelu alobaki epai ya ngai, Nefi, kolobaka: Omonoki ete soko Bapaganu bayamboli ekozala bolamu mpo ya bango; mpe oyebi lisusu etali mayokani ma Nkolo epai ya ndako ya Yisalaele; mpe oyokaki lisusu ete onso oyo ayamboli te asengeli kowa.\n\n6 Yango wana, lisuma lizala epai ya Bapaganu soko boye ekozala ete bakoyeisa mitema mya bango mikasi na Mwana wa Mpate wa Nzambe.\n\n7 Mpo ntango ekoya, elobi Mwana wa Mpate wa Nzambe, ete nakosala mosala monene mpe mwa bokamwi o ntei ya bana ba bato; mosala moko moye mokozala mwa libela, epai ya yoko to epai ya esusu—mpo ya kondimisa bango mpo ya kimia mpe bomoi bwa seko, to mpo ya bosundoli bwa bango o bokasi bwa mitema mya bango mpe lolanda la mayele ma bango mpo ya bomememi bwa bango o nse o kati ya bokangemi, mpe lisusu o kati bobebisami, o ndenge ya ntango mpe ya molimo lokola, engebene na bokangemi bwa zabulu, ya yango nalobelaki.\n\n8 Mpe esalemaki ete elobaka anzelu maloba maye, alobaki epai ya ngai: Omikundola mayokani ma Tata epai ya ndako ya Yisalaele? Nalobaki epai ya ye: Iyo.\n\n9 Mpe esalemaki ete alobaki epai ya ngai: Tala, mpe mono eklezia eye enene mpe ya nsomo, eye ezali mama wa bonsomo, ya bwango mokeli ezali zabulu.\n\n10 Mpe alobaki epai ya ngai: Tala ezali bobele biklezia bibale; yoko ezali eklezia ya Mwana wa Mpate wa Nzambe, esusu ezali eklezia ya zabulu; yango wana, onso oyo azali te wa eklezia ya Mwana wa Mpate wa Nzambe, azali wa eklezia enene, eye ezali mama wa bonsomo; mpe ezali mwasi wa pite wa mabele manso.\n\n11 Mpe esalemaki ete natalaki mpe namonoki mwasi wa pite wa mabele manso, mpe afandaki likolo lya mai mingi, mpe azalaki na bodondwi likolo lya mabele manso, o ntei ya bikolo, mabota, minoko, mpe bato banso.\n\n12 Mpe esalemaki ete namonoki eklezia ya Mwana wa Mpate wa Nzambe, mpe motango mwa yango mozalaki moke, na ntina ya nkuna mpe bonsomo bwa mwasi wa pite oyo afandi likolo lya mai mingi; nzokande, namonoki eklezia ya Mwana wa Mpate, oyo bazalaki basantu ba Nzambe, bazalaki lisusu likolo lya etando enso ya mabele, mpe bokonzi bwa bango likolo lya etando ya mabele bozalaki boke, na ntina ya nkuna ya mwasi wa pite monene oyo namonoki.\n\n13 Mpe esalemaki ete namonoki ete mama monene wa bonsomo asangisaki elongo ebele likolo lya etando ya mabele manso, o ntei ya bikolo binso bya Bapaganu, mpo ya kobunda na Mwana wa Mpate wa Nzambe.\n\n14 Mpe esalemaki ete ngai, Nefi, namonoki nguya ya Mwana wa Mpate wa Nzambe, ete ekitaki likolo lya basantu ba eklezia ya Mwana wa Mpate, mpe likolo lya bato ba boyokani ba Nkolo, oyo bapalanganisamaki likolo lya etando enso ya mabele; mpe balatisamaki na bibundele bya bosembo mpe na nguya ya Nzambe na nkembo enene.\n\n15 Mpe esalemaki ete namonoki ete nkele ya Nzambe esopanaki libanda likolo lya eklezia enene mpe ya nsomo, mingi ete ezalaki bitumba mpe manungunungu ma bitumba o ntei ya bikolo mpe mabota manso ma mabele.\n\n16 Mpe lokola ebandaki kozala bitumba mpe manungunungu ma bitumba o ntei ya bikolo biye bizalaki bya mama wa bonsomo, anzelu alobaki epai ya ngai, kolobaka: Tala, nkele ya Nzambe ezali likolo lya mama wa basi ba pite; mpe tala, omoni makambo maye manso.\n\n17 Mpe ekoya mokolo moye nkele ya Nzambe ekosopana libanda likolo lya mama wa basi ba pite, eye ezali eklezia enene mpe ya nsomo ya mabele manso, ya yango mokeli azali zabulu, nde, o mokolo mona, mosala mwa Tata mokobanda, na kolengeleke nzela mpo ya bokokisi bwa mayokani ma ye, maye asalaki elongo na bato ba ye baye bazali baye ndako ya Yisalaele.\n\n18 Mpe esalemaki ete anzelu alobaki epai ya ngai, kolobaka: Tala!\n\n19 Mpe natalaki mpe namonoki moto moko, mpe alataki monkoto mwa mpembe.\n\n20 Mpe anzelu alobaki epai ya ngai: Tala moko wa bapostolo zomi na babale ba Mwana wa Mpate.\n\n21 Tala, akomono mpe akokoma etikali ya makambo maye; iyo, mpe lisusu makambo mingi maye mazalaki.\n\n22 Mpe akokoma lisusu etali nsuka ya mokili.\n\n23 Yango wana, makambo maye akokoma mazali mayengebene mpe ma solo; mpe tala makomami o buku eye omonoki kobimaka libanda lya monoko mwa Moyuda; mpe o ntango mango mabimaki libanda lya monoko mwa Moyuda, to, o ntango buku eye ebimaki libanda lya monoko mwa Moyuda, makambo maye makomamaki mazalaki polele mpe peto, mpe ma motuya mingi koleka mpe petepete mpo ya bososoli bwa bato.\n\n24 Mpe tala, makambo maye apostolo wa Mwana wa Mpate akokoma mazali makambo mingi maye omonoki, mpe tala, etikali okomono.\n\n25 Kasi makambo maye okomono uta sikawa okokoma te; mpo Nkolo Nzambe akulisi apostolo ya Mwana wa Mpate wa Nzambe ete akoma mango.\n\n26 Mpe lisusu basusu baye bazalaki, na bango alakisaki makambo manso, mpe bakomaki mango; mpe mango makangemi mpo ya koya o bopeto bwa mango, engebene na bosolo boye bozali na Mwana wa Mpate, o ntango esengeli ya Nkolo yemei, epai ya ndako ya Yisalaele.\n\n27 Mpe ngai, Nefi, nayokaki mpe napesi litatoli, ete nkombo ya apostolo ya Mwana wa Mpate ezalaki Yoane, engebene na liloba lya anzelu.\n\n28 Mpe tala, ngai, Nefi, epekisami ngai ete nakoma etikali ya makambo maye namonoki mpe nayokaki; yango wana, makambo maye nakomaki makoki mpo ya ngai, mpe nakomaki bobele eteni yoko eke ya makambo maye namonoki.\n\n29 Mpe napesi litatoli ete namonoki makambo maye tata wa ngai amonoki, mpe anzelu wa Nkolo ayebisaki mango epai ya ngai.\n\n30 Mpe sikawa natii nsuka yoko ya bolobi botali makambo maye namonoki ntango emememeki ngai o molimo; mpe soko makambo manso maye namonoki makomami te, makambo maye nakomaki mazali ma solo. Mpe boye ezali. Amene.\n\n", "1-ne 15": "[center][font_size=26]Mokapo 15[/font_size][/center]\n\n[i]Nkona ya Lehi esengeli kozwa nsango elamu na Bapaganu o mikolo mya nsuka—Bosangani bwa Yisalaele bomekisami o nzete ya elaya eye, ya yango nzete ya mboka ekokangema o kati lisusu—Nefi alimboli limoni lya nzete ya bomoi mpe alobeli boyengebene bwa Nzambe o bokaboli bwa moto wa nkuna na mosembo. Penepene na 600–592 Yambo ya Klisto.[/i]\n\n1 Mpe esalemaki ete ngai, Nefi, esilaka ngai komememe mosika o molimo, mpe komono makambo maye manso, nazongaki o ema ya tata wa ngai.\n\n2 Mpe esalemaki ete namonoki bandeko babali ba ngai, mpe bazalaki koswana bango na bango etali makambo maye tata wa ngai alobaka epai ya bango.\n\n3 Mpo solo alobaki makambo manene mingi epai ya bango, maye mazalaki makasi na kososola, longola se soko ekosenge moto na Nzambe; mpe ezalaki bango bakasi o mitema mya bango, yango wana a balukaki te Nkolo lokola basengeli.\n\n4 Mpe sikawa ngai, Nefi, nayokaki mawa na ntina ya bokasi bwa mitema mya bango, mpe lisusu, na ntina ya makambo maye namonoko, mpe nayebaki masengeli na tembe te kosalema na ntina ya nkuna enene ya bana ba bato.\n\n5 Mpe esalemaki ete nalongamaki na ntina ya matungisi ma ngai, mpo nakanisaki ete matungisi ma ngai mazalaki manene likolo lya manso, na ntina ya bobebisami bwa bato ba ngai, mpo namonoki bokwei bwa bango.\n\n6 Mpe esalemaki ete esilaka ngai kozwa makasi, nalobaki epai ya bandeko babali ba ngai, ezalaki ngai na mposa ya koyeba ntina ya boswani bwa bango.\n\n7 Mpe balobaki: Tala, tokoki te kososola maloba maye tata wa biso alobaki matali bitape bya mboka ya nzete ya elaya, mpe matali Bapaganu.\n\n8 Mpe nalobaki epai ya bango: Esengeki bino epai ya Nkolo?\n\n9 Mpe balobaki epai ya ngai: Tosalaki yango te; mpo Nkolo ayebisi te likambo lya boye epai ya biso.\n\n10 Tala, nalobaki epai ya bango: Boniboni ezali ete bobateli te mitindo mya Nkolo? Boniboni ezali ete bokowa, na ntina ya bokasi bwa mitema mya bino?\n\n11 Bomikondoli te makambo maye Nkolo alobaki?—Soko bokoyeisa te mitema mya bino mikasi, mpe bokosenge ngai o bondimi, kondimaka ete bokozwa, na etingia na kobatelaka mitindo mya ngai, solo makambo maye makoyebisama epai ya bino.\n\n12 Tala, nalobi epai ya bino, ete ndako ya Yisalaele emekisamaki o nzete yoko ya elaya, na Molimo mwa Nkolo ona azalaki na tata wa biso; mpe tala ebukami biso te mosika uta o ndako ya Yisalaele, mpe ezali biso te etape yoko ya ndako ya Yisalaele?\n\n13 Mpe sikawa, likambo liye tata wa biso alingi koloba litali bokangemi o kati ya bitape bya mboka na nzela ya litondi lya Bapaganu, lizali, ete o mikolo mya nsuka, ekosila nkona ya biso kokulumwa o bozangi bondimi, iyo, o ntaka ya mibu mingi, mpe nkola mingi nsima ya Masiya komilakisa o nzoto epai ya bana ba bato, nde litondi lya nsango elamu ya Masiya likokoma epai ya Bapaganu, mpe uta o Bapaganu epai ya montika mwa nkona ya biso—\n\n14 Mpe o mokolo mona montika mwa nkona ya biso mokoyeba ete bazali baye ndako ya Yisalaele, mpe ete bazali bato ba boyokani bwa Nkolo; mpe nde bakoyeba mpe bakoya o boyebi bwa batata ba bango ba kala, mpe lisusu o boyebi bwa nsango elamu ya Mosikoli, eye esalemaki epai ya batata ba bango elongo na ye; yango wana, bakoya o boyebi bwa Mosikoli mpe biteni mpenza bya malongi ma ye, ete bakoka koyeba boniboni koya epai ya ye mpe kobikisama.\n\n15 Mpe boye o mokolo mona bakosepela te, mpe bakopesa bosanzoli te epai ya Nzambe wa Seko, libanga lya bango mpe lobiko la bango? Iyo, o mokolo mona, bakozwa te bokasi mpe bilei uta o vino ya solo? Iyo, ekoya bango te epai ya etonga ya solo ya Nzambe?\n\n16 Tala, nalobi epai ya bino, Iyo; bakokundolama lisusu o ntei ya ndako ya Yisalaele; bakokangema o kati, ezali bango etape ya mboka ya nzete ya elaya, o kati ya nzete ya elaya ya solo.\n\n17 Mpe eye ezali nini tata wa biso alingi koloba; mpe alingi koloba ete ekosalema te kina ekosila bango kopalanganisama na Bapaganu; mpe alingi koloba ete ekosalema na nzela ya Bapaganu, ete Nkolo akoka kolakisa nguya ya ye epai ya Bapaganu, mpo ya ntina mpenza ete akobwakama na Bayuda, to na ndako ya Yisalaele.\n\n18 Yango wana, tata wa biso alobelaki nkona ya biso yango moko te, kasi lisusu ndako ya Yisalaele, kolakisaka boyokani boye bokokokisama o mikolo mya nsuka; bwango boyokani Nkolo asalaki elongo na tata wa biso Abalayama, kolobaka: O nkona ya yo mabota manso ma mabele makopambolama.\n\n19 Mpe esalemaki ete ngai, Nefi, nalobaki nzike epai ya bango etali makambo maye; iyo, nalobaki epai ya bango etali bozongisi bwa Bayuda o mikolo mya nsuka.\n\n20 Mpe nazongelaki epai ya bango maloba ma Yisaya, maye alobaki etali bozongisi bwa Bayuda, to bwa ndako ya Yisalaele; mpe ekosila bango kozongisama bakobulunganisama lisusu te, mpe bakopalanganisama lisusu te. Mpe esalemaki ete nalobaki maloba mingi epai ya bandeko babali ba ngai, ete bazwaki kimia mpe bamikitisaki liboso lya Nkolo.\n\n21 Mpe esalemaki ete balobaki epai ya ngai lisusu, kolobaka: Likambo liye tata wa biso amonoki o limoni elingi koloba nini?\n\n22 Mpe nalobaki epai ya bango: Ezalaki emoniseli ya nzete ya bomoi.\n\n23 Mpe balobaki epai ya ngai: Lingenda lya ebende liye tata wa biso amonoki, liye likambaki o nzete lizali nini?\n\n24 Mpe nalobaki epai ya bango ete ezalaki liloba lya Nzambe, mpe onso oyo akoyokemela epai ya liloba lya Nzambe, mpe akosimba yango ngbi, bakowa mokolo moko te; mpe masenginia mpe mbanzi ya nkanda ya monguna ikolonga bango te mpo ya lolanda, mpo ya kokamba bango o bobebisami.\n\n25 Yango wana, ngai, Nefi, nalendisaki bango na koyokemela epai ya liloba lya Nkolo; iyo, nalendisaki bango na makasi manso ma bozo bwa ngai, mpe na likoki linso liye nazwaki, ete basala keba o liloba lya Nzambe mpe bamikundola kobatela mitindo mya ye ntango inso mpe o makambo manso.\n\n26 Mpe balobaki epai ya ngai: Elingi koloba nini ebale ya mai eye tata wa biso amonoki?\n\n27 Mpe nalobaki epai ya bango ete mai maye tata wa ngai amonoki mazalaki mbindo; mpe boye mpenza mayele ma ye maminamaki nie o makambo masusu ete amonoki te mbindo ya mai.\n\n28 Mpe nalobaki epai ya bango ete ezalaki lobwaku la kobangisa, loye lokabolaki moto wa nkuna uta o nzete ya bomoi, mpe lisusu uta o basantu ba Nzambe.\n\n29 Mpe nalobaki epai ya bango ete ezalaki emoniseli ya limfelo lya kobangisa, liye anzelu alobaki epai ya ngai elengelemeki mpo ya moto wa nkuna.\n\n30 Mpe nalobaki epai ya bango ete tata wa biso lisusu amonoki ete boyengebene bwa Nzambe bokabolaki lisusu moto wa nkuna uta na mosembo; mpe engengeli ya bwango ezalaki lokola engengeli ya moto mokozika, moye mokomata epai ya Nzambe libela na libela, mpe mozali na nsuka te.\n\n31 Mpe balobaki epai ya ngai: Likambo liye lilingi koloba monioko mwa nzoto o mikolo mya momekano, to lilingi koloba bozali bwa nsuka bwa bozo nsima ya liwa ya nzoto ya ntango, to lilobeli makambo maye mazali ma ntango?\n\n32 Mpe esalemaki ete nalobaki epai ya bango ete lizali emoniseli ya makambo ma ntango mpe ma molimo lokola; mpo mikolo mikoya miye basengeli kosambisama mpo ya misala mya bango, iyo, kutu misala miye misalemaki na nzoto ya ntango o mikolo mya bango mya momekano.\n\n33 Yango wana, soko bakokufa o nkuna ya bango, basengeli lokola kobwakama mosika, lokola o makambo maye mazali ma molimo, maye matali bosembo; yango wana, basengeli komememe mpo ya koteleme liboso lya Nzambe, mpo ya kosambisama mpo ya misala mya bango, mpe soko misala mya bango mizalaki mbindo basengeli mpenza kozala mbindo; mpe soko bazali mbindo esengeli mpenza ezala ete bakoka te kofanda o bokonzi bwa Nzambe; soko boye, bokonzi bwa Nzambe bosengeli kozala mbindo lokola.\n\n34 Kasi tala, nalobi epai ya bino, bokonzi bwa Nzambe bozali bwa mbindo te, mpe eloko yoko te ya mbindo ekoki kokota o bokonzi bwa Nzambe; yango wana esengeli mpenza ezala esika yoko ya mbindo elengelemi mpo ya eye ezali mbindo.\n\n35 Mpe esika ezali elengelemi, iyo, kutu limfelo lina lya kobangisa liye nalobelaki, mpe zabulu azali molengeli wa lyango; yango wana bozali bwa nsuka bwa bozo bwa bato bozali kofanda o bokonzi bwa Nzambe, to kobwakama libanda na ntina ya boyengebene, bwango nalobelaki.\n\n36 Yango wana, moto wa nkuna abwakami mosika uta o mosembo, mpe lisusu mosika uta o nzete ena ya bomoi, ya yango mbuma ezali ya motuya mpe esengelama likolo lya mbuma inso; iyo, mpe eleki enene na makabo manso ma Nzambe. Mpe boye nalobaki na bandeko babali ba ngai. Amene.\n\n", "1-ne 16": "[center][font_size=26]Mokapo 16[/font_size][/center]\n\n[i]Moto wa nkuna amoni bosolo bozali bokasi—Bana babali ba Lehi babali bana basi ba Yisamaele—Liawona likambi nzela ya bango o esobe—Maloba uta na Nkolo makomami likolo lya Liawona mbala na mbala—Yisamaele akufi; libota lya ye liyimayimi na ntina ya matungisi. Penepene na 600–592 Yambo ya Klisto.[/i]\n\n1 Mpe sikawa esalemaki ete ngai, Nefi esilisaka ngai kotia nsuka ya bolobi na bandeko babali ba ngai, tala balobaki epai ya ngai: Osakoli epai ya biso makambo makasi, koleka maye tokoki kokumba.\n\n2 Mpe esalemaki ete nalobaki epai ya bango ete nayebaki ete nalobaki makambo makasi mpo ya moto wa nkuna, engebene na bosolo; mpe mosembo nayengebeni, mpe natatolaki ete bakotombolama likolo o mokolo mwa nsuka; yango wana, molindo amoni bosolo bozali bokasi, mpo ekati bango o katikati mpenza.\n\n3 Mpe sikawa bandeko babali ba ngai, soko bozalaki sembo mpe bolingaki koyokemela o bosolo, mpe kosala keba o bwango, ete bokoka kotambola semba liboso lya Nzambe, nde bolingaki te koyimayima na ntina ya bosolo, mpe koloba: Olobi epai ya biso makambo makasi.\n\n4 Mpe esalemaki ete ngai, Nefi, nalendisaki bandeko babali ba ngai, na etingia enso, mpo ya kobatela mitindo mya Nkolo.\n\n5 Mpe esalemaki ete bamikitisaki liboso lya Nkolo, mingi ete nazwaki bosepeli mpe elikia enene epai ya bango, ete bakotambola o nzela ya bosembo.\n\n6 Sikawa, makambo manso maye malobamaki mpe masalemaki lokola efandaki tata wa ngai o ema ya ye o lobwako loye abiangaki Lemuele.\n\n7 Mpe esalemaki ete ngai, Nefi, nakamataki mwana mwasi wa Yisamaele o bolongani, mpe lokola, bandeko babali ba ngai bakamataki bana basi ba Yisamaele o bolongani; mpe lisusu Zolami akamataki mwana mwasi wa nkulutu wa Yisamaele o bolongani.\n\n8 Mpe boye ekokisaka tata wa ngai mitindo minso mya Nkolo miye mipesamaka epai ya ye. Mpe lisusu ngai, Nefi, napambolamaka mpenza na Nkolo.\n\n9 Mpe esalemaki ete mongongo mwa Nkolo molobaki epai ya tata wa ngai o butu, mpe motindaki ye ete o mokolo mwa nsima akende mobembo o kati ya esobe.\n\n10 Mpe esalemaki ete elamukaki tata wa ngai o ntongo, mpe ekendeki ye o monoko mwa ema ya ye, o bokamwi bonene bwa ye amonoki likolo lya mabele libungutulu lyoko lya esaleli ya ntoki; mpe lizalaki lya motako mwa malonga. Mpe o kati ya libungutulu, ezalaki makonga mabale; mpe lyoko lilakisaki nzela wapi tokokende o kati ya esobe.\n\n11 Mpe esalemaki ete tosangisaki elongo biloko binso biye tokomeme o kati ya esobe, mpe etikali enso ya bilei bya biso biye Nkolo apesaka epai ya biso; mpe tokamataki nkona ya ndenge inso iye tokokaki komeme o esobe.\n\n12 Mpe esalemaki ete tokamataki biema bya biso mpe tokendeki o kati ya esobe, o bokatisi bwa ebale ya Lamani.\n\n13 Mpe esalemaki ete tokendeki mobembo o ntaka ya mikolo minei, penepene na epai ya sudi-sudi-esti, totelemisaki lisusu biema bya biso; mpe esika yango tobiangaki nkombo Sazele.\n\n14 Mpe esalemaki ete tokamataki matimbo ma biso mpe makula ma biso, mpe tokendeki o kati ya esobe koboma bilei mpo ya mabota ma biso; mpe esilisaka biso koboma bilei mpo ya mabota ma biso, tozongaki lisusu o mabota ma biso o esobe, o esika ya Sazele. Mpe tokendeki lisusu o esobe, kolandaka epai yango kaka, kokangemaka o bisika bya mabele maleki malamu ma esobe, maye mazalaki o ndelo mpembeni ya Mbu Etane.\n\n15 Mpe esalemaki ete tokendeki mobembo o ntaka ya mikolo mingi, kobomaka bilei o nzela, na matimbo ma biso, mpe na makula ma biso, mpe mabanga ma biso, mpe bilingongo bya biso.\n\n16 Mpe tolandaki mitindo mya libungutulu, liye likambaki biso o bisika bya mabele maleki malamu ma esobe.\n\n17 Mpe esilisaki biso kotambola mobembo mpo ya ntaka ya mikolo mingi, totelemisaki biema bya biso mpo ya ntaka ya ntango yoko, ete tokokaki lisusu kopema bisomei mpe kozwa bilei mpo ya mabota ma biso.\n\n18 Mpe esalemaki ete lokola ngai, Nefi, nakendeki koboma bilei, tala, nabukaki litimbo lya ngai, liye lisalemaki na ebende ekasi ya malonga; esilaki ngai kobuka litimbo lya ngai, tala bandeko ba ngai basilikaki na ngai na ntina ya bobungisi bwa litimbo lya ngai, mpo tozwaki bilei te.\n\n19 Mpe esalemaki ete tozongaki na bilei te epai ya mabota ma biso, mpe elembaki bango mingi, na ntina ya mobembo mwa bango, bayokaki mpasi mingi mpo ya bozangi bwa bilei.\n\n20 Mpe esalemaki ete Lamani mpe Lemuele mpe bana babali ba Yisamaele babandaki koyimayima mpenza, na ntina ya mpasi mpe matungisi ma bango o esobe; mpe lisusu tata wa ngai abandaki koyimayima na Nkolo Nzambe wa ye; iyo, mpe bakomaki bango banso na mawa mpenza, kutu ete bazalaki koyimayima na Nkolo.\n\n21 Sikawa esalemaki ete ngai, Nefi, etungisamaki ngai elongo na bandeko babali ba ngai na ntina ya bobungisi bwa litimbo lya ngai, mpe ebungisaki matimbo ma bango nsinga, ebandaki kokoma kpokoso mpenza, iyo, mingi ete tokokaki te kozwa bilei.\n\n22 Mpe esalemaki ete ngai, Nefi, nalobaki nzike na bandeko babali ba ngai, zambi bayeisaka mitema mya bango mikasi lisusu, kutu kina na koyimayima na Nkolo Nzambe wa bango.\n\n23 Mpe esalemaki ete ngai, Nefi, nasalaki litimbo lya libaya, mpe na mbanzi yoko semba, likula; yango wana, nakamataki ngaimei bo minduki litimbo lyoko mpe likula lyoko, na bilingongo yoko mpe na mabanga. Mpe nalobaki epai ya tata wa ngai: Wapi nakokende mpo ya kozwa bilei?\n\n24 Mpe esalemaki ete asengeki na Nkolo, mpo bamikitisaka na ntina ya maloba ma ngai; mpo nalobaki epai ya bango makambo mingi na makasi ma bozo bwa ngai.\n\n25 Mpe esalemaki ete mongongo mwa Nkolo moyaki epai ya tata wa ngai; mpe solo atumbolamaki na ntina ya koyimayima ya ye na Nkolo, mingi ete amememeki o nse o kati ya bozindo bwa mawa.\n\n26 Mpe esalemaki ete mongongo mwa Nkolo molobaki epai ya ye: Tala likolo lya libulungutu, mpe tala makambo makomami.\n\n27 Mpe esalemaki ete ntango tata wa ngai amonoki makambo maye makomamaki likolo lya libungutulu, abangaki mpe alengeki mpenza, mpe lisusu bandeko babali ba ngai, mpe bana babali ba Yisamaele, mpe basi ba biso.\n\n28 Mpe esalemaki ete ngai, Nefi, namonoki makonga maye mazalaki o libungutulu, ete masalaki engebene na bondimi mpe etingia, mpe bokebi boye topesaki epai ya mango.\n\n29 Mpe ekomamaki likolo lya mango bokomi bwa sika, bwango bozalaki polele mpo ya kotangema, bwango epesaki biso bososoli botali nzela ya Nkolo; mpe bokomamaki mpe bobongwanaki mbala na mbala, engebene na bondimi mpe etingia boye topesaki epai ya bwango. Mpe boye tomoni ete o nzela ike Nkolo akoki komeme makambo manene.\n\n30 Mpe esalemaki ete ngai, Nefi, namataki o kati ya nsonge ya ngomba, engebene na mitindo miye mipesamaki likolo lya libungutulu.\n\n31 Mpe esalemaki ete nabomaki niama ya zamba, mingi ete nazwaki bilei mpo ya mabota ma biso.\n\n32 Mpe esalemaki ete nazongaki o biema bya biso, komemeke niama iye nabomaki; mpe sikawa emonoki bango ete nazwaka bilei, boniboni enene ezalaki bosepeli bwa bango! Mpe esalemaki ete bamikitisaki liboso lya Nkolo, mpe bapesaki matondi epai ya ye.\n\n33 Mpe esalemaki ete tosalaki lisusu mobembo mwa biso, kotambolaka penepene na nzela yango kaka lokola o ebandeli; mpe esilaka biso kokende mobembo mpo ya ntaka ya mikolo mingi totelemisaki lisusu biema bya biso, ete tokoka kofanda mpo ya ntaka ya ntango yoko.\n\n34 Mpe esalemaki ete Yisamaele akufaki, mpe akundamaki o esika tobiangaki Nawomi.\n\n35 Mpe esalemaki ete bana basi ba Yisamaele balelaki mpenza, na ntina ya liwa lya tata wa bango, mpe na ntina ya matungisi ma bango o esobe; mpe bayimayimaki likolo lya tata wa ngai, zambi akumbaki bango libanda lya mboka ya Yelusaleme, kolobaka: Tata wa biso akufi; iyo, mpe toyengayengaki mingi o esobe, mpe toyokaki mpasi nzike ya matungisi, nzala, mposa ya mai, mpe bolembi; mpe nsima ya mpasi iye inso, tosengelaki kowa o esobe na nzala.\n\n36 Mpe boye eyimayimaki bango likolo lya tata wa ngai, mpe lisusu likolo lya ngai; mpe bazalaki na mposa ya kozonga o Yelusaleme.\n\n37 Mpe Lamani alobaki epai ya Lemuele mpe lisusu epai ya bana ba Yisamaele: Tala, toboma tata wa biso, mpe ndeko wa biso Nefi, oyo akamati yango likolo lya ye kozala moyangeli mpe molakisi wa biso, oyo tozali bankulutu ba ye.\n\n38 Sikawa, alobi ete Nkolo asololaki elongo na ye, mpe banzelu basalaki epai ya ye. Kasi tala, toyebi ete abuki lokuta epai ya biso; mpe alobeli biso makambo maye, mpe asali makambo mingi o misala mya mayele ma ye mabe, ete akoka kokosa miso mya biso, kokanisaka, mbele, ete akoka kokamba biso mosika o esobe yoko ya lolenge losusu; mpe ekosilisa ye kokamba biso mosika, akanisaki komikomisa yemei mokonzi moko mpe moyangeli moko likolo lya biso, ete akoka kosala elongo na biso engebene na bolingi mpe elengi ya ye. Mpe nsima ya lolenge loye ndeko wa ngai Lamani apusaki mitema mya bango na nkanda.\n\n39 Mpe esalemaki ete Nkolo azalaki elongo na biso, iyo, kutu mongongo mwa Nkolo moyaki mpe molobaki maloba mingi epai ya bango, mpe motumbolaki bango mpenza; mpe esilaki bango kotumbolama na mongongo mwa Nkolo balongolaki nkanda ya bango, mpe bayambolaki masumu ma bango, mingi ete Nkolo apambolaki biso lisusu na bilei, mpe towaki te.\n\n", "1-ne 17": "[center][font_size=26]Mokapo 17[/font_size][/center]\n\n[i]Nefi atindami atonga masuwa—Bandeko ba ye bakeseni na ye—Alendisi bango na kosakolaka lisusu mambi ma bosali bwa Nzambe elongo na Yisalaele—Nefi atondisami na nguya ya Nzambe—Bandeko ba ye bapekisami kosimba ye, mbele bakauka lokola mokekele mokauka. Penepene na 592–591 Yambo ya Klisto.[/i]\n\n1 Mpe esalemaki ete tosalaki lisusu mobembo mwa biso o esobe; mpe tokendeki mobembo penepene na epai ya esti uta o ntango ena. Mpe tokendeki mobembo mpe tolekaki o katikati ya matungisi mingi o esobe; mpe basi ba biso babotaki bana o esobe.\n\n2 Mpe boye enene ezalaki mapamboli ma Nkolo likolo lya biso, ete ntango ezalaki biso kolia niama ebesu o esobe, basi ba biso bapesaki miliki mitonda mekemeke mpo ya bana ba bango, mpe bazalaki bakasi, iyo, bo babali; mpe babandaki kondima mobembo mwa bango na bozangi boyimiyimi.\n\n3 Mpe boye tomoni ete mitindo mya Nzambe misengeli kokokisama. Mpe soko boye ekozala ete bana ba bato bakobatela mitindo mya Nzambe akoleisa bango, mpe akopesa bango bokasi, mpe akopesa bango nzela na yango bakoki kokokisa makambo maye atindaki bango; yango wana, apesaki nzela mpo ya biso, ntango efandaki biso o esobe.\n\n4 Mpe totikalaki o esobe o ntaka ya mibu mingi, iyo, kutu mibu mwambe o esobe.\n\n5 Mpe tokomaki o mboka eye tobiangaki Beboo, na ntina ya mbuma nzike ya yango mpe lisusu mafuta ma nzoi; mpe biloko biye binso bilengelemeki na Nkolo ete tokoka kowa te. Mpe tomonoki mbu, eye tobiangaki Ileyatumi, eye ezali, na kolimbola, mai mingi.\n\n6 Mpe esalemaki ete totelemisaki biema bya biso o libongo lya mbu; mpe ata toyokaki mpasi ya matungisi mingi mpe kpokoso nzike, iyo, kutu boye nzike ete tokokoka kokoma yango inso te, tosepelaki mpenza ekomaki biso o libongo lya mbu; mpe tobiangaki esika Beboo, na ntina ya mbuma nzike ya yango.\n\n7 Mpe esalemaki ete ngai, Nefi, esilaka ngai kozala o mboka ya Beboo o ntaka ya mikolo mingi, mongongo mwa Nkolo moyaki epai ya ngai, kolobaka: Teleme, mpe kende o kati ya ngomba. Mpe esalemaki ete natelemeki mpe namataki o kati ya ngomba, mpe nabelelaki epai ya Nkolo.\n\n8 Mpe esalemaki ete Nkolo alobaki epai ya ngai, kolobaka: Okotonga masuwa, nsima ya lolenge loye nakolakisa yo, ete nakoka komeme bato ba yo o bokatisi bwa mai maye.\n\n9 Mpe nalobaki: Nkolo, wapi nakokende ete nakoka kozwa makele mpo ya koniangola, ete nakoka kosala bisalele mpo ya kotonga masuwa nsima ya lolenge loye olakisaki ngai?\n\n10 Mpe esalemaki ete Nkolo alobelaki ngai wapi nakokende mpo ya kozwa makele, ete nakoka kosala bisalele.\n\n11 Mpe esalemaki ete ngai, Nefi, nasalaki nkuka yoko, mpo ya kofula na yango moto, ya mposo ya niama; mpe esilisaki ngai kosala nkuka, ete nakoka kozwa nini kofula na yango moto, natutisaki mabanga mabale elongo ete nakoka kosala moto.\n\n12 Mpo Nkolo, kina o ntango ena, atikaka te ete tokoka kosala moto moike, lokola ekendeki biso mobembo o esobe; mpo alobaki: Nakoyeisa bilei bya bino elengi, ete bolamba byango te.\n\n13 Mpe lisusu nakozala mwinda mwa bino o esobe; mpe nakolengele nzela liboso lya bino, soko boye ekozala ete bokobomba mitindo mya ngai; yango wana, mbala nzike lokola ekobatela bino mitindo mya ngai bokokambema ona mboka elakelama; mpe bokoyeba ete ezali na ngai ete bokambemi.\n\n14 Iyo, mpe Nkolo alobaki lisusu ete: Ekosila bino kokoma o mboka elakelama, bokoyeba ete ngai, Nkolo, nazali Nzambe; mpe ete ngai Nkolo nabikisaki bino uta o bobebisami; iyo, ete namemeki bino libanda lya mboka ya Yelusaleme.\n\n15 Yango wana, ngai, Nefi, nasalaki makasi mpo ya kobatela mitindo mya Nkolo, mpe nalendisaki bandeko babali ba ngai na bopotongono mpe etingia.\n\n16 Mpe esalemaki ete nasalaki bisalele bya makele maye naniangolaki uta o libanga.\n\n17 Mpe emonoki bandeko babali ba ngai ete nalingaki kotonga masuwa, babandaki koyimayima na ngai, kolobaka: Ndeko wa biso azali moto wa ligboma, mpo akanisi ete akoka kotonga masuwa; iyo, mpe akanisi lisusu ete akokoka kokatisa mai maye manene.\n\n18 Mpe boye bandeko babali ba ngai bayimayimaki likolo lya ngai, mpe balingaki ete bakoka te kosala, mpo bandimaki te ete ngai nakokoka kotonga masuwa; mpe elingaki bango kondima te ete ngai nalakisamaki na Nkolo.\n\n19 Mpe sikawa esalemaki ete ngai, Nefi, nayokaki mawa mpenza mpo ya bokasi bwa mitema mya bango; mpe sikawa emonoki bango ete nabandaki koyoka mawa, bazalaki na nsai o mitema mya bango, mingi ete basepelaki likolo lya ngai, kolobaka: Toyebaki ete okokaki te kotonga masuwa, mpo toyebaki ete ozalaki ozanga bosambisi; yango wana, okoki te kosala mosala moko monene boye.\n\n20 Mpe ozali bo tata wa biso, oyo akambemi mosika na bililingi bya ligboma lya motema mwa ye; iyo, akambaki biso libanda lya mboka ya Yelusaleme, mpe toyengayengaki o esobe mpo ya mibu miye mingi; mpe basi ba biso bayokaki bwale, kokumbaka bazemi; mpe babotaki bana o esobe mpe bayokaki mpasi ya ndenge inso, longola se liwa; mpe elingaki kozala bolamu mingi koleka ete bakufa yambo baya libanda lya Yelusaleme esika ete bayoka mpasi ya matungisi maye.\n\n21 Tala, mibu mingi miye toyokaki mpasi o esobe, ntango yango tokokaki kosepela na bozwi bwa biso mpe mboka ya lisango lya biso; iyo, tokokaki kozala na bosepeli.\n\n22 Mpe toyebi ete bato baye bazalaki o mboka ya Yelusaleme bazalaki bato sembo; mpo babatelaki meko mpe masambisi ma Nkolo, mpe mitindo mya ye minso, engebene na mobeko mwa Mose; yango wana, toyebi ete bazalaki bato sembo; mpe tata wa biso asambisaki bango, mpe akambaki biso mosika zambi toyokemelaki epai ya maloba ma ye; iyo, mpe ndeko wa biso mobali azali bo ye. Mpe nsima ya lolenge loye la elobeli bandeko babali ba ngai bayimayimaki mpe bamilelaki likolo lya biso.\n\n23 Mpe esalemaki ete ngai, Nefi, nalobaki epai ya bango, kolobaka: Bokanisi ete batata ba biso, baye bazalaki bana ba Yisalaele, balingaki kokambema mosika libanda lya maboko ma Baejipito soko bayokaka maloba ma Nkolo te?\n\n24 Iyo, bobanzi ete balingaki kokambema libanda lya bowumbu soko Nkolo atindaka te Mose ete akamba bango libanda lya bowumbu?\n\n25 Sikawa boyebi ete bana ba Yisalaele bazalaki o bowumbu; mpe boyebi ete banatisamaki mikumba, miye mizalaki bozito na komeme; yango wana, boyebi ete esengeli mpenza kozala likambo lyoko lilamu mpo ya bango, ete bamememe libanda lya bowumbu.\n\n26 Sikawa boyebi ete Mose atindamaki na Nkolo mpo ya kosala mosala mona monene; mpe boyebi ete na liloba lya ye Mbu Etane ekabwanaki ngambo na ngambo, mpe balekaki o katikati likolo lya mabele makauka.\n\n27 Kasi boyebi ete Baejipito bazindaki o Mbu Etane, baye bazalaki mampinga ma Falo.\n\n28 Mpe lisusu boyebi ete baleisamaki na mana o esobe.\n\n29 Iyo, mpe boyebi lisusu ete Mose, o liloba lya ye, engebene na nguya ya Nzambe eye ezalaki na ye, abeteki libanga, mpe mai mabimaki ete bana ba Yisalaele bakokaki kosilisa mposa ya mai ya bango.\n\n30 Mpe ata ekambemaki bango, Nkolo Nzambe wa bango, Mosikoli wa bango, kokendeke liboso lya bango, kokambaka bango na moi mpe kopesaka bango mwinda na butu, mpe kosalaka makambo manso mpo ya bango maye malongobanaki mpo ya moto mpo ya kozwa, bayeisaki mitema mya bango mikasi mpe bakangaki miso mya mayele mya bango, mpe batiolaki Mose mpe Nzambe wa solo mpe wa bomoi.\n\n31 Mpe esalamaki ete engebene na liloba lya ye, abebisaki bango; mpe engebene na liloba lya ye, akambaki bango; mpe engebene na liloba lya ye, asalaki makambo manso mpo ya bango; mpe likambo lyoko te lisalemaki longola se soko ezalaki na liloba lya ye.\n\n32 Mpe esilaka bango kokatisa ebale ya Yaladene, ayeisaki bango bakasi mpo ya kobengana libanda bana ba mboka ena, iyo, mpo ya bopalangani bwa bango kina o bobebisami.\n\n33 Mpe sikawa bobanzi ete bana ba mboka eye, baye bazalaki o mboka ya elako, baye babenganamaki libanda na batata ba biso, bobanzi ete bazalaki sembo? Tala, nalobi epai ya bino, te.\n\n34 Bobanzi ete batata ba biso balingaki koponomo mingi koleka bango soko bazalaka sembo? Nalobi epai ya bino, Te.\n\n35 Tala, Nkolo akotala mosuni monso na moko; oyo akozala sembo akosungama na Nzambe. Kasi tala, bato baye babwakaka liloba linso lya Nzambe, mpe batelaka o lisumu; mpe litondi lya nkele ya Nzambe ezalaki likolo lya bango; mpe Nkolo alakelaki botutu o mboka mpo ya bango, mpe apambolaki yango mpo ya batata ba biso; iyo, alakelaki yango botutu kina o bobebisami mpo ya bango, mpe apambolaki yango mpo ya batata ba biso mpo ya bozwi bwa bango nguya likolo lya yango.\n\n36 Tala, Nkolo akelaki mabele ete mafandema na bato; mpe akelaki bana ba ye ete bazwa mango.\n\n37 Mpe akotombola ekolo yoko sembo, mpe akobebisa bikolo bya moto wa nkuna.\n\n38 Mpe akokamba mosembo mosika o kati ya mboka ya motuya mpe moto wa nkuna akobebisa, mpe alakeli mboka botutu mpo ya ntina ya bango.\n\n39 Azali koyangela likolo o lola, mpo ezali kiti ya ye ya bokonzi, mpe mabele maye mazali ebonga ya makolo ma ye.\n\n40 Mpe alingi baye bakolinga ye azala Nzambe wa bango. Tala, alingaki batata ba biso, mpe ayokanaki elongo na bango, iyo, kutu Abalayama, Yisaka, mpe Yakobo; mpe amikundoli mayokani maye asalaka; yango wana, amemeki bango libanda lya mboka ya Ejipito.\n\n41 Mpe atumbolaki bango o kati ya esobe na lingenda lya ye; mpo bayeisaki mitema mya bango mikasi, bobele lokola bino bosali; mpe Nkolo atumbolaki bango na ntina ya lisumu lya bango. Atindaki nioka ya moto apimbwaka o ntei ya bango; mpe esilaki bango koswama alengeleki nzela yoko ete bakoka kobika; mpe mosala moye basengelaki kosala mozalaki kotala; mpe na ntina ya mpasi te ya nzela ena, to petepete ya yango, bazalaki mingi baye bawaki.\n\n42 Mpe bayeisaki mitema mya bango mikasi mbala na mbala, mpe batiolaki Mose, mpe lisusu Nzambe; nzokande, boyebi ete bakambemaki na nguya ya ye ezangi emekiseli, o kati ya mboka ya elako.\n\n43 Mpe sikawa, nsima ya makambo maye manso, ntango eyaki ete, bakoma bato ba nkuna, solo, penepene na boteli; mpe nayebi te soki bazali o mokolo moye penepene na kobebisama; mpo nayebi ete mokolo mosengeli solo koya ete basengeli kobebisama, longola se bake, baye bakokambema mosika o kati ya bokangemi.\n\n44 Yango wana, Nkolo atindaki tata wa ngai ete akende o esobe; mpe lisusu Bayuda balukaki kolongola bomoi bwa ye; iyo, mpe bino lisusu bolukaki kolongola bomoi bwa ye; yango wana bozali babomi o kati ya mitema mya bino mpe bozali bo bango.\n\n45 Bozali mbangu mpo ya kosala lisumu kasi malembe mpo ya komikundola Nkolo Nzambe wa bino. Bomonoki anzelu moko, mpe alobaki epai ya bino; iyo, boyokaki mongongo mwa ye mbala na mbala; mpe alobaki epai ya bino na mongongo moke mwa kimia, kasi bosilaki kozanga liyoki, ete bokokaki te koyoka maloba ma ye; yango wana, alobaki epai ya bino bo na mongongo mwa nkake, moye moningisaki mabele lokola soko malingaki kokabwana o katikati.\n\n46 Mpe boyebi lisusu ete na nguya ya liloba lya ye lya bokasi bonso akoki kosala ete mabele maleka mosika; iyo, mpe boyebi ete o liloba lya ye akoki kosala bisika bya mabulu mabulu biyeisama bipatalalu, mpe bisika bipatalalu bikobukanabukana. O, nde, ntina nini ezali, ete bokoki kozala bakasi mingi boye o mitema mya bino?\n\n47 Tala, bozo bwa ngai bopasuki na nsomo na ntina ya bino, mpe motema mwa ngai moyoki mpasi; nazali kobanga mbele bokobwakama mosika libela. Tala natondisami na Molimo mwa Nzambe, mingi ete mikuwa mya ngai mizangi makasi.\n\n48 Mpe sikawa esalemaki ete elobaki ngai maloba maye basilikaki na ngai, mpe balingaki kobwaka ngai o kati ya bozindo bwa mbu; mpe eyaki bango kotia maboko ma bango likolo lya ngai nalobaki epai ya bango, kolobaka: O nkombo ya Nzambe wa Bokasi Bonso, natindi bino ete bosimba ngai te, mpo natondi na nguya ya Nzambe, kutu kina o bozikisi bwa mosuni mwa ngai; mpe onso oyo akotia maboko ma ye likolo lya ngai akokauka kutu lokola monkekele mokauka; mpe akozala lokola eloko te liboso lya nguya ya Nzambe, mpo Nzambe akobete ye.\n\n49 Mpe esalemaki ete ngai, Nefi, nalobaki epai ya bango ete bayimayima lisusu te likolo lya tata wa bango; mpe baboya kosalisa ngai te mpo Nzambe atindaka ngai ete natonga masuwa.\n\n50 Mpe nalobaki epai ya bango: Soko Nzambe atindaka ngai nasala makambo manso, nakoka kosala mango. Soko atindaka ngai naloba o mai maye, zala mabele, malingaka kozala mabele; mpe soko nalobaka yango, elingaki kosalema.\n\n51 Mpe sikawa, soko Nkolo azali na nguya monene ya lolenge loye, mpe asalaki boye makamwisi mingi o ntei ya bana ba bato, boniboni ezali ete akoka kolakisa ngai te, ete nakoka kotonga masuwa?\n\n52 Mpe esalemaki ete ngai, Nefi, nalobaki makambo mingi epai ya bandeko ba ngai, mingi ete babulunganisamaki mpe bakokaki lisusu kotia ntembe na ngai te; mpe bamekaki te kotia maboko ma bango likolo lya ngai to kosimba ngai na misapi mya bango, kutu o ntaka ya mikolo mingi. Sikawa bamekaki kosala yango te mbele bakauka liboso lya ngai, ya nguya mingi boye ezalaki Molimo mwa Nzambe; mpe boye esalaki likolo lya bango.\n\n53 Mpe esalemaki ete Nkolo alobaki epai ya ngai: Tandola lisusu loboko la yo epai ya bandeko babali ba yo, mpe bakokauka te liboso lya yo, kasi nakotuta bango, elobaki Nkolo, mpe yango oyo nakosala, ete bakoka koyeba ete nazali Nkolo Nzambe wa bango.\n\n54 Mpe esalemaki ete na tandolaki loboko la ngai epai ya bandeko babali ba ngai, mpe bakaukaki liboso lya ngai te; kasi Nkolo aningisaki bango, kutu engebene na liloba liye alobaka.\n\n55 Mpe sikawa, balobaki: Toyebi na ntembe te ete Nkolo azali elongo na yo, mpo toyebi ete ezali nguya ya Nkolo eye eningisaki biso. Mpe bakweyaki o nse liboso lya ngai, mpe bazalaki penepene na kokumbamela ngai, kasi natikaki bango te, kolobaka: Ngai nazali ndeko wa bino, iyo, kutu ndeko wa bino wa leki; yango wana, bokumbamela Nkolo Nzambe wa bino, mpe bokumisa tata wa bino mpe mama wa bino, ete mikolo mya bino mikoka kozala milai o mboka eye Nkolo Nzambe wa bino akopesa bino.\n\n", "1-ne 18": "[center][font_size=26]Mokapo 18[/font_size][/center]\n\n[i]Masuwa masilisami—Mbotama ya Yakobo mpe ya Yosefe ilobami—Lingomba limati masuwa mpo ya mboka elakelama—Bana babali ba Yisamaele mpe basi ba bango basangani o loyenge mpe botomboki—Nefi akangemi, mpe masuwa mazongisami nsima na ekumbaki ya nsomo—Nefi azwi bonsomi, mpe na losambo la ye moketi motiki—Bato bakomi o mboka elakelama. Penepene na 591–589 Yambo ya Klisto.[/i]\n\n1 Mpe esalemaki ete bakumbamelaki Nkolo, mpe bakendeki elongo na ngai; mpe tosalaki mabaya ma esaleli ya ntoki. Mpe Nkolo alakisaki ngai mbala na mbala nsima ya lolenge kani nakosala mabaya ma masuwa.\n\n2 Sikawa ngai, Nefi, nasalaki mabaya nsima ya lolenge loteyamaki na bato te, mpe natongaki masuwa nsima ya lolenge la bato te; kasi natongaki mango nsima ya lolenge loye Nkolo alakisaki ngai; yango wana, ezalaki nsima ya lolenge la bato te.\n\n3 Mpe ngai, Nefi, nakendeki o ngomba mbala nzike, mpe nasambelaki mbala nzike epai ya Nkolo; yango wana Nkolo alakisaki ngai makambo manene.\n\n4 Mpe esalemaki ete esilisaki ngai masuwa, engebene na liloba lya Nkolo, bandeko babali ba ngai bamonoki ete mazalaki malamu, mpe esaleli ya mango ezalaki malonga mpenza; yango wana bamikitisaki lisusu liboso lya Nkolo.\n\n5 Mpe esalemaki ete mongongo mwa Nkolo moyaki epai ya tata wa ngai, ete toteleme mpe tokita o kati ya masuwa.\n\n6 Mpe esalemaki ete o mokolo mwa nsima, esilisaka biso kolengele biloko binso, mbuma mpe niama uta o esobe, mpe mafuta ma nzoi beboo, mpe bilei engebene na eye Nkolo atindaka biso, tokotaki o masuwa, elongo na mikumba mya biso minso mpe nkona ya biso, mpe eloko enso tomemeki elongo na biso, moto na moto engebene na mibu mya ye; yango wana, tokitaki biso banso o masuwa, elongo na basi ba biso mpe bana ba biso.\n\n7 Mpe sikawa, tata wa ngai abotaki bana babale o esobe; nkulutu abiangemakiYakobo mpe leki Yosefe.\n\n8 Mpe esalemaki ete esilaka biso banso kokita o kati ya masuwa, mpe kokamata elongo na biso bilei bya biso mpe biloko biye bitindamaka biso, tokotaki o kati ya mbu mpe totambolisamaki liboso lya mopepe ona mboka elakelama.\n\n9 Mpe esilaka biso kotambolisama liboso lya mopepe o ntaka ya mikolo mingi, tala, bandeko babali ba ngai mpe bana babali baYisamaele mpe lisusu basi ba bango bakomaki komisepelisa, mingi ete babandaki kobina, mpe koyemba, mpe koloba na yauli nzike, iyo, kutu ete babosanaki na nguya kani emememeki bango kuna; iyo, batombolamaki o yauli eluti.\n\n10 Mpe ngai, Nefi, nabandaki kobanga mpenza mbele Nkolo asilika na biso, mpe abete biso na ntina ya bobe bwa biso, ete tominama o bozindo mwa mbu; yango wana ngai, Nefi, nabandaki koloba na bango na limemia liike; kasi tala, basilikaki na ngai, kolobaka: Tolingi te ete ndeko wa biso mobali wa leki azala moyangeli wa biso.\n\n11 Mpe esalemaki ete Lamani mpe Lemuele bakamataki ngai mpe bakangaki ngai na nsinga, mpe basalelaki ngai na nko nzike; nzokande, Nkolo atikaki yango ete akoka kolakisa nguya ya ye, mpo ya bokokisi liloba lya ye liye alobaki litali moto wa nkuna.\n\n12 Mpe esalemaki ete esilisaka bango kokanga ngai mpenza ete nakoka koningana lisusu te, kompa, eye elengelemeki na Nkolo, etikaki kosala.\n\n13 Yango wana, bayebaki te wapi bakokamba masuwa, mpenza ete emataki moketi moko monene, iyo, moketi moko monene mpe mwa nsomo, mpe tozongisamaki nsima likolo lya mai o ntaka ya mikolo misato; mpe babandaki kobanga mpenza mbele bazinda o ntei ya mbu; nzokande bakangolaki ngai te.\n\n14 Mpe o mokolo mwa minei, moye tozongisamaki nsima, ekumbaki ebandaki kozala ya nsomo mpenza.\n\n15 Mpe esalemaki ete tokomaki penepene na kominama o mbu. Mpe esilaka biso kozongisama nsima likolo lya mai o ntaka ya mikolo minei, bandeko ba ngai babandaki komono ete masambisi ma Nzambe mazalaki likolo lya bango, mpe ete basengelaki kowa longola se soko bakoyambola bobe bwa bango; yango wana, bayaki epai ya ngai, mpe bakangolaki ngai nkanga iye izalaki o nkingo ya maboko ma ngai, mpe tala ivimbaki mpenza; mpe lisusu makaka ma ngai mavimbaki mpenza, mpe ezalaki enene mpasi yango.\n\n16 Nzokande, natalaki epai ya Nzambe, mpe nasanzolaki ye bolai bwa mokolo mobimba; mpe nayimayimaki te na Nkolo na ntina ya matungisi ma ngai.\n\n17 Sikawa tata wa ngai, Lehi, alobaki makambo mingi epai ya bango, mpe lisusu epai ya bana ba Yisamaele; kasi, tala, bafulaki libanda bokaneli boike na oyo akoloba mpo ya ngai; mpe baboti ba ngai, ebukanaki bango na mibu, mpe eyokaki bango mpasi ya matungisi maike na ntina ya bana ba bango, bakitisamaki, iyo, kutu likolo lya mbeto ya bango ya malali.\n\n18 Na ntina ya mpasi mpe mawa maike ma bango, mpe lisumu lya bandeko babali ba ngai, bayeisamaki penepene kutu na komememe libanda lya ntango eye mpo ya kokutana elongo na Nzambe wa bango; iyo, ya bango nsuki ya mpembe izalaki penepene na kokitisama mpo ya kolala o nse o ntei ya mputulu; iyo, kutu bazalaki penepene na kobwakama na mawa o ntei ya lilita lya mai.\n\n19 Mpe Yakobo mpe Yosefe lokola, ezalaki bango bana, ezalaki bango na mposa ya bilei biike, bayokaki mpasi na ntina ya matungisi ma mama wa bango; mpe lisusu mwasi wa ngai, na ya ye mai ma miso mpe nsambo, mpe bana ba ngai lokola, balembisaki te mitema mya bandeko babali ba ngai ete bakangola ngai.\n\n20 Mpe ezalaki eloko yoko te longola se nguya ya Nzambe, eye ekanelaki bango o bobebisami, ekokaki kolembisa mitema mya bango; yango wana, emonoki bango ete bakomaki penepene na kominama o bozindo bwa mbu bayambolaki likambo liye basalaka, mpenza ete bakangolaki ngai.\n\n21 Mpe esalemaki ete esilisaka bango kokangola ngai, tala, nakamataki kompa, mpe ebandaki kosala wapi ezalaki mposa ya ngai. Mpe esalemaki ete nasambelaki epai ya Nkolo; mpe esilisaki ngai kosambela, mopepe motikaki, mpe moketi motikaki, mpe ezalaki kimia enene.\n\n22 Mpe esalemaki ete ngai, Nefi, nakambaki masuwa, ete tonanaki lisusu ona mboka elakelama.\n\n23 Mpe esalemaki ete esilisaki biso konana o ntaka ya mikolo mingi, tokomaki o mboka elakelama; mpe tokendeki likolo lya mabele, mpe totelemisaki biema bya biso; mpe tobiangaki yango mboka elakelama.\n\n24 Mpe esalemaki ete tobandaki kosala bilanga, mpe tobandaki kokona nkona; iyo, totiaki nkona ya biso inso o kati ya mabele, iye tomemeki uta o mboka ya Yelusaleme. Mpe esalemaki ete ikolaki mpenza; yango wana, topambolamaki na beboo.\n\n25 Mpe esalemaki ete tokutaki likolo lya mboka ya elako, lokola ekendeki biso mobembo o esobe, ete ezalaki na niama ya zamba ya lolenge na lolenge, ngombe ya mwasi mpe ngombe ya mobali lokola, mpe mpunda mpe farasa, mpe ntaba mpe ntaba ya zamba, mpe ndenge inso ya niama ya zamba, iye bato bakoki kosalela. Mpe tokutaki ndenge inso ya makele, ya wolo, mpe ya mpauni lokola, mpe ya motako.\n\n", "1-ne 19": "[center][font_size=26]Mokapo 19[/font_size][/center]\n\n[i]Nefi asali palaki ya makele mpe akomi mambi ma bato ba ye—Nzambe wa Yisalaele akoya mibu nkama motoba uta o ntango Lehi atikaki Yelusaleme—Nefi alobeli mpasi ya ye mpe bokakami bwa ye o ekulusu—Bayuda bakotiolama mpe bakopalanganisama kina o mikolo mya nsuka, ekozonga bango na Nkolo. Penepene na 588–570 Yambo ya Klisto.[/i]\n\n1 Mpe esalemaki ete Nkolo atindaki ngai, yango wana nasalaki palaki ya makele ete nakoka kokoma likolo lya yango likundoli lya bato ba ngai. Mpe likolo lya palaki iye nasalaki nakomaki likundoli lya tata wa ngai, mpe lisusu mibembo mya biso o esobe, mpe mabikuli ma tata wa ngai; mpe lisusu mabikuli mingi ma ngaimei nakomaki likolo lya yango.\n\n2 Mpe nayebaki te o ntango esalaki ngai yango ete Nkolo akotinda ngai nasala palaki iye; yango wana, likundoli lya tata wa ngai, mpe bonkoko bwa batata ba ye, mpe eteni eleki mingi ya matamboli ma biso o esobe ekomami likolo lya palaki ya yango nalobeli; yango wana, makambo malekaki yambo nasala palaki iye, na bosolo, mingi mingi malobami likolo lya palaki ya yambo.\n\n3 Mpe esilisaka ngai kosala palaki iye na nzela ya motindo, ngai, Nefi, nazwaki motindo moko ete misala mpe mabikuli, biteni bya yango bileki polele mpe motuya, bikomami likolo lya palaki iye; mpe ete makambo maye makomamaki makobatelama mpo ya bolakisi bwa bato ba ngai, baye bakozwa mabele, mpe lisusu mpo ya miango misusu mya bwania, miye miango miyebani epai ya Nkolo.\n\n4 Yango wana, ngai, Nefi, nasali likundoli likolo lya palaki isusu, iye ipesi nsango yoko, to iye ipesi nsango yoko eleki enene ya bitumba mpe boweli mpe bobebisami bwa bato ba ngai. Mpe eye nasalaki, mpe natindaki bato ba ngai nini basala, ekosila ngai kokende; mpe ete palaki iye ikokitanisama uta nkola yoko o esusu, to uta profeta moko o mosusu, kina mitindo mya nsima mya Nkolo.\n\n5 Mpe nsango yoko ya bosali bwa ngai palaki iye ikopesama nsima; mpe nde, tala, natamboli engebene na eye nalobaki; mpe eye nasali ete makambo maleki bule makoka kobatelama mpo ya boyebi bwa bato ba ngai.\n\n6 Nzokande, nakomi eloko te likolo lya palaki iye longola se soko ezali eye nakanisi ezali ya bule. Mpe sikawa, soko nabungi, kutu babungaki kala; te ete nalingi komilimbisa na ntina ya bato basusu, kasi na ntina ya botau boye bozali na ngai, engebene na mosuni, nalingi komilimbisa.\n\n7 Mpo makambo boko bato bakomono ete malongobani mpenza, o nzoto mpe o bozo lokola, basusu bakotala mango mpamba mpe bazali koniata mango o nse ya makolo ma bango. Iyo, kutu Nzambe mpenza wa Yisalaele bato baniati o nse ya makolo ma bango; nalobi, koniata o nse ya makolo ma bango kasi nalingi koloba o elobeli esusu—batali mpamba, mpe bayokemeli te o mongongo mwa malako ma ye.\n\n8 Mpe tala akoya, engebene na maloba ma anzelu, o mobu nkama motoba uta o ntango tata wa ngai atikaki Yelusaleme.\n\n9 Mpe mokili, na ntina ya bobe bwa bango, bakosambisa ye bo eloko mpamba; yango wana bafiakoli ye, mpe atiki yango; babamboli ye, mpe atiki yango. Iyo, babwakeli ye nsoi, mpe atiki yango, na ntina ya boboto bwa ye bwa bolingo mpe ya motema mwa ye molai ona bana ba bato.\n\n10 Mpe Nzambe wa batata ba biso, baye bakambemaki libanda lya Ejipito, libanda lya bowumbu, mpe lisusu babatelamaki o esobe na ye, iyo, Nzambe wa Abalayama, mpe wa Yisaka, mpe Nzambe wa Yakobo, amitiki, engebene na maloba ma anzelu, lokola moto moko, o kati ya maboko ma bato ba nkuna, mpo atombolama, engebene na maloba ma Zenoki, mpe abakema o ekulusu, engebene na maloba ma Neumi, mpe akundama o lilita lyoko, engebene na maloba ma Zenosi, maye alobaki matali mikolo misato mya molili, miye mikozala elembo epesami ya liwa lya ye epai ya bango baye bakofanda o bisanga bya mbu, mingi koleka epesami na bango baye bazali baye ndako ya Yisalaele.\n\n11 Mpo boye elobaki profeta: Nkolo Nzambe solo akobimela ndako mobimba ya Yisalaele o mokolo mona, boko na mongongo mwa ye, na ntina ya bosembo bwa bango, mpo ya bango bosepeli bonene mpe lobiko, mpe basusu na nkake mpe minkalali mya nguya ya ye, na ekumbaki, na moto, mpe na molinga, mpe mbongi ya molili, mpe na bofungwami bwa mabele, mpe na ngomba iye ikomememe o likolo.\n\n12 Mpe makambo maye manso makoya solo, elobi profeta Zenosi. Mpe mabanga ma mokili makopasuka; mpe na ntina ya monkime mwa mabele, bakonzi mingi ba bisanga bya mbu bakosimbama na Molimo mwa Nzambe, mpo ya koganga: Nzambe wa lizali ayoki mpasi.\n\n13 Mpe lokola mpo ya bango baye bazali o Yelusaleme, elobi profeta, bakobeteme na bato banso, zambi babaki Nzambe wa Yisalaele o ekulusu, mpe babaloli mitema mya bango mpembeni, babwaki bilembo mpe makamwa, mpe nguya mpe nkembo ya Nzambe wa Yisalaele.\n\n14 Mpe zambi babaloli mitema mya bango mpembeni, elobi profeta, mpe batioli Mosantu Moko wa Yisalaele, bakoyengayenga o mosuni, mpe bakowa, mpe bakokoma litio lyoko mpe liseki lyoko, mpe bokoyinama o ntei ya bikolo binso.\n\n15 Nzokande, ekoya mokolo mona, elobi profeta, moye bakobalola lisusu te mitema mya bango mpembeni ya Mosantu Moko wa Yisalaele, nde akomikundola mayokani maye asalaki elongo na batata ba bango.\n\n16 Iyo, nde ekomikundola ye bisanga bya mbu; iyo, mpe bato banso baye bazali baye ndako ya Yisalaele, nakosangisa o kati, elobi Nkolo, engebene na maloba ma profeta Zenosi, uta o ntaka inei ya mabele.\n\n17 Iyo, mpe mabele manso makomono lobiko la Nkolo, elobi profeta; ekolo na ekolo, libota na libota, monoko na monoko mpe bato na bato bakopambolama.\n\n18 Mpe ngai, Nefi, nakomaki makambo maye epai ya bato ba ngai, ete mbele nakoka kondimisa bango ete bamikundola Nkolo Mosikoli wa bango.\n\n19 Yango wana, nalobi o ndako mobimba ya Yisalaele, soko boye ekozala ete bakozwa makambo maye.\n\n20 Mpo tala, nazali na misala o molimo, miye milembisi ngai kutu ete mikangano mya binama bya nzoto ya ngai mizali mitau, mpo ya bango baye bazali o Yelusaleme; mpo ezalaka Nkolo na ngolu te, mpo ya kolakisa epai ya ngai etali bango, kutu lokola esalaka baprofeta ba kala, nasengelaki kowa lokola.\n\n21 Mpe solo alakisaki epai ya baprofeta ba kala makambo manso matali bango; mpe lisusu alakisaki epai ya mingi etali biso; yango wana, esengeli mpenza ete toyeba makambo matali bango mpo makomamaki likolo lya palaki ya motako.\n\n22 Sikawa esalemaki ete ngai, Nefi, nalakisaki bandeko babali ba ngai makambo maye; mpe esalemaki ete natangaki makambo mingi na bango, maye makomamaki likolo lya palaki ya motako, ete bakoka koyeba etali misala mya Nkolo o mboka isusu, o ntei ya bato ba kala.\n\n23 Mpe natangaki makambo mingi epai ya bango maye makomamaki o buku ya Mose; kasi ete nakoka kondimisa bango malamu mpo ya kondima na Nkolo Mosikoli wa bango natangaki epai ya bango eye ekomamaki na profeta Yisaya; mpo namekisaki nkoma isantu inso epai ya biso, ete ekoka kozala mpo ya litomba mpe boyekoli bwa biso.\n\n24 Yango wana nalobaki epai ya bango, kolobaka: Yokani maloba ma profeta, bino baye bozali montika mwa ndako ya Yisalaele, etape yoko eye ebukamaki mpenza; yokani maloba ma profeta, maye makomamaki o ndako mobimba ya Yisalaele, mekisani mango epai ya binomei, ete bokoka kozala na elikia lokola bandeko ba bino uta wapi bobukamaki mpenza; mpo nsima ya lolenge loye profeta akomaki.\n\n", "1-ne 20": "[center][font_size=26]Mokapo 20[/font_size][/center]\n\n[i]Nkolo abimisi mwango mwa ye na Yisalaele—Yisalaele aponomoki o etumbele ya matungisi mpe asengeli kolongwa uta o Babiloni—Mekisani Yisaya 48. Penepene na 588–570 Yambo ya Klisto.[/i]\n\n1 Yokemelani mpe yokani eye, O ndako ya Yakobo, oyo bobiangemi na nkombo ya Yisalaele, mpe boyaki libanda lya mai ma Yuda, to libanda lya mai ma libatisi, oyo bokolapa ndai na nkombo ya Nkolo, mpe bokolobela nkombo ya Nzambe wa Yisalaele, naino balapi ndai na solo te mpe bosembo te.\n\n2 Nzokande, bamibiangi ba engumba esantu, kasi bamiwumisi te likolo lya Nzambe wa Yisalaele, oyo azali Nkolo wa Bibele; iyo, Nkolo wa Bibele ezali nkombo ya ye.\n\n3 Tala, nasakolaki makambo ma kala uta o ebandeli; mpe makendeki libanda lya monoko mwa ngai, mpe nalakisaki yango. Nalakisaki bango na mbalakaka.\n\n4 Mpe nasalaki yango zambi nayebaki ete ozali na nkanza, mpe nkingo ya yo ezali mosisa mwa ebende, mpe ebolo ya yo motako;\n\n5 Mpe kutu nasakolaki uta o ebandeli na yo; yambo esalemaki nalakisaki yo mango; mpe nalakisaki mango mpo ya bobangi mbele okoloba—Ya ngai nzambe ya ekeko esalaki mango, mpe ya ngai elili ekatama, mpe ya ngai elili eniangwa etindi mango.\n\n6 Oyokaki mpe omonoki enso eye; mpe okosakola mango te? Mpe ete nalakisa yo makambo ma sika uta o ntango eye, kutu makambo mabombama, mpe oyebaki mango te.\n\n7 Makelami sikawa, mpe te uta o ebandeli, kutu yambo ya mokolo moye oyokaki mango te masakolamaki epai ya yo, mbele oloba—Tala nayebaki mango.\n\n8 Iyo, mpe oyokaki te; iyo, oyebaki te; iyo, uta o ntango ena litoyi lya yo lifungwanaki te; mpo nayebaki ete yo okozala yauli mpenza, mpe ete obiangemaki mobuki uta o libumu.\n\n9 Nzokande, mpo ya ntina ya nkombo ya ngai nakozongisa nsima nkanda ya ngai, mpe mpo ya bosanzoli bwa ngai nakokeba na yo, ete nasasa yo te.\n\n10 Mpo, tala, napetolaki yo, naponoki yo o etumbele ya matungisi.\n\n11 Mpo ya ntina ya ngaimei, iyo, mpo ya ntina ya ngaimei nakosala eye, zambi nakotika te nkombo ya ngai esantolama, mpe nakopesa nkembo ya ngai na mosusu te.\n\n12 Yokemela epai ya ngai, O Yakobo, mpe Yisalaele mobiangemi wa ngai, mpo nazali ye; nazali ya yambo, mpe nazali lisusu ya nsuka.\n\n13 Loboko la ngai lolalisaki nse ya mabele, mpe loboko la ngai la mobali lotandolaki lola. Nabiangi bango, mpe batelemi elongo.\n\n14 Bino banso, bomisangisa, mpe yokani; nani o ntei ya bango asakolaki makambo maye epai ya bango? Nkolo alingaki ye; iyo, mpe akokokisa liloba liye asakolaki na bango; mpe akosala elengi ya ye likolo lya Babiloni, mpe loboko la ye lokoya likolo lya Bakaladi.\n\n15 Lisusu, elobi Nkolo; ngai Nkolo, iyo, nalobaki; iyo, nabiangaki ye mpo asakola, namemeki ye, mpe akosala nzela ya ye elamu.\n\n16 Yakani penepene epai ya ngai; nalobi o nkuku te; uta o ebandeli, uta o ntango eye esakolamaki nalobaki; mpe Nkolo Nzambe, mpe Molimo mwa ye, atindaki ngai.\n\n17 Mpe boye elobi Nkolo, Mosikoli wa yo, Mosantu Moko wa Yisalaele; natindaki ye, Nkolo Nzambe wa yo oyo ateyi yo mpo ya litomba, oyo akambi yo o nzela okokende, asalaki yango.\n\n18 O soko eyokemelaka yo o mitindo mya ngai—nde kimia ya yo ezalaka lokola ebale, mpe bosembo bwa yo lokola mbonge ya mbu.\n\n19 Nkona ya yo lisusu ezalaka lokola zelo; eboto moko ya nsopo ya yo lokola mozelo mwa yango; nkombo ya ye ekokaki te kokatama mosika to kobebisama uta o liboso lya ngai.\n\n20 Kendeni mosika na Babiloni, kimani uta o Bakaladi, na mongongo mwa koyembaka sakolani, lobelani eye, sangelani kina o nsuka ya mabele; lobani: Nkolo asikoli mosali wa ye Yakobo.\n\n21 Mpe bayokaki mposa ya mai te; akambaki bango o katikati ya maliki; asalaki mai masopana libanda lya libanga mpo ya bango; apasulaki libanga lisusu mpe mai mabimaki zololo.\n\n22 Mpe ata asalaki makambo maye manso, mpe manene masusu maleki, ezali te kimia, elobi Nkolo, epai ya moto wa nkuna.\n\n", "1-ne 21": "[center][font_size=26]Mokapo 21[/font_size][/center]\n\n[i]Masiya akozala mwinda mpo ya Bapaganu mpe akobikisa bakangemi—Yisalaele ekosangana na nguya o mikolo mya nsuka—Bakonzi bakozala batata babokoli ba bango—Mekisani Yisaya 49. Penepene na 588–570 Yambo ya Klisto.[/i]\n\n1 Mpe lisusu: Yokemelani, O ndako ya Yisalaele, banso bino baye bobukami mpenza mpe bobenganami libanda na ntina ya nkuna ya bakengeli ba bato ba ngai; iyo, banso bino baye bobukami mpenza, baye bopalanganisami libanda, baye bozali ba bato ba ngai, O ndako ya Yisalaele. Tiani matoyi, O bisanga, epai ya ngai, yokemelani bino bato uta o mosika; Nkolo abiangaki ngai uta o libumu; uta o nsopo ya mama wa ngai atangaki nkombo ya ngai.\n\n2 Mpe asalaki monoko mwa ngai bo mopanga moko mopotu; o elilingi ya engindi ya ye abombaki ngai, mpe asalaki ngai likula lyoko lya nsonge; o libenga lya ye lya bokila abombaki ngai.\n\n3 Mpe alobaki epai ya ngai: Ozali wa ngai mosali, O Yisalaele, na oyo nakokembelama.\n\n4 Nde nalobaki, nasalaki mosala na mpamba, nabebisaki makasi ma ngai botambano mpe na mpamba; solo bosambisi bwa ngai bozali elongo na Nkolo, mpe mosala mwa ngai elongo na Nzambe wa ngai.\n\n5 Mpe sikawa, elobi Nkolo—ete akelaki ngai uta o libumu ete nazala mosali wa ye, mpo ya komeme lisusu Yakobo epai ya ye—ata Yisalaele esangani te, kasi nakozala na nkembo o miso mya Nkolo, mpe Nzambe wa ngai akozala makasi ma ngai.\n\n6 Mpe alobaki: Ezali eloko eke ete ozala mosali wa ngai mpo ya kotelemisa mabota ma Yakobo, mpe kozongisa babatelami ba Yisalaele. Nakopesa yo lisusu bo mwinda moko na Bapaganu, ete okoka kozala lobiko la ngai epai ya nsuka ya mabele.\n\n7 Boye elobi Nkolo, Mosikoli wa Yisalaele, Mosantu Moko wa ye, na ye oyo bato bakotiola, na ye oyo bikolo bikoboya, na mosali wa bayangeli: Bakonzi bakomono mpe bakoteleme, bana ba bakonzi lisusu bakokumbama, na ntina ya Nkolo oyo azali potongono.\n\n8 Boye elobi Nkolo: O ntango yoko endimama nayokaki yo, O bisanga bya mbu, mpe o mokolo mwa lobiko nasungaki yo; mpe nakobatela yo, mpe nakopesa yo mosali wa ngai mpo ya boyokani boko bwa bato, mpo ya kotia mabele, mpo ya kosala mpo ya kosangola lisango lya mpamba;\n\n9 Ete okoka koloba na bakangemi: Kendani; o baye bafandi o molili: Bomilakisa. Bakolia o nzela, mpe bilanga bya bango bya bilei bikozala bisika binso bya likolo.\n\n10 Bakoyoka nzala te mpe mposa ya mai te, mpe molunge te mpe moi mokobete bango te; mpo ye oyo ayokaki ngolu likolo lya bango akokamba bango, kutu mpembeni ya biliba bya mai akokamba bango.\n\n11 Mpe nakosala ngomba ya ngai inso nzela yoko, mpe balabala ya ngai ikonetolama.\n\n12 Mpe nde, O ndako ya Yisalaele, tala, baye bakoya uta o mosika; mpe tala, baye uta o nordi mpe uta o westi; mpe baye uta o mboka ya Sinimi.\n\n13 Yemba, O lola; mpe zala na bosepeli, O mabele; mpo makolo ma bango baye bazali o esti makotiama; mpe makobukana na koyembaka, O ngomba; mpo bakobeteme lisusu te; mpo Nkolo abondisaki bato ba ye, mpe akoyoka ngolu likolo lya batungisami ba ye.\n\n14 Kasi, tala, Siona alobaki: Nkolo asundoli ngai, mpe Nkolo wa ngai abosani ngai—kasi akolakisa ete te.\n\n15 Mpo ekoki mwasi kobosana wa ye mwana ameleke, ete ayoka ngolu te likolo lya mwana mobali wa libumu lya ye? Iyo, bakoki kobosana, kasi nakobosana yo te, O ndako ya Yisalaele.\n\n16 Tala, nakati yo likolo lya biengindi bya maboko ma ngai; bifelo bya yo bizali ntango inso liboso lya ngai.\n\n17 Bana ba yo bakosala mbangu na babebisi ba yo; mpe bango baye bakosala yo mobulu bakokende mosika na yo.\n\n18 Tombola miso mya yo zingazinga mpembeni mpe tala; banso baye bamisangisi elongo, mpe bakoya na yo. Mpe lokola nazali na bomoi, elobi Nkolo, solo okolata bango banso, lokola likembi, mpe okokanga bango kutu lokola mwasi abandemi o libala.\n\n19 Mpo bisika bya yo bibomabomama mpe bya mpamba, mpe mboka ya bobebisami bwa yo, ikozala kutu sikawa ya nkaka mingi koleka na ntina ya bafandi; mpe bango baye baminaki yo bakozala mosika mpenza.\n\n20 Bana baye okozwa, esili yo kobungisa ya yambo, bakoloba lisusu o matoyi ma yo: Esika eleki eke mpo ya ngai; pesa ngai esika ete nakoka kofanda.\n\n21 Nde okoloba o motema mwa yo: Nani aboteli ngai baye, komonoko nabungisaki bana ba ngai, mpe nazali mpamba, mokangemi moko, mpe nalongolama epai na epai? Mpe nani abokolaki baye? Tala, natikalaki ngai moko; baye, wapi bazalaki?\n\n22 Boye elobi Nkolo Nzambe: Tala, nakotombola engindi na ngai na Bapaganu, mpe nakotia bendele ya ngai na bato; mpe bakomeme bana babali ba yo o maboko ma bango, mpe bana basi ba yo bakokumbana o mapeka ma bango.\n\n23 Mpe bakonzi bakozala batata babokoli ba yo, mpe basi ba bakonzi ba bango bamama babokoli ba yo; bakogumbama na yo na bilongi bya bango ona mabele, mpe bakolembola mputulu ya makolo ma yo; mpe okoyeba ete nazali Nkolo; mpo bakoyoka nsoni te baye bakozela ngai.\n\n24 Mpo bakobotolo niama bakangi uta na mokasi, to bakobikisa bokangemi ba mibeko?\n\n25 Kasi boye elobi Nkolo, kutu bakangemi ba mokasi bakolongolama, mpe niama bakangi na moto wa nsomo akobikisama; mpo nakowela na oyo akowela na yo, mpe nakobikisa bana ba yo.\n\n26 Mpe nakoleisa bango baye bakoniokolo yo na mosuni mwa bangomei; bakolangwisama na makila ma bangomei lokola vino ya sukali; mpe mosuni monso mokoyeba ete ngai, Nkolo, nazali, Mobikisi wa yo mpe Mosikoli wa yo, Mokasi Moko wa Yakobo.\n\n", "1-ne 22": "[center][font_size=26]Mokapo 22[/font_size][/center]\n\n[i]Yisalaele ekopalanganisama likolo lya etando enso ya mabele—Bapaganu bakosalisa mpe bakoleisa Yisalaele na nsango elamu o mikolo mya nsuka—Yisalaele ekosangisama mpe ekobikisama, mpe moto wa nkuna akozika lokola matiti—Bokonzi bwa zabulu bokobebisama, mpe Satana akokangema. Penepene na 588–570 Yambo ya Klisto.[/i]\n\n1 Mpe sikawa esalemaki ete ngai, Nefi, esilisaka ngai kotanga makambo maye makomamaki likolo lya palaki ya motako, bandeko babali ba ngai bayaki epai ya ngai mpe balobaki epai ya ngai: Nini elingi koloba makambo maye otangi ? Tala, masengeli kososolama engebene na makambo maye mazali ma molimo, maye makosalema engebene na molimo kasi mosuni te?\n\n2 Mpe ngai, Nefi, nalobaki epai ya bango: Tala mamonisamaki epai ya profeta na mongongo mwa Molimo; mpo na Molimo makambo manso mayebisami epai ya baprofeta, maye makoya likolo lya bana ba bato engebene na mosuni.\n\n3 Yango wana, makambo maye natangaki mazali makambo matali ntango mpe molimo lokola; mpo emononi ete ndako ya Yisalaele, ata ndele, ekopalanganisama likolo lya etando enso ya mabele, mpe o ntei ya bikolo binso.\n\n4 Mpe tala, bazali mingi babungi kala uta o boyebi bwa bango baye bazali o Yelusaleme. Iyo, eteni eleki mingi ya mabota manso mamememeki mosika; mpe mapalanganisami epai na epai likolo lya bisanga bya mbu; mpe epai wapi bazali moko te wa biso ayebi, longola se ete toyebi ete bamememeki mosika.\n\n5 Mpe uta bamememeki mosika, makambo maye mabikulamaki matali bango, mpe lisusu matali bango banso baye bakopalanganisama nsima mpe na ya Mosantu Moko wa Yisalaele; mpo na ye bayeisaki mitema mya bango mikasi; yango wana, bakopalanganisama o ntei ya bikolo binso mpe bakoyinama na bato banso.\n\n6 Nzokande, ekosila bango koleisama na Bapaganu, mpe Nkolo kotombola loboko la ye likolo lya Bapaganu mpe kotia bango likolo mpo ya bendele boko, mpe bana ba bango komememe o maboko ma bango, mpe bana basi ba bango komememe o mapeka ma bango, tala makambo maye malobami mazali ma ntango; mpo boye ezali mayokani ma Nkolo elongo na batata ba biso; elingi koloba biso o mikolo mikoya, mpe lisusu bandeko ba biso baye bazali baye ndako ya Yisalaele.\n\n7 Mpe elingi koloba ete ntango ekoya ete ekosila ndako mobimba ya Yisalaele kopalanganisama mpe kobulunganisama, ete Nkolo Nzambe akotelemisa ekolo yoko ekasi o ntei ya Bapaganu, iyo, kutu likolo lya etando ya mboka eye; mpe na bango nkona ya biso ekopalanganisama.\n\n8 Mpe esili nkona ya biso kopalanganisama, Nkolo Nzambe akobanda kosala makambo ma bokamwi o ntei ya Bapaganu, maye makolongobana mpenza epai ya nkona ya biso; yango wana, emekisami epai ya bango boleisami na Bapaganu mpe bomememi likolo lya maboko mpe mapeka ma bango.\n\n9 Mpe lisusu ekolongobana epai ya Bapaganu; mpe bobele epai ya Bapaganu te kasi epai ya ndako mobimba ya Yisalaele, mpo ya koyebisa mayokani ma Tata wa lola epai ya Abalayama, kolobaka: Na nkona ya yo mabota manso ma mabele makopambolama.\n\n10 Mpe nalingaki, bandeko ba ngai, ete boyeba ete mabota manso ma mabele makoki kopambolama te longola se soko ekotia Nkolo bolumbu loboko la ye losantu o miso mya mabota.\n\n11 Yango wana, Nkolo Nzambe akobanda kotia bolumbu loboko la ye losantu o miso mya bikolo binso, na komemeke mayokani ma ye mpe nsango elamu ya ye epai ya baye bazali ba ndako ya Yisalaele.\n\n12 Yango wana, akomeme bango lisusu libanda lya bokangemi, mpe bakosangisama o mboka ya lisango lya bango; mpe bakomememe libanda lya molili mpe libanda lya boindo; mpe bakoyeba ete Nkolo azali Mobikisi mpe Mosikoli wa bango, Mokasi Moko wa Yisalaele.\n\n13 Mpe makila ma eklezia ena enene mpe ya nsomo, eye ezali mwasi wa pite wa mabele manso, makobaluka likolo lya mito mya bangomei; mpo bakobunda bitumba bango na bango, mpe mopanga mwa loboko la bangomei mokokweya likolo lya mito mya bangomei, mpe bakolangwisama na makila ma bangomei.\n\n14 Mpe ekolo enso eye ekobunda bitumba na yo, O ndako ya Yisalaele, ekobaluka likolo lya bango na bango, mpe bakokweya o kati ya libulu liye batimolaki mpo ya kokanga o motambo bato ba Nkolo. Mpe banso baye bakobunda na Siona bakobebisama, mpe mwasi monene wa pite, oyo abebisaki nzela sembo ya Nkolo, iyo, eklezia ena enene mpe ya nsomo, akokweya o mputulu mpe enene ekozala bokwei bwa yango.\n\n15 Mpo tala, elobi profeta, ntango ekoya noki eye Satana akozala lisusu te na nguya likolo lya mitema mya bana ba bato; mpo mokolo mokoya mosika te moye bato ba lolendo mpe bango baye bakosala na nkuna bakozala lokola matiti; mpe mokolo mokoya moye bakozikisama.\n\n16 Mpo ntango ekoya mosika te eye litondi lya nkele ya Nzambe ekosopana libanda likolo lya bana banso ba bato; mpo akotika te ete moto wa nkuna abebisa mosembo.\n\n17 Yango wana, akobatela basembo na nguya ya ye, kutu soko boye ekozala ete litondi lya nkele ya ye lisengeli koya, mpe basembo bakobatelama, kutu kina o bobebisami bwa bayini ba bango na moto. Yango wana, basembo bazali te na ntina ya kobanga; mpo boye elobi profeta, bakobika ma, kutu soko boye ekozala lokola na moto.\n\n18 Tala, bandeko babali ba ngai, nalobi epai ya bino, ete makambo maye masengeli kosalema mosika te; iyo, kutu makila, mpe moto, mpe mbongi ya molinga esengeli koya; mpe esengeli mpenza kozala likolo lya mabele manso; mpe ekoya epai ya bato engebene na mosuni soko boye ekozala ete bakoyeisa mitema mya bango mikasi na Mosantu Moko wa Yisalaele.\n\n19 Mpo tala, mosembo akowa te; mpo ntango solo esengeli koya eye bango banso baye babundi na Siona bakokatama mosika.\n\n20 Mpe Nkolo solo akolengele nzela mpo ya bato ba ye, mpo ya bokokisi maloba ma Mose, maye alobaki, kolobaka: Profeta moko Nkolo Nzambe wa bino akotelemisa epai ya bino, bo ngai, ye bokoyoka o makambo manso maye akoloba epai ya bino. Mpe ekosalema ete bango banso baye bakoyoka profeta ena te bakokatama mosika uta o ntei ya bato.\n\n21 Mpe sikawa ngai, Nefi, nasakoli epai ya bino, ete profeta oyo Mose alobelaki azalaki Mosantu Moko wa Yisalaele; yango wana, akotambolisa bosambisi o bosembo.\n\n22 Mpe basembo bazali te na ntina ya kobanga, mpo bazali bango baye bakobulunganisama te. Kasi ezali bokonzi bwa zabulu, boye bokotongama o ntei ya bana ba bato, bokonzi boye botiami o ntei ya bango baye bazali o mosuni—\n\n23 Mpo ntango ezali koya noki eye biklezia binso biye bitongami mpo ya kozwa matabisi, mpe bango banso baye batongami mpo ya kozwa nguya likolo lya mosuni, mpe bango baye batongami mpo ya koyebana na bato o miso mya mokili, mpe bango baye baluki mposa ya mosuni mpe biloko bya mokili, mpe kosala ndenge inso ya bobe; iyo, o nsuka, baye bazali ba bokonzi bwa zabulu bango bazali na ntina ya kobanga, mpe kolenge, mpe koningana; bango basengeli kokitisama o nse o mputulu, bango basengeli kozikisama lokola matiti; mpe eye ezali engebene na maloba ma profeta.\n\n24 Mpe ntango ekoya noki eye basembo bakopumbwisama lokola bana ba ngombe ya ndako ya bibwele, mpe Mosantu Moko wa Yisalaele akokonza o bodondwi, mpe bokasi, mpe nguya, mpe nkembo enene.\n\n25 Mpe akosangisa bana ba ye uta o ntaka inei ya mabele; akotanga mpate ya ye, mpe bayebi ye; mpe bakozala etonga yoko mpe mokengeli moko; mpe akoleisa mpate ya ye, mpe na ye bakozwa elanga ya bilei.\n\n26 Mpe na ntina ya bosembo bwa bato ba ye, Satana azali na nguya te; yango wana, akoki te kokangolama o ntaka ya mibu mingi; mpo azali te na nguya likolo lya mitema mya bato, mpo bafandi o bosembo, mpe Mosantu Moko wa Yisalaele akonzi.\n\n27 Mpe sikawa tala, ngai, Nefi, nalobi epai ya bino ete makambo maye manso makoya engebene na mosuni.\n\n28 Kasi, tala, bikolo, mabota, minoko, mpe bato banso, bakofanda o bobangi te na Mosantu Moko wa Yisalaele soko boye ekozala ete bakoyambola.\n\n29 Mpe sikawa ngai, Nefi, nasukisi; mpo nasengeli te koloba nsima lokola sikawa etali makambo maye.\n\n30 Yango wana, bandeko babali ba ngai, nalingi ete bokoka komaniola ete makambo maye makomamaki likolo lya palaki ya motako mazali ma solo; mpe mazali kotatola ete moto asengeli kotosa mitindo mya Nzambe.\n\n31 Yango wana, bozali te na ntina ya kobanza ete ngai mpe tata wa ngai tozali bobele boko baye batatolaki, mpe lisusu balakisaki mango. Yango wana, soko bokozala na botosi o mitindo, mpe bokotia molende kina o nsuka, bokobikisama o mokolo mwa nsuka. Mpe boye ezali. Amene.\n\n", "2-ne 1": "[center][font_size=26]Buku ya Ibale ya Nefi[/font_size][/center]\n\nNsango yoko ya liwa lya Lehi. Bandeko babali ba Nefi batomboki na ye. Nkolo akebisi Nefi mpo ya kokende o esobe. Mibembo mya ye o kati ya esobe, mpe bongo na bongo.\n\n[center][font_size=26]Mokapo 1[/font_size][/center]\n\n[i]Lehi abikuli etali mboka ya lipanda—Nkona ya ye likopalanganisama mpe likobeteme soko babwaki Mosantu Moko wa Yisalaele—Alendisi bana babali ba ye balata ebundele ya bosembo. Penepene na 588–570 Yambo ya Klisto.[/i]\n\n1 Mpe sikawa esalemaki ete esilisaka ngai, Nefi, kotia nsuka etali kolakisaka bandeko ba ngai babali, tata wa biso, Lehi, alobaki lisusu makambo mingi epai ya bango, mpe azongelaki epai ya bango, makambo manene boniboni Nkolo asalaka mpo ya bango na komemeke bango libanda lya mboka ya Yelusaleme.\n\n2 Mpe alobaki epai ya bango etali botomboki bwa bango likolo lya mai, mpe ngolu ya Nzambe na kobikisaka bomoi bwa bango, ete baminamaki te o mbu.\n\n3 Mpe alobaki lisusu epai ya bango etali mboka ya elako, eye bazwaka—ya ngolu boniboni Nkolo azalaki na kokebisaka biso ete tokima libanda lya mboka ya Yelusaleme.\n\n4 Mpo, tala, elobaki ye, namonoki limoni lyoko, o lyango nayebi ete Yelusaleme ebebisami; mpe etikalaka biso o Yelusaleme tolingaki kowa lokola.\n\n5 Kasi, elobaki ye, ata matungisi ma biso, tozwi mboka yoko ya elako, mboka yoko eye eponomo likolo lya mboka inso isusu; mboka yoko eye Nkolo Nzambe ayokanaki elongo na ngai ekozala mboka mpo ya lisango lya nkona ya ngai. Iyo, Nkolo ayokanaki mboka eye epai ya ngai, mpe na bana ba ngai libela, mpe lisusu bango banso baye bakokumbana uta o mboka isusu na loboko la Nkolo.\n\n6 Yango wana, ngai, Lehi, nabikuli engebene na misala mya Molimo oyo azali na ngai, ete moko te akoya o mboka eye longola se soko bakokumbana na loboko la Nkolo.\n\n7 Yango wana, mboka eye ebulisami epai ya ye oyo akokumbana. Mpe soko ekozala ete bakosalela ye engebene na mitindo miye apesi, ekozala mboka ya lipanda epai ya bango; yango wana, bakoki kokweyisama te o kati ya bokangemi; soko ekozala boye, ekozala na ntina ya bobe; mpo soko bobe bokomi beboo botutu bokozala o mboka mpo ya ntina ya bango, kasi mpo ya basembo ekopambolama libela.\n\n8 Mpe tala, ezali bwania ete mboka eye ekobombama lokola sikawa uta o boyebi bwa bikolo bisusu; mpo tala, bikolo mingi bilingaki kokamata mboka, ete elingaki kozala esika te mpo ya lisango lyoko.\n\n9 Yango wana, ngai, Lehi, nazwaki elako, ete mbala nzike lokola bango baye Nkolo Nzambe akokumba libanda lya mboka ya Yelusaleme bakobatela mitindo mya ye, bakozwa bomengo likolo lya etando ya mboka; mpe bakobombama uta o bikolo binso bisusu, ete bakoka kozwa mboka eye mpo ya bangomei. Mpe soko ekozala ete bakobatela mitindo mya ye bakopambolama likolo lya etando ya mboka eye, mpe ekozala moko te mpo ya kosala bango mpasi, to mpo ya kolongola mboka ya lisango lya bango; mpe bakofanda o bozangi bobangi libela.\n\n10 Kasi tala, ekoya ntango ete bakokulumwa o bozangi bondimi, ekosila bango kozwa mapamboli manene mingi boye na loboko la Nkolo—kozalaka na boyebi boko bwa bokeli bwa mabele, mpe bato banso, koyebaka misala minene mpe mya bokamwi mya Nkolo uta o bokeli bwa mokili; kopesamelaka bango nguya ya kosala makambo manso na bondimi; mpe kozalaka na mitindo minso uta o ebandeli, mpe kokumbanamaka na bolamu bozanga ndelo bwa ye o kati ya mboka ya motuya ya elako—tala, nalobi, soko mokolo mokoya ete bakobwaka Mosantu Moko wa Yisalaele, Masiya wa solo, Mosikoli wa bango mpe Nzambe wa bango, tala, masambisi ma ye oyo azali moyengebene makofanda likolo lya bango.\n\n11 Iyo, akokumba bikolo bisusu epai ya bango, mpe akopesa epai ya bango nguya, mpe akolongola uta na bango mboka ya bozwi bwa bango, mpe akosala bango bapalanganisama mpe babeteme.\n\n12 Iyo, lokola ekoleka nkona yoko ekozala bosopi makila, mpe mabimeli manene o ntei ya bango; yango wana, bana babali ba ngai, nalingi ete bokoka komikundola; iyo, nalingi ete boyokemela epai ya maloba ma ngai.\n\n13 O tika ete bokoka kolamuka; lamukani uta o mpongi ya mozindo, iyo, kutu uta o mpongi ya limfelo, mpe ningisani mosika miniololo mya nsomo na myango bokangemi, miye mizali miniololo miye mikangi bana ba bato, ete bamememi mosika bakangemi o nse ya libulu lya seko lya bobola mpe lisuma.\n\n14 Lamukani! Mpe telemeni uta o mputulu, mpe yokani maloba ma moboti moko akolenge, oyo bya ye binama bokolalisa mosika te o lilita lya mpio mpe nie, uta wapi moto wa mobembo moko te akoki kozonga; mwa mikolo mike mpe nakokende nzela ya mabele manso.\n\n15 Kasi tala, Nkolo asikoli bozo bwa ngai uta o limfelo; namoni nkembo ya ye, mpe nazingami mpembeni seko o maboko ma bolingo bwa ye.\n\n16 Mpe nalingi ete bomikundola kotosa meko mpe masambisi ma Nkolo; tala, eye ezalaki kopesa motema likolo o bozo bwa ngai uta o ebandeli.\n\n17 Motema mwa ngai motondaki na mawa mbala na mbala, zambi nabangaki, mbele mpo ya bokasi bwa mitema mya bino Nkolo Nzambe wa bino abima o litondi lya nkele ya ye epai ya bino, ete bokatama mosika mpe bobebisama libela;\n\n18 To, ete botutu boya likolo lya bino mpo ya ntaka ya nkola mingi; mpe bobimelami na mopanga, mpe na nzala, mpe boyinami, mpe bokambemi engebene na bolingi mpe bokangemi bwa zabulu.\n\n19 O bana babali ba ngai, tika ete makambo maye makoka koya likolo lya bino te, kasi ete bokoka kozala bato boponomo mpe basungama na Nkolo. Kasi tala, bolingi bwa ye bosalema; mpo nzela ya ye izali sembo libela.\n\n20 Mpe alobaki ete: Mbala nzike lokola ekobomba bino mitindo mya ngai bokozwa bomengo o mboka; kasi mbala nzike lokola ekobomba bino te mitindo mya ngai bokokatama mosika uta o miso mya ngai.\n\n21 Mpe sikawa mpo ete bozo bwa ngai bozala na bosepeli na bino, mpe mpo ete motema mwa ngai motika mokili moye na bosepeli na ntina ya bino, ete nakoka te kokitisama o lilita na mpasi mpe mawa, telemeni o mputulu, bana babali ba ngai, mpe zalani babali, mpe zwani mokano o likanisi lyoko mpe o motema moko, ezali bino o bomoko o makambo manso, ete bokoka kokweya te o kati ya bokangemi;\n\n22 Mpo ete bokoka kolakelama botutu te na botutu bwa nsomo; mpe lisusu, mpo ete bomilukela te nkanda ya Nzambe moko moyengebene likolo lya bino, kina o bobebisami, iyo, bobebisami bwa seko bwa bozo mpe nzoto lokola.\n\n23 Lamukani, bana babali ba ngai; latani ebundele ya bosembo. Ningisani miniololo o myango bokangemi, mpe bimani libanda lya molili, mpe telemeni uta o mputulu.\n\n24 Tombokani lisusu te na ndeko mobali wa bino, oyo ya ye mamoni mazalaki ma nkembo, mpe oyo abombaki mitindo uta o ntango totikaki Yelusaleme; mpe oyo azalaki esalele yoko o maboko ma Nzambe, na komemeke biso o mboka ya elako; mpo ezalaki te mpo ya ye, mbele tosengelaki kowa na nzala o esobe; nzokande, bolukaki kolongola bomoi bwa ye; iyo, mpe ayokaki mpasi ya mawa nzike na ntina ya bino.\n\n25 Mpe nakobanga mpe nakolenge mpenza na ntina ya bino, mbele akoyoka mpasi lisusu; mpo tala, bofundaki ye ete alukaki nguya mpe bokulaka likolo lya bino; kasi nayebi ete alukaki nguya to bokulaka te likolo lya bino, kasi alukaki nkembo ya Nzambe, mpe bolamu bwa binomei bwa seko.\n\n26 Mpe boyimayimaki zambi azalaki epai ya bino polele. Bolobi ete asalelaki monkete; bolobi ete asilikaki na bino; kasi tala, monkete mwa ye mozalaki monkete mwa nguya ya liloba lya Nzambe, liye lizalaki na ye; mpe liye bobiangaki nkanda ezalaki bosolo, engebene na bona bozali na Nzambe, boye akokaki te kokanga, komonisaka na bobangi te etali mabe ma bino.\n\n27 Mpe esengeli mpenza ete nguya ya Nzambe esengelaki kozala elongo na ye, kina etindaki ye bino ete bosengelaki kotosa. Kasi tala, ezalaki ye te, kasi ezalaki Molimo mwa Nkolo oyo azalaki na ye, oyo afungolaki monoko mwa ye o bolobi mpe akokaki te kokanga mwango.\n\n28 Mpe sikawa mwana mobali wa ngai, Lamani, mpe lisusu Lemuele mpe Sami, mpe lisusu bana ba ngai babali baye bazali bana babali ba Yisamaele, tala, soko bokoyokemela epai ya mongongo mwa Nefi bokowa te. Mpe soko bokoyokemela epai ya ye natiki epai ya bino lipamboli, iyo, kutu lipamboli lya ngai lya yambo.\n\n29 Kasi soko bokoyokemela te epai ya ye nalongoli lipamboli lya ngai lya yambo, iyo, kutu lipamboli lya ngai, mpe likotikala likolo lya ye.\n\n30 Mpe sikawa, Zolami, nakoloba epai ya yo: Tala, ozali mosali wa Labana; nzokande, okumbanaki libanda lya mboka ya Yelusaleme, mpe nayebi ete ozali moninga wa solo wa mwana wa ngai, Nefi, libela.\n\n31 Yango wana, zambi ozalaki potongono nkona ya yo ekopambolama elongo na nkona ya ye, ete bawumela o bomengo ntango elai likolo lya etando ya mboka; mpe eloko te, longola se soko ekozala bobe o ntei ya bango, ekobebisa to ekobulunganisa bomengo bwa bango likolo lya etando ya mboka eye libela.\n\n32 Yango wana, soko bokobatela mitindo mya Nkolo, Nkolo akobulisa mboka eye mpo ya bozangi bobangi ya nkona ya yo elongo na nkona ya mwana mobali wa ngai.\n\n", "2-ne 2": "[center][font_size=26]Mokapo 2[/font_size][/center]\n\n[i]Bosikoli bokoya o lisalisi lya Masiya Mosantu—Bonsomi bwa boponi (nguya ya kopono) bozali bwa ntina mpenza o bozali mpe bokoli—Adami akweyaki mpo bato bazala—Bato bazali nsomi mpo ya kopono lipanda mpe bomoi bwa seko. Penepene na 588–570 Yambo ya Klisto.[/i]\n\n1 Mpe sikawa, Yakobo, nakoloba epai ya yo: Ozali mobotami wa ngai wa yambo o mikolo mya mokakatano mwa ngai o esobe. Mpe tala, o bomwana bwa yo oyokaki mpasi ya matungisi mpe mawa maike, na ntina ya yauli ya bandeko ba yo.\n\n2 Nzokande, Yakobo, mobotami wa ngai wa yambo o esobe, oyebi bonene bwa Nzambe; mpe akobulisa matungisi ma yo mpo ya litomba lya yo.\n\n3 Yango wana, bozo bwa yo bokopambolama, mpe okofanda o bozangi bobangi elongo na ndeko mobali wa yo, Nefi; mpe mikolo mya yo mikoleka o lisalisi lya Nzambe wa yo. Yango wana, nayebi ete osikolami, na ntina ya bosembo bwa Mosikoli wa yo; mpo omonoki ete o litondi lya ntango akoya komeme lobiko epai ya bato.\n\n4 Mpe omonoki o bolenge bwa yo nkembo ya ye; yango wana, opambolami kutu lokola baye epai ya bango akosala o mosuni; mpo Molimo azali ye kaka, lobi, lelo, mpe libela. Mpe nzela elengelemi uta o bokwei bwa moto, mpe lobiko lozali ofele.\n\n5 Mpe bato bazwi mateya makoki mpo ete bayeba bolamu uta o bobe. Mpe mobeko mopesami epai ya bato. Mpe na mobeko mosuni te moyengebeni; to, na mobeko bato bakatami mosika. Iyo, na mobeko mwa ntango bakatamaki mosika; mpe lisusu, na mobeko mwa molimo bawei mpo ya eye ezali elamu, mpe bakomi babola libela.\n\n6 Yango wana, bosikoli bokoya o kati ya mpe na Masiya Mosantu; mpo atondi na boboto mpe bosolo.\n\n7 Tala, amipesi lokola libonza mpo ya lisumu, mpo ya koyanola ntina ya mobeko, epai ya banso baye ba motema moko mobukana mpe molimo moko mwa mawa; mpe epai ya mosusu te ekoki ntina ya mobeko koyanolama.\n\n8 Yango wana, boniboni ya motuya monene koyebisa makambo maye epai ya bato ba mabele, ete bakoka koyeba ete ezali mosuni te mokoki kofanda o miso mya Nzambe, longola se soko ezali na matomba, mpe ngolu, mpe boboto bwa Masiya Mosantu, oyo atiki bomoi bwa ye engebene na mosuni, mpe akamati mwango lisusu na nguya ya Molimo, ete akoka komeme esalema bosekwi bwa bakufi, ekozala ye wa yambo oyo akosekwa.\n\n9 Yango wana, akozala mbuma ya yambo epai ya Nzambe, mbala nzike lokola akosala libondeli mpo ya bana banso ba bato; mpe baye bakondima ye bakobikisama.\n\n10 Mpe na ntina ya libondeli mpo ya bato banso, bato banso bakoya epai ya Nzambe; yango wana, bakoteleme o miso mya ye, mpo ya kosambisama engebene na bosolo mpe bosantu boye bozali na ye. Yango wana, ntina ya mobeko moye Mosantu Moko apesaki, mpo ya bopesami bwa etumbu eye ekangemi, eye etumbu ekangemi ezali o bokeseni na eye ya esengo eye ekangemi, mpo ya koyanola ntina ya botumbolami—\n\n11 Mpo esengeli mpenza ezala, ete ezala bokeseni na makambo manso. Soko boye te, mobotami wa ngai wa yambo o esobe, bosembo bokokaki kosalema te, mpe nkuna te, mpe bosantu te mpe bobola te, mpe bolamu te to bobe te. Yango wana, biloko binso bisengeli mpenza kozala lisanga lyoko lya biteni o lyoko; yango wana, soko ezalaki nzoto yoko elingaki etikala lokola ekufa, zambi elingaki kozala bomoi te mpe liwa te, to bopoli te to bozangi bopoli te, esengo te to bobola te, mpe lioki te to bozangi lioki te.\n\n12 Yango wana, esengelaki mpenza ekelama mpo ya likambo lya mpamba; yango wana elingaki kozala ntina te o mwango mwa bokeli bwa yango. Yango wana, likambo liye lisengelaki mpenza kobebisa bwania bwa Nzambe mpe miango mya ye mya seko, mpe lisusu nguya, mpe ngolu, mpe boyengebene bwa Nzambe.\n\n13 Mpe soko bokoloba mobeko mozali te, bokoloba lisusu lisumu lizali te. Soko bokoloba lisumu lizali te, bokoloba lisusu bosembo bozali te. Mpe soko bosembo bozali te esengo ezali te. Mpe soko bosembo bozali te to esengo te etumbu ezali te to bobola te. Mpe soko makambo maye mazali te Nzambe azali te. Mpe soko Nzambe azali te biso tozali te, mpe mabele te; mpo ekokaki kozala bokeli bwa biloko te, mpe mpo ya kosala te to mpe mpo ya kosalema likolo lya byango te; yango wana, biloko binso bisengelaki kolimwa nie.\n\n14 Mpe sikawa, bana ba ngai babali, nalobi epai ya bino makambo maye mpo ya litomba mpe boyekoli bwa bino; mpo Nzambe azali, mpe akelaki biloko binso, lola mpe mabele lokola, mpe biloko binso bizali o mango, biloko mpo ya kosala mpe biloko mpo ya kosalema likolo lya byango.\n\n15 Mpe mpo ya kokokisa miango mya ye mya seko na ntina ya moto, esilaka ye kokela baboti ba biso ba yambo, mpe niama ya zamba mpe ndeke ya mopepe, mpe o nsuka, biloko binso biye bikelami, esengeli mpenza ete ezala bokeseni; kutu mbuma epekisama o bokeseni na nzete ya bomoi; moko kozalaka ya sukali mosusu bololo.\n\n16 Yango wana, Nkolo Nzambe apesaki epai ya moto ete asala mpo ya yemei. Yango wana, moto akokaki kosala mpo ya yemei te longola se soko asenginiami na yoko to esusu.\n\n17 Mpe ngai, Lehi, engebene na makambo maye natangaki, nasengeli mpenza kobanza ete anzelu wa Nzambe, engebene na eye ekomami akweyaki uta o lola; yango wana, akomaki zabulu, elukaki ye eye ezali ebe liboso lya Nzambe.\n\n18 Mpe zambi akweyaki uta o lola, mpe akomaki mobola libela, alukaki lisusu bobola bwa bato banso. Yango wana, alobaki epai ya Ewa, iyo, kutu nioka ena ya kala, oyo azali zabulu, oyo azali tata wa lokuta lonso, yango wana alobaki ete: lia mbuma epekisama, mpe okokufa te, kasi okozala lokola Nzambe, koyebaka bolamu mpe bobe.\n\n19 Mpe esilaki Adama mpe Ewa kolia mbuma epekisama babenganamaki libanda lya elanga ya Edene, mpo ya kosala bilanga.\n\n20 Mpe babotaki bana; iyo, kutu libota lya mabele manso.\n\n21 Mpe, mikolo mya bana ba bato miyeisamaki milai, engebene na bolingi bwa Nzambe, ete bakoka koyambola ntango ezalaki bango o mosuni; yango wana, bozali bwa bango bokomaki bozali bwa momekano, mpe ntango ya bango eyeisamaki elai, engebene na mitindo miye Nkolo Nzambe apesaki epai ya bana ba bato. Mpo apesaki motindo ete bato banso basengeli koyambola; mpo alakisaki epai ya bato banso ete babungaki, na ntina ya bobuki mobeko bwa baboti ba bango.\n\n22 Mpe sikawa, tala, soko Adama abukaki mobeko te alingaki kokweya te, kasi alingaki kotikala o elanga ya Edene. Mpe biloko binso biye bikelamaki bisengelaki kotikala o bozali boye kaka o yango bizalaki nsima ya biango kokelama; mpe bisengelaki kotikala libela, mpe kozala na nsuka te.\n\n23 Mpe balingaki kozala na bana te; yango wana balingaki kotikala o bozali bwa bozangi boyebi, kozalaka na bosepeli te, mpo bayebaki bobola te; kosalaka bolamu te, mpo bayebaki lisumu te.\n\n24 Kasi tala, makambo manso masalemaki o bwania bwa ye oyo ayebi makambo manso.\n\n25 Adama akweyaki mpo bato bakoka kozala; mpe bato bazali, mpo ete bakoka kozala na bosepeli.\n\n26 Mpe Masiya akoya o litondi lya ntango, mpo ete akoka kosikola bana ba bato uta o bokwei. Mpe zambi ete basikolami uta o bokwei bakomi bansomi libela, koyebaka bolamu uta o bobe; mpo ya kosala mpo ya bangomei mpe kosalema te likolo lya bango, longola se soko ekozala na etumbu ya mobeko o mokolo monene mpe mwa nsuka, engebene na mitindo miye Nzambe apesi.\n\n27 Yango wana, bato bazali nsomi engebene na mosuni; mpe biloko binso bipesameli bango biye bilongobanaki epai ya moto. Mpe bazali nsomi mpo ya kopono lipanda mpe bomoi bwa seko, na Moyokanisi monene wa bato banso, to kopono bokangemi mpe liwa, engebene na bokangemi mpe nguya ya zabulu; mpo akoluka ete bato banso bazala babola bo yemei.\n\n28 Mpe sikawa, bana ba ngai, nalingi ete botala Moyokanisi monene, mpe boyokemela epai ya mitindo minene mya ye; mpe bozala potongono epai ya maloba ma ye, mpe bopono bomoi bwa seko, engebene na bolingi bwa Molimo Mosantu mwa ye;\n\n29 Mpe ponono te liwa lya seko, engebene na bolingi bwa mosuni mpe bobe boye bozali o mwango, boye bokopesaka molimo mwa zabulu nguya ya kokanga, mpe kokweyisa bino o limfelo, mpo ete akoka kokonza likolo lya bino o bokonzi bwa yemei.\n\n30 Nalobi mwa maloba maye epai ya bino banso, bana babali ba ngai, o mikolo mya nsuka mya momekano mwa ngai; mpe naponi eteni elamu, engebene na maloba ma profeta. Mpe nazali na ntina esusu te longola se soko ezali bolamu bwa seko bwa bozo bwa bino. Amene.\n\n", "2-ne 3": "[center][font_size=26]Mokapo 3[/font_size][/center]\n\n[i]Yosefe o Ejipito amonoki Banefi o limoni—Abikulaki etali Joseph Smith, momoni wa mikolo mya nsuka; etali Mose, oyo akobikisa Yisalaele; etali boyei bwa Buku ya Molomoni. Penepene na 588–570 Yambo ya Klisto.[/i]\n\n1 Mpe sikawa nakoloba epai ya yo, Yosefe, mobotami wa ngai wa nsuka. Obotamaki o esobe ya matungisi ma ngai; iyo, o mikolo mya mawa manene ma ngai mama wa yo abotaki yo.\n\n2 Mpe tika Nkolo abulisa lisusu epai ya yo mboka eye, eye ezali mboka eleki o motuya, mpo ya lisango lya nkona ya yo elongo na bandeko ba yo, mpo ya bozangi bobangi bwa yo libela, soko ekozala ete okobatela mitindo mya Mosantu Moko wa Yisalaele.\n\n3 Mpe sikawa, Yosefe, mobotami wa ngai wa nsuka, oyo nabotaki o esobe ya matungisi ma ngai, Nkolo apambola yo libela, mpo nkona ya yo ekobebisama mobimba te.\n\n4 Mpo tala, ozali mbuma ya nketo ya ngai; mpe nazali eboto moko wa Yosefe oyo amememeki o bokangemi o Ejipito. Mpe enene ezalaki mayokani ma Nkolo epai ya Yosefe.\n\n5 Yango wana, Yosefe solo amonoki mikolo mya biso. Mpe azwaki elako ya Nkolo, ete o mbuma ya nketo ya ye, Nkolo Nzambe akotelemisa etape yoko sembo epai ya ndako ya Yisalaele; Masiya te, kasi etape yoko eye esengelaki kobukama mpenza, nzokande, kokundolama o mayokani ma Nkolo ete Masiya akomonisama epai ya bango o mikolo mya nsuka, o molimo mwa nguya, mpo ya komeme bango uta o boindo epai ya mwinda—iyo, libanda lya boindo mobombana mpe libanda lya bokangemi epai ya bonsomi.\n\n6 Mpo Yosefe solo atatolaki, kolobaka: Momoni moko ekotelemisa Nkolo Nzambe wa ngai, oyo akozala momoni moko aponomo epai ya mbuma ya nketo ya ngai.\n\n7 Iyo, Yosefe solo alobaki ete: Boye elobi Nkolo epai ya ngai: Momoni moko nakotelemisa uta o mbuma ya nketo ya yo; mpe akokumisama mpenza o ntei ya mbuma ya nketo ya yo. Mpe epai ya ye nakopesa motindo ete akosala mosala moko mpo ya mbuma ya nketo ya yo, bandeko ba ye, oyo ekozala elongobani mpenza epai ya bango, kutu mpo ya komeme bango o boyebi mayokani maye nasalaki elongo na batata ba bino.\n\n8 Mpe nakopesa epai ya ye motindo moko ete akosala mosala mosusu te, longola se mosala moye nakotinda ye. Mpe nakoyeisa ye monene o miso mya ngai; mpo akosala mosala mwa ngai.\n\n9 Mpe akozala monene bo Mose, oyo nalobaki nakotelemisa epai ya bino, mpo ya kobikisa bato ba ngai, O ndako ya Yisalaele.\n\n10 Mpe Mose nakotelemisa, mpo ya kobikisa bato ba yo libanda lya mboka ya Ejipito.\n\n11 Kasi momoni nakotelemisa uta o mbuma ya nketo ya yo; mpe epai ya ye nakopesa nguya mpo ya komeme liloba lya ngai epai ya nkona ya nketo ya yo—mpe bobele mpo ya komeme liloba lya ngai te, elobi Nkolo, kasi mpo ya kondimisa bango na liloba lya ngai, liye likokende kala o ntei ya bango.\n\n12 Yango wana, mbuma ya nketo ya yo ekokoma; mpe mbuma ya nketo ya Yuda ekokoma; mpe eye ekokomama na mbuma ya nketo ya yo, mpe lisusu oyo ekokomama na mbuma ya nketo ya Yuda, ekosangana elongo, mpo ya bobulungani bwa malako ma lokuta mpe bosukisi matata, mpe botii kimia o ntei ya mbuma ya nketo ya yo, mpe komeme bango o boyebi bwa batata ba bango o mikolo mya nsuka, mpe lisusu o boyebi bwa mayokani ma ngai, elobi Nkolo.\n\n13 Mpe uta o botau akoyeisama mokasi, o mokolo mona ekobanda mosala mwa ngai o ntei ya bato ba ngai banso, mpo ya bozongisi bwa yo lisusu, O ndako ya Yisalaele, elobi Nkolo.\n\n14 Mpe boye ebikulaki Yosefe: Tala, momoni ona Nkolo akopambola; mpe baye bakoluka kobebisa ye, bakobulunganisama; mpo elako eye, eye nazwaki epai ya Nkolo, etali mbuma ya nketo ya ngai, ekokokisama. Tala, nazali na ntembe te na bokokisami bwa elako eye;\n\n15 Mpe nkombo ya ye ekobiangema nsima ya ngai; mpe ekozala nsima ya nkombo ya tata wa ye. Mpe akozala bo ngai; mpo ya likambo, liye Nkolo akosala na loboko la ye, na nguya ya Nkolo likomeme bato ba ngai o lobiko.\n\n16 Iyo, Yosefe abikulaki boye: Nazali na ntembe te na likambo liye, kutu nazali na ntembe te na elako ya Mose; mpo Nkolo alobaki epai ya ngai, nakobatela nkona ya yo libela.\n\n17 Mpe Nkolo alobaki: Nakotelemisa Mose moko; mpe nakopesa nguya epai ya ye o lingenda lyoko; mpe nakopesa bosambisi epai ya ye o bokomi. Kasi nakofungola te lolemo la ye, mpo akoloba nzike te, mpo nakosala ye mokasi na koloba te. Kasi nakokoma epai ya ye mobeko mwa ngai, na mosapi mwa loboko la ngaimei; mpe nakosala molobeli mpo ya ye.\n\n18 Mpe Nkolo alobaki epai ya ngai lisusu: Nakotelemisa epai ya mbuma ya nketo ya yo; mpe nakosala mpo ya ye molobeli. Mpe ngai, tala, nakopesa epai ya ye ete akokoma nkoma ya mbuma ya nketo ya yo, epai ya mbuma ya nketo ya yo; molobeli wa nketo ya yo akosakola yango.\n\n19 Mpe maloba maye akokoma makozala maloba maye malongobani o bwania bwa ngai makokende epai ya mbuma ya nketo ya yo. Mpe ekozala lokola soko mbuma ya nketo ya yo ebelelaki epai ya bango uta o mputulu; mpo nayebi bondimi bwa bango.\n\n20 Mpe bakobelela uta o mputulu; iyo, kutu boyamboli epai ya bandeko ba bango, kutu ekosila koleka nkola mingi na bango. Mpe ekosalema ete bobeleli bwa bango bokokende, engebene na petepete ya maloba ma bango.\n\n21 Na ntina ya bondimi bwa bango maloba ma bango makobima libanda lya monoko mwa ngai epai ya bandeko ba bango baye bazali mbuma ya nketo ya yo; mpe botau bwa maloba ma bango ekoyeisa ngai bokasi o bondimi bwa bango, mpo ya bokundoli bwa boyokani boye nasalaki epai ya batata ba yo.\n\n22 Mpe sikawa, tala, mwana wa ngai Yosefe, nsima ya lolenge loye Tata wa ngai wa kala abikulaki.\n\n23 Yango wana, na ntina ya boyokani boye opambolami; mpo nkona ya yo ekobebisama te, mpo bakoyokemela epai ya maloba ma buku.\n\n24 Mpe ekoteleme mokasi moko o ntei ya bango, oyo akosala bolamu boike, o liloba mpe o mosala lokola, ekozala ya esalele yoko o maboko ma Nzambe, na bondimi boluti, mpo ya kosala makamwisi makasi, mpe kosala likambo liye lizali linene o miso mya Nzambe, mpo ya bosali bozongisi boike epai ya ndako ya Yisalaele, mpe epai ya nkona ya bandeko babali ba yo.\n\n25 Mpe sikawa, opambolami, Yosefe. Tala, ozali moke; yango wana yokemela epai ya maloba ma ndeko wa yo, Nefi, mpe ekosalema epai ya yo kutu engebene na maloba maye nalobaki. Omikundola maloba ma tata wa yo azali kokufa. Amene.\n\n", "2-ne 4": "[center][font_size=26]Mokapo 4[/font_size][/center]\n\n[i]Lehi apesi toli mpe apamboli bana ba ye—Akufi mpe akundami—Nefi akembeli na bolamu bwa Nzambe—Nefi atii bondimi bwa ye na Nkolo libela. Penepene na 588–570 Yambo ya Klisto.[/i]\n\n1 Mpe sikawa, ngai, Nefi, nakoloba etali mabikuli maye tata wa ngai alobaki, etali Yosefe, oyo amememeki o kati ya Ejipito.\n\n2 Mpo tala, solo abikulaki etali nkona ya ye mobimba. Mpe mabikuli maye akomaki mazali te manene mingi koleka. Mpe abikulaki etali biso, mpe nkona ya biso nsima; mpe makomami o palaki ya motako.\n\n3 Yango wana, esilisaki tata wa ngai kotia nsuka yoko ya mabikuli ma Yosefe, abiangaki bana ba Lamani, bana babali ba ye mpe bana basi ba ye, mpe alobaki epai ya bango: Tala, bana babali ba ngai, mpe bana basi ba ngai, bino bozali bana babali mpe bana basi ba mobotami wa ngai-wa-yambo, nalingi ete bopesa litoyi epai ya maloba ma ngai.\n\n4 Mpo Nkolo Nzambe alobaki ete: Mbala nzike lokola bokobomba mitindo mya ngai, bokozwa bomengo o mboka; mbala nzike lokola bokobomba te mitindo mya ngai bokokatama mosika uta o miso mya ngai.\n\n5 Kasi tala, bana babali ba ngai mpe bana basi ba ngai, nakoki te kokita o lilita lya ngai longola se soko nakotika lipamboli lyoko likolo lya bino; mpo tala, nayebi ete soko bokolisami o nzela bosengeli kokende bokotika yango te.\n\n6 Yango wana, soko bolakelami botutu, tala, natiki lipamboli lya ngai likolo lya bino, ete botutu bokoka kolongwa uta na bino mpe bokoyanolama likolo lya mito mya baboti ba bino.\n\n7 Yango wana, na ntina ya lipamboli lya ngai Nkolo Nzambe akotika te ete bowa; yango wana, akozala na ngolu epai ya bino mpe epai ya nkona ya bino.\n\n8 Mpe esalemaki ete esilisaki tata wa ngai kotia nsuka yoko ya bolobi na bana babali mpe bana basi ba Lamani, asalaki ete bana babali mpe bana basi ba Lemuele bamememe liboso lya ye.\n\n9 Mpe alobaki epai ya bango, kolobaka: Tala bana babali mpe bana basi ba ngai, bino bozali bana babali mpe bana basi ba mwana mobali wa mibale wa ngai; tala natiki epai ya bino lipamboli lina kaka natiki epai ya bana babali mpe bana basi ba Lamani; yango wana, bokobebisama mobimba te; kasi o nsuka nkona ya bino ekopambolama.\n\n10 Mpe esalemaki ete etiaki tata wa ngai nsuka yoko ya bolobi epai ya bango, tala, alobaki epai ya bana babali ba Yisamaele, iyo, mpe kutu ndako ya ye mobimba.\n\n11 Mpe esilisaki ye kotia nsuka yoko ya bolobi epai ya bango, alobaki epai ya Sami, kolobaka: Opambolami, mpe nkona ya yo; mpo okosangola mboka bo ndeko wa yo Nefi. Mpe nkona ya yo ekotangema elongo na nkona ya ye; mpe okozala kutu bo ndeko mobali wa yo, mpe nkona ya yo bo nkona ya ye; mpe okopambolama o mikolo mya yo minso.\n\n12 Mpe esalemaki ete esilaka tata wa ngai, Lehi, koloba epai ya banso baye ndako ya ye, engebene na mayoki ma motema mwa ye, mpe Molimo mwa Nkolo oyo azalaki na ye, akomaki mobange. Mpe esalemaki ete akufaki, mpe akundamaki.\n\n13 Mpe esalemaki ete mikolo mingi te nsima ya liwa lya ye, Lamani mpe Lemuele mpe bana babali ba Yisamaele basilikaki na ngai na ntina ya mpamela ya Nkolo.\n\n14 Mpo ngai, Nefi, nasengisamaki naloba epai ya bango, engebene na maloba ma ye; mpo nalobaki makambo mingi epai ya bango, mpe tata wa ngai lokola, yambo ya liwa lya ye; mingi ya mango maloba makomami likolo lya palaki ya ngai isusu; mpo eteni etali mingi bonkoko ekomami likolo lya palaki ya ngai isusu.\n\n15 Mpe likolo lya iye nakokoma makambo ma bozo bwa ngai, mpe mingi ya nkoma iye ikomami o palaki ya motako. Mpo bozo bwa ngai bokosepelaka o nkoma, mpe motema mwa ngai mokomaniolaka mango, mpe mokomi mango mpo ya boyekoli mpe litomba lya bana ba ngai.\n\n16 Tala, bozo bwa ngai bokosepelaka o makambo ma Nkolo, mpe motema mwa ngai mokomaniolaka ntango inso likolo lya makambo maye namonoki mpe nayokaki.\n\n17 Nzokande, ata bolamu bonene bwa Nkolo, na kolakisaka ngai misala mya ye minene mpe mya bokamwi, motema mwa ngai mokobelela: O moto motau oyo nazali! Iyo, motema mwa ngai moyoki mawa na ntina ya mosuni mwa ngai; bozo bwa ngai boyoki mawa mpenza na ntina ya mabe ma ngai.\n\n18 Nazingami bipai na bipai, na ntina ya masenginia mpe masumu maye makokakema ngai mpamba mpamba.\n\n19 Mpe elingi ngai kosepela, motema mwa ngai mokolelalela na ntina ya masumu ma ngai; nzokande, nayebi na nani natii elikia.\n\n20 Nzambe wa ngai azalaki likonzi lya ngai; akambaki ngai o katikati ya matungisi ma ngai o esobe; mpe abatelaki ngai likolo lya mai ma mozindo monene.\n\n21 Atondisaki ngai na bolingo bwa ye, kutu kina o bozikisi bwa mosuni mwa ngai.\n\n22 Abulunganisi bayini ba ngai, mpo ya bosali bango koningana liboso lya ngai.\n\n23 Tala, ayokaki ebelela ya ngai o moi, mpe apesaki ngai boyebi na limoni o ntango ya butu.\n\n24 Mpe o moi nakolaki o bobangi te o losambo lokasi liboso lya ye; iyo, mongongo mwa ngai natindaki likolo; mpe banzelu bakitaki mpe basalaki epai ya ngai.\n\n25 Mpe likolo lya mapapu ma Molimo mwa ye nzoto ya ngai emememeki mosika likolo lya ngomba elai mpenza. Mpe miso mya ngai mimonoki makambo manene, iyo, kutu manene mingi koleka mpo ya moto; yango wana napekisamaki ete nakoma mango te.\n\n26 O nde, soko namonoki makambo manene boye, soko Nkolo o bonkonde bwa ye epai ya bana ba bato abimelaki bato o ngolu nzike boye, boniboni motema mwa ngai mokolela, mpe bozo bwa ngai bokowumela o lobwaku la mawa mpe mosuni mwa ngai mokosila bokasi, mpe makasi ma ngai makolembe na ntina ya matungisi ma ngai?\n\n27 Mpe ntina nini nakomitika o lisumu, na ntina ya mosuni mwa ngai? Iyo, ntina nini nakopesa nzela o masenginia, ete mobe azala na esika o motema mwa ngai mpo ya kobebisa kimia ya ngai mpe kotungisa bozo bwa ngai? Ntina nini nakosilika na ntina ya moyini wa ngai?\n\n28 Lamuka, bozo bwa ngai! Lebetene lisusu te o lisumu. Sepela, O motema mwa ngai, mpe pesa esika lisusu te na moyini wa bozo bwa ngai te.\n\n29 Silika lisusu te na ntina ya bayini ba ngai. Lembe te makasi ma ngai na ntina ya matungisi ma ngai.\n\n30 Sepela, O motema mwa ngai, mpe belela epai ya Nkolo, mpe loba: O Nkolo, nakosanzola yo libela; iyo, bozo bwa ngai bokosepela na yo, Nzambe wa ngai, mpe libanga lya lobiko la ngai.\n\n31 O Nkolo, elingi yo kosikola bozo bwa ngai? Elingi yo kobikisa ngai libanda lya maboko ma bayini ba ngai? Elingi yo kosala ngai ete nanigisama o etalisi ya lisumu?\n\n32 Tika bikuke bya limfelo bikangema ntango inso liboso lya ngai, zambi motema mwa ngai mobukani mpe molimo mwa ngai moyoki mawa! O Nkolo, elinga yo te kokanga bikuke bya bosembo bwa yo liboso lya ngai, ete nakoka kotambola o balabala ya lobwaku la nse, ete nakoka kozala sikisiki o balabala epatalala!\n\n33 O Nkolo, elingi yo kozinga ngai zingazinga na monkoto mwa bosembo bwa yo! O Nkolo, elingi yo kosala nzela yoko mpo ya boponioki bwa ngai liboso lya bayini ba ngai! Elingi yo kosala nzela ya ngai sembo liboso lya ngai! Elingi yo te kotia libanga lya libaku o nzela ya ngai—kasi ete okopetola nzela ya ngai liboso lya ngai, mpe o kopekisa te nzela ya ngai, kasi nzela ya moyini wa ngai.\n\n34 O Nkolo, nakondima na yo, mpe nakotia bondimi na yo libela. Nakotia bondimi bwa ngai o loboko la mosuni te; mpo nayebi ete alakelami botutu ye oyo atii bondimi bwa ye o loboko la mosuni. Iyo, alakelami botutu ye oyo atii bondimi bwa ye na moto to akomisi mosuni loboko la ye.\n\n35 Iyo, nayebi ete Nzambe akopesa na boboto na ye oyo akosenge. Iyo, Nzambe wa ngai akopesa ngai, soko nasengi mabe te; yango wana nakotombola mongongo mwa ngai epai ya yo, iyo, nakobelela epai ya yo, Nzambe wa ngai, libanga lya bosembo bwa ngai. Tala, mongongo mwa ngai libela mokomata epai ya yo, libanga lya ngai mpe Nzambe wa ngai wa libela. Amene.\n\n", "2-ne 5": "[center][font_size=26]Mokapo 5[/font_size][/center]\n\n[i]Banefi bamikabwani na Balamani, babateli mobeko mwa Mose, mpe batongi tempelo yoko—Na ntina ya bozangi bondimi, Balamani bakatami mosika uta o miso mya Nkolo, balakelami botutu, mpe bakomi fimbo yoko epai ya Banefi. Penepene na 588–559 Yambo ya Klisto.[/i]\n\n1 Tala, esalemaki ete ngai, Nefi, nabondelaki mbala nzike na Nkolo Nzambe wa ngai, na ntina ya nkanda ya bandeko babali ba ngai.\n\n2 Kasi tala, nkanda ya bango ebakisamaki likolo lya ngai, mingi ete balukaki kolongola bomoi bwa ngai.\n\n3 Iyo, bayimayimaki likolo lya ngai, kolobaka: Ndeko mobali wa leki wa biso akanisi koyangela likolo lya biso; mpe tozali na momekano moike na ntina ya ye; yango wana, sikawa tika ete toboma ye, ete tokoka kotungisama lisusu te na ntina ya maloba ma ye. Mpo tala, tolingi kozala na ye te lokola moyangeli wa biso; mpo ezali mpo ya biso, baye tozali bankulutu, koyangela likolo lya bato baye.\n\n4 Sikawa nakokoma te likolo lya palaki iye maloba manso bayimayimaki likolo lya ngai. Kasi ekoki mpo ya ngai koloba, ete balukaki kolongola bomoi bwa ngai.\n\n5 Mpe esalemaki ete Nkolo akebisaki ngai, mpo ete ngai, Nefi, natika bango mpe nakima o kati ya esobe, mpe bango banso baye bakolinga kokende elongo na ngai.\n\n6 Yango wana, esalemaki ete ngai, Nefi, nakamataki libota lya ngai, mpe Zolami mpe libota lya ye, mpe Sami, ndeko mobali wa nkulutu wa ngai mpe libota lya ye, mpe Yakobo mpe Yosefe, bandeko babali ba leki ba ngai, mpe lisusu bandeko basi ba ngai, mpe bango banso baye balingaki kokende elongo na ngai. Mpe bango banso baye balingaki kokende elongo na ngai bazalaki bango baye bandimaki o bokebisi mpe mabimisi ma Nzambe; yango wana, bayokemelaki epai ya maloba ma ngai.\n\n7 Mpe tokamataki biema bya biso mpe biloko binso bikokaki mpo ya biso, mpe tokendeki mobembo o esobe mpo ya ntaka ya mikolo mingi. Mpe esilisaki biso kokende mobembo mpo ya ntaka ya mikolo mingi totelemisaki biema bya biso.\n\n8 Mpe bato ba ngai balingaki ete babianga nkombo ya esika Nefi; yango wana, tobiangaki yango Nefi.\n\n9 Mpe bango banso baye bazalaki elongo na ngai bakamataki likolo lya bango kobiangema bato ba Nefi.\n\n10 Mpe totosaki kobatela masambisi, mpe meko, mpe mitindo mya Nkolo o makambo manso, engebene na mobeko mwa Mose.\n\n11 Mpe Nkolo azalaki elongo na biso; mpe tozwaki bomengo mpenza; mpo tokonaki nkona, mpe o nsima tobukaki beboo. Mpe tobandaki kobokola bibwele, mpe bitonga, mpe niama ya lolenge na lolenge.\n\n12 Mpe ngai, Nefi, nakumbaki makundoli maye makomami likolo lya palaki ya motako; mpe lisusu libungutulu, to kompa, liye lilengelemeki mpo ya tata wa ngai na loboko la Nkolo, engebene na eye ekomami.\n\n13 Mpe esalemaki ete tobandaki kozwa bomengo mpenza, mpe toyikanaki o mboka.\n\n14 Mpe ngai, Nefi, nakamataki mopanga mwa Labana, mpe nsima ya lolenge la mwango nasalaki mipanga mingi, mbele o yoko nzela bato baye babiangemi sikawa Balamani baya likolo lya biso mpe babebisa biso; mpo nayebaki boyini bwa bango ona ngai mpe bana ba ngai mpe bango baye babiangemi bato ba ngai.\n\n15 Mpe nalakisaki bato ba ngai kotonga ndako inene, mpe kosala ndenge inso ya mabaya, mpe ya ebende, mpe ya mbengi, mpe ya motako, mpe ya ebende ekasi, mpe ya wolo, mpe ya mpauni, mpe ya mabanga ma ntalo, maye mazalaki beboo mpenza.\n\n16 Mpe ngai, Nefi, natongaki tempelo yoko; mpe natongaki yango nsima ya lolenge la tempelo ya Solomo longola se ete etongamaki te na biloko bya motuya boye; mpo bizwamaki likolo lya mboka te, yango wana, ekokaki kotongama te lokola tempelo ya Solomo. Kasi lolenge la etongeli ezalaki bo eye ya tempelo ya Solomo; mpe esaleli ya yango ezalaki malonga mpenza.\n\n17 Mpe esalemaki ete ngai, Nefi, nasalaki bato ba ngai bazala balinga mosala, mpe basala na maboko ma bango.\n\n18 Mpe esalemaki ete balingaki ete nazala mokonzi wa bango. Kasi ngai, Nefi, nazalaki na mposa ete bazala te na mokonzi; nzokande, nasalaki mpo ya bango engebene na eye ezalaki o nguya ya ngai.\n\n19 Mpe tala, maloba ma Nkolo makokisamaki epai ya bandeko babali ba ngai, maye alobaki etali bango, ete nakozala moyangeli wa bango mpe molakisi wa bango. Yango wana, nazalaka moyangeli wa bango mpe molakisi wa bango, engebene na mitindo mya Nkolo kina o ntango balukaki kolonga bomoi bwa ngai.\n\n20 Yango wana, liloba lya Nkolo likokisamaki liye alobaki epai ya ngai, kolobaka ete: Mbala nzike lokola bakoyokemela te epai ya maloba ma ye bakokatama mosika uta o miso mya Nkolo. Mpe bakatamaki mosika uta o miso mya ye.\n\n21 Mpe asalaki ete botutu boya likolo lya bango, iyo, kutu botutu bwa nsomo, na ntina ya bobe bwa bango. Mpo tala, bayeisaki mitema mya bango mikasi na ye ete mikomaki bo libanga likasi; yango wana, lokola ezalaki bango mpembe, mpe malonga mpenza mpe banzenga, mpo ete bakoka kozala te lisenginia epai ya bato ba ngai Nkolo Nzambe asalaki ete mposo ya molili eya likolo lya bango.\n\n22 Mpe boye elobi Nkolo Nzambe: Nakosala ete bakozala bosoto epai ya bato ba yo, longola se soko bakoyambola mitema uta o mabe ma bango.\n\n23 Mpe ekolakelama botutu nkona ya ye oyo akosangana elongo na bango; mpo bakolakelama botutu kutu na botutu bona kaka. Mpe Nkolo alobaki yango, mpe esalemaki.\n\n24 Mpe na ntina ya botutu bwa bango boye bozalaki likolo lya bango bakomaki bato ba goigoi, batonda na nko mpe mayela mabe, mpe balukaki o esobe niama ya zamba.\n\n25 Mpe Nkolo Nzambe alobaki epai ya ngai: Bakozala fimbo yoko epai ya nkona ya yo, mpo ya kolamusa bango o bokundoli bwa ngai; mpe mbala nzike lokola bakomikundola ngai te, mpe bakoyokemela te epai ya maloba ma ngai, bakofiakola bango kutu kina o bobebisami.\n\n26 Mpe esalemaki ete ngai, Nefi, nabulisaki Yakobo mpe Yosefe, ete bazala banganga mpe balakisi likolo lya mboka ya bato ba ngai.\n\n27 Mpe esalemaki ete tofandaki nsima ya lolenge la esengo.\n\n28 Mpe mibu ntuku misato milekaki uta totikaki Yelusaleme.\n\n29 Mpe ngai, Nefi, nabatelaki makundoli ma bato ba ngai likolo lya palaki, iye nasalaki, etali bato ba ngai kina sikawa.\n\n30 Mpe esalemaki ete Nkolo Nzambe alobaki epai ya ngai: Sala palaki isusu; mpe okokoma makambo mingi likolo lya yango maye mazali malamu o miso mya ngai, mpo ya litomba lya bato ba yo.\n\n31 Yango wana, ngai, Nefi, mpo ya kozala na botosi o mitindo mya Nkolo, nakendeki mpe nasalaki palaki iye likolo lya yango nakomaki makambo maye.\n\n32 Mpe nakomaki eye ezali elengi epai ya Nzambe. Mpe soko bato ba ngai basepelisami na makambo ma Nzambe bakosepelisama na minkoma mya ngai miye mizali likolo lya palaki iye.\n\n33 Mpe soko bato ba ngai balingi koyeba eteni etali mingi ya mambi ma bato ba ngai basengeli koluka palaki ya ngai isusu.\n\n34 Mpe ekoki mpo ya ngai koloba ete mibu ntuku minei milekaki, mpe tozalaka kala na bitumba mpe boweli na bandeko babali ba biso.\n\n", "2-ne 6": "[center][font_size=26]Mokapo 6[/font_size][/center]\n\n[i]Yakobo asangeli lisusu mambi ma Bayuda: Bokangemi bwa Babiloni mpe bozongi; misala mpe bobakami o ekulusu bwa Mosantu Moko wa Yisalaele; lisalisi lizwami uta o Bapaganu; mpe bozongisami bwa mokolo-mwa-nsuka bwa Bayuda ntango bakondima na Masiya. Penepene na 559–545 Yambo ya Klisto.[/i]\n\n1 Maloba ma Yakobo, ndeko mobali wa Nefi, maye alobaki na bato ba Nefi:\n\n2 Tala, bandeko babali balingami ba ngai, ngai Yakobo, ebiangemaki ngai na Nzambe, mpe ekulisamaki ngai nsima ya molongo mosantu mwa ye, mpe ebulisamaki ngai na ndeko mobali wa ngai Nefi, oyo bokotala lokola mokonzi moko to mobateli moko, mpe likolo lya nani boyekemi mpo ya bozangi likama, tala boyebi ete nalobaki epai ya bino makambo mingi mpenza.\n\n3 Nzokande, nakoloba epai ya bino lisusu; mpo nazali na mposa ya bolamu bwa bozo bwa bino. Iyo, motema mwa ngai mozali likolo mpo ya bino; mpe binomei boyebi ete ekozalaka ntango inso. Mpo nalendisaki bino na etingia enso; mpe nalakisaki bino maloba ma tata wa ngai; mpe nalobaki epai ya bino etali makambo manso maye makomami, uta o bokeli bwa mokili.\n\n4 Mpe sikawa, tala, nalingi koloba epai ya bino etali makambo maye mazali, mpe maye makoya; yango wana, nakotangela bino maloba ma Yisaya. Mpe mazali maloba maye ndeko mobali wa ngai alingaki ete naloba epai ya bino. Mpe nalobi epai ya bino mpo ya litomba lya bino, ete bokoka koyekola mpe kokembela nkombo ya Nzambe wa bino.\n\n5 Mpe sikawa, maloba maye nakotanga mazali maye Yisaya alobaki etali ndako mobimba ya Yisalaele; yango wana makoki kokokisama epai ya bino, mpo bozali baye ndako ya Yisalaele. Mpe ezali makambo mingi malobama naYisaya maye makoki kokokisama epai ya bino, zambi bozali baye ndako ya Yisalaele.\n\n6 Mpe sikawa, maye mazali maloba: Boye elobi Nkolo Nzambe: Tala, nakotombola loboko la ngai na Bapaganu, mpe nakotelemisa bendele ya ngai na bato; mpe bakokumba bana babali ba yo o maboko ma bango, mpe bana basi ba yo bakomememe likolo lya mapeka ma bango.\n\n7 Mpe bakonzi bakozala batata babokoli ba yo, mpe basi ba bakonzi ba bango bamama babokoli ba yo; bakogumbamela yo na bilongi bya bango ona mabele, mpe bakolemola mputulu ya makolo ma yo; mpe okoyeba ete nazali Nkolo, mpo bakoyokisama nsoni te baye bakozela ngai.\n\n8 Mpe sikawa ngai, Yakobo, nalingi kolobela mwa moke etali maloba maye. Mpo tala, Nkolo alakisaki ngai ete bango baye bazalaki o Yelusaleme, uta wapi toyaki, babomami, mpe bamememi mosika bakangemi.\n\n9 Nzokande, Nkolo alakisaki epai ya ngai ete bakozonga lisusu. Mpe lisusu alakisaki epai ya ngai ete Nkolo Nzambe, Mosantu Moko wa Yisalaele, akomimonisa epai ya bango o mosuni; mpe ekosila ye komimonisa epai ya bango bakokanga mpe bakofiakola ye mpe bakobaka ye o ekulusu, engebene na maloba ma anzelu maye alobaki epai ya ngai.\n\n10 Mpe ekosila bango koyeisa mitema mya bango mikasi mpe kotimbisa nkingo ya bango na Mosantu Moko wa Yisalaele, tala, masambisi ma Mosantu Moko wa Yisalaele makoya likolo lya bango. Mpe mokolo mokoya moye bakobeteme mpe bakotungisama.\n\n11 Yango wana, ekosila bango kokumbana epai na epai, mpo boye elobi anzelu, mingi bakotungisama o mosuni, mpe bakoyokisama te mpasi ya kowa te, na ntina ya nsambo ya mondimi; bakopalanganisama, mpe bakobeteme, mpe bakoyinama; nzokande, Nkolo akoyoka ngolu epai ya bango, ete ekokoma bango o boyebi bwa Mosikoli wa bango, bakosangisama elongo lisusu o mboka ya lisango lya bango.\n\n12 Mpe bapambolami Bapaganu, ya bango profeta akomaki; mpo tala, soko ekozala ete bakoyambola mpe bakobunda te na Siona, mpe bakomisangisa te o eklezia enene mpe ya nsomo te, bakobikisama; mpo Nkolo Nzambe akokokisa mayokani maye asalaki epai ya bana ba ye; mpe mpo ya ntina eye profeta akomaki makambo maye.\n\n13 Yango wana, baye bakobunda na Siona mpe bato ba boyokani bwa Nkolo, bakolembola mputulu ya makolo ma bango; mpe bato ba Nkolo bakoyoka nsoni te. Mpo bato ba Nkolo bazali baye bakozela ye; mpo bazali naino kozela boyei bwa Masiya.\n\n14 Mpe tala, engebene na maloba ma profeta, Masiya akomitia lisusu mbala ya mibale mpo ya kobutwisa bango lisusu; yango wana, akomimonisa epai ya bango o nguya mpe nkembo enene, mpo ya bobebisami bwa bayini ba bango, ekoya mokolo mona ntango bakondima na ye; mpe moko te akobebisa baye bakondima na ye.\n\n15 Mpe baye bakondima na ye te bakobebisama, na moto, mpe na ekumbaki, mpe na boningani bwa mabele, mpe na bosopi makila, mpe na bokono, mpe na nzala. Mpe bakoyeba ete Nkolo azali Nzambe, Mosantu Moko wa Yisalaele.\n\n16 Mpo niama bakangi ekobotolomo uta o mokasi, to mokangemi wa mobeko akobikisama?\n\n17 Kasi boye elobi Nkolo: Kutu bakangemi ba mokasi bakobotolomo, mpe niama bakangi na moto wa nsomo akobikisama; mpo Nzambe Mokasi akobikisa bato ba ye ba boyokani. Mpo boye elobi Nkolo: Nakowela na baye bakowela na yo—\n\n18 Mpe nakoleisa bango baye bakokakema yo, na mosuni mwa bangomei; mpe bakolangwisama na makila ma bangomei lokola na vino ya sukali; mpe mosuni monso mokoyeba ete ngai Nkolo nazali Mobikisi mpe Mosikoli wa yo, Mokasi Moko wa Yakobo.\n\n", "2-ne 7": "[center][font_size=26]Mokapo 7[/font_size][/center]\n\n[i]Yisaya alobi bomasiya—Masiya akozala na lolemo la bato bayekola—Akopesa mokongo mwa ye o babeti—Akobulunganisama te—Mekisani Yisaya 50. Penepene na 559–545 Yambo ya Klisto.[/i]\n\n1 Iyo, boye elobi Nkolo: Ebenganaki ngai yo, to ebwakaki ngai yo mosika libela? Mpo, boye elobi Nkolo: Wapi mokanda mwa bopanzi libala lya mama wa bino? Na nani nabengana bino, to na modefisi kani nateke bino? Iyo, na nani nateke bino? Tala, mpo ya mabe ma bino bomiteki binomei, mpe mpo ya bobuki mibeko bwa bino mama wa bino abenganami.\n\n2 Yango wana, ntango nayaki, ezalaki moto te; ntango nabiangaki, iyo, ezalaki moto te mpo ya koyanola. O ndako ya Yisalaele, ekomi loboko la ngai lokuse mpenza ete lokoka kosikola te, to nazali na nguya te mpo ya kobikisa? Tala, o mpamela ya ngai nakokaukisa mbu, nakokomisa bibale bya bango esobe mpe mbisi ya bango ikolumba nsolo ebe zambi mai makauki, mpe bakokufa na ntina ya mposa ya mai.\n\n3 Nakolatisa lola na boindo, mpe nakokomisa elamba ya saki ezipele ya lwango.\n\n4 Nkolo Nzambe apesi ngai lolemo la baye bayekola, ete nayeba boniboni koloba liloba o ntango epai ya yo, O ndako ya Yisalaele. Ezali yo o bolembi akolamuka ntongo na ntongo. Akolamusa litoyi lya ngai mpo ya koyoka lokola baye bayekola.\n\n5 Nkolo Nzambe afungolaki litoyi lya ngai, mpe nazalaki motomboki te, to mpe nazongaki nsima te.\n\n6 Napesaki mokongo mwa ngai epai ya babeti, mpe matama ma ngai na bango baye bapikolaki nsuki. Nabombaki te elongi ya ngai o nsoni mpe nsoi.\n\n7 Mpo Nkolo Nzambe akosalisa ngai, yango wana nakobulunganisama te. Yango wana nakomisaki elongi ya ngai bo libanga lyoko, mpe nayebi ete nakoyokisama nsoni te.\n\n8 Mpe Nkolo azali penepene, mpe akoyengebene ngai. Nani akowela na ngai? Tika toteleme elongo. Nani azali moyini wa ngai? Tika ye aya penepene na ngai, mpe nakobete ye na makasi ma monoko mwa ngai.\n\n9 Mpo Nkolo Nzambe akosalisa ngai. Mpe baye banso bakokitisa ngai, tala, bango banso bakokoma ya kala lokola elamba yoko, mpe mpomboli ekolia bango nie.\n\n10 Nani azali o ntei ya bino oyo akobanga Nkolo, oyo akotosa mongongo mwa mosali wa ye, oyo akotambola o molili mpe azali o mwinda te?\n\n11 Tala bino banso baye bokopelisa moto, baye bokomizinga na esungi, tambolani o mwinda mwa moto mwa bino mpe o esungi iye bopelisaki. Eye bokozwa na loboko la ngai—bokolala o nse na mawa.\n\n", "2-ne 8": "[center][font_size=26]Mokapo 8[/font_size][/center]\n\n[i]Na mikolo mya nsuka, Nkolo akobondisa Siona mpe akosangisa Yisalaele—Basikolami bakoya o Siona o kati ya bosepeli bonene—Mekisani Yisaya 51 mpe 52:1–2. Penepene na 559–545 Yambo ya Klisto.[/i]\n\n1 Yokemelani epai ya ngai, bino baye bakolanda nsima ya bosembo. Talani epai ya libanga uta wapi bopasolamaki, mpe o lidusu lya libulu uta wapi botimolamaki.\n\n2 Talani epai ya Abalayama tata wa bino, mpe epai ya Salai, oyo abotaki bino; mpo nabiangaki ye moko, mpe napambolaki ye.\n\n3 Mpo Nkolo abondisi Siona, akobondisa bisika binso bibeba bya ye; mpe akokomisa esobe ya ye bo Edene, mpe eliki ya ye bo elanga ya Nkolo. Bosepeli mpe nsai ekozwama kuna, botondi mpe mongongo mwa nzembo.\n\n4 Yokemelani epai ya ngai, bato ba ngai; mpe pesani litoyi epai ya ngai, O ekolo ya ngai; mpo mobeko moko mokobima uta na ngai, mpe nakosala bosambisi bwa ngai bofanda bo mwinda moko mpo ya bato.\n\n5 Bosembo bwa ngai bozali penepene; lobiko la ngai lokotambola, mpe loboko la ngai lokosambisa bato. Bisanga bya mai bikozela likolo lya ngai, mpe likolo lya loboko la ngai bakondima.\n\n6 Tombolani miso mya bino o lola, mpe talani mabele o nse; mpo lola lokolimwa bo molinga, mpe mabele makokoma ya kala bo elamba yoko; mpe baye bafandi o mango bakokufa o lolenge lona kaka. Kasi lobiko la ngai lokozala libela, mpe bosembo bwa ngai bokosila te.\n\n7 Yokemelani epai ya ngai, bino baye boyebi bosembo, bato na o ya bango mitema nakomaki mobeko mwa ngai, bangani mpamela ya bato te, mpe bangani matio ma bango te.\n\n8 Mpo mpomboli ekolia bango nie bo elamba yoko, mpe mpambo ekolia bango bo nkunza ya mpate. Kasi bosembo bwa ngai bokozala libela, mpe lobiko la ngai uta nkola o nkola.\n\n9 Lamuka, lamuka! Lata makasi, O loboko la Nkolo; Lamuka lokola o mikolo mya kala. Ezali yo te oyo akataki Laba, mpe azokisaki dalagona?\n\n10 Ezali yo te oyo akaukisaki mai ma mbu, mai ma mozindo monene; oyo akomisaki bozindo bwa mai nzela mpo ya basikolami baleka likolo?\n\n11 Yango wana, basikolami ba Nkolo bakozonga, mpe bakoya na koyembaka epai ya Siona; mpe bosepeli mpe bosantu bwa libela bokozala likola lya mito mya bango; mpe bakozwa nsai mpe bosepeli; mpe mawa mpe eleli ekokima mosika.\n\n12 Nazali ye; iyo, nazali ye oyo akobondisa yo. Tala, nani ozali, ete ozala na bobangi bwa moto, oyo akokufa, mpe ya mwana wa moto, oyo azali bo matiti?\n\n13 Mpe obosana Nkolo mozalisi wa yo, oyo atandolaki lola, mpe atongaki nse ya mabele, mpe obangaki ntango inso mokolo na mokolo, na ntina ya nkanda ebe ya mokakemi, lokola soko azalaki penepene na kobebisa? Mpe wapi nkanda ebe ya mokakemi?\n\n14 Mokangemi o mboka mompaya akowelisa, ete akoka kokangolama, mpe ete akufa te o libulu, to ete limpa lya ye lizanga te.\n\n15 Kasi nazali Nkolo Nzambe wa yo, ya ye mbonge ekoganga; Nkolo wa Bibele ezali nkombo ya ngai.\n\n16 Mpe natii maloba ma ngai o monoko mwa yo, mpe nazipi yo o elilingi ya loboko la ngai, ete nakoka kokona lola mpe kotonga nse ya mabele, mpe koloba epai ya Siona: Tala, bozali bato ba ngai.\n\n17 Lamuka, lamuka, teleme, O Yelusaleme, oyo ameli o loboko la Nkolo nkeni ya nkanda ebe ya ye—omelaki kina o mampoto ma nkeni masalaki yo kolengaka—\n\n18 Mpe moko te mpo ya kokamba ye o ntei ya bana babali banso baye abota; mpe ete akamata ye te na loboko, na bana babali banso akolisa.\n\n19 Bana babali baye babale bayaki epai ya yo, nani akoyoka mawa mpo ya yo—bobukani mpe bobebisami, mpe nzala mpe mopanga mwa yo—mpe na nani nakobondisa yo?\n\n20 Bana babali ba yo bakwei, longola se baye babale; balali o moto mwa balabala inso; lokola ngombe ya mobali o moniama moko, batondi na nkanda ebe ya Nkolo, mpamela ya Nzambe wa yo.\n\n21 Yango wana yoka sikawa eye, yo otungisama, mpe olangwisama, kasi na vino te:\n\n22 Boye elobi Nkolo wa yo, Nkolo mpe Nzambe wa yo akosamba likambo lya bato ba ye; tala, nalongoli o loboko la yo nkeni ya bolengisi, mampoto ma nkeni ya nkanda ebe ya ngai; okomele yango lisusu te.\n\n23 Kasi nakotia yango o loboko la bango baye batungisi yo; baye balobi na bozo bwa yo: Gumbama o nse, ete tokoka koleka likolo—mpe olalisaki nzoto ya yo lokola mabele mpe lokola nzela mpo ya bango ete balekaki likolo.\n\n24 Lamuka, lamuka, lata makasi ma yo, O Siona; lata bilamba kitoko bya yo, O Yelusaleme, mboka esantu; uta sikawa ekozala moko lisusu te akoya o kati ya yo mosutu mpe wa mbindo.\n\n25 Ominingisa uta o mputulu; tombwana, fanda, O Yelusaleme; omikangola uta o nkanga ya nkingo ya yo, o mwana mwasi mokangemi wa Siona.\n\n", "2-ne 9": "[center][font_size=26]Mokapo 9[/font_size][/center]\n\n[i]Bayuda bakosangisama o mboka inso ya elako ya bango—Botumbolami bosikoli moto uta o Bokwei—Nzoto ya bakufi ikobima uta o lilita, mpe milimo mya bango uta o limfelo mpe uta o paradizu—Bakosambisama—Botumbolami bokobikisa uta o liwa, limfelo, zabulu, mpe monioko mozanga nsuka—basembo bakobikisama o bokonzi bwa Nzambe—bitumbu mpo ya masumu bilimbolami—Mosantu Moko wa Yisalaele azali mokengeli wa ekuke. Penepene na 559–545 Yambo ya Klisto.[/i]\n\n1 Mpe sikawa, bandeko babali balingami ba ngai, natangaki makambo maye ete bokoka koyeba etali mayokani ma Nkolo maye ayokanaki elongo na ndako ya Yisalaele—\n\n2 Maye alobaki na Bayuda, na monoko mwa baprofeta basantu ba ye, kutu uta o ebandeli kina nsima, uta nkola o nkola, kina ntango ekoya ete bakozongisama o eklezia ya solo mpe etonga ya Nzambe; ekosangisama bango o ndako o mboka ya lisango lya bango, mpe bakotiama o mboka inso ya elako ya bango.\n\n3 Tala, bandeko babali balingami ba ngai, nazali koloba epai ya bino makambo maye ete bokoka kosepela, mpe botombola mito mya bino libela, na ntina ya mapamboli Nkolo Nzambe akobonza likolo lya bana ba bino.\n\n4 Mpo nayebi ete bolukaki mbala nzike, mingi ya bino, koyeba makambo makoya; yango wana nayebi ete bino boyebi ete mosuni mwa biso mosengeli kowa mpe kokufa; nzokande, o nzoto ya biso tokomono Nzambe.\n\n5 Iyo, nayebi ete boyebi ete o nzoto akomilakisa epai ya bango o Yelusaleme, uta wapi toyaki; mpo elongobani ete ezala o ntei ya bango; mpo esengemi na Mokeli monene ete amitika mpo ya kokoma moyangelami epai ya moto o mosuni, mpo ya kokufa mpo ya bato banso, ete bato banso bakoka kokoma bayangelami epai ya ye.\n\n6 Mpo lokola liwa lilekaki likolo lya bato banso, mpo ya kokokisa mwango mwa ngolu mwa Mokeli monene, esengeli mpenza ezala nguya ya bosekwi, mpe bosekwi bosengeli mpenza boya epai ya moto na ntina ya bokwei; mpe bokwei boyaki na ntina ya bobuki mobeko; mpe zambi bakomaki bakwei bakatamaki mosika uta o miso mya Nkolo.\n\n7 Yango wana, esengeli mpenza ezala botumbolami boko bozanga ndelo—longola se soko ekozala botumbolami boko bozanga ndelo bopoli boye bokokaki te kolata bozangi bopoli. Yango wana, bosambisi bwa yambo boye boyaki likolo lya moto bosengeli mpenza bowumela o bowumeli bozanga nsuka. Mpe soko boye, mosuni moye mosengelaki molalisama o nse mpo ya kopolo mpe kopoto o mama wa mwango mabele, mpo ya kosekwa lisusu te.\n\n8 O bwania bwa Nzambe, ngolu mpe boboto bwa ye! Mpo tala, soko mosuni mokosekwa lisusu te milimo mya biso misengelaki kokoma miyangelami na anzelu oyo akweyaki uta liboso lya miso mya Nzambe wa Seko, mpe akomaki zabulu, mpo ya kosekwa lisusu te.\n\n9 Mpe milimo mya biso misengelaki kokoma lokola ye, mpe tokomi bazabulu, banzelu na zabulu moko, mpo ya kokangema libanda lya miso mya Nzambe wa biso, mpo ya kowumela elongo na tata wa lokuta, o bobola, bo yemei; iyo, na mozali oyo abubaki baboti ba yambo ba biso, oyo amibongoli penepene na anzelu wa mwinda, mpe asenginii bana ba bato o makelemba ma nkuku ma bobomi mpe ndenge inso ya misala mya nkuku mya molili.\n\n10 O enene boniboni bolamu bwa Nzambe wa biso, oyo alengeli nzela mpo ya bopomoki bwa biso uta o bofini bwa dongolomiso wa nsomo oyo; iyo, dongolomiso ona, liwa mpe limfelo, liye nabiangi liwai lya nzoto, mpe lisusu liwa bwa molimo.\n\n11 Mpe na ntina ya nzela ya libiki lya Nzambe wa biso, Mosantu Moko wa Yisalaele, liwa liye, liye nalobeli, liye lizali lya ntango, likotika bakufi ba yango; yango liwa lizali lilita.\n\n12 Mpe liwa liye lyango nalobeli, liye lizali liwa lya molimo, likotika bakufi ba yango; liye liwa lya molimo lizali limfelo; yango wana, liwa mpe limfelo lisengeli kotika bakufi ba lyango, mpe limfelo lisengeli kotika milimo mikangema mya lyango, mpe lilita lisengeli kotika nzoto ikangema ya lyango, mpe nzoto mpe milimo mya bato mikozongisama yoko o isusu; mpe ezali na nguya ya bosekwi bwa Mosantu Moko wa Yisalaele.\n\n13 O enene boniboni ezali mwango mwa Nzambe wa biso! Mpo o ngambo yoko, paradizu ya Nzambe esengeli kotika milimo mya basembo, mpe lilita kotika nzoto ya basembo; mpe molimo mpe nzoto izongisami o yangomei lisusu, mpe bato banso bakokoma bazanga bopoli, mpe bazanga bokufi, mpe bakozala bozo bozali na bomoi, kozalaka na boyebi boko bobongo nie bo biso o mosuni, longola se ekozala ete boyebi bwa biso bokozala bobongo nie.\n\n14 Yango wana, tokozala na boyebi boko bobongo nie bwa elindo enso ya biso, mpe mbindo ya biso, mpe bolumbu bwa biso; mpe basembo bakozala o boyebi boko bobongo nie bwa bosepeli bwa bango, mpe bosembo bwa bango, bolatisami na bopeto, iyo, kutu na monkoto mwa bosembo.\n\n15 Mpe ekosalema ete ntango bato banso bakoleka uta o liwa liye lya yambo o bomoi, lokola ekoma bango bazanga bokufi, esengeli babima liboso lya kiti-ya-bosambisi ya Mosantu Moko wa Yisalaele; nde ekoya bosambisi, mpe esengeli bango kosambisama engebene na bosambisi bosantu bwa Nzambe.\n\n16 Mpe na ntembe te, lokola Nkolo azali na bomoi, mpo Nkolo Nzambe alobaki yango, mpe ezali liloba lya ye lya seko, liye likoki koleka te, ete baye bazali sembo bakozala sembo seko, mpe baye bazali mbindo bakozala mbindo seko. Yango wana, baye bazali mbindo bazali zabulu mpe banzelu ba ye; mpe bakokende mosika o kati ya moto mwa libela, molengeleme mpo ya bango; mpe monioko mwa bango mozali lokola liziba lya moto mpe libanga lya fofolo, ya yango mololi mokomata libela na libela mpe mozali na nsuka te.\n\n17 O bonene mpe boyengebene bwa Nzambe wa biso! Mpo akosala maloba ma ye manso, maye makendeki libanda lya monoko mwa ye, mpe mobeko mwa ye mosengeli kokokisama.\n\n18 Kasi, tala, basembo, basantu ba Mosantu Moko wa Yisalaele, baye bandimaki na Mosantu Moko wa Yisalaele, baye bamemeki na molende bikulusu bya mokili, mpe batalaki mpamba nsoni ya byango, bakosangola bokonzi bwa Nzambe, boye bolengelemeki mpo ya bango uta o bokelami bwa mokili, mpe bosepeli bwa bango bokozala botonda libela.\n\n19 O bonene mpe ngolu ya Nzambe wa biso, Mosantu Moko wa Yisalaele! Mpo abikisi basantu ba ye uta o dongolomiso ya nsomo zabulu, mpe liwa, mpe limfelo mpe liziba lya moto mpe libanga lya fofolo, liye lizali monioko mozanga nsuka.\n\n20 O enene boniboni bosantu bwa Nzambe wa biso! Mpo ayebi makambo manso, mpe ezali eloko yoko te longola se soko ayebi yango.\n\n21 Mpe akoya o kati ya mokili ete akoka kobikisa bato banso soko bakoyokemela epai ya mongongo mwa ye; mpo tala, akoyoka bolozi mpo ya bato banso, iyo, bolozi bwa ekelamo na ekelamo ya bomoi, babali, basi lokola, mpe bana, baye bazali ba libota lya Adama.\n\n22 Mpe andimaki eye ete bosekwi bokoka koya likolo lya bato banso, ete banso bakoka koteleme liboso lya ye o mokolo monene mpe mwa bosambisi.\n\n23 Mpe atindi bato banso ete basengeli koyambola, mpe kobatisama o nkombo ya ye, kozalaka na bondimi bobongo nie na Mosantu Moko wa Yisalaele, to bakoki kobikisama te o bokonzi bwa Nzambe.\n\n24 Mpe soko bakoyambola te mpe bakondima te o nkombo ya ye, mpe babatisami te o nkombo ya ye, mpe bakotia molende te kina o nsuka, basengeli kotumbolama; mpo Nkolo Nzambe, Mosantu Moko wa Yisalaele, alobaki yango.\n\n25 Yango wana, apesaki mobeko moko; mpe wapi mobeko mopesami te ezali etumbu te; mpe wapi ezali etumbu te ezali bokweyisami te; mpe wapi ezali bokweyisami te ngolu ya Mosantu Moko wa Yisalaele ezali na likoki likolo lya bango, na ntina ya botumbolami; mpo babikisami na nguya ya ye.\n\n26 Mpo botumbolami bosepelisi bisenge bya boyengebene bwa ye likolo lya banso baye mobeko mopesameli bango te, ete babikisama uta o dongolomiso ena ya nsomo, liwa mpe limfelo, mpe zabulu, mpe liziba lya moto mpe libanga lya fofolo, liye lizali monioko mozanga nsuka; mpe bazongisami na Nzambe oyo apesaki bango mpema, oyo azali Mosantu Moko wa Yisalaele.\n\n27 Kasi lisuma epai ya oyo mobeko mopesameli ye, iyo, oyo azali na mitindo minso mya Nzambe, bo epai ya biso, mpe oyo akobuka mango, mpe oyo akobebisa mikolo mya momekano mwa ye, mpo nsomo ezali bozali bwa ye!\n\n28 O mwango mwa mayele mabe mwa mobe moko! O mpamba, mpe botau, mpe ligboma lya bato! Ezali bango bayekola bakanisi bazali na bwania, mpe bakoyokemela te epai ya toli ya Nzambe, mpo batii yango mpembeni, kobanzaka bayebi na bangomei, yango wana, bwania bwa bango bozali bwa ligboma mpe bokopesa bango litomba te. Mpe bakowa.\n\n29 Kasi kozala bayekola ezali elamu soko bakoyokemela epai ya toli ya Nzambe.\n\n30 Kasi lisuma epai ya bazwi, baye bazali na bozwi bwa biloko bya mokili. Mpo zambi bazali na bozwi bakotiola bakeleli, mpe bakoniokolo basokemi, mpe mitema mya bango mizali likolo lya bomengo bwa bango; yango wana, bomengo bwa bango bozali nzambe ya bango. Mpe tala, bomengo bwa bango bokowa elongo na bango.\n\n31 Mpe lisuma epai ya bato bakufa matoyi baye balingi koyoka te; mpo bakowa.\n\n32 Lisuma epai ya bato ba lolanda baye balingi komono te; mpo bakowa lokola.\n\n33 Lisuma epai ya basutu ba mitema; mpo boyebi boko bwa mabe ma bango bokobete bango o mokolo mwa nsuka.\n\n34 Lisuma epai ya moto wa lokuta, mpo akobwakama o limfelo.\n\n35 Lisuma epai ya mobomi oyo abomi na bolingi, mpo akokufa.\n\n36 Lisuma epai ya bango baye basali pite, mpo bakobwakama o nse o limfelo.\n\n37 Iyo, lisuma epai ya bango baye bakumbameli banzambe ba bikeko, mpo zabulu ya bazabulu banso asepeli na bango.\n\n38 Mpe, o nsuka, lisuma epai ya bango baye bakokufa o masumu ma bango; mpo bakozonga na Nzambe, mpe tala bakomono elongi ya ye, mpe bakotikala o masumu ma bango.\n\n39 O, bandeko babali balingami ba ngai, bomikundola nsomo na kobukaka mobeko na Nzambe Mosantu ena, mpe nsomo ya kokweyaka o masenginia ma moko wa mayela mabe. Bomikundola, kozala na makanisi-ma-mosuni ezali liwa, mpe kozala na makanisi-ma-molimo ezali bomoi bwa seko.\n\n40 O, bandeko babali balingami ba ngai, pesani litoyi o maloba ma ngai. Bomikundola bonene bwa Mosantu Moko wa Yisalaele. Lobani te ete nalobaki makambo makasi likolo lya bino; mpo soko bosali yango, bokotiola bosolo; mpo nalobaki maloba ma Mozalisi wa bino. Nayebi ete maloba ma bosolo mazali makasi likolo lya mbindo inso; kasi basembo bakobanga yango te, mpo balingi bosolo mpe bakoningisama te.\n\n41 O nde, bandeko babali balingami ba ngai, yakani epai ya Nkolo, Mosantu Moko. Bomikundola ete nzela ya ye ezali semba. Tala, balabala mpo ya moto ezali nkaka, kasi ezali o botamboli boko sembo liboso lya ye, mpe mokengeli wa ekuke ezali Mosantu Moko wa Yisalaele; mpe akosalela mosali te kuna; mpe ezali nzela esusu te longola se soko ezali ekuke; mpo akoki kokosa te, mpe Nkolo Nzambe ezali nkombo ya ye.\n\n42 Mpe onso oyo akobete o ekuke, na ye akofungola; mpe bato ba bwania, bato bayekola, mpe baye bazali bazwi, baye bavimbani na ntina ya boyekoli bwa bango, mpe bwania bwa bango mpe bozwi bwa bango—iyo, bazali baye ye akosambwisa; mpe longola se soko bakobwaka mosika makambo maye, mpe bamimoni bato ba ligboma liboso lya Nzambe, mpe bakiti o bozindo bwa bosawa, akofungola te epai ya bango.\n\n43 Kasi makambo ma bato ba bwania mpe bato ba ekenge makobombama mosika uta o bango libela—iyo, esengo ena eye elengeleme mpo ya basantu.\n\n44 O, bandeko babali balingami ba ngai, bomikundola maloba ma ngai. Tala, nalongoli bilamba bya ngai, mpe naningisi byango liboso lya bino; nasambeli Nzambe wa lobiko la ngai ete atala ngai na liso lya ye likoluka-inso; yango wana, bokoyeba o mokolo mwa nsuka, ekosambisama bato banso mpo ya misala mya bango, ete Nzambe wa Yisalaele atatolaki ete naningisaki mabe ma bino mosika uta o bozo bwa ngai, mpe ete natelemi na bongengi liboso lya ye, mpe nazali peto na makila ma bino.\n\n45 O, bandeko babali balingami ba ngai, bobaluka mosika uta o masumu ma bino; boningisa miniololo mya ye oyo alingi kokanga bino ngbi; yakani epai ya Nzambe oyo azali libanga lya lobiko la bino.\n\n46 Lengeleni bozo bwa bino mpo ya mokolo mona mwa nkembo ekopesama boyengebene epai ya basembo, kutu mokolo mwa bosambisi, ete bokoka kozonga nsima te na bobangi bwa nsomo; ete bokoka te komikundola elindo ya bino ya nsomo o bolongo nie, mpe bosengisama mpo ya koganga: Esantu, esantu ezali masambisami ma yo, O Nkolo Nzambe wa Bokasi Bonso—kasi nayebi elindo ya ngai; nabukaki mobeko mwa yo, mpe bobuki mibeko bwa ngai bozali bwa ngai; mpe zabulu azwaki ngai, ete nazali niama bakangi o bobola bwa nsomo bwa ye.\n\n47 Kasi tala, bandeko babali ba ngai, elongobani ete nalamusa bino o boko bozali solo bwa bobangi bwa makambo maye? Elingaki ngai kopasola bozo bwa bino soko mayele ma bino mazalaki peto? Elingaki ngai kozala polele na bino engebene na polele ya bosolo soko bozalaki nsomi o masumu?\n\n48 Tala, soko bozalaki basantu, nalingaki koloba epai ya bino makambo ma bosantu; kasi lokola bozali basantu te, mpe botali ngai lokola molakisi moko, esengeli mpenza ezala elongobani ete nalakisa bino malandi ma masumu.\n\n49 Tala, bozo bwa ngai boboyi lisumu, mpe motema mwa ngai mosepeli o bosembo; mpe nakosanzola nkombo esantu ya Nzambe wa ngai.\n\n50 Yakani, bandeko babali ba ngai, moko na moko oyo azali na mposa ya mai, yaka o mai; mpe oyo azali na mosolo te, yaka kosomba mpe kolia; iyo, yaka kosomba vino mpe miliki na mosolo te mpe na ntalo te.\n\n51 Yango wana, bebisani mosolo te mpo ya eye elongobani te, to misala mya bino mpo ya eye ekoki kotondisa te. Yokemelani na etingia epai ya ngai, mpe bomikundola maloba maye nalobi; mpe yakani epai ya Mosantu Moko wa Yisalaele, mpe salani limpati likolo lya eye ekowa te, to mpe ekoki kopolo te, mpe tika bozo bwa bino bosepela o bilei kitoko.\n\n52 Tala, bandeko babali balingami ba ngai, bomikundola maloba ma Nzambe wa bino; sambelani epai ya ye ntango inso o moi, mpe pesani matondi epai ya nkombo esantu ya ye o butu. Tika mitema mya bino misepela.\n\n53 Mpe tala enene boniboni mayokani ma Nkolo, mpe enene boniboni bonkonde bwa ye epai ya bana ba bato; mpe na ntina ya bonene bwa ye, mpe boboto mpe ngolu ya ye, alakaki epai ya biso ete nkona ya biso ekobebisama mobimba te, engebene na mosuni, kasi ete akobatela bango; mpe na nkola ya nsima bakokoma etape yoko sembo epai ya ndako ya Yisalaele.\n\n54 Mpe sikawa, bandeko babali ba ngai, nalingi naloba epai ya bino mingi koleka; kasi o mokolo mwa nsima nakosakola epai ya bino etikali ya maloba ma ngai. Amene.\n\n", "2-ne 10": "[center][font_size=26]Mokapo 10[/font_size][/center]\n\n[i]Bayuda bakobaka Nzambe wa bango o ekulusu—Bakopalanganisama kina bakobanda kondima na ye—Amerika ekozala mboka ya lipanda wapi mokonzi moko te akoyangela—Zongisani boyokani yomei na Nzambe mpe longani lobiko o nzela ya ngolu ya ye. Penepene na 559–545 Yambo ya Klisto.[/i]\n\n1 Mpe sikawa ngai, Yakobo, nakoloba epai ya bino lisusu, bandeko babali balingami ba ngai, etali etape sembo eye nalobelaki.\n\n2 Mpo tala, bilako biye tozwi bizali bilako epai ya biso engebene na mosuni; yango wana, lokola elakisamaki epai ya ngai ete mingi ya bana ba biso bakowa o mosuni na ntina ya bozangi bondimi, nzokande, Nzambe akoyoka ngolu epai ya mingi; mpe bana ba biso bakozongisama, ete bakoka koya o eye ekopesa bango boyebi bwa solo bwa Mosikoli wa bango.\n\n3 Yango wana, lokola elobaki ngai epai ya bino esengeli mpenza ezala elongobani ete Klisto—mpo o butu bwa nsuka anzelu alobaki epai ya ngai ete eye ekozala nkombo ya ye—akoya o ntei ya Bayuda, o ntei ya bango baye bazali eteni eleki nkuna ya mokili; mpe bakobaka ye o ekulusu—mpo boye elongobani na Nzambe wa biso, mpe ezali ekolo esusu te o mabele eye ekobaka o ekulusu Nzambe wa bango.\n\n4 Mpo esalemaka makamwisi makasi o ntei ya bikolo bisusu balingaka koyambola, mpe koyeba ete azali Nzambe wa bango.\n\n5 Kasi na ntina ya poloso ya banganga mpe mabe, baye o Yelusaleme bakotimbisa nkingo ya bango na ye, ete abakema o ekulusu.\n\n6 Yango wana, na ntina ya masumu ma bango, bobebisami, nzala, bokono, mpe bosopi makila bokoya likolo lya bango; mpe baye bakobomama te bakopalanganisama o ntei ya bikolo binso.\n\n7 Kasi tala, boye elobi Nkolo Nzambe: Ntango mokolo mokoya moye bakondima na ngai, ete nazali Klisto, nde eyokanaki ngai elongo na batata ba bango ete bakozongisama o mosuni, likolo lya mabele, epai ya mboka ya lisango lya bango.\n\n8 Mpe ekosalema ete bakosangisama o kati uta o bopanzani bolai bwa bango, uta o bisanga bya mbu, mpe uta o ntaka inei ya mokili; mpe bikolo bya Bapaganu bikozala binene o miso mya ngai, elobi Nzambe, na komemeke bango o mboka ya lisango lya bango.\n\n9 Iyo, bakonzi ba Bapaganu bakozala batata babokoli ba bango, mpe bamama bakonzi ba bango bakokoma bamama babokoli; yango wana, bilako bya Nkolo bizali binene epai ya Bapaganu, mpo alobaki yango, mpe nani akoki kotia ntembe?\n\n10 Kasi tala, elobaki Nzambe, ekozala mboka ya lisango lya yo, mpe Bapaganu bakopambolama likolo lya mboka.\n\n11 Mpe, mboka eye ekozala mboka ya lipanda epai ya Bapaganu, mpe ekozala bakonzi te likolo lya mboka, baye bakoteleme epai ya Bapaganu.\n\n12 Mpe nakolendisa mboka eye o bikolo binso bisusu.\n\n13 Mpe oyo akobunda na Siona akowa, elobi Nzambe.\n\n14 Mpo oyo akotelemisa mokonzi moko na ngai akowa, mpo ngai, Nkolo, mokonzi wa lola, nakozala mokonzi wa bango, mpe nakozala mwinda moko epai ya bango libela, baye bakoyoka maloba ma ngai.\n\n15 Yango wana, mpo ya ntina eye, ete mayokani ma ngai makoka kokokisama maye nasalaki epai ya bana ba bato, maye nakosala epai ya bango ntango ezali bango o mosuni, nasengeli mpenza kobebisa misala mya nkuku mya molili, mpe mya bobomi, mpe bonsomo.\n\n16 Yango wana, oyo akobunda na Siona, Moyuda to Mopaganu lokola, mowumbu to monsomi lokola, mobali to mwasi lokola, bakowa; mpo baye bazali mwasi wa pite wa mabele manso; mpo bango baye bazali mpo ya ngai te bazali mpo ya mabe ma ngai, elobi Nzambe.\n\n17 Mpo nakokokisa bilako biye nasalaki epai ya bana ba bato, biye nakosala epai ya bango o ntango ezali bango o mosuni—\n\n18 Yango wana, bandeko babali balingami ba ngai, boye elobi Nzambe wa biso: Nakotungisa nkona ya yo na loboko la Bapaganu; nzokande, nakolembisa mitema mya Bapaganu, ete bazala bo tata moko na bango; yango wana, Bapaganu bakopambolama mpe bakotangema o ntei ya ndako ya Yisalaele.\n\n19 Yango wana, nakobulisa mboka eye epai ya nkona ya yo, mpe bango baye bakotangema o ntei ya nkona ya yo, libela, lokola mboka ya lisango lya bango; mpo ezali mboka eponomo, elobi Nzambe epai ya ngai, likolo lya mboka inso isusu, yango wana nalingi bato banso baye bakofanda likolo lya yango ete bakumisa ngai, elobi Nzambe.\n\n20 Mpe sikawa, bandeko babali balingami ba ngai, komonoko ete Nzambe wa biso wa ngolu apesaki biso boyebi bonene boye botali makambo maye, tomikundola ye, mpe totia mpembeni masumu ma biso, mpe tokitisa te mito mya biso, mpo tobwakami te mosika; nzokande, tokumbamaki libanda lya mboka ya lisango lya biso; kasi tokambemi o mboka yoko eleki elamu, mpo Nkolo akomisaki mbu nzela ya biso, mpe tozali likolo lya esanga yoko ya mbu.\n\n21 Kasi enene ezali bilako bya Nkolo epai ya bango baye bazali likolo lya bisanga bya mbu; yango wana lokola elobami bisanga, esengeli mpenza ezala mingi koleka eye, mpe bifandami lokola na bandeko ba biso.\n\n22 Mpo tala, Nkolo Nzambe akambi mosika mbala na mbala uta o ndako ya Yisalaele, engebene na bolingi mpe elengi ya ye. Mpe sikawa tala, Nkolo amikundoli bango banso baye babukamaki mpenza, yango wana amikundoli biso lokola.\n\n23 Yango wana, sepelisani mitema mya bino, mpe bomikundola ete bozali bansomi mpo ya kosala mpo ya binomei—mpo ya kopono nzela ya liwa lya libela to nzela ya bomoi bwa seko.\n\n24 Yango wana, bandeko babali balingami ba ngai, zongisani boyokani o bolingi bwa Nzambe, mpe te o bolingi bwa zabulu mpe mosuni; mpe bomikundola, ekosilisa bino kozongisa boyokani epai ya Nzambe, ete ezali bobele o kati ya mpe o nzela ya boboto bwa Nzambe ete bobikisami.\n\n25 Yango wana, tika Nzambe asekwisa bino uta o liwa na nguya ya bosekwi, mpe lisusu uta o liwa lya libela na nguya ya botumbolami, ete boyambama o bokonzi bwa seko bwa Nzambe, ete bokoka kosanzola ye na ngolu ya Nzambe. Amene.\n\n", "2-ne 11": "[center][font_size=26]Mokapo 11[/font_size][/center]\n\n[i]Yakobo amonoki Mosikoli wa ye—Mobeko mwa Mose momonisi Klisto mpe molakisi ete akoya. Penepene na 559–545 Yambo ya Klisto.[/i]\n\n1 Mpe sikawa, Yakobo alobaki makambo mingi lisusu na bato ba ngai o ntango ena; nzokande bobele makambo maye nakomisaki makomamaki, mpo makambo maye nakomaki makoki na ngai.\n\n2 Mpe sikawa ngai, Nefi, nakomi mingi koleka etali maloba ma Yisaya, mpo bozo bwa ngai bokosepelaka o maloba ma ye. Mpo nakokokisa maloba ma ye epai ya bato ba ngai, mpe nakotinda mango epai ya bana ba ngai banso, mpo solo amonoki Mosikoli wa ngai, kutu lokola namonoki ye.\n\n3 Mpe ndeko mobali wa ngai, Yakobo, lisusu amonoki ye lokola ngai namonoki ye; yango wana, nakotinda maloba ma bango epai ya bana ba ngai mpo ya kolakisa epai ya bango ete maloba ma ngai mazali ma solo. Yango wana, na maloba ma bango basato, Nzambe alobaki, nakotia maloba ma ngai. Nzokande, Nzambe akotinda banzeneneke mingi lisusu, mpe akolakisa maloba ma ye.\n\n4 Tala, bozo bwa ngai bozali na bosepeli na kolakisaka epai ya bato ba ngai bosolo bwa boyei bwa Klisto; mpo, mpo ya ntina eye, mobeko mwa Mose mopesamaki; mpe makambo manso maye mapesamaki na Nzambe uta o ebandeli ya mokili, epai ya bato, mazali emoniseli ya ye.\n\n5 Mpe lisusu bozo bwa ngai bokosepela o mayokani ma Nkolo maye asalaka na batata ba biso; iyo, bozo bwa ngai bokosepela o boboto bwa ye, mpe o boyengebene bwa ye, mpe nguya, mpe ngolu o mwango monene mpe mwa seko mwa libiki uta o liwa.\n\n6 Mpe bozo bwa ngai bokosepela na kolakisaka epai ya bato ba ngai ete longola se soko Klisto akoya bato banso basengeli kowa.\n\n7 Mpo soko Klisto azali te Nzambe azali te; mpe soko Nzambe azali te tozali te, mpo bokeli bokokaki te kozala. Kasi Nzambe moko azali, mpe ye azali Klisto, mpe akoya o litondi lya ntango ya yemei.\n\n8 Mpe sikawa nakokoma mwa maloba ma Yisaya, ete onso oyo ya bato ba ngai bakomono maloba maye batombola mitema mya bango mpe basepela mpo ya bato banso. Sikawa maye mazali maloba, mpe bokoki kokokisa mango epai ya bino mpe epai ya bato banso.\n\n", "2-ne 12": "[center][font_size=26]Mokapo 12[/font_size][/center]\n\n[i]Yisaya amoni tempelo ya mikolo-mya-nsuka, bosangani bwa Yisalaele, mpe bosambisi mpe kimia ya nkoto yoko ya mibu—Bato ba lolendo mpe nkuna bakokitisama o nse o Boyei bwa Mibale—Mekisani Yisaya 2. Penepene na 559–545 Yambo ya Klisto.[/i]\n\n1 Liloba liye Yisaya, mwana mobali wa Amosi amonoki, liye litali Yuda mpe Yelusaleme:\n\n2 Mpe ekosalema ete o mikolo mya nsuka, ekotiama ngomba ya ndako ya Nkolo o nsonge ya ngomba, mpe ekonetolama likolo lya ngomba patatalu, mpe bikolo binso bikosopana epai ya yango.\n\n3 Mpe bato mingi bakokende mpe bakoloba, yakani tomata o ngomba ya Nkolo, o ndako ya Nzambe wa Yakobo; mpe akolakisa biso nzela ya ye, mpe tokotambola o balabala ya ye; mpo uta o Siona ekobima mobeko, mpe liloba lya Nkolo uta o Yelusaleme.\n\n4 Mpe akosambisa o ntei ya bikolo, mpe akopamela bato mingi: mpe bakotuta mipanga mya bango mikoma nkongo, mpe makula ma bango makoma mbeli ya kokata bilanga—ekolo te ekotelemisa mopanga likolo lya ekolo esusu, mpe bakoyekola etumba lisusu te.\n\n5 O ndako ya Yakobo, yakani mpe totambola o mwinda mwa Nkolo; iyo, yakani, mpo bino banso bokei mpembeni, moto na moto o nzela ya nkuna ya ye.\n\n6 Yango wana, O Nkolo, osundolaki bato ba yo, ndako ya Yakobo, zambi batondisama uta o esti, mpe bayokemeli epai ya banganga nkisi lokola Bafilisitia, mpe bamisepelisi na bana ba bampaya.\n\n7 Mboka ya bango lisusu etondi na mpauni mpe wolo, mpe ezali nsuka te ya bomengo bwa bango; mboka ya bango etondi lisusu na farasa, mpe ezali nsuka te na makalo ma bango.\n\n8 Mboka ya bango etondi lisusu na ba nzambe ba bikeko; bakokumbamela mosala mwa maboko ma bangomei, moye misapi mya bangomei misalaki.\n\n9 Mpe moto wa nse agumbami te, mpe moto monene amikitisi te, yango wana okolimbisa bango te.\n\n10 O bato ba nkuna, kotani o kati ya libanga, mpe bomibomba o mputulu, mpo bobangi bwa Nkolo mpe nkembo ya lokumu la ye lokobete bino.\n\n11 Mpe ekosalema ete botali bwa lofundo la moto bokokitisama mpe efundeli ya bato ekogumbama o nse, mpe Nkolo ye moko akonetolama o mokolo mona.\n\n12 Mpo mokolo mwa Nkolo wa Bibele mosika te mokoya likolo lya bikolo binso, iyo, likolo lya moko na moko; iyo, likolo lya moto wa lolendo mpe moto wa lofundo, mpe likolo lya moko na moko atombolama, mpe akokitisama.\n\n13 Iyo, mpe mokolo mwa Nkolo mokoya likolo lya nzete inso ya eleze ya Lebanona, mpo izali milai mpe itombwama mpe likolo lya nzete inso ya ela ya Basana;\n\n14 Mpe likolo lya ngomba ilai inso, mpe likolo lya ngomba patatalu inso, mpe likolo lya bikolo binso biye bitombwama, mpe likolo bato na bato;\n\n15 Mpe likolo lya linongi lilai linso, mpe likolo lya efelo enso ya lopango;\n\n16 Mpe likolo lya masuwa manso ma mbu, mpe likolo lya masuwa manso ma Talasisi, mpe likolo lya bilili kitoko.\n\n17 Mpe lofundo la moto lokogumbama o nse mpe efundeli ya bato ekokitisama; mpe Nkolo ye moko akonetolama o mokolo mona.\n\n18 Mpe banzambe ba bikeko bakolimwa nie.\n\n19 Mpe bakokende o kati ya madusu ma mabanga, mpe o kati ya makuku ma mabele, mpo bobangi bwa Nkolo bokoya likolo lya bango mpe nkembo mpe lokumu la ye lokobete bango, ekoteleme ye mpo ya kolengisa na nsomo mabele.\n\n20 O mokolo mona moto moko akobwaka banzambe ba bikeko ba ye ba mpauni, mpe banzambe ba bikeko ba ye ba wolo, biye asala mpo ya yemei kokumbamela, o mitomba mpe mangembu;\n\n21 Mpo ya kokende o kati ya minkaka mya mabanga, mpe o kati ya nsonge ya mabanga ma kilikili, mpo bobangi bwa Nkolo bokoya likolo lya bango mpe lokumu la nkembo ya ye lokobete bango, ekoteleme ye mpo ya koningisa na nsomo mabele.\n\n22 Tikani moto, oyo ya ye mpema ezali o zolo ya ye; wapi azwi motuya?\n\n", "2-ne 13": "[center][font_size=26]Mokapo 13[/font_size][/center]\n\n[i]Yuda mpe Yelusaleme bakotumbolama mpo ya bozangi botosi bwa bango—Nkolo asambi mpo ya mpe asambisi bato ba ye—Bana basi ba Siona balakelami botutu mpe baniokwami mpo ya bomokili bwa bango—Mekisani Yisaya 3. Penepene na 559–545 Yambo ya Klisto.[/i]\n\n1 Mpo tala, Nkolo, Nkolo wa Bibele, azali kolongola uta o Yelusaleme, mpe uta o Yuda, lisalisi mpe likonzi, likonzi mobimba lya limpa, mpe lisalisi mobimba lya mai—\n\n2 Mokasi, mpe moto wa etumba, mosambisi, mpe profeta, mpe moto wa ekenge, mpe mokolo;\n\n3 Kapiteni wa ntuku mitano, mpe moto wa lokumu, mpe mopesi toli, mpe mosali wa mayele mabe, mpe molobi wa malonga .\n\n4 Mpe nakopesa bana epai ya bango mpo ya kozala bana bakonzi likolo lya bango, mpe bana bake bakoyangela bango.\n\n5 Mpe bato bakokakemama, moko na moko na mosusu, mpe moko na moko na moto wa penepene na ye; mwana akomilakisa o lolendo likolo lya mokolo, mpe moto wa nse na oyo ya lokumu.\n\n6 Ntango ekosimba moto moko ndeko mobali wa ye wa ndako ya tata wa ye, mpe akoloba: yo ozali na elamba, zala moyangeli wa biso, mpe tika te enielengeni eya o nse ya maboko ma yo—\n\n7 O mokolo mona akolapa, kolobaka: Nakozala mobikisi te; mpo o ndako ya ngai ezali limpa te mpe bilamba te; tia ngai te moyangeli wa bato.\n\n8 Mpo Yelusaleme ebukani, mpe Yuda ekwei, zambi ndemo ya bango mpe misala mya bango mizalaki mibe na Nkolo, mpo ya kotumola miso mya nkembo ya ye.\n\n9 Etaliseli ya bilongi bya bango, etatoli mabe ma bango, mpe esakoli lisumu lya bango lizali kutu lokola liye lya Sodomo, mpe bakoki kobomba lyango te. Lisuma epai ya bozo bwa bango, mpo bapesi mbano ebe epai ya bangomei!\n\n10 Lobani epai ya basembo ete ezali bolamu na bango; mpo bakolia mbuma ya misala mya bango.\n\n11 Lisuma epai ya bato ba nkuna, mpo bakowa; mpo mbano ya maboko ma bango ekozala likolo lya bango!\n\n12 Mpe bato ba ngai, bana bazali bakakemi ba bango, mpe basi bakoyangela likolo lya bango. O bato ba ngai, baye bakokamba bino bakosala bino bobungisa mpe bobebisa nzela ya balabala ya bino.\n\n13 Nkolo atelemi mpo ya kosamba, mpe atelemi mpo ya kosambisa bato.\n\n14 Nkolo akokota o bosambisi elongo na bakolo ba bato ba ye mpe bakonzi ba bakonzi ba bango; mpo bolei elanga ya vino mpe biloko bipunzami bya bakeleli o ndako ya bino.\n\n15 Nini bobanzi? Bobuki bato ba ngai na biteni, mpe boniki bilongi bya bakeleli, elobi Nkolo Nzambe wa Bibele.\n\n16 Lisusu, elobi Nkolo: Zambi bana basi ba Siona bazali lofundo, mpe bakotambola na nkingo evimbana mpe na miso misila nsoni, kotambolaka mpe kodendaka lokolo ekokende bango, kolelisaka ngengele yoko o makolo ma bango—\n\n17 Yango wana Nkolo akobete na libandi lyoko mito mya bana basi ba Siona, mpe Nkolo akomonisa bisika bibombana bya bango.\n\n18 O mokolo mona Nkolo akolongola tapale ya bikembiseli bya bango bya ngengele, mpe kitambala, mpe biloko bya kilikili bo sanza;\n\n19 Miniololo mpe biloko bya maboko, mpe bizibele bya miso;\n\n20 Bikoti, mpe bikembiseli bya makolo, mpe bitendi bike mpe bilai bya moto, mpe manzanza, mpe biloko bya matoyi;\n\n21 Mpete, mpe mpauni ya zolo;\n\n22 Basanduku ya monzele, mpe minkoto, mpe mafulunkoi, mpe babigudi.\n\n23 Talatala, mpe lino lya malonga, mpe ngabuni, mpe kitambala ya petepete.\n\n24 Mpe ekosalema, o esika ya nsolo kitoko ekozala nsolo ebe; mpe o esika ya mokaba moko, kitendi; mpe o esika ya nsuki esalema kitoko, libandi; mpe o esika ya monkoto, elamba ya saki ezingama, elembo ya moto esika ya bonzenga.\n\n25 Babali ba yo bakokweya na mopanga mpe bakasi ba yo o etumba.\n\n26 Mpe bikuke bya ye bikomilela mpe bikolela; mpe akozala mpamba, mpe akofanda o mabele.\n\n", "2-ne 14": "[center][font_size=26]Mokapo 14[/font_size][/center]\n\n[i]Siona mpe bana basi ba ye bakosikolama mpe kopetolama mokolo mwa nkoto yoko ya mibu—Tala Yisaya 4. Penepene na 559–545 Yambo ya Klisto.[/i]\n\n1 Mpe o mokolo mona, basi nsambo bakokangema na mobali moko, kolobaka: Tokolia mampa ma bisomei, mpe tokolata monzele mwa bisomei; bobele tika biso tobiangema na nkombo ya yo mpo ya kolongola mpamela ya biso.\n\n2 O mokolo mona etape ya Nkolo ekozala kitoko mpe ya nkembo; mbuma ya mabele sukali mpenza mpe malonga na bango baye baponioki ba Yisalaele.\n\n3 Mpe ekosalema, baye batikali o Siona mpe bafandi o Yelusaleme bakobiangema basantu, moko na moko oyo akomami o ntei ya baye bazali na bomoi o Yelusaleme—\n\n4 Ekosukola Nkolo bosoto bwa bana basi ba Siona, mpe ekopetola ye makila ma Yelusaleme o katikati ya yango na molimo mwa bosambisi mpe na molimo mwa moto.\n\n5 Mpe Nkolo akokela likolo lya esika enso ya kofanda ya ngomba ya Siona, mpe likolo lya mayangani manso ma ye, mapata mpe molinga moko o moi mpe bongengi bwa moto moko mwa mololi o butu; mpo likolo lya nkembo enso ya Siona ekozala bobateli boko.\n\n6 Mpe ekozala tabelenakele yoko mpo ya elilingi o moi mpo ya molunge, mpe mpo ya esika yoko ya ekimelo, mpe ebombelo o ekumbaki mpe mvula.\n\n", "2-ne 15": "[center][font_size=26]Mokapo 15[/font_size][/center]\n\n[i]Elanga ya vino ya Nkolo (Yisalaele) ekokoma mpamba, mpe bato ba ye bakopalanganisama—Lisuma likoya likolo lya bango o lizali lya bopengwi mpe bopalangani bwa bango—Nkolo akotombola bendele mpe akosangisa Yisalaele—Mekisani Yisaya 5. Penepene na 559–545 Yambo ya Klisto.[/i]\n\n1 Mpe nde nakoyemba na molingami-molamu wa ngai loyembo loko la molingami wa ngai, etali elanga ya vino ya ye. Molingami-molamu wa ngai azali na elanga yoko ya vino o ngomba patatalu yoko ya mbuma mingi.\n\n2 Mpe atongelaki yango lobala, mpe asangisaki mabanga libanda lya yango, mpe akonaki yango na vino eponomo mingi koleka, mpe atongaki linongi lyoko o katikati ya yango, mpe lisusu asalaki ekamolelo-vino o kati ya yango; mpe azelaki ete ebota mbuma ya vino, mpe ebotaki mbuma ya vino ya zamba\n\n3 Mpe sikawa, O bafandi ba Yelusaleme, mpe bato ba Yuda, sambisani, nakosenge bino, kati ya ngai mpe elanga ya vino ya ngai.\n\n4 Nini ekokaki esalema lisusu o elanga ya vino ya ngai eye nasalaki o yango te? Yango wana, ezelaki ngai ete ebota mbuma ya vino ebotaki mbuma ya vino ya zamba.\n\n5 Mpe sikawa kendeni; nakolobela bino nini nakosala o elanga ya vino ya ngai—nakolongola lopango la yango, mpe ekoliama; mpe nakobuka efelo ya yango, mpe ekoniatama o nse;\n\n6 Mpe nakoyeisa yango mpamba; ekopetolama bitape te to ekotimolama te; kasi ekobimisa matiti mabe mpe nzube; lisusu nakotinda mapata ete manokisa mvula te likolo lya yango.\n\n7 Mpo elanga ya vino ya Nkolo wa Bibele ezali ndako ya Yisalaele, mpe bato ba Yuda nzete ya ye alingaki; mpe azilaki mpo ya bosambisi, mpe tala, bokakemi; mpo ya bosembo, kasi tala, boleli.\n\n8 Lisuma epai ya bango baye bakokangisa ndako na ndako, kina ekoka kozala esika lisusu te, ete batikala bango moko o katikati ya mabele!\n\n9 O matoyi ma ngai, elobaki Nkolo wa Bibele, na bosolo ndako mingi ekozaka mpamba, mpe mboka inene mpe ya malonga ezanga bafandi.\n\n10 Iyo, ntaka zomi ya elanga ya vino ekopesa bobele bati yoko, mpe nkona ya homele yoko ekopesa efa yoko.\n\n11 Lisuma epai ya bango baye bakolamuka o ntongo mpenza, ete bakoka kolanda masanga makasi, baye bakokoba kina o butu, mpe vino ezikisi bango!\n\n12 Mpe likembe, mpe lizeze, lokole, mpe mondule, mpe vino izali o limpati lya bango; kasi bakokeba te na misala mya Nkolo, mpe bakotala mosala mwa maboko ma ye te.\n\n13 Yango wana, bato ba ngai bakei o kati ya bokangemi, zambi bazali na boyebi te; mpe bato ba lokumu ba bango bakufi nzala, mpe ebele ya bango bakauki na mposa ya mai.\n\n14 Yango wana, limfelo liyeisami lyangomei linene, mpe lizipolaki monoko mwa lyango ndelo te; mpe nkembo ya bango, mpe ebele ya bango, mpe monzele mwa bango, mpe ye oyo akosepela, bakokita o kati ya lyango.\n\n15 Mpe moto wa nse akokitisama, mpe mokasi akokweyisama, mpe miso mya baye ba lolendo mikokitisama.\n\n16 Kasi Nkolo wa Bibele akonetolama o bosambisi, mpe Nzambe oyo azali mosantu akosantisama o bosembo.\n\n17 Nde ekolia bana ba mpate nsima ya lolenge la bango, mpe bisika bya mpamba bya bazwi bampaya bakolia.\n\n18 Lisuma epai ya bango baye bakobenda bobe na nsinga ya lipombo, mpe lisumu lokola soko ezalaki na nsinga yoko ya likalo;\n\n19 Baye balobi: Tika ye asala mbangu, awelisa mosala mwa ye, ete tomono mwango; mpe tika toli ya Mosantu Moko wa Yisalaele ebeleme penepene mpe eya, ete tokoka koyeba yango.\n\n20 Lisuma epai ya baye bakobianga bobe bolamu, mpe bolamu bobe, baye bakotia molili mpo ya mwinda, mpe mwinda mpo ya molili, baye bakotia bololo mpo ya elengi, mpe elengi mpo ya bololo!\n\n21 Lisuma epai ya bato ba bwania o miso mya bangomei mpe bato ba ekenge o bomoni bwa bangomei!\n\n22 Lisuma epai ya bakasi na komele vino, mpe bato ba makasi na kosangisa masanga makasi;\n\n23 Baye bakoyengebene moto wa nkuna mpo ya mbano, mpe bakolongola bosembo bwa mosembo mosika na ye!\n\n24 Yango wana, lokola moto mokodunda mpumbulu, mpe lokola mololi mokozikisa matiti makauka, mosisa mwa bango mokokoma likunde, mpe bafulele ya bango ikopimbwa lokola mputulu; zambi babwakaki mosika mobeko mwa Nkolo wa Bibele, mpe batioli liloba lya Mosantu Moko wa Yisalaele.\n\n25 Yango wana, epeli nkanda ya Nkolo na bato ba ye, mpe atandolaki loboko la ye na bango mpe abeteki bango; mpe ngomba patatalu ilengi, mpe bibembe bya bango bipoli o katikati ya balabala. Mpo ya manso maye, nkanda ya ye elongwi te, kasi loboko la ye lotandolami naino.\n\n26 Mpe akotombola bendele ya bikolo uta o mosika, mpe akobete piololo epai ya bango uta o nsuka ya mabele; mpe tala, bakoya na lombangu mpenza; moko te akolembe to akobete libaku.\n\n27 Moko te akozala motau to a kolala; to mpe mokaba mwa nketo ya bango mokofungwama te, to mpe nsinga ya sapato ya bango ekokatana te;\n\n28 Oyo ya ye makula makozala mapotu, mpe matimbo manso ma bango magumbami, mpe biengindi bya farasa ya bango bikotangema bo libanga likasi, mpe biyika bya bango bo mopepe mwa kaina, mogango mwa bango bo nkosi.\n\n29 Bakoganga bo nkosi ya elenge; iyo, bakoganga mpe bakogbata niama, mpe bakomeme mosika o bobangi te, mpe moko te akobikisa.\n\n30 Mpe o mokolo mona bakoganga likolo na bango bo mogango mwa mbu; mpe soko batali epai ya mboka, tala, molili mpe mawa, mpe mwinda mokoyinda o lola la mwango.\n\n", "2-ne 16": "[center][font_size=26]Mokapo 16[/font_size][/center]\n\n[i]Yisaya amoni Nkolo—Masumu ma Yisaya malimbisami—Abiangemi mpo ya kobikula—Abikulaki etali bobwakami na Bayuda bwa malakisi ma Klisto—Montika moko mokozonga—Mekisani Yisaya 6. Penepene na 559–545 Yambo ya Klisto.[/i]\n\n1 O mobu moye mokonzi Uziya akufaki, namonoki lisusu Nkolo kofandaka likolo lya ngbende yoko mpe nse ya monkoto mwa ye etondisaki tempelo.\n\n2 Likolo lya yango etelemeki baselafa; moko na moko azalaki na mapapu motoba; na mibale azipaki elongi ya ye, mpe na mibale azipaki makolo ma ye, mpe na mibale apimbwaki.\n\n3 Mpe moko agangaki epai ya mosusu, mpe alobaki: Mosantu, mosantu, mosantu, azali Nkolo wa Bibele; mabele manso matondi na nkembo ya ye.\n\n4 Mpe makonzi ma ekuke maninganaki o mongongo mwa oyo agangaki, mpe ndako etondaki na molinga.\n\n5 Nde elobaki ngai: Lisuma epai ya ngai! mpo nabebi; na ntina ya mbebo ya ngai ya mbindo; mpe nafandi o katikati ya bato ba mbebo ya mbindo; mpo miso mya ngai mimoni Mokonzi, Nkolo wa Bibele.\n\n6 Nde epimbwaki moko wa baselafa epai ya ngai, azalaki na likala lya moto o loboko la ye, liye azwaki na esimbele uta o lotale;\n\n7 Mpe atiaki lyango likolo lya monoko mwa ngai, mpe alobaki: Tala, eye etuti mbebo ya yo; mpe bobe bwa yo bolongwi, mpe lisumu lya yo lipetwami.\n\n8 Lisusu nayokaki mongongo mwa Nkolo, kolobaka: Nani nakotinda, mpe nani akokende mpo ya biso? Nde nalobaki: Awa nazali, tinda ngai.\n\n9 Mpe alobaki: Kende mpe lobela bato baye—Yokani solo, kasi basosoli te; mpe talani solo, kasi bamoni te.\n\n10 Yeisa mitema mwa bato baye mikasi, mpe yeisa matoyi ma bango ma bozito, mpe zipa miso mya bango—ete mbele bamono na miso mya bango, mpe bayoka na matoyi ma bango, mpe basosola na mitema mya bango, mpe babongwana mpe babikisama.\n\n11 Nde elobaki ngai: Nkolo, kina ntango kani? Mpe alobaki: Kina bingumba bikozala bibomamabomama mofandi te, mpe ndako moto te, mpe mboka ekozala mpamba mpenza;\n\n12 Mpe Nkolo alongoli bato mosika mpenza, mpo ekozala bosundoli bonene o katikati ya mboka.\n\n13 Kasi nzokande ekozala yoko ya zomi, mpe bakozonga, mpe bakoliama, lokola nzete ya alono, mpe lokola nzete ya ela ya iye ntina ezali na yango ntango ikobwaka nkasa ya bango; boye nkona esantu ekozala ntina ya yango.\n\n", "2-ne 17": "[center][font_size=26]Mokapo 17[/font_size][/center]\n\n[i]Efelaima mpe Sulia basali etumba na Yuda—Klisto akobotama na moseka moko—Mekisani Yisaya 7. Penepene na 559–545 Yambo ya Klisto.[/i]\n\n1 Mpe esalemaki ete o mikolo mya Ahaza mwana wa Yotama, mwana wa Uziya, mokonzi wa Yuda, ete Lesini, mokonzi wa Sulia, mpe Peka mwana mobali wa Lemalia, mokonzi wa Yisalaele, bamataki ona Yelusaleme mpo ya kobunda na yango, kasi bakokaki kolonga yango te.\n\n2 Mpe elobelamaki ndako ya Dawidi, kolobaka: Sulia asali likita elongo na Efelaima. Mpe motema mwa ye moninganaki, mpe motema mwa bato ba ye, lokola nzete ya zamba eningisamaka na mopepe.\n\n3 Nde elobaki Nkolo epai ya Yisaya: Kende sikawa kokutana elongo na Ahaza, yo mpe Salayasubu mwana mobali wa yo, o nsuka ya mongongolo mwa liziba lya likolo o balabala enene ya zamba ya mosukoli bilamba;\n\n4 Mpe loba epai ya ye: Sala keba, mpe zala kimia; banga te, mpe zala na motema nsomo te mpo ya mapele mabale ma nkoni ya moto mpe molinga, mpo ya nkanda ekasi ya Lesini elongo na Sulia, mpe ya mwana mobali wa Lemalia.\n\n5 Zambi Sulia, Efelaima, mpe mwana mobali wa Lemalia, bazwaki toli ebe likolo lya yo, kolobaka:\n\n6 Tomata o Yuda mpe totungisa yango, mpe tosala lidusu o yango mpo ya biso, mpe totia mokonzi o katikati ya yango, iyo, mwana mobali wa Tabele.\n\n7 Boye elobi Nkolo Nzambe: Ekosimba te, mpe ekosalema te.\n\n8 Mpo moto mwa Sulia mozali Damaseke, mpe moto mwa Damaseke, Lesini; o mibu ntuku motoba na mitano Efelaima ekobukana ete ekozala bato boko lisusu te.\n\n9 Mpe moto mwa Efelaima mozali Samalia, mpe moto mwa Samalia mozali mwana mobali wa Lemalia. Soko bokondima te solo bokotiama te.\n\n10 Kutu, Nkolo alobaki lisusu epai ya Ahaza, kolobaka:\n\n11 Senge elembo ya Nkolo Nzambe wa yo; senge yango mpe o bozindo, to o mapata likolo.\n\n12 Kasi Ahaza alobaki: Nakosenge te, mpe nakomeke Nkolo te.\n\n13 Mpe alobaki: Yoka sikawa, O ndako ya Dawidi; ezali likambo like mpo ya yo kolembisa bato, kasi ekolembisa bino Nzambe wa ngai lokola?\n\n14 Yango wana, Nkolo yemei akopesa bino elembo—Tala, moseka moko akozwa zemi, mpe akobota mwana mobali, mpe akobianga nkombo ya ye Imanuele.\n\n15 Manteka mpe mafuta ma nzoi ye akolia, ete ayeba koboya bobe mpe kopono bolamu.\n\n16 Mpo yambo mwana ayeba koboya bobe mpe kopono bolamu, mboka eye oyini ekosundolama na bakonzi babale ba ye.\n\n17 Nkolo akomeme likolo lya yo, mpe likolo lya bato ba yo, mpe likolo lya ndako ya tata wa yo, mikolo miyaki te uta mokolo moye Efelaima alongwaki uta o Yuda, mokonzi wa Asulia.\n\n18 Mpe ekosalema o mokolo mona ete Nkolo akobete piololo mpo ya nzinzi eye ezali o eteni ya nsuka mpenza ya Ejipito, mpe mpo ya nzoi eye ezali o mboka ya Asulia.\n\n19 Mpe bakoya, mpe bakofanda bango banso o mabwaku ma mpamba, mpe o minkaka mya mabanga, mpe likolo lya nzube inso, mpe likolo lya zamba.\n\n20 O mokolo mona kaka Nkolo akokolola na ekololele ya kofutela, na bango o ngambo esusu ya ebale, na mokonzi wa Asulia, moto, mpe nsuki ya makolo; mpe ekosilisa lokola mandefu.\n\n21 Mpe ekosalema o mokolo mona moto moko akobokola ngombe mwasi ya elenge mpe meme ibale;\n\n22 Mpe ekosalema, mpo ya beboo ya miliki bakopesa akolia manteka; mpo manteka mpe mafuta ma nzoi moko na moko akolia maye matikalaki o mboka.\n\n23 Mpe ekosalema ete o mokolo mona, esika enso ekozala, wapi ezalaki vino nkoto yoko o mpauni nkoto yoko, iye ikozala mpo ya nkobongo mpe nzube.\n\n24 Na makula mpe matimbo bato bakoya kuna, zambi mboka mobimba ekokoma nkobongo mpe nzube.\n\n25 Mpe ngomba patatalu inso iye ikotimolama na nkongo, ekoya kuna te bobangi nkobongo mpe nzube; kasi ekozala mpo ya botindi pakasa, mpe matambe ma bibwele bileki bike.\n\n", "2-ne 18": "[center][font_size=26]Mokapo 18[/font_size][/center]\n\n[i]Klisto akozala lokola libanga lyoko lya libaku mpe libanga lyoko lya botumoli—Luka Nkolo, banganga nkisi te—Balukani o mibeko mpe o litatoli mpo ya bokambemi—Mekisani Yisaya 8. Penepene na 559–545 Yambo ya Klisto.[/i]\n\n1 Lisusu liloba lya Nkolo lilobaki epai ya ngai: Kamata etando enene, mpe koma likolo lya yango na ekomele ya moto, etali Maele-Salala-Hasa-baza.\n\n2 Mpe nakamataki banzeneneke potongono mpo ya kokoma makundoli, Uliya nganga mpe Zekalia mwana mobali wa Yebelekia.\n\n3 Mpe nakendeki epai ya profeta mwasi; mpe azwaki zemi mpe abotaki mwana mobali. Nde Nkolo alobaki na ngai: Bianga nkombo ya ye, Maele-Salala-Hasa-baza.\n\n4 Mpo tala, mwana akozala te na boyebi mpo ya kobelela, Tata wa ngai, mpe mama wa ngai, yambo bazwi ba Damaseke mpe biloko bipunzami bya Samalia bikobotolomo liboso lya mokonzi wa Asulia.\n\n5 Nkolo alobaki lisusu epai ya ngai, kolobaka:\n\n6 Lokola bato baye baboyi mai ma Siloa maye makotiola malembe malembe, mpe bakosepela o Lesini mpe mwana mobali wa Lemalia;\n\n7 Sikawa yango wana, tala, Nkolo amemi likolo lya bango mai ma ebale, makasi mpe mingi, kutu mokonzi wa Asulia mpe nkembo enso ya ye; mpe akoya likolo lya mingongolo minso mya ye, mpe akokende likolo lya mabongo manso ma ye.\n\n8 Mpe akoleka o katikati ya Yuda; akozindisa mpe akokende likolo, akokoma kutu o nkingo; mpe botandoli bwa mapapu ma ye bokotondisa bonene bwa mboka ya yo, O Imanuele.\n\n9 Sanganani binomei, O bino bato, mpe bokobukama o biteni; mpe pesani litoyi bino banso ba bikolo bya mosika; bomikanga loketo, mpe bokobukama o biteni; bomikanga loketo mpe bokobukama o biteni.\n\n10 Bozwa toli elongo, mpe ekokoma mpamba; boloba liloba, mpe ekosimba te; mpo Nzambe azali elongo na biso.\n\n11 Mpo Nkolo alobaki boye na ngai na loboko loko lokasi, mpe alakisaki ngai ete natambola te o nzela ya bato baye, kolobaka:\n\n12 Lobani te, Likita lyoko, na banso na bango bato baye bakoloba, Likita lyoko; mpe bangani te bobangi bwa bango, mpe zalani te na nsomo.\n\n13 Santisani Nkolo wa Bibele yemei, mpe tika ye azala bobangi bwa yo, mpe tika ye azala nsomo ya yo.\n\n14 Mpe akozala mpo ya ndako yoko esantu; kasi mpo ya libanga lya libaku, mpe libanga lya botumoli mpo ya ndako ibale ya Yisalaele, mpo ya mbonga mpe motambo o bafandi ba Yelusaleme.\n\n15 Mpe mingi o ntei ya bango bakobete libaku mpe bakokweya, mpe bakobukana, mpe bakokangema o motambo mpe bakozwama.\n\n16 Bomba litatoli, kanga mobeko o ntei ya bayekoli ba ngai.\n\n17 Mpe nakozela likolo lya Nkolo, oyo abombi elongi ya ye mosika o ndako ya Yakobo, mpe nakoluka ye.\n\n18 Tala, ngai mpe bana baye Nkolo apesaki ngai tozali mpo ya bilembo mpe mpo ya bikamwa o Yisalaele uta na Nkolo wa Bibele, oyo afandi o Ngomba ya Siona.\n\n19 Mpe ekoloba bango epai ya bino: Lukani epai ya bango baye bazali na milimo mya momeseno, mpe banganga nkisi baye bakobete piololo mpe bakonunganunga—esengeli te bato baluka toli epai ya Nzambe wa bango mpo ya bato ba bomoi bayokela uta o bakufi?\n\n20 O mobeko mpe o litatoli; mpe soko balobi te engebene na liloba liye, ezali zambi ezali mwinda te na bango.\n\n21 Mpe bakoleka o katikati ya yango na bolozi mingi mpe na nzala; mpe ekosalema ete, ekoyoka bango nzala, bakomilemwisa, bakolakela mokonzi wa bango bututu mpe Nzambe wa bango, mpe bakotala likolo.\n\n22 Mpe bakotala epai ya mabele mpe tala mobulu, mpe molili, bitima bya nsomo, mpe bakokumbama o molili.\n\n", "2-ne 19": "[center][font_size=26]Mokapo 19[/font_size][/center]\n\n[i]Yisaya alobi bomasiya—Bato o molili bakomono mwinda monene—Epai ya biso mwana abotami—Akozala Mwana Mokonzi wa Kimia mpe akokonza likolo lya ngbende ya Dawidi—Mekisani Yisaya 9. Penepene na 559–545 Yambo ya Klisto.[/i]\n\n1 Nzokande, bitima bikozala te lokola bizalaki o litungisi lya ye, etungisaki ye moke yambo mboka ya Zebuluna, mpe mboka ya Nafatali, mpe nsima ya yango atungisaki makasi mpenza o nzela ya Mbu Etane o ngambo esusu ya Yaladene o Galilai ya bikolo.\n\n2 Bato baye batambolaki o molili bamonoki mwinda monene; baye bafandaki o mboka ya elilingi ya liwa, mwinda engengeki.\n\n3 Otondisi ekolo, mpe obakisi bosepeli—basepeli liboso lya yo engebene na bosepeli bwa ntango ya bobuki, mpe lokola bato bakosepelaka ntango bakokabolaka biloko bipunzami.\n\n4 Mpo obuki kpokoso ya ye, mpe ngondo ya lipeka lya ye, lingenda lya mokakemi wa ye.\n\n5 Mpo etumba na etumba ya mobundi ezali na makelele ma mobulu, mpe bilamba bibaluki o makila; kasi eye ekozala elongo na boziki mpe mololi mwa moto.\n\n6 Mpo epai ya biso mwana moko abotami, epai ya biso mwana mobali moko apesami; mpe boyangeli bokozala likolo lya lipeka lya ye; mpe nkombo ya ye ekobiangema, Mokamwisi, Mopesi toli, Nzambe Mokasi, Tata wa Libela, Mwana Mokonzi wa Kimia.\n\n7 Na bobakisi bwa boyangeli bwa ye mpe kimia ezali nsuka te, likolo lya ngbende ya Dawidi, mpe likolo lya bokonzi bwa ye mpo ya kotia bwango, mpe mpo ya kotelemisa bwango na bosambisi mpe na boyengebene uta sikawa, kutu libela. Mpila ya Nkolo wa Bibele ekosala eye.\n\n8 Nkolo atindaki liloba lya ye epai ya Yakobo mpe epelisi mwinda likolo lya Yisalaele.\n\n9 Mpe bato banso bakoyeba, kutu Efelaima mpe bafandi ba Samalia, baye balobi o lolendo mpe bokasi bwa motema:\n\n10 Biliki bikwei, kasi tokotonga na mabanga masebisami; nzete ya mosuke ekatami, kasi tokobongola yango o nzete ya eleze.\n\n11 Yango wana Nkolo akotelemisa banguna ba Lesini likolo lya ye, mpe akosangisa bayini ba ye elongo;\n\n12 Basulia yambo mpe Bafilisitia nsima; mpe bakolia Yisalaele o monoko mwa kofungwana. Mpo o enso eye nkanda ya ye elongwi te, kasi loboko la ye lotandolami naino.\n\n13 Mpo bato babaluki te epai ya ye oyo abeti bango, mpe baluki te Nkolo wa Bibele.\n\n14 Yango wana Nkolo akokata mosika uta o Yisalaele moto mpe mokila, etape mpe mongbende o mokolo moko.\n\n15 Mokolo, azali moto; mpe profeta oyo akoteya lokuta, azali mokila.\n\n16 Mpo bakambi ba bato baye basali bango babunga; mpe baye bakambemi na bango babebisami.\n\n17 Yango wana Nkolo akosepela te na bilenge bya bango, mpe akoyoka ngolu te likolo lya bitike mpe bazenge ba bango; mpo moko na moko wa bango azali mokibisi moko mpe mosali moko mobe, mpe monoko na monoko molobaka ligboma. Mpo ya makambo maye manso, nkanda enso ya ye elongwi te, kasi loboko la ye lotandolami naino.\n\n18 Mpo nkuna ekozika lokola moto; ekomele nkogonbo mpe nzube; mpe ekopela o lisanga lya nzete ike ya zamba, mpe bakomata likolo bo bomati bwa molinga.\n\n19 Na nkele ya Nkolo wa Bibele eyindisami mboka, mpe bato bakozala lokola mololi mwa moto; moto te akobikisa ndeko mobali wa ye.\n\n20 Mpe akobakola likolo loboko la mobali mpe akoyoka nzala; mpe akolia o loboko la mwasi mpe bakotonda te; Bakolia moto na moto mosuni mwa loboko la yemei—\n\n21 Manase, Efelaima; mpe Efelaima, Manase; bakotelemele elongo Yuda. Mpo nkanda enso ya ye elongwi te, kasi loboko la ye lotandolami naino.\n\n", "2-ne 20": "[center][font_size=26]Mokapo 20[/font_size][/center]\n\n[i]Bobebisami bwa Asulia bozali emoniseli ya bobebisami bwa bato ba nkuna o Boyei bwa Mibale—Mwa bato bakotikala ekosila ekoya Nkolo lisusu—Montika mwa Yakobo mokozonga o mokolo mona—Mekisani Yisaya 10. Penepene na 559–545 Yambo ya Klisto.[/i]\n\n1 Lisuma epai ya baye bakokamata mikano mya bosembo te, mpe baye bakokoma mikano mibe miye bakanaki;\n\n2 Mpo ya kobalola mosika bazangi o bosambisi, mpe mpo ya kolongola likoki lya bakeleli ba bato ba ngai, ete bazenge bazala niama bakangi ya bango, mpe ete bayiba baye bazangi tata!\n\n3 Mpe bokosala nini o mokolo mwa bobimelami, mpe o bobukani boye bokolongwa uta o mosika? Mpe wapi bokokima mpo ya lisalisi? Mpe wapi bokotika nkembo ya bino?\n\n4 Libanda lya ngai bakogumbama o nse ya bakangemi, mpe bakokweya o nse ya babomi. Mpo ya enso eye nkanda ya ye elongwi te, kasi loboko la ye lotandolami naino.\n\n5 O Mosulia, lingenda lya nkele ya ngai, mpe ngondo ya loboko la bango ezali nkele ya bango.\n\n6 Nakotinda ye kotelemele ekolo ya lokuta, mpe mpo ya kotelemele bato ba nkele nakopesa ye mokumba mwa kozwa biloko bipunzami, mpe koniata bango o nse bo potopoto ya nzela.\n\n7 Ata okokana boye te, mpe motema mwa ye mokanisi boye te; kasi o motema mwa ye ezali mpo ya kobebisa mpe kokata mosika bikolo kasi bike te.\n\n8 Mpo alobi ete: Ezali te bana bakonzi ba ngai bango banso bakonzi?\n\n9 Ezali te Kalano lokola Kalekemisi? Ezali te Hamata lokola Alapata? Ezali te Samalia lokola Damaseke?\n\n10 Lokola loboko la ngai lotiaki bokonzi bwa banzambe ba bikeko, mpe oyo ya bango bilili biniangwa bilekaki biye bya Yelusaleme mpe bya Samalia;\n\n11 Ekosala ngai te, lokola nasalaki epai ya Samalia mpe banzambe ba bikeko ba ye, boye o Yelusaleme mpe na banzambe ba bikeko ba ye?\n\n12 Yango wana ekosalema ete ekosala Nkolo mosala mwa ye mobimba likolo lya Ngomba ya Siona mpe likolo lya Yelusaleme, nakotumbola mbuma ya motema mwa lolendo la mokonzi wa Asulia, mpe nkembo ya bitaliseli bya ye bya lolendo.\n\n13 Mpo alobi: Na makasi ma loboko la ngai mpe bwania bwa ngai nasalaki makambo maye; mpo nazali ekenge; mpe nalongoli ndelo ya bato, mpe nayibaki bomengo bwa bango, mpe nakitisaki bafandi bo elombe moko;\n\n14 Mpe loboko la ngai lokutaki lokola zala yoko bozwi bwa bato; mpe lokola moko asangisaka makei matikalaki nasangisaki mabele manso; mpe ezalaki moko te aningisaki lipapu, to afungolaki monoko, to abeteki piololo.\n\n15 Soka ekomikumisa na ye oyo akosalelaka yango? Mosumane mokomikumisa na ye oyo akoningisaka yango? Lokola soko lingenda likoningana na bango baye batomboli lyango, to lokola soko ngondo ekomitombola lokola soko ezalaki nzete te!\n\n16 Yango wana Nkolo, Nkolo wa Bibele, akotinda o ntei ya bato banene, bokondi; mpe o nse ya nkembo ya ye akopelisa mololi moko bo mololi mwa moto moko.\n\n17 Mpe mwinda mwa Yisalaele mokozala mpo ya moto moko, mpe Mosantu Moko wa ye mpo ya mololi moko, mpe mokopela mpe mokomele nzube ya ye mpe nkobongo ya ye o mokolo moko;\n\n18 Mpe mokosilisa nkembo ya zamba ya ye, mpe ya elanga ya mbuma ya ye, bozo mpe nzoto lokola, mpe bakozala lokola soko ekwei momemi bendele.\n\n19 Mpe montika mwa nzete ya zamba ya ye mokozala moke, ete mwana akoka kokoma mwango.\n\n20 Mpe ekosalema o mokolo mona, ete montika mwa Yisalaele, mpe baye lokola baponioki baye ndako ya Yakobo, bakotikala lisusu te likolo lya oyo akobete bango, kasi bakotikala likolo lya Nkolo, Mosantu Moko wa Yisalaele, o bosolo.\n\n21 Montika mokozonga epai ya Nzambe wa nguya, iyo, kutu montika mwa Yakobo.\n\n22 Mpo ata bato ba Yisalaele bazali lokola zelo ya mbu, kasi montika moko mwa bango mokozonga; bosili bobimisama bokozindisa na bosembo.\n\n23 Mpo Nkolo Nzambe wa Bibele akosala bosili boko, kutu bolakelama o mboka mobimba.\n\n24 Yango wana, boye elobi Nkolo Nzambe wa Bibele: O bato ba ngai baye bafandi o Siona, bangani Basulia te; akobete yo na lingenda, mpe akotombola ngondo ya ye na yo, nsima ya lolenge la Ejipito.\n\n25 Mpo lisusu mwa eleko yoko eke mpenza, mpe nkele ekosuka, mpe nkanda ya ngai o bobebisami bwa bango.\n\n26 Mpe Nkolo wa Bibele akotelemisa fimbo yoko mpo ya ye engebene na bobomi bwa Midiana o libanga lya Olebe; mpe lokola lingenda lya ye lizalaki likolo lya mbu boye akotombola lyango likolo nsima ya lolenge la Ejipito.\n\n27 Mpe ekosalema o mokolo mona ete kpokoso ya ye ekolongwa mosika uta o lipeka lya yo, mpe nkanga ya ye mosika uta o nkingo ya yo, mpe nkanga ekobebisama na ntina ya bopakolami.\n\n28 Akomi o Ayata, aleki o Migilona; o Mikemasa abombi makalo ma ye.\n\n29 Bakei o nzela; batii esika ya bango ya kolala o Geba; Lama abangi; Gibea ya Saulo akimi.\n\n30 Tombola mongongo, O mwana mwasi wa Galimi; sala eyokana epai ya Laisa, O mokeleli Anatota.\n\n31 Madamena alongwi; bafandi ba Gebimi bamisangisi mpo ya kokima.\n\n32 Lokola lisusu akotikala o Nobo o mokolo mona; akoningisa loboko la ye likolo lya ngomba ya mwana mwasi wa Siona, ngomba patatalu ya Yelusaleme.\n\n33 Tala, Nkolo, Nkolo wa Bibele akokata lindalala na nsomo; mpe bato balai bakokatama o nse; mpe bato ba lolendo bakokitisama.\n\n34 Mpe akokweyisa ebolo ya nzete ya zamba na ebende, mpe Lebanona ekokweya na mokasi moko.\n\n", "2-ne 21": "[center][font_size=26]Mokapo 21[/font_size][/center]\n\n[i]Mobimbi mwa Yisai (Klisto) mokosambisa o bosembo—Boyebi Nzambe bokozipa mokili o nkoto yoko ya mibu—Nkolo akotombola bendele mpe akosangisa Yisalaele—Mekisani Yisaya 11. Penepene na 559–545 Yambo ya Klisto.[/i]\n\n1 Mpe ekobima lingenda lyoko uta o mobimbi mwa Yisai, mpe ekokola etape yoko uta o misisa mya ye.\n\n2 Mpe Molimo mwa Nkolo akofanda likolo lya ye, molimo mwa bwania mpe wa bososoli, molimo mwa toli mpe wa bokasi, molimo mwa boyebi mpe wa bobangi bwa Nkolo;\n\n3 Mpe akoyeisa ye na bososoli bwa noki o bobangi bwa Nkolo; mpe akosambisa te nsima ya bomoni bwa miso mya ye, to akopalela te nsima ya boyoki bwa matoyi ma ye.\n\n4 Kasi na bosembo akosambisa bakeleli, mpe akopalela na alima mpo ya baye basokemi ba mabele; mpe akobete mabele na lingenda lya monoko mwa ye, mpe na mpema ya mbebo ya ye akoboma moto wa nkuna.\n\n5 Mpe bosembo bokozala mokaba mwa nketo ya ye, mpe bopotongono mokaba mwa mokongo mwa ye.\n\n6 Mbwa ya zamba akofanda elongo na mwana wa mpate, mpe nkoi akolala elongo na mwana wa ntaba, mpe mwana wa ngombe mpe elenge ya nkosi mpe niama ya mafuta elongo; mpe mwana moke akokamba bango.\n\n7 Mpe Ngombe mpe ngombolo ikolia; bilenge bya bango bikolala elongo; mpe nkosi akolia matiti bo ngombe.\n\n8 Mpe mwana na libele akosakana likolo lya libulu lya etupa, mpe mwana atika libele akotia loboko la ye likolo lya lidusu lya libate.\n\n9 Bakosala mpasi te to bakobebisa te o ngomba mobimba esantu ya ngai, mpo mabele makotonda na boyebi Nkolo, lokola mai mazipi mbu.\n\n10 Mpe o mokolo mona ekozala mobimbi mwa Yisai, oyo ekoteleme lokola bendele ya bato; yango Bapaganu bakoluka; mpe bopemi bwa ye bokozala bwa nkembo.\n\n11 Mpe ekosalema o mokolo mona ete Nkolo akotia loboko la ye lisusu mbala ya ibale mpo ya kobutwisa montika mwa bato ba ye baye bakotikala, uta o Asulia, mpe uta o Ejipito, mpe uta o Pataloso, mpe uta o Etiopi, mpe uta o Elama, mpe uta o Sinala, mpe uta o Hamata, mpe uta o bisanga bya mbu.\n\n12 Mpe akotia likolo bendele mpo ya bikolo, mpe akoyanganisa babenganama ba Yisalaele, mpe akosangisa baye bapanzani ba Yuda uta o bitumu binei bya mabele.\n\n13 Boluli bwa Efelaima lisusu bokolongwa, mpe bayini ba Yuda bakokatama mosika; Efelaima akolula Yuda te, mpe Yuda akotungisa Efelaima te.\n\n14 Kasi bakopimbwa likolo lya mapeka ma Bafilisitia ona westi; bakopunza bango ba esti elongo; bakotia loboko la bango likolo lya Edome mpe lya Moaba; mpe bana ba Amona bakotosa bango.\n\n15 Mpe Nkolo akobebisa lolemo la Mbu ya Ejipito mobimba; mpe o mopepe mokasi akoningisa loboko la ye likolo lya ebale, akobete yango ekabwana o mikele nsambo, mpe akosala bato baleka likolo sapato ikauka.\n\n16 Mpe ekozala balabala enene mpo ya montika mwa bato ba ye baye bakotikala, uta o Asulia, lokola ezalaki o Yisalaele o mokolo moye babutaki uta o mboka ya Ejipito.\n\n", "2-ne 22": "[center][font_size=26]Mokapo 22[/font_size][/center]\n\n[i]O mokolo mwa nkoto-yoko-ya-mibu bato banso bakokumisa Nkolo—Akofanda o ntei ya bango—Mekisani Yisaya 12. Penepene na 559–545 Yambo ya Klisto.[/i]\n\n1 Mpe o mokolo mona okoloba: O Nkolo, nakosanzola yo; ata ozalaki na nkanda na ngai, nde nkanda ya yo elongwi, mpe obondisi ngai.\n\n2 Tala, Nzambe azali lobiko la ngai; nakondima, mpe nakobanga te; mpo Nkolo Yova azali makasi ma ngai mpe loyembo la ngai; akomi mpe lobiko la ngai.\n\n3 Yango wana, na bosepeli bokobenda mai libanda lya mabulu ma lobiko.\n\n4 Mpe o mokolo mona nakoloba: Sanzolani Nkolo, biangani nkombo ya ye, sakolani misala mya ye o ntei ya bato, sangelani ete nkombo ya ye enetolami.\n\n5 Yembani epai ya Nkolo; mpo asalaki makambo ma malonga mpenza; eye eyebani o mabele manso.\n\n6 Belela mpe ganga, yo mofandi wa Siona; mpo monene azali Mosantu Moko wa Yisalaele o katikati ya yo.\n\n", "2-ne 23": "[center][font_size=26]Mokapo 23[/font_size][/center]\n\n[i]Bobebisami bwa Babiloni bozali emoniseli yoko ya bobebisami o Boyei bwa Mibale—Ekozala mokolo mwa nkele mpe bobekoli—Babiloni (mokili) ekokweya libela—Mekisani Yisaya 13. Penepene na 559–545 Yambo ya Klisto.[/i]\n\n1 Elakeli ya Babiloni, eye Yisaya mwana wa Amosi amonoki.\n\n2 Tombolani bendele yoko likolo lya ngomba elai, netolani mongongo epai ya bango, pepani loboko, ete bakoka koyingela o bikuke bya bankumu.\n\n3 Natindaki basantisami ba ngai, nabiangaki lisusu bato bakasi ba ngai, mpo nkanda ya ngai ezali te likolo lya bango baye bakosepela o bonene bwa ngai.\n\n4 Makelele ma ebele o ngomba bo lokola ya bato baike, makelele ma bokonzi boike bwa bikolo basangani elongo, Nkolo wa Bibele ayanganisi Bibele lya etumba.\n\n5 Bayei uta o ekolo yoko ya mosika, uta o nsuka ya lola, iyo, Nkolo, mpe mandoki ma nkele ya ye, mpo ya kobebisa mboka mobimba.\n\n6 Lelalelani, mpo mokolo mwa Nkolo mozali penepene; mokoya lokola bobebisami uta na Mokasi Monso.\n\n7 Yango wana maboko manso makolembe, motema mwa moto na moto mokosopana;\n\n8 Mpe bakozala na bobangi; bolozi mpe mawa makosimba bango; bakokamwisama mpo ya bango na bango; bilongi bya bango bikozala lokola miloli.\n\n9 Tala, mokolo mwa Nkolo mozali koya, mwa nko elongo na nkele mpe nkanda ekasi lokola, mpo ya kolalisa mboka mpamba; mpe akobebisa basumuki ba yango libanda lya yango.\n\n10 Mpo minzoto mya lola mpe mangomba ma lango makopesa mwinda mwa lango te; moi mokokoma molili o bobimi bwa mwango, mpe sanza ekosala te mwinda mwa yango mongenge.\n\n11 Mpe nakotumbola mokili mpo ya bobe, mpe bato ba nkuna mpo ya lisumu lya bango; nakosala efundeli ya bato ba lofundo esila, mpe nakolalisa o nse lipombo lya moto wa nsomo.\n\n12 Nakosala moto moko wa motuya koleka wolo ya malonga; kutu moto wa motuya koleka litutu lya wolo ya Ofili.\n\n13 Yango wana, nakoningisa lola, mpe mabele makolongwa o esika ya mango, mpo ya nkele ya Nkolo wa Bibele, mpe o mokolo mwa nkanda ekasi ya ye.\n\n14 Mpe ekozala lokola kulupa balandi, mpe lokola meme moto te abateli; mpe moto na moto akozonga na bato ba yemei, mpe akokima moko na moko o mboka ya yemei.\n\n15 Moko na moko oyo azali wa lolendo akotubolama o katikati; iyo, mpe moko na moko oyo akangani na bato ba nkuna akokweya na mopanga.\n\n16 Bana ba bango lisusu bakopomolama o biteni liboso lya miso mya bango; ndako ya bango ekopunzama mpe basi ba bango bakobotolomo.\n\n17 Tala, nakolamusa Bamadai na bango, baye bakotala te mpauni mpe wolo, to bakosepela te na yango.\n\n18 Matimbo ma bango makopomola bilenge babali o biteni; mpe bakoyoka mawa te likolo lya mbuma ya libumu; miso mya bango mikobikisa bana te.\n\n19 Mpe Babiloni, nkembo ya bokonzi boike, kitoko ya malonga mpenza ya Bakaladi, ekozala lokola ntango Nzambe abukaki Sodomo mpe Gomola.\n\n20 Ekozala lisusu na bafandi te, mpe ekofandama te uta nkola o nkola: to Molabo akotelemisa ema ya ye kuna te; to babateli ba mpate bakosala bitonga bya bango kuna te.\n\n21 Kasi niama ya zamba ya esobe ikolala kuna; mpe ndako ya bango ekotonda na niama ya nsomo; mpe bisulungutu bikofanda kuna, mpe ntaba ya zamba ikobinabina kuna.\n\n22 Mpe niama ya zamba ya bisanga bakoganga o ndako mpamba ya bango, mpe dalagona o ndako inene kitoko ya bango; mpe ntango ya ye ebelemi, mpe mokolo mwa ye mokobakisama te. Mpo nakobebisa ye noki; iyo, mpo nakozala na ngolu epai ya bato ba ngai, kasi bato ba nkuna bakowa.\n\n", "2-ne 24": "[center][font_size=26]Mokapo 24[/font_size][/center]\n\n[i]Yisalaele ekosangisama mpe ekosepela bopemi bwa nkoto-yoko-ya-mibu—Lusifelo abwakamaki libanda lya lola mpo ya botomboki—Yisalaele akolonga Babiloni (mokili)—Mekisani Yisaya 14. Penepene na 559–545 Yambo ya Klisto.[/i]\n\n1 Mpo Nkolo akoyoka ngolu likolo ya Yakobo, mpe akopono lisusu Yisalaele, mpe akotia bango o mboka ya bangomei; mpe bampaya bakosangana elongo na bango, mpe bakokangana o ndako ya Yakobo.\n\n2 Mpe bato bakokamata bango mpe bakomeme bango o esika ya bango; iyo, uta o mosika kina o nsuka ya mabele; mpe bakozonga o mboka ya bango ya elako. Mpe ndako ya Yisalaele ekozwa yango, mpe mboka ya Nkolo ekozala mpo ya basali babali mpe basali basi; mpe bakozwa bango bokangemi epai ya baye bango bazalaki bakangemi; mpe bakoyangela likolo lya bakakemi ba bango.\n\n3 Mpe ekosalema o mokolo mona ete Nkolo akopesa yo bopemi, uta o mawa ma yo, mpe uta o bobangi bwa yo, mpe uta o bowumbu bokasi na wapi osengelaki kosala.\n\n4 Mpe ekosalema o mokolo mona, ete okozwa lisese liye likolo lya mokonzi wa Babiloni, mpe okoloba: Boniboni mokakemi asili, mboka ya wolo esili!\n\n5 Nkolo abuki bato ba nkuna, mangenda ma bayangeli.\n\n6 Ye oyo abeteki bato o nkele na lobete la ntango inso, ye oyo ayangelaki bikolo na nkanda, aniokwami, mpe moto te apekisi.\n\n7 Mabele manso mazali o bopemi, mpe mazali o kimia; babukani na koyemba.\n\n8 Iyo, nzete ya losimi esepeli na yo, mpe lisusu nzete ya eleze ya Lebanona, kolobaka: Uta nalalisami o nse mokati ayei na biso te.\n\n9 Limfelo uta o nse ekolongwa mpo ya yo mpo ya kokutana na yo o boyei bwa yo; likolamusa bakufi mpo ya yo, kutu bakambi banso ba mabele; litelemisi uta o ngbende ya bango bakonzi banso ba bikolo.\n\n10 Baye banso bakoloba mpe bakosangela epai ya yo: Ekomi yo o botau lokola biso? Ekomi yo bo biso?\n\n11 Monzele mwa yo mokitisami o lilita; makelele ma lizeze lya yo mayokani te; mosopi mopanzani o nse ya yo, mpe misopi mizipi yo.\n\n12 Boniboni ekwei yo uta o lola, O Lusifelo, mwana mobali wa ntongo! Ekweyisami yo o mabele, yo oyo olembisaki bikolo!\n\n13 Mpo olobaki o motema mwa yo: Nakobuta o lola, nakonetola kiti ya ngai ya bokonzi likolo lya minzoto mya Nzambe; nakofanda lisusu likolo lya ngomba ya liyangani, o bipai ya nordi;\n\n14 Nakobuta likolo lya mapata ma lola; nakozala bo Aleki Likolo.\n\n15 Kasi okokitisama o nse ya Limfelo, kina o ngambo ya libulu.\n\n16 Baye bakomono yo bakotala penepene likolo lya yo, mpe bakomaniola yo, mpe bakoloba: Ezali eye moto alengisaki mabele, oyo aningisaki bokonzi boike?\n\n17 Mpe oyo akomisaki mokili lokola esobe, mpe abebisaki bingumba bya mwango, mpe afungolaki te ndako ya bakangemi ba ye?\n\n18 Bakonzi banso ba bikolo, iyo, banso ba bango balali o nkembo, moko o moko wa bango o ndako ya yemei.\n\n19 Kasi yo obwakami libanda lya lilita lya yo bo etape ya nsomo, mpe montika mwa baye babomami, baye batubolami na mopanga, moye mokiti o mabanga ma libulu; lokola ebembe eye eniatami o nse ya makolo.\n\n20 Okosangisama te elongo na bango o nkunda, zambi obebisi mboka ya yo mpe obomi bato ba yo; nkona ya basali babe ekoyeisama ya sika lisusu te.\n\n21 Lengeleni bobomibomi mpo ya bana ba ye mpo ya mabe ma batata ba bango, ete bateleme te, to bazwa mboka te, to batondisa te etando ya mokili na bingumba.\n\n22 Mpo nakoteleme likolo lya bango, elobi Nkolo wa Bibele, mpe nakokata mosika uta o Babiloni nkombo, mpe montika, mpe mwana mobali, mpe mwana nkasi, elobi Nkolo.\n\n23 Lisusu nakokomisa yango bozwi mpo ya alikilikosi, mpe liziba lya mai; mpe nakokombo yango na kombo ya bobebisami, elobi Nkolo wa Bibele.\n\n24 Nkolo wa Bibele akataki ndai, kolobaka: Solo lokola nakanisaki, boye ekosalema; mpe lokola nakanaki, boye ekozala—\n\n25 Ete nakomeme Asulia o mboka ya ngai, mpe likolo lya ngomba ya ngai nakoniata ye o nse ya lokolo; nde nkanga ya ye ekolongwa na bango, mpe mokumba mwa ye mokolongwa o mapeka ma bango.\n\n26 Eye ezali mokano mokanami likolo lya mabele manso; mpe eye ezali loboko lotandolami likolo lya bikolo binso.\n\n27 Mpo Nkolo wa Bibele akani, mpe nani akolongola? Mpe loboko la ye lotandolami, nani akozongisa yango nsima?\n\n28 O mobu moye mokonzi Ahaza akufaki ezalaki elakeli eye.\n\n29 Sepela te, Filisitia mobimba, zambi lingenda lya ye oyo abeteki bino libukani; mpo uta o mosisa mwa nioka ekobima etupa, mpe mbuma ya yango ekozala nioka ya moto epimbwaka.\n\n30 Mpe mobotami wa yambo wa mokeleli akolia, mpe mozangi akolala o nse na bozangi likama; mpe nakoboma mosisa mwa yo na nzala, mpe akoboma montika mwa yo.\n\n31 Lelalela, O ekuke; belela, O engumba; yo, Filisitia mobimba, osili; mpo ekoya uta o nordi molinga moko, mpe moto akozala ye kaka o ntango elakelama.\n\n32 Nini nde ekoyanola bantoma ba bikolo? Ete Nkolo akelaki Siona, mpe bakeleli ba bato ba ye bakondima na yango.\n\n", "2-ne 25": "[center][font_size=26]Mokapo 25[/font_size][/center]\n\n[i]Nefi akembeli o polele—Mabikuli ma Yisaya makososolama o mikolo mya nsuka—Bayuda bakozonga uta o Babiloni bakobaka Masiya o ekulusu mpe bakopalanganisama mpe bakobeteme—Bakozongisama ntango bakondima na Masiya—Akoya yambo ya mibu nkama motoba ekosila Lehi kotika Yelusaleme—Banefi babateli mobeko mwa Mose mpe bandimi na Klisto, oyo azali Mosantu Moko wa Yisalaele. Penepene na 559–545 Yambo ya Klisto.[/i]\n\n1 Sikawa ngai, Nefi, nakolobela mwa moke etali maloba maye nakomaki, maye malobamaki na monoko mwa Yisaya. Mpo tala, Yisaya alobaki makambo mingi maye mazalaki makasi mpo ya bato ba ngai mingi kososola; mpo bayebaki te lolenge la kobikula o ntei ya Bayuda.\n\n2 Mpo ngai, Nefi, nalakisaki bango te makambo mingi matali lolenge la Bayuda; mpo misala mya bango mizalaki misala mya molili, mpe misala mya bango mizalaki misala mya bonsomo.\n\n3 Yango wana, nakokoma epai ya bato ba ngai, epai ya bango banso baye bakoyamba nsima makambo maye nakomi, ete bakoka koyeba masambisi ma Nzambe, ete maya likolo lya bikolo binso, engebene na liloba alobaki.\n\n4 Yango wana, yokemelani, O bato ba ngai, baye bazali baye ndako ya Yisalaele, mpe pesani litoyi epai ya maloba ma ngai; mpo zambi maloba ma Yisaya mazali polele te epai ya bino, nzokande mazali polele epai ya baye batondisami na molimo mwa bobikuli. Kasi napesi bino bobikuli, engebene na molimo moye mozali na ngai; yango wana nakobikula engebene na polele eye ezalaki na ngai uta o ntango nabimaki uta o Yelusaleme elongo na tata wa ngai; mpo tala, bozo bwa ngai bokosepela o polele ya bato ba ngai, ete bakoka koyekola.\n\n5 Iyo, mpe bozo bwa ngai bokosepela o maloba ma Yisaya, mpo nayaki uta o Yelusaleme, mpe miso mya ngai mimonoki makambo ma Bayuda, mpe nayebi ete Bayuda bakososola makambo ma baprofeta, mpe ezali bato basusu te baye bakososola makambo maye malobamaki epai ya Bayuda bo bango, longola se soko balakisami nsima ya lolenge la makambo ma Bayuda.\n\n6 Kasi tala ngai, Nefi, nalakisaki te bana ba ngai nsima ya lolenge la Bayuda; kasi tala, ngai, ya ngaimei, nafandaki o Yelusaleme, yango wana nayebi etali bikolo zingazinga mpembeni; mpe nalobaki epai ya bana ba ngai etali masambisi ma Nzambe, maye masalemaki o ntei ya Bayuda, epai ya bana ba ngai, engebene na manso maye Yisaya alobaki, mpe nakokoma mango te.\n\n7 Kasi tala, nakobanda bobikuli bwa ngaimei, engebene na polele ya ngai; o bwango nayebi ete moto te akoki kobunga; nzokande, o mikolo miye mabikuli ma Yisaya makokokisama bato bakoyeba na ntembe te, o ntango ekosalema mango.\n\n8 Yango wana, malongobani epai ya bana ba bato, mpe ye oyo abanzi ete mazali te, epai ya bango nakoloba mingi mingi, mpe nakokata ndelo ya maloba epai ya bato ba ngaimei; mpo nayebi ete makolongobana mpenza epai ya bango o mikolo mya nsuka; mpo o mokolo mona bakososola mango; yango wana, mpo ya bolamu bwa bango nakomaki mango.\n\n9 Mpe lokola nkola yoko ebebisamaki o ntei ya Bayuda na ntina ya mabe ma bango, kaka boye ebebisamaki bango uta nkola o nkola engebene na mabe ma bango; mpe ata moko wa bango te abebisamaki longola se soko elobelamaki bango yambo esalema na baprofeta ba Nkolo.\n\n10 Yango wana, elobelamaki bango etali bobebisami boye bokoya likolo lya bango sasapi ekosila tata wa ngai kotika Yelusaleme; nzokande, bayeisaki mitema mya bango mikasi; mpe engebene na mabikuli ma ngai babebisamaki, longola se bango baye bamememeki mosika bakangemi o Babiloni.\n\n11 Mpe sikawa nakoloba boye na ntina ya molimo moye mozali na ngai. Mpe ata bamemeki mosika bango bakozonga lisusu, mpe bakozwa mboka ya Yelusaleme; yango wana, bakozonga lisusu o mboka ya lisango lya bango.\n\n12 Kasi, tala, bakozala na bitumba, mpe manungunungu ma bitumba; mpe ekoya mokolo moye Mobotami Se Moko wa Tata, iyo, kutu Tata wa lola mpe wa mabele, akomimonisa yemei epai ya bango o mosuni, tala, bakoboya ye, na ntina ya mabe ma bango, mpe bokasi bwa mitema mya bango, mpe nkanza ya nkingo ya bango.\n\n13 Tala, bakobaka ye o ekulusu; mpe nsima ya kolalisama o lilita o ntaka ya mikolo misato akosekwa uta o bakufi, elongo na bobikisi bwa bokono o mapapu ma ye; mpe baye banso bakondima likolo lya nkombo ya ye bakobikisama o bokonzi bwa Nzambe. Yango wana, bozo bwa ngai bosepeli mpo ya kobikula etali ye, mpo namonoki mokolo mwa ye, mpe motema mwa ngai mokokumisa nkombo esantu ya ye.\n\n14 Mpe tala ekosalema ete ekosila Masiya kosekwa uta o bakufi, mpe komimonisa epai ya bato ba ye, epai ya mingi lokola bakondima likolo lya nkombo ya ye, tala, Yelusaleme ekobebisama lisusu; mpo lisuma epai ya bango baye bakobunda na Nzambe mpe bato ba eklezia ya ye.\n\n15 Yango wana, Bayuda bakopalanganisama o ntei ya bikolo binso; iyo, mpe lisusu Babiloni ekobebisama; yango wana, Bayuda bakopalanganisama o bikolo bisusu.\n\n16 Mpe ekosila bango kopalanganisama, mpe Nkolo Nzambe kobete bango na bikolo bisusu mpo ya ntaka ya nkola mingi, iyo, kutu o nse uta nkola o nkola kina bakondimisama na kondima na Klisto, Mwana Mobali wa Nzambe, mpe botumbolami, eye ezanga ndelo mpo ya bato banso—mpe ekoya mokolo mona moye bakondima na Klisto, mpe bakokumbamela Tata o nkombo ya ye, o mitema peto mpe o maboko sembesembe, mpe bakotalela o boso Masiya mosusu te, nde, o ntango ena, mokolo mokoya moye esengeli mpenza ezala elongobani ete bandima makambo maye.\n\n17 Mpe Nkolo akotia loboko la ye lisusu mbala ya ibale mpo ya kozongisa bato ba ye uta o bozali bwa bobungi mpe bokwei bwa bango. Yango wana, akokoba kosala mosala moko mwa bokamwi mpe likamwa lyoko o ntei ya bana ba bato.\n\n18 Yango wana, akokumba maloba ma ye epai ya bango, maye maloba makosambisa bango o mokolo mwa nsuka, mpo makopesamela bango mpo ya ntina ya bondimisi bango Masiya wa solo, oyo babwakaki; mpe mpo ya bondimisi bango ete bazali na ntina ya kotalela o boso lisusu te mpo ya Masiya moko, mpo ekozala mosusu te akoya, longola se soko ezali Masiya wa lokuta oyo akokosa bato; mpo ezali bobele Masiya moko alobelamaki na baprofeta, mpe Masiya ona akobwakama na Bayuda.\n\n19 Mpo engebene na maloba ma baprofeta, Masiya akoya o mibu nkama motoba uta ntango tata wa ngai atikaki Yelusaleme; mpe engebene na maloba ma baprofeta mpe lisusu liloba lya anzelu wa Nzambe, nkombo ya ye ekozala Yesu Klisto, Mwana Mobali wa Nzambe.\n\n20 Mpe sikawa, bandeko ba ngai, nalobi o polele mpo ete bobunga te. Mpe lokola Nkolo Nzambe azali oyo akumbaki Yisalaele libanda lya mboka ya Ejipito, mpe apesaki Mose nguya ete abikisa bikolo ekosila bango koswama na nioka ya ngenge, soko balingaki kobwaka miso epai ya nioka eye atelemisaki liboso lya bango, mpe lisusu apesaki ye nguya ete abete libanga mpe mai makobima; iyo, tala nakoloba epai ya bino, ete lokola makambo maye mazali ma solo, mpe lokola Nkolo Nzambe azali na bomoi, nkombo mosusu ezali te oyo epesami o nse ya lola, longola se soko ezali Yesu Klisto oyo, oyo nalobelaki, na ye moto akoki kobikisama.\n\n21 Yango wana, mpo ya ntina eye Nkolo Nzambe alakaki epai ya ngai ete makambo maye nakomi makobombama mpe makobatelama, mpe makokitanisama epai ya nkona ya ngai, uta nkola o nkola, ete elako ekoka kokokisama epai ya Yosefe, ete nkona ya ye ekowa mokolo moko te ntango elai lokola mabele makoteleme.\n\n22 Yango wana, makambo maye makokende uta nkola o nkola ntango inso lokola mabele makoteleme; mpe makokende engebene na bolingi mpe elengi ya Nzambe; mpe bikolo biye bikozwa mango bikosambisama engebene na maloba maye makomami.\n\n23 Mpo tosali na etingia mpo ya kokoma, mpo ya kondimisa bana ba biso, mpe lisusu bandeko ba biso, kondima na Klisto, mpe kozongisa boyokani na Nzambe; mpo toyebi ete ezali na boboto bwa ye tobikisami, nsima ya manso tokoki kosala.\n\n24 Mpe ata tondimi na Klisto, tobateli mobeko mwa Mose, mpe totali o boso na molende epai ya Klisto, kina mobeko mokokokisama.\n\n25 Mpo, mpo ya ntina eye mobeko mopesamaki; yango wana mobeko mwango mokomi mokufa epai ya biso, mpe tokomisami na bomoi na Klisto na ntina ya bondimi bwa biso; nzokande tokobatela mobeko na ntina ya mitindo.\n\n26 Mpe tokolobela Klisto, tokosepela na Klisto, tokoteya Klisto, tokobikula Klisto, mpe tokokoma engebene na mabikuli ma biso, ete bana ba biso bakoka koyeba o liziba kani bakoki koluka bolimbisi bwa masumu ma bango.\n\n27 Yango wana, tokoloba etali mobeko ete bana ba biso bakoka koyeba kufa ya mobeko; mpe bango, na koyebaka kufa ya mobeko, bakoka kotalela o boso epai ya bomoi boye bozali na Klisto, mpe koyeba mpo ya ntina kani mobeko mopesamaki. Mpe ekosila mobeko kokokisama na Klisto, ete bazali te na ntina ya koyeisa mitema mya bango mikasi na ye ntango mobeko mosengelaki kolongolama.\n\n28 Mpe sikawa tala, bato ba ngai, bozali bato ba nkanza; yango wana, nalobaki o polele epai ya bino, ete bokoka kososola mabe te. Mpe maloba maye nalobaki makoteleme lokola litatoli lyoko likolo lya bino; mpo makoki mpo ya kolakisa moto na moto nzela alima; mpo nzela alima ezali kondima na Klisto mpe kowangana ye te; mpo na kowanganaka ye, owangani lokola baprofeta mpe mobeko.\n\n29 Mpe sikawa tala, nakoloba epai ya bino ete nzela alima ezali kondima na Klisto, mpe koboya ye te; mpe Klisto azali Mosantu Moko wa Yisalaele; yango wana bosengeli kogumbama o nse liboso lya ye, mpe kokumbamela ye na bokasi, mayele, mpe makasi ma bino manso, mpe bozo bwa bino mobimba; mpe soko bosali eye bokobwakama libanda ata moke te.\n\n30 Mpe, mbala nzike lokola ekolongobana, bosengeli kobatela makokisi mpe makuli ma Nzambe kina mobeko mokokokisama moye mopesamaki epai ya Mose.\n\n", "2-ne 26": "[center][font_size=26]Mokapo 26[/font_size][/center]\n\n[i]Klisto akosala na Banefi—Nefi amoni yambo esalema bobebisami bwa bato ba ye—Bakoloba uta o mputulu—Bapaganu bakotonga biklezia bya lokuta mpe makelemba ma nkuku—Nkolo apekisi bato kosala poloso ya banganga. Penepene na 559–545 Yambo ya Klisto.[/i]\n\n1 Mpe ekosila Klisto kosekwa uta o bakufi akomilakisa epai ya bino, bana ba ngai, mpe bandeko balingami ba ngai; mpe maloba maye akoloba epai ya bino, makozala mobeko moye bokosala.\n\n2 Mpo tala, nakoloba na bino ete namonoki ete nkola mingi ikoleka, mpe ekozala bitumba binene mpe boweli bonene o ntei ya bato ba ngai.\n\n3 Mpe ekosila Masiya koya ekopesama bilembo epai ya bato ba ngai bya mbotama ya ye, mpe lisusu bya liwa mpe bosekwi bwa ye; mpe enene mpe ya nsomo ekozala mokolo mona epai ya bato ba nkuna, mpo bakowa; mpe bakowa zambi babwakaki libanda baprofeta, mpe basantu, mpe babambaki bango mabanga, mpe babomaki bango; yango wana ebelela ya makila ma basantu ekomaka likolo na Nzambe uta o mabele likolo lya bango.\n\n4 Yango wana, baye banso bazali ba lolendo, mpe baye bakosala na nkuna, mokolo mokoya nakozikisa bango nie, elobi Nkolo wa Bibele, mpo bakozala lokola mpumbulu.\n\n5 Mpe baye bakoboma baprofeta, mpe basantu, mozindo mwa mabele mokomina bango, elobi Nkolo wa Bibele; mpe ngomba ikozipa bango, mpe mopepe mwa kaina mokomeme bango mosika, mpe ndako inene ikokweya likolo lya bango mpe kotuta bango o biteni mpe konika bango o mputulu.\n\n6 Mpe nkake, mpe minkalali, mpe boningani bwa mabele, mpe mabebisami ma ndenge inso makobimela bango, mpo moto mwa nkanda ya Nkolo mokopela na bango, mpe bakozala lokola mpumbulu, mpe mokolo moye mokoya mokozikisa bango, elobi Nkolo wa Bibele.\n\n7 O bolozi, mpe nsomo ya bozo bwa ngai mpo ya bobungisi bwa babomami ba bato ba ngai! Mpo ngai, Nefi, namonoki yango, mpe ezalaki ngai mpenza penepene na kozikisama liboso lya miso mya Nkolo; kasi nasengeli kobelela na Nzambe wa ngai: Nzela ya yo izali iyengebene.\n\n8 Kasi tala, basembo baye bayokemeli epai ya maloba ma baprofeta, mpe babebisi mango te, kasi batali o boso epai ya Klisto na molende mpo ya bilembo biye bipesamaki, ata boniokwami bonso—tala, bazali baye bakowa te.\n\n9 Kasi Mwana Mobali wa Bosembo akobima epai ya bango; mpe akobikisa bango, mpe bakozala o kimia elongo na ye, kina nkola isato ikoleka, mpe bato mingi ba nkola ya inei bakoleka o bosembo.\n\n10 Mpe ekoleka makambo maye, bobebisami bwa noki bokoya epai ya bato ba ngai; mpo, ata bolozi bwa bozo bwa ngai, namonoki yango; yango wana, nayebi ete ekosalema, mpe bakomiteke mpo ya mpamba; mpo, mpo ya mbano ya lolendo la bango mpe ligboma lya bango bakobuka bobebisami; mpo zambi bamitiki epai ya zabulu mpe baponi misala mya molili esika ya mwinda, yango wana basengeli kokita o nse o limfelo.\n\n11 Mpo, Molimo mwa Nkolo akobunda te ntango inso elongo na moto. Mpe etiki Molimo kobunda elongo na moto nde ekoya bobebisami bwa noki; mpe eye etungisi bozo bwa ngai.\n\n12 Mpe lokola nalobaki etali bondimisi bwa Bayuda, ete Yesu azali Klisto mpenza, esengeli mpenza ezala ete Bapaganu bandimisama lisusu ete Yesu azali Klisto, Nzambe wa Seko;\n\n13 Mpe ete akomimonisa epai ya baye banso bandimi na ye, o nguya ya Molimo Mosantu; iyo, o ekolo na ekolo, libota na libota, monoko na monoko, mpe bato na bato, kosalaka makamwisi makasi, bilembo, mpe makamwa, o ntei ya bana ba bato engebene na bondimi bwa bango.\n\n14 Kasi tala, nakobikula epai ya bino etali mikolo mya nsuka; etali mikolo ekokumba Nkolo Nzambe makambo maye epai ya bana ba bato.\n\n15 Ekosila nkona ya ngai mpe nkona ya bandeko babali ba ngai kokulumwa o bozangi bondimi, mpe kobeteme na Bapaganu; iyo, ekosila Nkolo Nzambe kopikama likolo lya bango zingazinga mpembeni, mpe akozinga bango likolo lya bango o ngomba yoko, mpe akotelemisa likolo lya bango bibundele bikasi; mpe ekosila bango kokitisama o nse ya mputulu, kutu ete bakozala te, kasi maloba ma basembo makokomama, mpe nsambo ya mondimi ikoyokisama, mpe baye banso bakulumwaki o bozangi bondimi bakobosanama te.\n\n16 Mpo bango baye bakobebisama bakoloba epai ya bango uta o mabele, mpe esakoli ya bango ekozala o nse uta o mputulu, mpe mongongo mwa bango mokozala lokola moko moye mozali na molimo mwa momeseno; mpo Nkolo Nzambe akopesa epai ya ye nguya, ete akoka komimisana etali bango, kutu lokola ezalaki uta o mabele; mpe esakola ya bango ekomimisana uta o mputulu.\n\n17 Mpo boye elobi Nkolo Nzambe: Bakokoma makambo maye makosalema o ntei ya bango, mpe makokomama mpe makokangema o buku yoko, mpe bango baye bakulumwaki o bozangi bondimi bakozwa mango te, mpo bakoluka kobebisa makambo ma Nzambe.\n\n18 Yango wana, lokola bango baye babebisami babebisami noki; mpe ebele ya bato ba nsomo ba bango bakozala lokola mpumbulu eye ekoleka mosika—iyo, boye elobi Nkolo Nzambe: Ekozala o ntango eke na mbalaka—\n\n19 Mpe ekosalema, ete baye bakulumwaki o bozangi bondimi bakobeteme na loboko la Bapaganu.\n\n20 Mpe Bapaganu batombwani likolo o lolendo la miso mya bango, mpe batuti libaku, na ntina ya bonene mwa libanga lya libaku lya bango; ete batongaki biklezia mingi; nzokande, bakitisi nguya ya makamwisi ma Nzambe, mpe bateyi epai ya bangomei bwania bwa bangomei mpe boyekoli bwa bangomei, ete bazwa matabisi mpe banika elongi ya mokeleli.\n\n21 Mpe ezali biklezia mingi bitongami biye bikobota bilula, songisongi, mpe nko.\n\n22 Mpe ekozala lisusu makelemba ma nkuku, kutu lokola o bileko bya kala, engebene na makelemba ma zabulu, mpo azali mokeli wa makambo maye manso; iyo, mokeli wa mobomano, mpe misala mya molili; iyo, mpe akambaki bango na nkingo na nsinga yoko ya petepete, kina akanga bango na nsinga ikasi ya ye libela.\n\n23 Mpo tala, bandeko babali balingami ba ngai, nakoloba epai ya bino ete Nkolo Nzambe akosala o molili te.\n\n24 Akosala eloko te longola se soko ezali mpo ya litomba la mokili; mpo alingi mokili, kutu ete akopesa bomoi bwa yemei ete akoka kobenda bato banso epai ya ye. Yango wana, atindi moto te ete akabola te lobiko la ye.\n\n25 Tala, egangi ye epai ya bato banso, kolobaka: Kenda mosika uta na ngai? Tala, nalobi epai ya bino, Te; kasi alobi: Yakani epai ya ngai bino banso nsuka ya mabele, sombani miliki mpe mafuta ma nzoi, na mosolo te mpe na ntalo te.\n\n26 Tala, etindi ye moko ete bakende libanda lya sinagogi, to libanda lya ndako ya bokumbami? Tala, nakoloba epai ya bino, Te.\n\n27 Etindi ye moko ete bakabola te lobiko la ye? Tala nakoloba epai ya bino, Te; kasi apesi yango ofele mpo ya bato banso; mpe atindi bato ba ye ete bandimisa bato banso mpo ya boyamboli.\n\n28 Tala, etindi Nkolo boko ete bakabola te bolamu bwa ye? Tala nakoloba epai ya bino, Te; kasi bato banso bazali na litomba lyoko bo basusu, mpe moko apekisami te.\n\n29 Atindi ete ezala poloso ya banganga te; mpo, tala, poloso ya banganga izali ete bato bateyi mpe batii bangomei likolo lokola mwinda mwa mokili, ete bakoka kozwa matabisi mpe bosanzoli bwa mokili; kasi bakoluka te bolamu bwa Siona.\n\n30 Tala, Nkolo apekisi likambo liye; yango wana, Nkolo Nzambe apesi mobeko ete bato banso bazala na lolango, loye lolango lozali bolingo. Mpe longola se soko bakozala na lolango bazalaki eloko te. Yango wana, soko bakozala na lolango bakotika te mosali o Siona awa.\n\n31 Kasi mosali o Siona akosala mpo ya Siona; mpo soko bakosala mpo ya mosolo bakowa.\n\n32 Mpe lisusu, Nkolo Nzambe atindi ete bato baboma te; ete bakosa te; ete bayiba te; ete bazwa te nkombo ya Nkolo Nzambe wa bango na mpamba; ete balula te; ete bazala na nko te; ete bawela bango na bango te; ete basala pite te; mpe ete basala yoko ya makambo maye te; mpo onso oyo akosala mango akowa.\n\n33 Mpo yoko te ya masumu maye mayei uta na Nkolo; mpo akosala eye ezali elamu o ntei ya bana ba bato; mpe akosala eloko te longola se soko ezali polele epai ya bana ba bato; mpe akobianga bango banso koya epai ya ye mpe kokabola bolamu bwa ye; mpe akoboya moko te oyo akoya epai ya ye, moindo mpe mpembe, mowumbu mpe monsomi, mobali mpe mwasi; mpe akomikundola Bapaganu; mpe bango banso bazali lolenge loko kaka epai ya Nzambe, Bayuda mpe Bapaganu lokola.\n\n", "2-ne 27": "[center][font_size=26]Mokapo 27[/font_size][/center]\n\n[i]Molili mpe bopengwi bokozipa mabele o mikolo mya nsuka—Buku ya Molomoni ekobima—Banzeneneke basato bakotatola mpo ya buku yango—Moto ayekola akoloba ete akoki te kotanga buku ekangema—Nkolo akosala mosala moko mwa bokamwi mpe likamwa lyoko—Mekisani Yisaya 29. Penepene na 559–545 Yambo ya Klisto.[/i]\n\n1 Kasi, tala, o mikolo mya nsuka, to o mikolo mya Bapaganu—iyo, tala bikolo binso bya Bapaganu mpe bya Bayuda, bango baye bakoya likolo lya mboka eye mpe bango baye bakozala likolo lya mboka isusu, iyo, kutu likolo lya mboka inso ya mabele, tala, bakolangwisama na bobe mpe ndenge inso ya bonsomo—\n\n2 Mpe ekoya mokolo mona bakobimelama na Nkolo wa Bibele, elongo na nkake mpe elongo na boningani bwa mabele, mpe elongo na makelele makasi, mpe elongo na ekumbaki, mpe elongo na moketi, mpe elongo na mololi mwa moto kozikisaka nie.\n\n3 Mpe bikolo binso biye bikobunda na Siona, mpe bikotungisa ye, bikozala lokola ndoto ya limoni lya butu; iyo, ekozala epai ya bango, kutu lokola moto moko wa nzala oyo azali koloto, mpe tala azali kolia kasi alamuki mpe bozo bwa ye bozali mpamba; to bo moto wa mposa ya mai oyo azali koloto, mpe tala azali komele kasi alamuki mpe tala alembi, mpe bozo bwa ye bozali na mposa; iyo, kutu boye ekozala ebele ya bikolo binso biye bikobunda na ngomba ya Siona.\n\n4 Mpo tala, bino banso baye bozali kosala lisumu, fandani nie binomei mpe kamwani, mpe lelani, mpe belelani, iyo, bokolangwisama kasi na vino te, bakondingbandingba kasi o masanga makasi te.\n\n5 Mpo tala, Nkolo asopaki likolo lya bino molimo mwa mpongi ya mozindo. Mpo tala, bozipaki miso mya bino, mpe bobwakaki baprofeta; mpe bayangeli ba bino, mpe bamoni ezipaki ye na ntina ya masumu ma bino.\n\n6 Mpe ekosalema ete Nkolo Nzambe akokumba epai ya bino maloba ma buku yoko, mpe makozala maloba ma bango baye balala mpongi.\n\n7 Mpe tala buku ekokangema; mpe o buku ekozala libimisi uta na Nzambe, uta o ebandeli ya mokili kina o nsuka ya mwango.\n\n8 Yango wana, mpo ya makambo makangemi, makambo maye makangemi makopesama te o mokolo mwa nkuna mpe bonsomo bwa bato. Yango wana buku ekobombama mosika na bango.\n\n9 Kasi buku ekopesama na moto moko, mpe ye akopesa maloba ma buku, maye mazali maloba ma bango baye balali mpongi o mputulu, mpe akopesa maloba maye epai ya moto mosusu;\n\n10 Kasi maloba maye makangema akopesa te, mpe ekopesa ye buku te. Mpo buku ekokangema na nguya ya Nzambe, mpe libimisi liye likangemaki likobombama o buku kina o ntango esengeli ya Nkolo yemei, ete makoka koya; mpo tala, mabimisi makambo manso uta o bokelami bwa mokili kina o nsuka ya mwango.\n\n11 Mpe mokolo mokoya moye maloba ma buku eye ekangema makotangema likolo lya mitondo mya ndako; mpe makotangema na nguya ya Klisto; mpe makambo manso makobimisama epai ya bana ba bato maye mazali mokolo moko te o ntei ya bana ba bato, mpe maye makozala libela kina o nsuka ya mabele.\n\n12 Yango wana, o mokolo mona moye mokopesama buku epai ya moto oyo nalobelaki, buku yango ekobombama o miso mya mokili, ete miso mya moko te mikomono yango longola se soko ezali ete banzeneneke basato bakomono yango, na nguya ya Nzambe, mpembeni ya oyo na ye buku ekopesama; mpe bakotatola bosolo bwa buku mpe makambo o yango.\n\n13 Mpe moto mosusu azali te oyo akomono yango, longola se soko ezali mwa moke engebene na bolingi bwa Nzambe, mpo ya kopesa litatoli lya maloba ma ye epai ya bana ba bato; mpo Nkolo Nzambe alobaki ete maloba ma mondimi makoloba lokola soko ezalaki uta na bakufi.\n\n14 Yango wana, Nkolo Nzambe akokoba kobimisa maloba ma buku; mpe o monoko mwa banzeneneke mingi lokola ekomono ye bolamu akotia liloba lya ye; mpe lisuma ezala epai ya ye oyo akobwaka liloba lya Nzambe!\n\n15 Kasi tala, ekosalema ete Nkolo Nzambe akoloba epai ya oyo na ye akopesa buku: Kamata maloba maye makangema te mpe pesa mango na mosusu, ete akoka kolakisa mango epai ya oyo ayekola, kolobaka: Tanga eye, nakosenge yo. Mpe oyo ayekola akoloba: Kumba awa buku, nakotanga mango.\n\n16 Mpe sikawa, na ntina ya nkembo ya mokili mpe mpo ya kozwa matabisi bakoloba eye, mpe mpo ya nkembo ya Nzambe te.\n\n17 Mpe moto akoloba: Nakoki kokumba buku te, mpo ekangemi.\n\n18 Nde oyo ayekola akoloba: Nakoki kotanga yango te.\n\n19 Yango wana ekosalema, ete Nkolo Nzambe akopesa lisusu buku mpe maloba ma yango na oyo ayekola te; mpe oyo ayekola te akoloba: Nayekola te.\n\n20 Nde Nkolo Nzambe akoloba epai ya ye: Ayekola akotanga mango te, mpo babwakaki mango, mpe nakoki kosala mosala mwa ngaimei; yango wana okotanga maloba maye nakopesa epai ya yo.\n\n21 Simba te makambo makangemi, mpo nakobimisa mango o ntango esengeli ya ngaimei; mpo nakolakisa epai ya bana ba bato ete nakoki kosala mosala mwa ngaimei.\n\n22 Yango wana, ekotanga yo maloba natindaki yo, mpe kozwa banzeneneke baye nalakaki epai ya yo, nde okokanga buku lisusu, mpe okobomba yango epai ya ngai, ete nabatela maloba maye otangaki te, kina nakomono elongobani na bwania bwa ngaimei kobimisa makambo manso epai ya bana ba bato.\n\n23 Mpo tala, nazali Nzambe; mpe nazali Nzambe moko wa makamwisi; mpe nakolakisa epai ya mokili ete nazali ngai kaka lobi, lelo, mpe libela; mpe nakosalaka te o ntei ya bana ba bato longola se soko ezali engebene na bondimi bwa bango.\n\n24 Mpe lisusu ekosalema ete Nkolo akoloba epai ya ye oyo akotanga maloba maye makopesamela ye:\n\n25 Mpo mbala nzike bato baye bakobeleme epai ya ngai na monoko mwa bango, mpe na mbebo ya bango bakokumisa ngai, kasi balongoli mitema mya bango mosika na ngai, mpe bobangi bwa bango ona ngai elakisami na misise mya bato—\n\n26 Yango wana, nakobanda kosala makambo ma bokamwi o ntei ya bato baye, iyo, mosala moko mwa bokamwi mpe likamwa lyoko, mpo bwania bwa bato ba bwania ba bango mpe bayekola ba bango bokowa, mpe bososoli bwa moto na ekenge wa bango bokobombama.\n\n27 Mpe lisuma epai ya baye bakoluka o mozindo kobomba toli ya bango na Nkolo! Mpe misala mya bango mizali o molili; mpe bakoloba: Nani amoni biso, mpe nani ayebi biso? Mpe bakoloba lisusu: Solo, bobaloli makambo likolo mpe nse bokomonomo lokola modongo ya mosali biloko. Kasi tala, nakolakisa bango, elobi Nkolo wa Bibele, ete nayebi misala minso mya bango. Mpo ekolobela ye mosala oyo asali mwango, asali ngai te? To ekolobela ye eloko ekelami oyo akeli yango, ye azalaki na bososoli te?\n\n28 Kasi tala, elobi Nkolo wa Bibele: Nakolakisa epai ya bana ba bato ete ekozala bobele ntango eke mpenza mpe Lebanona ekobongwana elanga ya mbuma mingi; mpe elanga ya mbuma mingi ekomonomo lokola zamba.\n\n29 Mpe o mokolo mona bakufa matoyi bakoyoka maloba ma buku; mpe miso mya bato ba lolanda mikomono libanda lya molili mpe libanda lya boindo.\n\n30 Mpe basokemi lisusu bakofuluka, mpe bosepeli bwa bango ekozala na Nkolo, mpe bakeleli o ntei ya bato bakosepela na Mosantu Moko wa Yisalaele.\n\n31 Mpo solo lokola Nkolo azali na bomoi bakomono ete moto wa nsomo akoyeisama mpamba, mpe motioli akosila, mpe baye banso bakoluka mpo ya bobe bakokatama.\n\n32 Mpe bango baye bakoyeisa moto moko mobe mpo ya liloba lyoko, mpe bakotanda motambo mpo ya ye oyo apalelaka o ekuke, mpe akotia mpembeni moyengebene mpo ya likambo lya mpamba.\n\n33 Yango wana, boye elobi Nkolo, oyo asikolaki Abalayama, etali ndako ya Yakobo: Yakobo sikawa akoyokisama nsoni te, mpe elongi ya ye sikawa ekokoma enzuluka te.\n\n34 Kasi ekomono ye bana ba ye, mosala mwa maboko ma ngai, o katikati ya ye, bakosantisa nkombo ya ngai, mpe bakosantisa Mosantu Moko wa Yakobo mpe bakobanga Nzambe wa Yisalaele.\n\n35 Lisusu baye babungaki o molimo bakoya o bososoli, baye bayimayimaki bakoyekola malongi.\n\n", "2-ne 28": "[center][font_size=26]Mokapo 28[/font_size][/center]\n\n[i]Biklezia mingi bya lokuta bikotongama o mikolo mya nsuka—Bakolakisa malako ma lokuta, ma mpamba mpe ma ligboma—Bopengwi bokozala beboo na ntina ya balakisi ba lokuta—Zabulu akongala o mitema mya bato—Akolakisa ndenge inso ya malongi ma lokuta. Penepene na 559–545 Yambo ya Klisto.[/i]\n\n1 Mpe sikawa, tala, bandeko ba ngai, nalobaki na bino, engebene lokola Molimo asengisaki ngai; yango wana, nayebi solo ete masengeli kosalema.\n\n2 Mpe makambo maye makokomama o buku makolongobana mpenza epai ya bana ba bato, mpe mpenza epai ya nkona ya biso, eye ezali montika mwa ndako ya Yisalaele.\n\n3 Mpo ete ekosalema o mokolo mona moye biklezia biye bikotongama, mpe epai ya Nkolo te, ekoloba moko epai ya mosusu: Tala, ngai, nazali wa Nkolo; mpe basusu bakoloba: Ngai, nazali wa Nkolo; mpe boye ekoloba moko na moko oyo atongaki biklezia, mpe epai ya Nkolo te—\n\n4 Mpe bakowela bango na bango; mpe banganga ba bango bakowela bango na bango, mpe bakolakisa na boyebi bwa bangomei, mpe bakoboya Molimo Mosantu, oyo akopesaka bolobi.\n\n5 Mpe bakoboya nguya ya Nzambe, Mosantu Moko wa Yisalaele; mpe bakoloba epai ya bato: Yokemelani epai ya biso, mpe yokani mosise mwa biso; mpo tala, Nzambe azali te lelo, mpo Nkolo mpe Mosikoli asalaki mosala mwa ye, mpe apesaki nguya ya ye epai ya bato;\n\n6 Tala, yokemelani epai ya mosise mwa ngai; soko bakoloba, ezali likamwisi lyoko lisalemi na loboko la Nkolo kondima yango te; mpo mokolo moye azali Nzambe wa makamwisi te; asalaki mosala mwa ye.\n\n7 Iyo, mpe ekozala mingi bayo bakoloba: Liani, meleni, mpe sepelani, mpo lobi tokokufa; mpe ekozala bolamu mpo ya biso.\n\n8 Mpe lisusu ekozala mingi baye bakoloba: Liani, meleni, mpe sepelani; nzokande, bangani Nzambe—akoyengebene na kosalaka lisumu lyoko like; iyo, kosani moke, zwani litomba lya moto na ntina ya maloba ma ye, timolani libulu mpo ya moto wa penepene na yo; ezali bobe te o eye; mpe salani makambo manso maye, mpo lobi tokokufa; mpe soko ezali ete tozali na elindo, Nzambe akobete biso na mbete ike, mpe o nsuka tokobikisama o bokonzi bwa Nzambe.\n\n9 Iyo, mpe ekozala mingi bayo bakolakisa nsima ya lolenge loye, malongi ma lokuta mpe ma mpamba mpe ma ligboma, mpe bakovimbana o mitema mya bango, mpe bakoluka o bozindo kobomba toli ya bango na Nkolo; mpe misala mya bango mikozala o molili.\n\n10 Mpe makila ma basantu makobelela uta o mabele likolo lya bango.\n\n11 Iyo, bakei banso mpembeni ya nzela; babebi.\n\n12 Na ntina ya lolendo, mpe na ntina ya balakisi ba lokuta, mpe malongi ma lokuta, biklezia bya bango bibebi, mpe biklezia bya bango bitombwani; mpe na ntina ya lolendo bavimbani.\n\n13 Bayibi bakeleli mpo ya ndako isantu kitoko ya bango; bayibi bakeleli mpo ya bilamba bya bango bya malonga; mpe baniokoli basokemi mpe bakeleli o mitema, zambi bavimbani.\n\n14 Balati nkingo itimba, mpe mito likolo, iyo, na ntina ya lolendo, mpe nkuna, mpe bonsomo, mpe pite, bakei mpembeni longola se bake, baye bazali balandi basawa ba Klisto; nzokande, bakambemi, ete mbala nzike babungi zambi balakisami na misise mya bato.\n\n15 O bato ba bwania, mpe bayekola, mpe baye bavimbani o lolendo la mitema mya bango, mpe baye banso bateyi malongi ma lokuta, mpe baye banso basali pite, mpe basantoli nzela alima ya Nkolo, lisuma, lisuma, lisuma ezala epai ya bango, elobi Nkolo Nzambe wa Bokasi Bonso, mpo bakosukumama o limfelo!\n\n16 Lisuma epai ya bango baye bakobalola mpembeni mosembo mpo ya likambo lyoko lya mpamba mpe bakotiola eye ezali elamu, mpe bakoloba ete elongobani te! Mpo mokolo mokoya moye Nkolo Nzambe akoya noki kobimela bafandi ba mabele; mpe o mokolo mona moye bakotela mpenza o bobe bakowa.\n\n17 Kasi tala, soko bafandi ba mabele bakoyambola uta o nkuna mpe bonsomo bwa bango, bakobebisama te, elobi Nkolo wa Bibele.\n\n18 Kasi tala, eklezia ena enene mpe ya nsomo, mwasi wa pite wa mabele manso, esengeli kobambama o mabele, mpe enene esengeli kozala bokwei bwa yango.\n\n19 Mpo bokonzi bwa zabulu bosengeli boningana, mpe baye bazali ba bwango basengeli mpenza kolamusama epai ya boyamboli, to, zabulu akokanga bango o miniololo mya ye mya libela, mpe bakosengeniama na nkanda, mpe bakowa;\n\n20 Mpo tala, o mokolo mona akongala o mitema mya bana ba bato, mpe akolamusa bango na nkanda likolo lya eye ezali elamu.\n\n21 Mpe ekolembisa ye basusu, mpe kobondela bango epai ya bozangi bobangi bwa mosuni, ete bakoloba: manso mazali malamu o Siona; iyo, Siona azwi bomengo, manso mazali malamu—mpe boye zabulu akokosa milimo mya bato, mpe akokamba bango o na bokebi mosika o nse o limfelo.\n\n22 Mpe tala, basusu baye akolete mosika, mpe akolobela bango limfelo lizali te; mpe akoloba epai ya bango: Nazali zabulu te, mpo azali te—mpe boye ayimisani o matoyi ma bango, kina agbati bango o miniololo mya ye mya nsomo, uta wapi ezali lobiko te.\n\n23 Iyo, bagbatami na liwa, mpe limfelo; mpe liwa, mpe limfelo, mpe zabulu, mpe banso baye bakangemaki o yango bakoteleme liboso lya ngbende ya Nzambe, mpe kosambisama engebene na misala mya bango, uta wapi basengeli kokende o kati ya esika elengelemi mpo ya bango, kutu liziba lyoko lya moto mpe libanga lya fofolo, liye lizali monioko mozanga nsuka.\n\n24 Yango wana, lisuma ezala epai ya ye oyo azali o kimia o Siona!\n\n25 Lisuma ezala epai ya ye oyo akobelela: Manso mazali malamu.\n\n26 Iyo, lisuma epai ya ye oyo akoyokemela epai ya misise mya bato, mpe akoboya nguya ya Nzambe, mpe likabo lya Molimo Mosantu!\n\n27 Iyo, lisuma epai ya ye oyo akoloba: Tozwi, mpe tozali na ntina ya mosusu te!\n\n28 Mpe o nsuka, lisuma epai ya bango baye banso bakolenge, mpe bakosilika na ntina ya bosolo bwa Nzambe! Mpo tala, oyo atongami likolo lya libanga akozwa yango o bosepeli; mpe oyo atongami likolo lya nse ya zelo, akolenge mbele akweya.\n\n29 Lisuma epai ya ye oyo akoloba: Tozwi liloba lya Nzambe, mpe tozali te lisusu na ntina ya liloba lya Nzambe, mpo tozwi ekoki!\n\n30 Mpo tala, boye elobi Nkolo Nzambe: Nakopesa epai ya bana ba bato monkoloto likolo lya monkoloto, mosise likolo lya mosise, awa moke mpe kuna moke; mpe bapambolami bango baye bakoyokemela epai ya mitindo mya ngai, mpe bakotia litoyi o toli ya ngai, mpo bakoyekola bwania; mpo epai ya ye oyo akoyamba nakopesa mingi koleka; mpe na bango baye bakoloba, Tozwi ekoki, na bango ekolongolama kutu eye bazwi.\n\n31 Alakelami botutu ye oyo akotia elikia ya ye na moto, to azali kosala mosuni loboko la ye, to oyo akoyokemela epai ya misise mya bato, longola se soko misise mya bango mikopesama na nguya ya Molimo Mosantu.\n\n32 Lisuma epai ya Bapaganu, elobi Nkolo Nzambe wa Bibele! Mpo ata nakotandola loboko la ngai epai ya bango uta mokolo na mokolo, bakoboya ngai; nzokande, nakoyoka ngolu epai ya bango, elobi Nkolo Nzambe, soko bakoyambola mpe bakoya epai ya ngai; mpo loboko la ngai lotandolami mikolo minso, elobi Nkolo Nzambe wa Bibele.\n\n", "2-ne 29": "[center][font_size=26]Mokapo 29[/font_size][/center]\n\n[i]Bapaganu mingi bakobwaka Buku ya Molomoni—Bakoloba, Tolingi Biblia esusu te—Nkolo alobi o Bikolo mingi—Akosambisa mokili uta o buku iye ikokomama. Penepene na 559–545 Yambo ya Klisto.[/i]\n\n1 Kasi tala, ekozala mingi—o mokolo mona ntango nakobanda kosala mosala mwa bokamwi o ntei ya bango, ete nakoka komikundola mayokani maye nasalaki epai ya bana ba bato, ete nakoka kotia loboko la ngai lisusu mbala ya ibale mpo ya kobutwisa bato ba ngai, baye bazali baye ndako ya Yisalaele;\n\n2 Mpe lisusu, ete nakoka komikundola bilako biye nasalaki epai ya yo, Nefi, mpe lisusu epai ya tata wa yo, ete nakomikundola nkona ya yo; mpe ete maloba ma nkona ya yo makobima o monoko mwa ngai epai ya nkona ya yo; mpe maloba ma ngai makobete piololo epai ya nsuka ya mabele, mpo ya elembo epai ya bato ba ngai, baye bazali baye ndako ya Yisalaele;\n\n3 Mpe zambi maloba ma ngai maye makobete piololo—Bapaganu mingi bakoloba: Biblia! Biblia! Tozali na Biblia, mpe ekoki kozala Biblia esusu te.\n\n4 Kasi boye elobi Nkolo Nzambe: O bato ba ligboma, bakozala na Biblia; mpe ekobima uta na Bayuda, bato ba boyokani bwa ngai bwa kala. Mpe etondi bango nini Bayuda mpo ya Biblia eye bazwi na bango? Iyo, elingi Bapaganu koloba nini? Emikundoli bango boswi, misala, mpe mpasi ya Bayuda, mpe etingia ya bango epai ya ngai, na kokumbaka lobiko epai ya Bapaganu?\n\n5 O bino Bapaganu, emikundolaki bino Bayuda, bato ba boyokani bwa ngai bwa kala? Te; kasi bolakelaki bango botutu, mpe boyinaki bango, mpe bolukaki te kobutwisa bango. Kasi tala, nakozongisa makambo manso maye likolo lya mito mya bino; mpo ngai Nkolo nabosani bato ba ngai te.\n\n6 Yo moto wa ligboma, oyo okoloba: Biblia yoko, tozali na Biblia yoko, mpe tozali na ntina ya Biblia esusu te. Ezwi bino Biblia yoko soko ezali na Bayuda te?\n\n7 Eyebi bino te ete ezali bikolo mingi koleka moko? Eyebi bino te ete ngai, Nkolo Nzambe wa bino, nakelaki bato banso, mpe ete nakomikundola bango baye bazali likolo lya bisanga bya mbu; mpe ete nakoyangela o lola likolo mpe o mabele o nse; mpe nakokumba maloba ma ngai epai ya bana ba bato, iyo, kutu likolo lya bikolo binso bya mabele.\n\n8 Yango wana, bozali koyimayima, zambi ete bokozwa maloba ma ngai mingi koleka? Eyebi bino te ete litatoli lya bikolo bibale lizali litatoli lyoko epai ya bino ete nazali Nzambe, ete nakomikundola ekolo yoko bo esusu? Yango wana, nakoloba maloba mango kaka epai ya ekolo yoko bo epai ya esusu. Mpe ekokima bikolo bibale elongo, litatoli lya bikolo bibale likokima elongo lokola.\n\n9 Mpe nakosala eye ete nakoka kolakisa epai ya mingi ete nazali ngai kaka lobi, lelo, mpe libela; mpe ete nakoloba maloba ma ngai engebene na elengi ya ngai. Mpe zambi ete nalobaki liloba lyoko bozali te na ntina ya kobanza ete nakoki koloba lisusu te; mpo mosala mwa ngai mosili naino te; mpe te uta o ntango ena kina sikawa mpe libela.\n\n10 Yango wana, zambi ete bozali na Biblia yoko bozali te na ntina ya kobanza ete ekwi maloba manso ma ngai; mpe te na ntina ya kobanza ete nasalaki te mingi esusu ekomama.\n\n11 Mpo nakotinda bato banso, o esti mpe o westi lokola, mpe o nordi, mpe o sude, mpe o bisanga bya mbu, ete bakokoma maloba maye nakoloba epai ya bango; mpo uta o buku iye ikokomama nakosambisa mokili, moto na moto engebene na misala mya ye, engebene na eye ekomama.\n\n12 Mpo tala, nakoloba epai ya Bayuda mpe bakokoma yango; mpe nakoloba lokola epai ya Banefi mpe bakokoma yango; mpe nakoloba lokola epai ya mabota masusu ma ndako ya Yisalaele, maye nakambaki mosika, mpe bakokoma yango; mpe nakoloba o bikolo binso bya mokili mpe bikokoma yango.\n\n13 Mpe ekosalema ete Bayuda bakozala na maloba ma Banefi, mpe Banefi bakozala na maloba ma Bayuda; mpe Banefi mpe Bayuda bakozala na maloba ma mabota mabunga ma Yisalaele; mpe mabota mbunga ma Yisalaele makozala na maloba ma Banefi mpe Bayuda.\n\n14 Mpe ekosalema ete bato ba ngai, baye bazali baye ndako ya Yisalaele, bakosangisama epai ya bango o mboka ya bozwi bwa bango; mpe maloba ma ngai makosangisama o lyoko. Mpe nakolakisa epai ya bango baye bakobundisa liloba lya ngai mpe bato ba ngai, baye bazali baye ndako ya Yisalaele, ete nazali Nzambe, mpe ete nayokanaki elongo na Abalayama ete nakomikundola nkona ya ye libela.\n\n", "2-ne 30": "[center][font_size=26]Mokapo 30[/font_size][/center]\n\n[i]Bapaganu baye babongwani bakotangema elongo na bato ba boyokani—Balamani mingi mpe Bayuda bakondima liloba mpe bakokoma kitoko—Yisalaele ekozongisama mpe bato ba nkuna bakobebisama. Penepene na 559–545 Yambo ya Klisto.[/i]\n\n1 Mpe sikawa tala, bandeko balingami balamu ba ngai, nalingi koloba epai ya bino; mpo ngai, Nefi, nalingi kotika te ete bobanza ete bozali sembo koleka Bapaganu. Mpo tala, longola se soko bokobatela mitindo mya Nzambe bokowa banso lokola; mpe na ntina ya maloba maye malobamaki bozali te na ntina ya kobanza ete Bapaganu bakobebisama banso.\n\n2 Mpo tala, nakoloba epai ya bino ete Bapaganu mingi lokola bakoyambola bakozala bato ba boyokani bwa Nkolo; mpe Bayuda mingi lokola bakoyambola te bakobwakama mosika; mpo Nkolo akoyokana elongo na moto te longola se soko ezali elongo na bango baye bayamboli mpe bandimi na Mwana Mobali wa ye, oyo azali Mosantu Moko wa Yisalaele.\n\n3 Mpe sikawa, nalingi kobikula mwa moke lisusu etali Bayuda mpe Bapaganu. Mpo ekosila buku eye nalobelaki kobima, mpe kokomama epai ya Bapaganu, mpe kokangema lisusu epai ya Nkolo, ekozala mingi oyo bakondima maloba maye makomami; mpe bakomeme mango epai ya montika mwa nkona ya biso.\n\n4 Mpe nde montika mwa nkona ya biso mokoyeba etali biso, boniboni toyaki libanda lya Yelusaleme, mpe ete bazali biboto bya Bayuda.\n\n5 Mpe nsango elamu ya Yesu Klisto ekosakolama o ntei ya bango; yango wana, bakozongisama o boyebi bwa batata ba bango, mpe lisusu boyebi bwa Yesu Klisto, boye bozalaka o ntei ya batata ba bango.\n\n6 Mpe nde bakosepela; mpo bakoyeba ete ezali lipamboli lyoko epai ya bango uta o loboko la Nzambe; mpe eteku ya molili ikobanda kokweya uta o miso mya bango; mpe nkola mingi ikoleka te o ntei ya bango, longola se soko bakozala bato boko ba peto mpe kitoko.\n\n7 Mpe ekosalema ete Bayuda baye bapalanganisami lisusu bakobanda kondima na Klisto; mpe bakobanda kosangana elongo o kati, likolo lya etando ya mboka; mpe mingi lokola bakondima na Klisto bakokoma bato boko kitoko lokola.\n\n8 Mpe ekosalema ete Nkolo Nzambe akobanda mosala mwa ye o ntei ya bikolo, mabota, minoko, mpe bato banso, mpo ya kokamba bozongisi bwa bato ba ye likolo lya mabele.\n\n9 Mpe na bosembo ekosambisa Nkolo Nzambe bakeleli, mpe akopalela na alima basokemi ba mokili. Mpe akobete mabele na lingenda lya monoko mwa ye; mpe na mpema ya mbebo ya ye ekoboma ye bato ba nkuna.\n\n10 Mpo ntango ekoya noki eye Nkolo Nzambe akosala bokaboli bonene o ntei ya bato, mpe bato ba nkuna akobebisa; mpe akobikisa bato ba ye, iyo, kutu soko ezali boye ete asengeli kobebisa bato ba nkuna na moto.\n\n11 Mpe bosembo bokozala mokaba mwa nketo ya ye, mpe bopotongono mokaba mwa mokongo mwa ye.\n\n12 Mpe nde ekofanda mbwa ya zamba elongo mwa na wa mpate; mpe nkoi akolala elongo na mwa na wa ntaba, mpe mwa na wa ngombe, mpe nkosi ya elenge, mpe niama ya mafuta, lisanga; mpe mwana moke akokamba bango.\n\n13 Mpe ngombe mobali mpe ngombolo ikolia; bilenge bya bango bikolala elongo; mpe nkosi akolia matiti bo ngombe.\n\n14 Mwana wa libele akosakana o libulu lya etupa, mpe mwana atiki libele akotia loboko la ye o lidusu lya mbakoko.\n\n15 Bakosala mpasi te to bakobebisa te o ngomba ya ngai mobimba esantu; mpo mabele mokotonda na boyebi Nkolo lokola mai mazipi mbu.\n\n16 Yango wana, makambo ma bikolo binso makoyebisama; iyo, makambo manso makoyebisama epai ya bana ba bato.\n\n17 Ezali eloko te eye ezali o kuku longola se soko ekobimisama; ezali mosala te mwa molili longola se soko mokomonisama o mwinda; mpe ezali eloko te eye ekangema likolo lya mabele longola se soko ekokangolama.\n\n18 Yango wana, makambo manso maye mabimisama epai ya bana ba bato makobimisama o ntango ena; mpe Satana akozala na nguya likolo lya mitema mya bana ba bato lisusu te, mpo ya ntango elai. Mpe sikawa, bandeko balingami balamu ba ngai, natii nsuka yoko ya maloba ma ngai.\n\n", "2-ne 31": "[center][font_size=26]Mokapo 31[/font_size][/center]\n\n[i]Nefi alobeli ntina nini Klisto abatisamaki—Bato basengeli kolanda Klisto, kobatisama, kozwa Molimo Mosantu, mpe kotia molende kina o nsuka mpo ya kobikisama—Boyamboli mpe libatisi lizali ekuke o nzela eke mpe ya nkaka—Bomoi bwa seko bokoya na bango baye bakobatela mitindo nsima ya libatisi. Penepene na 559–545 Yambo ya Klisto.[/i]\n\n1 Mpe sikawa ngai, Nefi, natii nsuka yoko ya bobikuli bwa ngai epai ya bino, bandeko balingami ba ngai. Mpe nakoki kokoma bobele mwa makambo, maye nayebi masengeli solo kosalema; mpe nakoki kokoma bobele ndambo yoko ya maloba ma ndeko mobali wa ngai Yakobo.\n\n2 Yango wana, makambo maye nakomaki makoki na ngai, longola se soko ezali mwa maloba maye nasengeli koloba matali malongi ma Klisto; yango wana, nakoloba epai ya bino polele, engebene na polele ya bobikuli bwa ngai.\n\n3 Mpo bozo bwa ngai bokosepela o polele; mpo nsima ya lolenge loye Nkolo Nzambe akosala o ntei ya bana ba bato. Mpo Nkolo Nzambe akopesa mwinda mpo ya bosololi; mpo akoloba epai ya bato engebene na lokota la bango, mpo ya bosololi bwa bango.\n\n4 Yango wana, nalingi ete bomikundola ete nalobaki na bino etali profeta ona oyo Nkolo alakisaki epai ya ngai, oyo akobatisa Mwana wa Mpate wa Nzambe, oyo akolongola masumu ma mokili.\n\n5 Mpe sikawa, soko Mwana wa Mpate wa Nzambe, ezali ye mosantu, asengelaki kobatisama o mai, mpo ya kokokisa bosembo bonso, O nde, boniboni nzike koleka esengeli biso, ezali biso basantu te, kobatisama, iyo, kutu o mai!\n\n6 Mpe sikawa, nalingi kotuna na bino, bandeko balingami ba ngai, na nini Mwana wa Mpate wa Nzambe akokisaki bosembo bonso na kobatisamaka o mai?\n\n7 Eyebi bino te ete azali mosantu? Kasi ata ezali ye mosantu, alakisi epai ya bana ba bato ete, engebene na mosuni amikitisi liboso lya Tata, mpe atatoli epai ya Tata ete akozala na botosi epai ya ye na kobatelaka mitindo mya ye.\n\n8 Yango wana, esili ye kobatisama o mai Molimo Mosantu akiti likolo lya ye o lolenge la ebenga.\n\n9 Mpe lisusu, elakisi epai ya bana ba bato boke bwa nzela, mpe nkaka ya ekuke, o yango bakokota, ye kotiaka ndakisa liboso lya bango.\n\n10 Mpe alobaki epai ya bana ba bato ete: Landani ngai. Yango wana, bandeko balingami ba ngai, ekoki biso kolanda Yesu longola se soko tokozala na bolingi bwa kobatela mitindo mya Tata?\n\n11 Mpe Tata alobaki: Yambolani, yambolani, mpe batisamani o nkombo ya Mwana Mobali Molingami wa ngai.\n\n12 Mpe lisusu, mongongo mwa Mwana Mobali moyaki epai ya ngai, kolobaka: Oyo akobatisama o nkombo ya ngai, Tata wa ngai akopesa ye Molimo Mosantu, bo epai ya ngai; yango wana, landani ngai, mpe salani makambo maye bomonoki ngai kosala.\n\n13 Yango wana, bandeko balingami ba ngai, nayebi ete soko bokolanda Mwana Mobali, na mokano motonda mwa motema, kosalaka bokibisi te mpe lokuta te liboso lya Nzambe, kasi na mokano mwa solo, koyambolaka masumu ma bino, kotatolaka epai ya Tata ete bolingi kokamata likolo lya bino nkombo ya Klisto, na libatisi—iyo, na kolandaka Nkolo mpe Mobikisi wa bino o nse o kati ya mai, engebene na liloba lya ye, nde, ekozwa bino Molimo Mosantu; iyo, nde ekoya libatisi lya moto mpe lya Molimo Mosantu; mpe nde ekokoka bino koloba na monoko mwa banzelu, mpe ekosanzola bino Mosantu Moko wa Yisalaele.\n\n14 Kasi, tala, bandeko balingami ba ngai, boye eyaki mongongo mwa Mwana Mobali epai ya ngai, kolobaka: Esilisi bino koyambola masumu ma bino, mpe kotatola epai ya Tata ete bolingi kobatela mibeko mya ngai, na libatisi lya mai, mpe kozwa libatisi lya moto mpe lya Molimo Mosantu, mpe kokoka koloba na monoko moko mwa sika, iyo, kutu na monoko mwa banzelu, mpe nsima ya eye koboya ngai, elingaki kozala bolamu koleka mpo ya bino ete boyebaka ngai te.\n\n15 Mpe nayokaki mongongo uta na Tata, kolobaka: Iyo, maloba ma Molingami wa ngai mazali solo mpe potongono. Oyo akotia molende kina o nsuka, ye kaka akobikisama.\n\n16 Mpe sikawa, bandeko balingami ba ngai, nayebi na eye ete longola se soko moto moko akotia molende kina o nsuka, na kolandaka ndakisa ya Mwana Mobali wa Nzambe wa bomoi, akoki kobisama te.\n\n17 Yango wana, salani makambo maye nalobelaki bino namonoki ete Nkolo wa bino mpe Mosikoli wa bino akosala; mpo, mpo ya ntina eye malakisamaki epai ya ngai, ete bokoka koyeba ekuke o yango bosengeli kokota. Mpo ekuke o yango bosengeli kokota ezali boyamboli mpe libatisi lya mai; mpe nde ekoya bolimbisi bwa masumu ma bino o moto mpe o Molimo Mosantu.\n\n18 Mpe nde ekozala bino o nzela eye eke mpe ya nkaka eye ekokamba o bomoi bwa seko; iyo, ekoti bino o ekuke; bosali engebene na mitindo mya Tata mpe Mwana Mobali; mpe ezwi bino Molimo Mosantu, oyo atatoli Tata mpe Mwana Mobali, mpo ya bokokisami bwa elako eye asalaki, ete soko bokoti o kati ya nzela bokozwa.\n\n19 Mpe sikawa, bandeko balingami ba ngai, esili bino kokota o kati ya nzela eke mpe ya nkaka, nalingi kotuna soko enso esalemi ? Tala, nalobi epai ya bino, Te; mpo bokomaki kina lelo te longola se soko ezalaki liloba lya Klisto na bondimi bwa sikisiki na ye, mpe koyekeme mobimba likolo lya matomba ma ye oyo azali mokasi mpo ya kobikisa.\n\n20 Yango wana, bosengeli kokende mbangu o boso na sikisiki na Klisto, kozalaka na bongengi bolamu bwa elikia, mpe bolingo bwa Nzambe mpe bwa bato banso. Yango wana, soko bokokende mbangu o boso, kosalaka limpati likolo lya liloba lya Klisto, mpe botii molende kina o nsuka, tala, boye elobi Tata: Bokozwa bomoi bwa seko.\n\n21 Mpe sikawa, tala, bandeko balingami ba ngai, eye ezali nzela; mpe ezali nzela esusu te to nkombo esusu te epesami o nse ya lola na yango moto akoki kobikisama o bokonzi bwa Nzambe. Mpe sikawa, tala, eye ezali malongi ma Klisto, mpe lilako se lyoko mpe lya solo lya Tata, mpe lya Mwana Mobali, mpe lya Molimo Mosantu, oyo azali Nzambe moko, wa nsuka te. Amene.\n\n", "2-ne 32": "[center][font_size=26]Mokapo 32[/font_size][/center]\n\n[i]Banzelu bakoloba na nguya ya Molimo Mosantu—Bato basengeli kosambela mpe kolonga boyebi mpo ya bangomei uta na Molimo Mosantu. Penepene na 559–545 Yambo ya Klisto.[/i]\n\n1 Mpe sikawa, tala, bandeko balingami ba ngai, nabanzi ete bomanioli mwa moke o mitema mya bino etali nini bokosala esili bino kokota o nzela. Kasi, tala, ntina nini bozali komaniola makambo maye o mitema mya bino?\n\n2 Emikundoli bino te ete nalobaki epai ya bino ete esili bino kozwa Molimo Mosantu bokoki koloba monoko mwa banzelu? Mpe sikawa, boniboni bokoki koloba na monoko mwa banzelu longola se soko ezalaki na Molimo Mosantu?\n\n3 Banzelu bakoloba na nguya ya Molimo Mosantu; yango wana, bakoloba maloba ma Klisto. Yango wana, nalobaki na bino ete, salani limpati likolo lya maloba ma Klisto; mpo tala, maloba ma Klisto makolobela bino makambo manso kani bokosala.\n\n4 Yango wana, sikawa esilisi bino koloba maloba maye, soko bokoki kososola mango te ekozala zambi botuni te, mpe bobeti te; yango wana, bokumbami te o kati ya mwinda, kasi bosengeli kowa o molili.\n\n5 Mpo tala, lisusu nakoloba epai ya bino ete soko bokokota o nzela, mpe bokozwa Molimo Mosantu, akolakisa epai ya bino makambo manso bokosala.\n\n6 Tala, maye mazali malongi ma Klisto, mpe ezali liteya lisusu te likopesama kina akomimonisa yemei epai ya bino o mosuni, makambo akoloba epai ya bino ekotosa bino mpo ya kosala.\n\n7 Mpe sikawa ngai, Nefi, nakoki koloba lisusu te; Molimo akangi bolobi bwa ngai, mpe natikali kolela na ntina ya bozangi bondimi, mpe nkuna, mpe bozangi boyebi, mpe nkanza ya bato; mpo balingi te koluka boyebi, to kososola boyebi bonene, ntango epesami epai ya bango o polele, kutu polele lokola liloba likoki kozala.\n\n8 Mpe sikawa, bandeko balingami ba ngai, namoni ete bokomaniola naino o mitema mya bino; mpe etungisi ngai ete nasengeli koloba etali likambo liye. Mpo soko bolingi koyokemela epai ya Molimo oyo akoteya moto moko kosambela, bolingaki koyeba ete bosengeli kosambela; mpo molimo mobe akoteya te moto kosambela, kasi akoteya ye ete asengeli te kosambela.\n\n9 Kasi tala, nakoyebisa bino ete bosengeli kosambela ntango inso, mpe kolembe te; ete bosengeli kosala likambo te epai ya Nkolo longola se soko o esika ya yambo bokosambela epai ya Tata o nkombo ya Klisto, ete abulisa likokisi lya bino epai ya bino, ete likokisi lya bino likoka kozala mpo ya bolamu bwa bozo bwa bino.\n\n", "2-ne 33": "[center][font_size=26]Mokapo 33[/font_size][/center]\n\n[i]Maloba ma Nefi mazali ma solo—Matatoli Klisto—Bango baye bandimi na Klisto bakondima maloba ma Nefi, maye makoteleme lokola litatoli lyoko liboso lya esika ya bosambisi . Penepene na 559–545 Yambo ya Klisto.[/i]\n\n1 Mpe sikawa ngai, Nefi, nakoki kokoma makambo manso te maye malakisamaki o ntei ya bato ba ngai; mpe nazali mokasi te o bokomi, bo o bolobi; mpo ekoloba moto moko na nguya ya Molimo Mosantu nguya ya Molimo Mosantu ekomeme yango epai ya mitema mya bana ba bato.\n\n2 Kasi tala, ezali mingi baye bayeisi mitema mya bango mikasi likolo lya Molimo Mosantu, ete azali na esika te na bango; yango wana, babwaki makambo mingi mosika maye makomama mpe bakotala yango mpamba.\n\n3 Kasi ngai, Nefi, nakomaki nini nakomaki, mpe natalaki yango lokola elongobani mpenza, mpe mingi mingi epai ya bato ba ngai. Mpo nakosambela ntango inso mpo ya bango na moi, mpe mai ma miso mya ngai makopolisa ekata ya ngai na butu, mpo ya bango; mpe nakobelela epai ya Nzambe o bondimi, mpe nayebi ete akoyoka ebelela ya ngai.\n\n4 Mpe nayebi ete Nkolo Nzambe akobulisa nsambo ya ngai mpo ya litomba lya bato ba ngai. Mpe maloba maye nakomaki o botau makoyeisama makasi epai ya bango; mpo makondimisa bango kosala bolamu; makoyebisa epai ya bango batata ba bango; mpe makondimisa bango kondima na ye, mpe kotia molende kina o nsuka, yango ezali bomoi bwa seko.\n\n5 Mpe makoloba na makasi mpo ya mabe ma lisumu, engebene na polele ya bosolo; yango wana, moto te akosilika o maloba maye nakomaki longola se soko akozala wa molimo mwa zabulu.\n\n6 Nakokembela o polele; nakokembela o bosolo; nakokembela na Yesu wa ngai, mpo abikisi bozo bwa ngai uta o limfelo.\n\n7 Nazali na lolango mpo ya bato ba ngai, mpe bondimi bonene na Klisto ete nakokutana na bozo mingi na bozangi mbindo o kiti ya bosambisi ya ye.\n\n8 Nazali na lolango mpo ya Moyuda—nalobi Moyuda, zambi nalingi koloba bango wapi nawutaki.\n\n9 Lisusu nazali na lolango mpo ya Bapaganu. Kasi tala, mpo ya moko te wa baye nakoki kotia elikia longola se soko bakozongisa boyokani epai ya Klisto, mpe bakokota o ekuke ya nkaka, mpe bakotambola o nzela eke eye ekambi o bomoi, mpe bakokoba o nzela kina o nsuka ya mokolo mwa momekano.\n\n10 Mpe sikawa, bandeko balingami ba ngai, mpe lisusu Moyuda, mpe bino banso nsuka ya mabele, yokemelani epai ya maloba maye mpe ndimani na Klisto; mpe soko bondimi o maloba maye te ndimani na Klisto. Mpe soko bokondima na Klisto bokondima maloba maye, mpo mazali maloba ma Klisto, mpe apesaki mango epai ya ngai; mpe makolakisa bato banso ete basala bolamu.\n\n11 Mpe soko mazali maloba ma Klisto te, sambisani—mpo Klisto akomilakisa epai ya bino, na nguya mpe nkembo enene, ete mazali maloba ma ye, o mokolo mwa nsuka; mpe bino na ngai tokoteleme miso na miso liboso lya esika ya ye; mpe bokoyeba ete natindamaki na ye mpo ya kokoma makambo maye, ata botau bwa ngai.\n\n12 Mpe nasambeli Tata o nkombo ya Klisto ete mingi ya biso, soko banso te, bakoka kobika o bokonzi bwa ye o mokolo mona monene mpe mwa nsuka.\n\n13 Mpe sikawa, bandeko balingami ba ngai, bango banso baye bazali ba ndako ya Yisalaele, mpe bino nsuka ya mabele, nakoloba epai ya bino lokola mongongo mwa moko kogangaka uta o mputulu: Sese kina mokolo monene mona mokoya.\n\n14 Mpe bino baye bakokabola te bolamu bwa Nzambe, mpe bokotosa te maloba ma Bayuda, mpe lisusu maloba ma ngai, mpe maloba maye makobima libanda lya monoko mwa Mwana wa Mpate wa Nzambe, tala, nakotombela bino sese ya libela, mpo maloba maye makokweyisa bino o mokolo mwa nsuka.\n\n15 Mpo nini nakangi likolo lya mabele, ekomememe likolo lya bino o esika ya bosambisi; mpo boye Nkolo atindaki ngai, mpe nasengeli kotosa. Amene.\n\n", "jacob 1": "[center][font_size=26]Buku ya Yakobo Ndeko Mobali wa Nefi[/font_size][/center]\n\nMaloba ma liteya lya ye epai ya bandeko babali ba ye. Abulunganisi moto moko oyo aluki kokweisa malongi ma Klisto. Ndambo yoko ya maloba matali mambi ma bato ba Nefi.\n\n[center][font_size=26]Mokapo 1[/font_size][/center]\n\n[i]Yakobo mpe Yosefa baluki kondimisa bato mpo ya kondima na Klisto mpe kobatela mitindo mya ye—Nefi akufi—Nkuna eluti o ntei ya Banefi. Penepene na 544–421 Yambo ya Klisto.[/i]\n\n1 Mpo tala, esalemaki ete mibu ntuku mitano na mitano milekaki uta o ntango Lehi atikaki Yelusaleme; yango wana, Nefi apesaki ngai, Yakobo, motindo motali palaki ike, likolo lya yango makambo maye makomami.\n\n2 Mpe apesaki ngai, Yakobo, motindo ete nakoma likolo lya palaki iye mwa makambo maye namonoki ete mazali ma motuya koleka; ete nasimba te, longola se soko ezali moke, etali mambi ma bato baye babiangemi bato ba Nefi.\n\n3 Mpo alobaki ete mambi ma bato ba ye makokomama likolo lya palaki ya ye isusu, mpe ete nakobomba palaki iye mpe nakokitanisa yango epai ya nkona ya ngai, uta nkola o nkola.\n\n4 Mpe soko liteya liye lizalaki bule, to libimisi liye lizalaki linene, to bobikuli, ete nakoma mito mya yango likolo lya palaki iye, mpe ete nasimba likolo lya yango lokola mpenza ekoki, mpo ya ntina ya Klisto, mpe mpo ya ntina ya bato ba biso.\n\n5 Mpo ya ntina ya bondimi mpe motema likolo monene, emonisamaki solo epai ya biso etali bato ba biso, makambo kani makokoma epai ya bango.\n\n6 Mpe lisusu tozwaki mabimisi mingi, mpe molimo mwa bobikuli boike; yango wana, toyebaki Klisto mpe bokonzi bwa ye, boye bokoya.\n\n7 Yango wana tosalaki na etingia o ntei ya bato ba biso, ete tokoka kondimisa bango mpo ya koya epai ya Klisto, mpe bakabola bolamu bwa Nzambe, ete bakoka kokota o kati ya bopemi bwa ye, mbele o nzela yoko to esusu, alapa ndai na nkele ya ye bayingela te, lokola o botumoli o mikolo mya masenginia, ntango ezalaki bana ba Yisalaele o esobe.\n\n8 Yango wana, tolingi na Nzambe ete tokoka kondimisa bato banso kotomboka na Nzambe te, mpo ya kotumola ye na nkanda te, kasi ete bato banso balinga kondima na Klisto, mpe bamono liwa lya ye, mpe bayoka mpasi ya ekulusu ya ye mpe bakumba nsoni ya mokili; yango wana, ngai, Yakobo, nazwi likolo lya ngai kokokisa motindo mwa ndeko wa ngai Nefi.\n\n9 Sikawa Nefi abandaki kokoma mpaka, mpe amonoki ete asengeli kokufa mosika te; yango wana, akulisaki moto moko mpo ya kozala mokonzi moko mpe mokambi moko likolo lya bato ba ye sikawa, engebene na bokonzi bwa bakonzi.\n\n10 Lokola elingaki mpenza bato Nefi, lokola ezalaki ye mobateli monene wa bango, lokola esalelaki ye mopanga mwa Labana o bobateli bwa bango, mpe lokola esalaki ye o mikolo mya ye minso mpo ya bolamu bwa bango—\n\n11 Yango wana, bato bazalaki na mposa mpo ya kokanga o bokundoli bwa nkombo ya ye. Mpe onso oyo asengelaki kokonza o esika ya ye abiangemaki na bato, Nefi wa babale, Nefi wa basato, mpe bongo na bongo, engebene na bokonzi bwa bakonzi; mpe boye ebiangemaki bango na bato, ata bazalaki na nkombo kani balingaki.\n\n12 Mpe esalemaki ete Nefi akufaki.\n\n13 Sikawa bato baye bazalaki Balamani te bazalaki Banefi; nzokande, babiangemaki Banefi, Bayakobi, Bayosefe, Bazolami, Balamani, Balemuele, mpe Bayisamaele.\n\n14 Kasi ngai, Yakobo, uta sikawa nakokesenisa bango te na nkombo iye, kasi nakobianga bango Balamani baye bakoluka kobebisa bato ba Nefi, mpe baye bazali balingi ba Nefi nakobianga bango Banefi, to bato ba Nefi, engebene na bokonzi bwa bakonzi.\n\n15 Mpe sikawa esalemaki ete bato ba Nefi, o nse ya bokonzi bwa mokonzi wa babale, babandaki kokolisa bokasi o mitema mya bango, mpe bamitikaki mwa moke o misala mya nkuna, bo kaka Dawidi wa kala azalaki na mposa ya basi mingi mpe bamakango, mpe lisusu Solomo, mwana wa ye.\n\n16 Iyo, mpe babandaki lisusu koluka nzike wolo mpe mpauni, mpe babandaki komitombola mwa moke o lolendo.\n\n17 Yango wana ngai, Yakobo, napesaki bango maloba maye lokola nalakisaki bango o tempelo, ezwaki ngai bokulaka uta na Nkolo.\n\n18 Mpo ngai, Yakobo, mpe ndeko wa ngai Yosefe tobulisamaki banganga mpe balakisi ba bato baye, na loboko la Nefi.\n\n19 Mpe tokumisaki mosala mwa biso epai ya Nkolo, kokamataka likolo lya biso mokumba, koyanolaka masumu ma bato likolo lya mito mya bisomei soko tolakisaki bango te liloba lya Nzambe na etingia enso; yango wana, na kosalaka na bokasi bwa biso makila ma bango makoka te kozala likolo lya bilamba bya biso; soko te makila ma bango makoya likolo lya bilamba bya biso, mpe tolingaki te kozwama na bozangi mbindo o mokolo mwa nsuka.\n\n", "jacob 2": "[center][font_size=26]Mokapo 2[/font_size][/center]\n\n[i]Yakobo asambwisi bolingo bwa bozwi, lolendo, mpe bozangi bongondo—Bato bakoki koluka bozwi mpo ya kosalisa baninga ba bango—Yakobo akitisi ezaleli ya libala lya basi mingi na ndingisa te—Nkolo asepeli na bongondo bwa basi. Penepene na 544–421 Yambo ya Klisto.[/i]\n\n1 Maloba maye Yakobo, ndeko mobali wa Nefi, alobaki epai ya bato ba Nefi, nsima ya liwa lya Nefi:\n\n2 Sikawa, bandeko balingami ba ngai, ngai, Yakobo, engebene na mokumba moye nazwi epai ya Nzambe, mpo ya kokumisa mosala mwa ngai na limemia, mpe ete nakoka kobikisa bilamba bya ngai na masumu ma bino, nayei o tempelo o mokolo moye ete nakoka kosakola epai ya bino maloba ma Nzambe.\n\n3 Mpe binomei boyebi ete kina sikawa nazalaki na etingia o mosala mwa ebiangi ya ngai; kasi o mokolo moye nalembisami na mposa nzike mpenza mpe bobangi mingi mpo ya bolamu bwa bozo bwa bino koleka nazalaki kina sikawa.\n\n4 Mpo tala, kina sikawa, bozali na botosi epai ya liloba lya Nkolo, liye napesaki epai ya bino.\n\n5 Kasi tala, yokani epai ya ngai, mpe yebani ete na lisalisi lya Mokeli wa bokasi-bonso wa lola mpe mabele, nakoki kolobela bino makambo matali makanisi ma bino, boniboni ete bobandi kosala o lisumu, liye lisumu limononi lya nsomo mpenza epai ya ngai, iyo, mpe lya nsomo epai ya Nzambe.\n\n6 Iyo, eyokisi mpasi bozo bwa ngai mpe esali ngai kozonga nsima na nsoni liboso lya miso mya Mozalisi wa ngai, ete esengeli natatola epai ya bino mpo ya nkuna ya mitema mya bino.\n\n7 Mpe lisusu epesi ngai mpasi ete nasengeli nasalela mpiko mpenza ya bolobi botali bino, liboso lya basi ba bino mpe bana ba bino, mingi ya mayoki ma bango mazali ma boboto mpenza mpe bo ngondo mpe ma bokengi liboso lya Nzambe, lyango likambo lizali elengi epai ya Nzambe;\n\n8 Mpe ebanzi ngai ete bayaki likolo awa mpo ya koyoka liloba lya elengi lya Nzambe, iyo, liloba liye likobikisa bozo bozoka.\n\n9 Yango wana, ekakemi bozo bwa ngai ete nakosengisama, na ntina ya motindo mwa sikisiki moye nazwaki uta na Nzambe, mpo ya kopalela bino engebene na mabe ma bino, mpo ya koyeisa enene mpota ya baye bazokisami kala, o esika ya kobondisaka mpe kobikisaka mpota ya bango; mpe baye bazokisami te, o esika ya kosalaka limpati likolo lya liloba lya elengi lya Nzambe bazali na mbeli etiami mpo ya kotubola bozo bwa bango mpe kozokisa mayele ma bango ma bolembu.\n\n10 Kasi, ata bonene bwa mosala, nasengeli kosala engebene na mitindo mya sikisiki mya Nzambe, mpe koyebisa bino etali nkuna mpe bonsomo bwa bino, o miso mya bapeto o mitema, mpe ba motema mobukana, mpe o nse ya botali bwa liso likotubola lya Nzambe wa Bokasi Bonso.\n\n11 Yango wana, nasengeli kolobela bino bosolo engebene na polele ya liloba lya Nzambe. Mpo tala, lokola nasengaki na Nkolo, boye liloba liyaki epai ya ngai, kolobaka: Yakobo, mata o kati ya tempelo o mokolo mwa nsima, mpe sakola liloba liye nakopesa yo epai ya bato baye.\n\n12 Mpe sikawa tala, bandeko ba ngai, eye liloba liye nasakoli epai ya bino, ete mingi ya bino babandi koluka wolo, mpe mpauni , mpe ndenge inso ya mabanga ma motuya, na yango mokili moye, moye mozali mboka yoko ya elako epai ya bino mpe epai ya mabota ma bino, motondi mingi koleka.\n\n13 Mpe loboko la libanela losekeki likolo lya bino na elengi mingi koleka, ete bozwaki bozwi mingi; mpe zambi basusu ya bino bazwaki mingi koleka eye ya bandeko ba bino botombwani likolo o lolendo la mitema mya bino, mpe bolati nkingo ikasi mpe mito likolo na ntina ya monzele mwa bino, mpe boniokoli bandeko ba bino zambi bobanzi ete bozali balamu koleka bango.\n\n14 Mpe sikawa, bandeko ba ngai, bokanisi ete Nzambe akoyengebene bino o likambo liye? Tala, nayebisa bino, Te. Kasi akokitisa bino, mpe soko bokobi o makambo maye masambisi ma ye makoya noki epai ya bino.\n\n15 O ete alinga kolakisa bino ete akoki kotubola bino, mpe na botali boko bwa liso lya ye akoki kotuta bino o mputulu!\n\n16 O ete alinga kobikisa bino uta o bobe mpe bonsomo boye. Mpe, O ete bolinga koyokemela epai ya liloba lya mibeko mya ye, mpe botika te lolendo la mitema mya bino lobebisa bozo bwa bino!\n\n17 Kanisani bandeko ba bino bo binomei, mpe zalani na momeseno elongo na bato banso mpe na likabo o biloko bya bino, ete bakoka kozala na bozwi bo bino.\n\n18 Kasi yambo boluka mpo ya bozwi, lukani mpo ya bokonzi bwa Nzambe.\n\n19 Mpe esili bino kozwa elikia na Klisto bokozwa bozwi, soko boluki bwango; mpe bokoluka bwango mpo ya mokano mwa kosala bolamu—kolatisa baye bazali botaka, mpe koleisa baye bazali na nzala, mpe kobikisa bakangemi, mpe kopesa lisalisi na bakoni mpe batungisami.\n\n20 Mpe sikawa, bandeko ba ngai, nalobi epai ya bino etali lolendo; mpe bango ba bino baye batungisaki moto wa penepene na bino, mpe baniokolaki ye zambi bozalaki na lolendo o mitema mya bino, o biloko biye Nzambe apesaki bino, nini bolobi mpo ya yango?\n\n21 Ebanzi bino te ete makambo ma lolenge lona mazali ma nsomo epai ya ye oyo akelaki mosuni monso? Mpe mozali moko azali na motuya o miso mya ye lokola mosusu. Mpe mosuni monso mozali mwa mputulu; mpe mpo ya ntina kaka yoko akelaki bango, ete babatela mitindo mya ye mpe bakembela ye libela.\n\n22 Mpe sikawa natii nsuka yoko ya kolobaka epai ya bino etali lolendo loye. Mpe ezalaki te ete nasengelaki koloba epai ya bino etali mabe maleki manene, motema mwa ngai molingaki kosepela mpenza na ntina ya bino.\n\n23 Kasi liloba lya Nzambe likakemi ngai na ntina ya mabe maleki manene ma bino. Mpo tala, boye elobi Nkolo: Bato baye babandi kokola o bobe; basosoli te nkomi, mpo baluki komilimbisa na kosalaka pite, na ntina ya makambo makomamaki matali Dawidi, mpe Solomo mwana wa ye.\n\n24 Tala, Dawidi mpe Solomo ya solo bazalaki na basi mingi mpe bamakango, liye likambo lizalaki lya nsomo liboso lya ngai, elobi Nkolo.\n\n25 Yango wana, boye elobi Nkolo, nakambaki bato baye libanda lya mboka ya Yelusaleme, na nguya ya loboko la ngai, ete nakoka kotelemisa epai ya ngai etape sembo uta o mbuma ya nketo ya Yosefe.\n\n26 Yango wana, ngai Nkolo Nzambe nakotika te ete bato baye basala bo bango ba kala.\n\n27 Yango wana, bandeko ba ngai, yokani ngai, mpe yokemelani o liloba lya Nkolo: Mpo mobali o ntei ya bino akozala na mwasi te longola se moko; mpe akozala na bamakango te;\n\n28 Mpo ngai, Nkolo Nzambe, nakosepela o bongondo bwa basi. Mpe pite ezali bonsomo boko liboso lya ngai; boye elobi Nkolo wa Bibele.\n\n29 Yango wana, bato baye bakobatela mitindo mya ngai, elobi Nkolo wa Bibele, to mboka ekolakelama botutu mpo ya ntina ya bango.\n\n30 Mpo soko nalingi, elobi Nkolo wa Bibele, kotelemisa nkona epai ya ngai, nakotinda bato ba ngai; soko te bakoyokemela epai ya makambo maye.\n\n31 Mpo tala, ngai, Nkolo, namoni mawa, mpe nayoki eleli ya bana basi ba bato ba ngai o mboka ya Yelusaleme, iyo, mpe o mboka inso ya bato ba ngai, na ntina ya nkuna mpe bonsomo bwa balongani ba bango.\n\n32 Mpe nakotika te, elobi Nkolo wa Bibele, ete bogangi bwa bana basi banzenga ba bato baye, baye nakambaki libanda lya mboka ya Yelusaleme, bomata epai ya ngai likolo lya babali ba bato ba ngai, elobi Nkolo wa Bibele.\n\n33 Mpo bakokamba te mosika bana basi ba bato ba ngai bakangemi na ntina ya boboto bwa bango, longola se soko nakobimela bango elongo na botutu bwa nsomo, kutu kina o bobebisami; mpo bakosala pite te, bo bango ba kala basalaki, elobi Nkolo wa Bibele.\n\n34 Mpe sikawa tala, bandeko ba ngai, boyebi ete mitindo miye mipesamaki na tata wa biso, Lehi; yango wana, boyebaki miango yambo; mpe boyaki epai ya etumbu enene; mpo bosalaki makambo maye bosengelaki te kosala.\n\n35 Tala, bosalaki masumu manene koleka Balamani, bandeko ba biso. Bozokisaki mitema mya basi ba bino ba boboto, mpe bobungisaki bolikii bwa bana ba bino, na ntina ya ndakisa ya bino ibe liboso lya bango; mpe bileli bya mitema mya bango mimati na Nzambe likolo lya bino. Mpe na ntina ya sikisiki ya liloba lya Nzambe, liye likiti o nse likolo lya bino, mitema mingi mikufaki, mitubolamaki na mpota ya mozindo.\n\n", "jacob 3": "[center][font_size=26]Mokapo 3[/font_size][/center]\n\n[i]Bato bapeto bazwi liloba lya elengi lya Nzambe—Boyengebene bwa Balamani boleki boye bwa Banefi—Yakobo akebisi bato likolo lya bondumba, bosoni, mpe lisumu linso. Penepene na 544–421 Yambo ya Klisto.[/i]\n\n1 Kasi tala, ngai, Yakobo, nalingaki koloba epai ya bino baye bozali peto o motema. Talani epai ya Nzambe na sikisiki ya mayele, mpe sambelani epai ya ye o bondimi boluti, mpe akobondisa bino o matungisi ma bino, mpe akosamba likambo lya bino, mpe akotinda o nse boyengebene likolo lya baye bakoluka bobebisami bwa bino.\n\n2 O bino banso baye bozali peto o motema, tombolani mito mya bino mpe zwani liloba lya elengi lya Nzambe, mpe salani limpati likolo lya bolingo bwa ye; mpo bokoki, soko mayele ma bino mazali sikisiki, libela.\n\n3 Kasi, lisuma, lisuma, epai ya bino baye bozali te peto o motema, baye bozali na bosoto mokolo moye liboso lya Nzambe; mpo longola se soko boyamboli mboka elakelami botutu mpo ya ntina ya bino; mpe Balamani, baye bazali na bosoto te bo bino, ata balakelami botutu na botutu bwa nsomo, bakofiakola bino kina o bobebisami.\n\n4 Mpe ntango eyei noki, ete longola se soko boyamboli bakozwa mboka ya lisango lya bino, mpe Nkolo Nzambe akokamba mosika basembo libanda uta o ntei ya bino.\n\n5 Tala, Balamani bandeko ba bino, baye boyini na ntina ya bosoto bwa bango mpe botutu boye boyaki likolo lya mposo ya bango, bazali sembo mingi koleka bino; mpo babosanaki te motindo mwa Nkolo, moye mopesamaki epai ya tata wa biso—ete bakozala na mwasi bobele soko ezali moko, mpe bamakango bakozwa moko te, mpe ekosalama pite te o ntei ya bango.\n\n6 Mpe sikawa, motindo moye bakotosa kobatela; yango wana, na ntina ya botosi boye, na kobombaka motindo moye, Nkolo Nzambe akobebisa bango te, kasi akoyoka ngolu epai ya bango; mpe mokolo moko bakokoma bato bapambolama.\n\n7 Tala, babali ba bango balingi basi ba bango, mpe basi ba bango balingi babali ba bango; mpe babali ba bango mpe basi ba bango balingi bana ba bango; mpe bozangi bondimi bwa bango mpe boyini bwa bango ona bino bozali na ntina ya bobe bwa batata ba bango; yango wana, boniboni balamu bozali koleka bango, o miso mya Mokeli monene wa bino?\n\n8 O bandeko babali ba ngai, nabangi ete longola se soko boyambola uta o masumu ma bino ete mposo ya bango ekozala mpembe koleka ya bino, ntango bokomememe elongo na bango liboso lya ngbende ya Nzambe.\n\n9 Yango wana, motindo moko napesi epai ya bino, moye mozali liloba lya Nzambe, ete botiola lisusu bango te na ntina ya boindo bwa mposo ya bango; mpe bokotiola bango te na ntina ya bosoto bwa bango; kasi bokomikundola bosoto bwa binomei, mpe bokomikundola ete bosoto bwa bango boyaki na ntina ya batata ba bango.\n\n10 Yango wana, bokomikundola bana ba bino, boniboni ete boyokisi bango mpasi o mitema na ntina ya ndakisa eye botii liboso lya bango; mpe lisusu, bokomikundola ete bokoki, na ntina ya bosoto bwa bino, komeme bana ba bino epai ya bobebisami, mpe masumu ma bango makondukana likolo lya mito mya bino o mokolo mwa nsuka.\n\n11 O bandeko ba ngai, yokemelani epai ya maloba ma ngai; lamusani nguya ya bozo bwa bino; ningisani binomei ete bokoka kolamuka uta o mpongi ya liwa; mpe kangolani binomei uta o bolozi bwa limfelo ete bokoka te kokoma banzelu ba zabulu, mpo ya kobwakama o kati ya liziba lya moto mpe libanga lya fofolo liye lizali liwa lya ibale.\n\n12 Mpe sikawa ngai, Yakobo, nalobaki makambo mingi koleka epai ya bato ba Nefi, kokebisaka bango likolo lya bondumba mpe bosoni, mpe lolenge na lolenge la lisumu, na kolobelaka bango malandi ma nsomo ma yango.\n\n13 Mpe eteni yoko ya nkama ya bitamboleli bya bato baye, baye babandi kozala ebele, bikoki te kokomama likolo lya palaki iye; kasi mingi ya bitamboleli bya bango bikomami likolo lya palaki inene, mpe bitumba bya bango, mpe boweli bwa bango, mpe bokonzi bwa bakonzi ba bango.\n\n14 Palaki iye ibiangemi palaki ya Yakobo, mpe isalemaki na loboko la Nefi. Mpe natii nsuka yoko ya kolobaka maloba maye.\n\n", "jacob 4": "[center][font_size=26]Mokapo 4[/font_size][/center]\n\n[i]Baprofeta banso bakumbamelaki Tata o nkombo ya Klisto—Libonza lya Abalayama lya Yisaka lizalaki o boulani bwa Nzambe mpe Mobotami se Moko wa ye—Bato basengeli kozongisa boyokani bangomei elongo na Nzambe o nzela ya Botumbolami bwa Yesu—Bayuda bakobwaka libanga lya nse. Penepene na 544–421 Yambo ya Klisto.[/i]\n\n1 Sikawa tala, esalemaki ete ngai, Yakobo, esalaki ngai nzike epai ya bato ba ngai o liloba, (mpe nakoki kokoma bobele moke ya maloba ma ngai, na ntina ya kpokoso ya kokoma maloba ma biso likolo lya palaki) mpe toyebaki ete makambo maye tokomi likolo lya palaki masengeli kotikala;\n\n2 Kasi enso eye tokokoma likolo lya eloko enso longola se soko likolo lya palaki ekowa mpe ekolimwa nie; kasi tokoki kokoma ndambo yoko ya maloba likolo lya palaki, iye ikopesa bana ba biso, mpe lisusu bandeko balingami ba biso, motuya moko moke mwa boyebi botali biso, to botali batata ba bango—\n\n3 Sikawa o likambo liye tokosepela; mpe tokosala na etingia mpo ya kokoma maloba maye likolo lya palaki, kolikiaka ete bandeko balingami ba biso mpe bana ba biso bakozwa mango na mitema mya botondi, mpe kotala likolo lya mango ete bakoka koyekola na bosepeli kasi na mawa te, to na litio te, etali baboti ba bango ba yambo.\n\n4 Mpo, mpo ya mokano moye tokomaki makambo maye, ete bakoka koyeba ete toyebaki Klisto, mpe tozalaki na elikia ya nkembo ya ye mibu nkama mingi yambo ya boyei bwa ye; mpe kaka bisomei te tozalaki na elikia ya nkembo ya ye, kasi lisusu baprofeta basantu banso baye bazalaki yambo ya biso.\n\n5 Tala, bandimaki na Klisto mpe bakumbamelaki Tata o nkombo ya ye, mpe lisusu tokumbameli tata o nkombo ya ye. Mpe mpo ya mokano moye tokobatela mobeko mwa Mose, mwango mokolakisa bozo bwa biso nzela ona ye; mpe mpo ya ntina eye esantisami epai ya biso mpo ya boyengebene, kutu bo etangelamaki epai ya Abalayama o esobe kozala na botosi epai ya mibeko mya Nzambe na kobonzaka mwana wa ye Yisaka, oyo azali boulani bwa Nzambe mpe Mwana Mobali Mobotami se Moko wa ye.\n\n6 Yango wana, toluki baprofeta, mpe tozali na mamoni mingi mpe molimo mwa bobikuli; mpe ezali biso na matatoli maye manso tozwi elikia yoko, mpe bondimi bwa biso bokomi sikisiki, mpo ete tokoki kotinda o nkombo ya Yesu mpe nzete mpenza ekotosa biso, to ngomba, to mbonge ya mbu.\n\n7 Nzokande, Nkolo Nzambe alakisi biso botau bwa biso ete tokoka koyeba ete ezali na boboto bwa ye, mpe na bonkonde bonene bwa ye epai ya bana ba bato, ete tozali na nguya ya kosala makambo maye.\n\n8 Tala, enene mpe ya bokamwi ezali misala mya Nkolo. Boniboni bozindo ezali mabombamo ma ye; mpe ekoki te ete moto asosola nzela ya ye inso. Mpe moto te ayebi nzela ya ye longola se soko ebimisami epai ya ye; yango wana, bandeko, botiola mabimisi ma Nzambe te.\n\n9 Mpo tala, na nguya ya liloba lya ye moto ayaki likolo lya etando ya mabele, maye mabele makelamaki na nguya ya liloba lya ye. Yango wana, soko ekokaki Nzambe koloba mpe mokili mosalemaki, mpe koloba mpe moto akelamaki, O nde, ntina nini akoki te kotinda mabele, to mosala mwa maboko ma ye likolo lya etando ya mango, engebene na bolingi mpe elengi ya ye?\n\n10 Yango wana, bandeko, lukani te kopesa toli na Nkolo, kasi kozwa toli uta o loboko la ye. Mpo tala, binomei boyebi ete akopesa toli na bwania, mpe na boyengebene, mpe na ngulu enene, likolo lya misala mya ye minso.\n\n11 Yango wana, bandeko balingami, zongisani boyokani epai ya ye na botumbolami bwa Klisto, Mwana Mobali Mobotami se Moko wa ye, mpe bokoki kozwa bosekwi, engebene na nguya ya bosekwi boye bozali na Klisto, mpe lakisamani lokola mbuma-ya-yambo ya Klisto epai ya Nzambe, kozalaka na bondimi, mpe kozwaka elikia elamu ya nkembo na ye yambo amimonisa yemei o mosuni.\n\n12 Mpe sikawa, balingami, kamwani te ete nalobeli bino makambo maye; mpo ntina nini te kolobela botumbolami bwa Klisto, mpe kokoma o boyebi boko bobongo nie bwa ye, lokola kokoma o boyebi bwa bosekwi boko mpe mokili mokoya?\n\n13 Tala, bandeko ba ngai, ye oyo akobikula, tika ye abikula mpo ya boyebi bwa bato; mpo Molimo akoloba bosolo mpe akokosa te. Yango wana, akoloba makambo lokola mazali mpenza, mpe makambo lokola makozala mpenza; yango wana, makambo maye mamonisami epai ya biso na polele, mpo ya lobiko la bozo bwa biso. Kasi tala, tozali te banzeneneke biso kaka o makambo maye; mpo Nzambe lokola alobaki yango epai ya baprofeta ba kala.\n\n14 Kasi tala, Bayuda bazalaki bato ba nkanza; mpe batiolaki maloba ma polele, mpe babomaki baprofeta, mpe balukaki mpo ya makambo maye bakokaki te kososola. Yango wana, na ntina ya lolanda la bango, loye lolanda loyaki na kotalaka o ngambo esusu ya elembo, basengeli mpenza kokweya; mpo Nzambe alongolaki polele ya ye uta na bango, mpe apesaki epai ya bango makambo mingi maye bakoki te kososola, mpo balingaki yango. Zambi balingaki yango Nzambe asalaki yango, ete bakoka kotuta libaku.\n\n15 Mpe sikawa ngai, Yakobo, nakambemi na Molimo mpo ya kobikulaka; mpo namoni na misala mya Molimo oyo azali na ngai, ete na botuti libaku bwa Bayuda bakobwaka libanga likolo lya lyango bakokaki kotonga mpe kozwa nse ya sikisiki.\n\n16 Kasi tala, engebene na makomi, libanga liye likokoma nse bobela yoko ya solo, mpe ya nsuka mpe nse yoko ya solo, likolo lya yango Bayuda bakoki kotonga.\n\n17 Mpe sikawa, balingami ba ngai, boniboni ekoki ete baye, ekosilisa bango kobwaka nse bobela yoko ya solo, bakoka libela kotonga likolo lya yango, ete ekoka kokoma moto mwa litumu lya bango?\n\n18 Tala, bandeko balingami ba ngai, nakobombola mobombamo moye epai ya bino; soko nakoningana te, o nzela yoko to esusu, uta o sikisiki ya ngai na Molimo, mpe nakotuta libaku te na ntina ya bobangi boleki bwa ngai mpo ya bino.\n\n", "jacob 5": "[center][font_size=26]Mokapo 5[/font_size][/center]\n\n[i]Yakobo atangi Zenosi etali lisese lya nzete ya elaya ya mboka mpe nzete ya elaya ya zamba—Izali boulani bwa bato ba Yisalaele mpe Bapaganu—Bopalangani mpe bosangani bwa Yisalaele bomonisami yambo bosalema—Nsango esalemi ya Banefi mpe Balamani mpe ndako mobimba ya Yisalaele—Bapaganu bakoyingisama o kati ya Yisalaele—O nsuka elanga ya vino ekozikisama. Penepene na 544–421 Yambo ya Klisto.[/i]\n\n1 Tala, bandeko ba ngai, bomikundoli te ete botangaki maloba ma profeta Zenosi, oyo alobaki epai ya ndako ya Yisalaele, kolobaka:\n\n2 Yokemela, O yo ndako ya Yisalaele, mpe yoka maloba ma ngai, profeta moko wa Nkolo.\n\n3 Mpo tala, boye elobi Nkolo, nakomekisa yo, O ndako ya Yisalaele, bo nzete ya elaya ya mboka, eye moto moko akamataki mpe aleisaki o elanga ya vino ya ye; ekolaki mpe ekomaki ya kala, mpe ebandaki kobeba.\n\n4 Mpe esalemaki ete nkolo wa elanga ya vino akendeki, mpe amonoki ete nzete ya elaya ya ye ebandaki kobeba; mpe alobaki: nakosokola yango, mpe nakotimola zingazinga na yango, mpe nakoleisa yango, ete mbele ekoka kotinda bitape bya sika mpe bya petepete, mpe ekowa te.\n\n5 Mpe esalemaki ete asokolaki yango, mpe atimolaki zingazinga na yango, mpe aleisaki yango engebene na liloba lya ye.\n\n6 Mpe esalemaki ete nsima ya mikolo mingi ebandaki kotinda mwa moke bitape bya sika mpe bya petepete; kasi tala, mama wa nsonge ya yango abandaki kobeba.\n\n7 Mpe esalemaki ete nkolo wa elanga ya vino amonoki yango, mpe alobaki epai ya mosali wa ye: Esali ngai mpasi ete nabungisa nzete eye; yango wana, kende mpe buka bitape uta o nzete ya elaya ya zamba, mpe meme byango awa epai ya ngai; mpe tokopikola bamama ba bitape biye bibandi kokauka, mpe tokobwaka byango o kati ya moto ete bikoka kozika.\n\n8 Mpe tala, elobi Nkolo wa elanga ya vino, nakolongola mingi ya bitape biye bya sika mpe bya petepete, mpe nakoyingisa byango wapi bisika nalingi; mpe ezali likambo te ete soko ekozala boye ete mosisa mwa nzete eye mokowa, nakoka kobatela mbuma ya yango epai ya ngaimei; yango wana, nakozwa bitape biye bya sika mpe bya petepete, mpe nakoyingisa byango wapi bisika nalingi.\n\n9 Kamata bitape bya nzete ya elaya ya zamba, mpe yingisa byango o kati, o bisika bya byango; mpe byango biye napikolaki nakobwaka o kati ya moto mpe nakozikisa byango, ete biukisa te mabele ma elanga ya vino ya ngai.\n\n10 Mpe esalemaki ete mosali wa Nkolo wa elanga ya vino asalaki engebene na liloba lya Nkolo wa elanga ya vino, mpe ayingisaki o kati, bitape bya nzete ya elaya ya zamba.\n\n11 Mpe Nkolo wa elanga ya vino asalaki ete etimolisama zingazinga, mpe esokolama, mpe aleisama, kolobaka epai ya mosali wa ye: Esali ngai mpasi ete nabungisa nzete eye; yango wana, ete mbele nakoka kobatela misisa mya yango ete miwa te, ete nakoka kobatela yango epai ya ngaimei, nasali likambo liye.\n\n12 Yango wana, kende o nzela ya yo; kengele nzete, mpe leisa yango, engebene na maloba ma ngai.\n\n13 Mpe biye nakotia o eteni ya esika eleki nse ya elanga ya vino ya ngai, esika wapi nakolinga, ezali likambo te epai ya yo; mpe nakosala yango ete nakoka kobatela epai ya ngaimei bitape bya solo bya nzete; mpe lisusu, ete nakoka kotanda likolo mbuma mpo ya eleko, epai ya ngaimei; mpo esali ngai mpasi ete nabungisa nzete eye mpe mbuma ya yango.\n\n14 Mpe esalemaki ete Nkolo wa elanga ya vino akendeki o nzela ya ye, mpe abombaki bitape mpenza bya nzete ya elaya ya mboka o eteni ya esika eleki nse ya elanga ya vino ya ngai, ndambo o yoko ndambo o esusu, engebene na bolingi mpe elengi ya ye.\n\n15 Mpe esalemaki ete ntango elai elekaki, mpe Nkolo wa elanga ya vino alobaki epai ya mosali wa ye: Yaka, tokita o kati ya elanga ya vino, ete tokoka kosala o elanga ya vino.\n\n16 Mpe esalemaki ete Nkolo wa elanga ya vino, mpe lisusu mosali, bakitaki o kati ya elanga ya vino mpo ya kosala. Mpe esalemaki ete mosali alobaki epai nkolo wa ye: Tala, mono awa; tala nzete.\n\n17 Mpe esalemaki ete Nkolo wa elanga ya vino atalaki mpe amonoki nzete o yango bitape bya nzete ya elaya ya zamba biyingisamaki; mpe etindaki mpe ebandi kobota mbuma. Mpe amonoki ete ezalaki elamu; mpe mbuma ya yango ezalaki bo mbuma ya yambo mpenza.\n\n18 Mpe alobaki epai ya mosali wa ye: Tala, bitape bya nzete ya zamba bizwaki makiki ma mosisa mwa yango, ete mosisa mwa yango mokumbi makasi maike; mpe na ntina ya makasi maike ma mosisa mwa yango bitape bya zamba bibotaki mbuma ya elanga. Sikawa, soko toyingisaka te o bitape biye, nzete ya yango elingaki kowa. Mpe sikawa, tala, nakotanda likolo mbuma nzike, iye nzete ya yango ebotaki; mpe mbuma ya yango nakotanda likolo mpo ya eleko, epai ya ngaimei.\n\n19 Mpe esalemaki ete Nkolo wa elanga ya vino alobaki epai ya mosali: Yaka, tika tokende o eteni ya esika eleki nse ya elanga ya vino, mpe totala soko bitape mpenza bya nzete bibotaki te mbuma nzike lokola, ete nakoka kotanda likolo mbuma ya yango mpo ya eleko, epai ya ngaimei.\n\n20 Mpe esalemaki ete bakendeki wapi nkolo abombaki bitape mpenza bya nzete, mpe alobaki epai ya mosali: Tala iye; mpe amonoki ya yambo eye ebotaki mbuma nzike; mpe amonoki lisusu ete ezalaki elamu. Mpe alobaki epai ya mosali: Kamata mbuma ya yango, mpe tanda yango likolo mpo ya eleko, ete nakoka kabatela yango epai ya ngaimei; mpo tala, elobi ye, ntango elai eye naleisaki yango, mpe eboti mbuma nzike.\n\n21 Mpe esalemaki ete mosali alobaki epai ya nkolo wa ye: Boniboni oyei kokona awa nzete eye, to etape ya nzete eye ? Mpo tala, ezalaki esika ebe mingi koleka o mabele manso ma elanga ya vino ya yo.\n\n22 Mpe Nkolo wa elanga ya vino alobaki epai ya ye: Pesa ngai toli te; nayebaki ete ezalaki esika yoko ebe ya mabele; yango wana, nalobaki epai ya yo, naleisaki yango ntango elai eye, mpe omoni ete eboti mbuma nzike.\n\n23 Mpe esalemaki ete Nkolo wa elanga ya vino alobaki epai ya mosali wa ye: Tala awa; tala nakonaki etape esusu ya nzete lokola; mpe oyebi ete esika eye ya mabele ezalaki ebe koleka eye ya yambo. Kasi, tala nzete. Naleisi yango ntango elai eye, mpe eboti mbuma nzike; yango wana, sangisa yango, mpe tanda yango likolo mpo ya eloko, ete nakoka kobatela yango epai ya ngaimei.\n\n24 Mpe esalemaki ete Nkolo wa elanga ya vino alobaki lisusu epai ya mosali wa ye: Tala awa, mpe tala etape esusu lokola, eye nakonaki; tala ete naleisaki yango lokola, mpe eboti mbuma nzike.\n\n25 Mpe alobaki epai ya mosali: Tala awa mpe omono ya nsuka. Tala, eye nakonaki o esika yoko ya mabele malamu; mpe naleisaki yango ntango elai eye, mpe bobele esika yoko ya nzete eboti mbuma ya elanga, mpe esika esusu ya nzete eboti mbuma ya zamba; tala, naleisaki nzete eye bo isusu.\n\n26 Mpe esalemaki ete Nkolo wa elanga ya vino alobaki epai ya mosali: Pikola bitape biye biboti te mbuma elamu, mpe bwaka byango o kati ya moto.\n\n27 Kasi tala, mosali alobaki epai ya ye: Tika tosokola yango, mpe totimola zingazinga na yango, mpe toleisa yango na ntango mwa elai mingi, ete mbele ekoka kobota mbuma elamu epai ya yo, ete okoka kotanda yango likolo mpo ya eleko.\n\n28 Mpe esalemaki ete Nkolo wa elanga ya vino mpe mosali wa Nkolo ya elanga ya vino baleisaki mbuma enso ya elanga ya vino.\n\n29 Mpe esalemaki ete ntango elai elekaka, mpe Nkolo wa elanga ya vino alobaki epai ya mosali wa ye: Yaka, tika tokita o kati ya elanga ya vino, ete tokoka kosala lisusu o elanga ya vino. Mpo tala, ntango ekomi penepene, mpe nsuka noki eyei; yango wana, nasengeli kotanda mbuma mpo ya eloko, epai ya ngaimei.\n\n30 Mpe esalemaki ete Nkolo wa elanga ya vino mpe mosali bakitaki o kati ya elanga ya vino; mpe bakomaki o nzete ya yango bitape mpenza bibukamaki, mpe bitape bya nzete ya zamba biyingisamaki o kati; mpe tala ndenge inso ya mbuma iukisaki nzete.\n\n31 Mpe esalemaki ete Nkolo wa elanga ya vino amekaki mbuma, lolenge na lolenge engebene na motango mwa yango. Mpe Nkolo wa elanga ya vino alobaki: Tala, ntango elai eye toleisaki nzete eye, mpe natandaki likolo epai ya ngaimei mpo ya eleko mbuma nzike.\n\n32 Kasi tala, mbala eye eboti mbuma nzike, mpe yoko te ya yango ezali elamu. Mpe tala, ezali lolenge na lolenge ya mbuma ebe; mpe epesi ngai litomba te, ata mosala monso mwa biso; mpe sikawa epesi ngai mpasi ete nabungisa nzete eye.\n\n33 Mpe Nkolo wa elanga ya vino alobaki epai ya mosali: Nini tokosala epai ya nzete, ete nakoka kobatela lisusu mbuma elamu ya yango epai ya ngaimei?\n\n34 Mpe mosali alobaki epai ya nkolo wa ye: Tala, zambi oyingisaki o kati, bitape bya nzete ya elaya ya zamba bileisaki misisa, ete mizali na bomoi mpe miwei te; yango wana omoni ete mizali naino milamu.\n\n35 Mpe esalemaki ete Nkolo wa elanga ya vino alobaki epai ya mosali wa ye: Nzete epesi ngai litomba te, mpe misisa mya yango mipesi ngai litomba te boye ntango elai lokola ekobota mbuma ebe.\n\n36 Nzokande, nayebi ete misisa mizali milamu, mpe mpo ya mwango mwa ngaimei nabatelaki myango; mpe na ntina ya makasi maike ma myango kina sikawa miboti, uta o bitape bya nzete ya zamba, mbuma elamu.\n\n37 Kasi tala, bitape bya zamba bikolaki mpe bimatelaki misisa mya yango; mpe na ntina ete bitape bya zamba bilongaki misisa mya yango bibotaki mbuma ebe nzike; mpe na ntina ete bibotaki mbuma ebe nzike omoni ete ebandi kowa; mpe ekotela noki, ete bikoka kobwakama o kati ya moto, longola se soko tokosala eloko yoko mpo ya kobatela yango.\n\n38 Mpe esalemaki ete Nkolo wa elanga ya vino alobaki epai ya mosali wa ye: Tika tokita o kati ya eteni ya esika eleki nse ya elanga ya vino, mpe totala soko bitape mpenza biboti lokola mbuma ebe.\n\n39 Mpe esalemaki ete bakitaki o kati ya eteni ya esika eleki nse ya elanga ya vino. Mpe esalemaki ete bamonoki ete mbuma ya bitape bya solo ekomaki ebeba lokola; iyo, ya yambo mpe ya ibale mpe lisusu ya nsuka, ikomaki inso ipola.\n\n40 Mpe mbuma ya zamba ya eye ya nsuka elongaki eteni ena ya nzete eye ebotaki mbuma elamu, kutu ete etape ekaukaki nie mpe ekufaki.\n\n41 Mpe esalemaki ete Nkolo wa elanga ya vino alelaki, mpe alobaki epai ya mosali: Nini nakokaki kosala lisusu mpo ya elanga ya vino ya ngai?\n\n42 Tala, nayebaki ete mbuma inso ya elanga ya vino, longola se iye, ikomaki ibeba. Mpe sikawa iye, iye ibotaki mbala yoko mbuma elamu ikomi lisusu ibeba; mpe sikawa nzete inso ya elanga ya vino ya ngai izali ilamu te mpo ya eloko longola se soko esengeli kokatama o nse mpe kobwakama o kati ya moto.\n\n43 Mpe tala eye ya nsuka, ya yango etape ekaukaki nie, nakonaki yango o esika elamu ya mabele; iyo, kutu eye ezalaki eponama epai ya ngai likolo lya biteni binso bisusu bya mboka ya elanga ya vino ya ngai.\n\n44 Mpe omonoki ete nakati lisusu eye eulisaki esika eye ya mabele, ete nakoka kokona nzete eye o esika ya yango.\n\n45 Mpe omonoki ete eteni ya yango ebotaki mbuma elamu, mpe eteni ya yango ebotaki mbuma ya zamba; mpe zambi napikolaki bitape bya yango te mpe babwakaki yango o kati ya moto te, tala, elongaki etape elamu ete ekaukaki nie.\n\n46 Mpe sikawa, tala, ata bokebi bonso boye nasalaki mpo ya elanga ya vino ya ngai, nzete ya yango ekomi ebeba, ete eboti mbuma elamu te; mpe iye nazalaki na elikia ya kobatela, mpo ya kotanda likolo mbuma ya yango mpo ya eloko, epai ya ngaimei. Kasi, tala, ekomi nzete ya elaya ya zamba, mpe ezali elongobani te kasi mpo ya kokatama o nse mpe kobwakama o kati ya moto; mpe ezali kopesa ngai mpasi ete nabungisa yango.\n\n47 Kasi nini nakokaki kosala lisusu o kati ya elanga ya vino ya ngai? Elembisaki ngai loboko la ngai, ete naleisaki yango te? Te, naleisaki yango, mpe natimolaki zingazinga na yango, mpe nasokolaki yango, mpe natiaki malalelo na yango; mpe natandolaki loboko la ngai penepene na bolai bwa mokolo mobimba, mpe nsuka ekomi penepene. Mpe ekopesa ngai mpasi ete nakata nzete inso ya elanga ya vino ya ngai, mpe nabwaka yango o kati ya moto ete ezikisama. Nani oyo abebisaki elanga ya vino ya ngai?\n\n48 Mpe esalemaki ete mosali alobaki epai ya nkolo wa ye: Ezali te lofundo la elanga ya vino ya yo—elongaki te bitape bya yango misisa miye mizali milamu? Mpe zambi bitape bilongaki misisa mya yango, tala bikolaki mbangu mingi koleka makasi ma misisa, kokamataka makasi mpo ya yangomei. Tala, nalobi, ezali eye ntina te ete nzete ya elanga ya vino ya yo ekomi ebeba?\n\n49 Mpe esalemaki ete Nkolo ya elanga ya vino alobaki epai ya mosali: Tika tokende mpe tokata nzete ya elanga ya vino mpe tobwaka yango o kati ya moto, ete eukisa mabele ma elanga ya vino ya ngai te, mpo nasali inso. Nini nakokaki kosala lisusu mpo ya elanga ya vino ya ngai?\n\n50 Kasi, tala, mosali alobaki epai ya nkolo wa elanga ya vino: Bikisa yango mwa ntango elai.\n\n51 Mpe Nkolo alobaki: iyo, nakobikisa yango mwa ntango elai, mpo ekosala ngai mpasi ete nabungisa nzete ya elanga ya vino ya ngai.\n\n52 Yango wana, tika tokamata bitape bya iye nakonaki o eteni ya esika eleki nse ya elanga ya vino ya ngai, mpe tika toyingisa yango o kati ya nzete uta wapi biyei; mpe tika topikola uta o nzete bitape bina ya yango mbuma eleki bololo, mpe toyingisa o bitape bya solo bya nzete o esika ya yango.\n\n53 Mpe eye nakosala ete nzete ekoka kowa te, ete, mbele, nakoka kobatela epai ya ngaimei misisa mya yango mpo ya mwango mwa ngaimei.\n\n54 Mpe, tala, misisa mya bitape bya solo bya nzete eye nakonaki wapi nalingaki mizali naino na bomoi; yango wana, ete nakoka kobatela yango lisusu mpo ya mwango mwa ngaimei, nakokamata bitape bya nzete eye, mpe nakoyingisa byango o kati epai ya byango. Iyo, nakoyingisa o kati epai ya byango bitape bya nzete mama wa byango, ete nakoka kobatela misisa lokola epai ya ngaimei, ete ekokoma byango mpenza bikasi bikoki mbele bikoka kobota mbuma elamu epai ya ngai, mpe nakoka naino kozala na nkembo o mbuma ya elanga ya vino ya ngai.\n\n55 Mpe esalemaki ete bakamataki uta o nzete ya solo eye ekomaki ya zamba, mpe bayingisaki o kati epai ya nzete ya solo, eye ekomaki lisusu ya zamba lokola.\n\n56 Mpe bazwaki lisusu nzete mpenza eye ekomaki lokola ya zamba, mpe bayingisaki yango o kati ya nzete mama wa byango.\n\n57 Mpe Nkolo wa elanga ya vino alobaki epai ya mosali: Pikola te bitape bya zamba uta o nzete, longola se yango eye ezali bololo mingi koleka; mpe o yango okoyingisa engebene na eye nalobaki.\n\n58 Mpe tokoleisa lisusu nzete ya elanga ya vino, mpe tokopetola bitape bya yango; mpe tokopikola uta o nzete bitape byango bikomeli, biye bisengeli biwa, mpe tokobwaka byango o kati ya moto.\n\n59 Mpe eye nakosala ete, mbele, misisa mya yango mikoka kokamata makasi na ntina ya bolamu bwa byango; mpe na ntina ya bobongoli bwa bitape, ete bilamu bikoka kolonga bibe.\n\n60 Mpe na ntina ete nabatelaki bitape bya solo mpe misisa mya byango, mpe ete nayingisaki o bitape bya solo lisusu o kati ya nzete mama wa byango, mpe nabatelaki misisa mya nzete mama wa byango, ete, mbele, nzete ya elanga ya vino ya ngai ekoka kobota lisusu mbuma elamu; mpe ete nakoka kozala na bosepeli lisusu o mbuma ya elanga ya vino ya ngai, mpe, mbele, ete nakoka, kosepela mpenza ete nabatelaki misisa mpe bitape bya mbuma ya yambo—\n\n61 Yango wana, kende, mpe bianga basali, ete tokoka kosala na etingia na bokasi bwa biso o elanga ya vino, ete tokoka kolengele nzela, ete nakoka kobimisa lisusu mbuma ya yambo mpenza, eye mbuma ya yambo mpenza ezali elamu mpe ya motuya mingi koleka mbuma inso isusu.\n\n62 Yango wana, tika tokende mpe tosala na bokasi bwa biso mbala eye ya nsuka, mpo tala nsuka ekomi penepene, mpe eye ezali mpo ya mbala ya nsuka eye nakosukola elanga ya vino ya ngai.\n\n63 Yingisa o bitape; banda na biye bya nsuka ete bizala bya yambo, mpe ete biye bya yambo bizala bya nsuka, mpe timola zingazinga na nzete, ya mobange mpe ya elenge, ya yambo mpe ya nsuka; mpe ya nsuka mpe ya yambo, ete inso ikoka koleisama mbala yoko lisusu mpo ya mbala ya nsuka.\n\n64 Yango wana, timola zingazinga na yango, mpe sukola yango, mpe tia malalelo o yango mbala yoko lisusu, mpo ya mbala ya nsuka, mpo nsuka ekomi penepene. Mpe soko ezali boye ete nzete eye ekoli, mpe eboti mbuma ya yambo mpenza, nde bokolengele nzela mpo ya yango, ete ikoka kokola.\n\n65 Mpe lokola ikobanda kokola bokopetola nie bitape biye bikobimisa mbuma ya bololo, engebene na makasi ma biye bilamu mpe bolai bwa byango; mpe bokopetola nie te biye bibe na mbala yoko, mbele misisa mya yango mizala mikasi mingi mpo ya ekango, mpe ekango ya byango ekowa, mpe nabungisa nzete ya elanga ya vino ya ngai.\n\n66 Mpo ezali kopesa ngai mpasi ete nabungisa nzete ya elanga ya vino ya ngai; yango wana okopetola biye bibe engebene lokola biye bilamu bikokola, ete mosisa mpe nsonge ikoka kozala ikokani o makasi, kina biye bilamu bilonga biye bibe, mpe biye bibe bikokatama o nse mpe bikobwakama mosika o kati ya moto, ete biukisa te mabele ma elanga ya vino ya ngai; mpe boye nakokombo mosika biye bibe libanda lya elanga ya vino ya ngai.\n\n67 Mpe bitape bya nzete ya solo ekoyingisa ngai lisusu o kati ya nzete ya solo;\n\n68 Mpe bitape bya nzete ya solo nakoyingisa o kati ya bitape bya solo bya nzete; mpe boye nakomeme yango elongo lisusu, ete ikobimisa mbuma ya yambo mpenza, mpe ikozala yoko.\n\n69 Mpe biye bibe bikobwakama mosika, iyo, kutu libanda lya mboka enso ya elanga ya vino ya ngai; mpo tala, kaka mbala yoko eye nakosukola elanga ya vino ya ngai.\n\n70 Mpe esalemaki ete Nkolo wa elanga ya vino atindaki mosali wa ye; mpe mosali akendeki mpe asalaki lokola Nkolo atindaka ye, mpe amemeki basali basusu; mpe bazalaki mingi te.\n\n71 Mpe Nkolo wa elanga ya vino alobaki epai ya bango: Kendeni, mpe salani o elanga ya vino, na bokasi bwa bino. Mpo tala, eye ezali mbala ya nsuka eye nakoleisa elanga ya vino ya ngai; mpo nsuka ezali mpembeni mosika te, mpe eleko ekoya noki; mpe soko bosali na bokasi bwa bino elongo na ngai bokozala na bosepeli o mbuma eye nakotanda likolo epai ya ngaimei mpo ya eleko eye mosika te ekoya.\n\n72 Mpe esalemaki ete basali bakendeki mpe basalaki na bokasi bwa bango; mpe Nkolo wa elanga ya vino asalaki elongo na bango lokola; mpe batosaki mitindo mya Nkolo wa elanga ya vino o makambo manso.\n\n73 Mpe ebandaki kozala mbuma ya yambo mpenza lisusu o elanga ya vino; mpe bitape mpenza bibandaki kokola mpe kobota mpenza; mpe bitape bya zamba bibandaki kopikolama mpe kobwakama mosika; mpe babatelaki misisa mpe nsonge ya yango na bokokani, engebene na makasi ma yango.\n\n74 Mpe boye basalaki, na etingia enso, engebene na mitindo mya Nkolo wa elanga ya vino, kutu kina biye bibe bibwakamaki mosika libanda lya elanga ya vino, mpe Nkolo abatelaki epai ya yemei ete nzete ekomaki lisusu na mbuma ya yambo mpenza; mpe ikomaki bo nzoto yoko; mpe mbuma ekomaki ekokana; mpe Nkolo wa elanga ya vino abatelaki epai ya yemei mbuma ya yambo mpenza, eye ezalaki ya motuya epai ya ye uta o ebandeli.\n\n75 Mpe esalemaki ete emonoki Nkolo wa elanga ya vino ete mbuma ya ye ezalaki elamu, mpe ete elanga ya vino ya ye ezalaki lisusu ebeba te, abiangaki basali ba ye, mpe alobaki epai ya bango: Tala, mpo ya mbala ya nsuka eye toleisaki elanga ya vino ya ngai; mpe bomoni ete nasalaki engebene na bolingi bwa ngai; mpe nabatelaki mbuma ya yambo mpenza, ete ezali elamu, kutu bo lokola ezalaki o ebandeli. Mpe bopambolami; mpo zambi bozalaki na etingia na kosalaka elongo na ngai na elanga ya vino ya ngai, mpe botosaki mitindo mya ngai, mpe bobimisi epai ya ngai lisusu mbuma ya yambo mpenza, ete elanga ya vino ya ngai ezali lisusu ebeba te, mpe eye ebe ebwakami mosika, tala bokozala na bosepeli elongo na ngai na ntina ya mbuma ya elanga ya vino ya ngai.\n\n76 Mpo tala, mpo ya ntango yoko elai nakotanda likolo mbuma ya elanga ya vino ya ngai epai ya ngaimei mpo ya eleko, eye ekoya noki; mpe mpo ya mbala ya nsuka naleisaki elanga ya vino ya ngai, mpe nasukolaki yango, mpe natimolaki zingazinga na yango, mpe natiaki malalelo na yango; yango wana nakotanda likolo epai ya ngaimei mbuma, mpo ya ntango elai, engebene na eye nalobaki.\n\n77 Mpe ekokoka ntango eye mbuma ebe ekoya lisusu o elanga ya vino ya ngai, nde nakosala eye elamu mpe eye ebe esangisama; mpe eye elamu nakobatela epai ya ngaimei, mpe nakobwaka mosika eye ebe o kati ya esika ya yangomei. Mpe nde ekoya eleko mpe nsuka; mpe elanga ya vino ya ngai nakosala mpo ya kotumbama na moto.\n\n", "jacob 6": "[center][font_size=26]Mokapo 6[/font_size][/center]\n\n[i]Nkolo akobutwisa Yisalaele o mikolo mya nsuka—Mokili mokozikisama na moto—Bato basengeli kolanda Klisto mpo ya kokima liziba lya moto mpe libanga lya fofolo. Penepene na 544–421 Yambo ya Klisto.[/i]\n\n1 Mpe sikawa, tala, bandeko ba ngai, lokola nalobaki epai ya bino ete nakobikula, tala, eye ezali bobikuli bwa ngai—ete makambo maye profeta Zenosi alobaki, matali ndako ya Yisalaele, o mango amekisaki bango na nzete ya elaya ya mboka, masengeli solo kosalema.\n\n2 Mpe mokolo moye akotia loboko la ye lisusu mbala ya ibale mpo ya kobutwisa bato ba ye, ezali mokolo, iyo, kutu mbala ya nsuka, ete basali ba Nkolo bakokende o nguya ya ye, koleisa mpe kosukola elanga ya vino ya ye; mpe nsima ya yango nsuka ekoya noki.\n\n3 Mpe boniboni bapambolami baye basalaki na etingia o elanga ya vino ya ye; mpe boniboni balakelami botutu baye bakobwakama libanda o kati ya esika ya bangomei! Mpe mokili mokozikisama na moto.\n\n4 Mpe boniboni wa ngolu azali Nzambe wa biso epai ya biso, mpo amikundoli ndako ya Yisalaele, misisa mpe bitape lokola; mpe atandoli loboko la ye epai ya bango bolai bwa mokolo mobimba; mpe bazali bato ba mito mikasi mpe matoyi mangbongi; kasi mingi lokola bakoyeisa te mitema mya bango mikasi bakobikisama o bokonzi bwa Nzambe.\n\n5 Yango wana, bandeko balingami ba ngai, nabondeli bino na maloba ma limemia ete bolinga koyambola, mpe boya na mokano motonda mwa motema, mpe bokangema epai ya Nzambe lokola akangemi epai ya bino. Mpe ntango loboko la ye la ngolu loninolami ona bino o mwinda mwa moi, yeisani mitema mya bino mikasi te.\n\n6 Iyo, lelo soko bokoyoka mongongo mwa ye, boyeisa mitema mya bino mikasi te; mpo ntina nini elingi bino kokufa?\n\n7 Mpo tala, ekosilisa bino koleisama na liloba lilamu lya Nzambe bolai bwa mokolo mobimba, ekobota bino mbuma ebe, ete bosengeli kokatama o nse mpe kobwakama mosika o kati ya moto?\n\n8 Tala, ekobwaka bino maloba maye? Ekobwaka bino maloba ma baprofeta; mpe ekobwaka bino maloba manso maye malobamaki matali Klisto, esilaki boye mingi kolobama etali ye; mpe kowangana liloba lilamu lya Klisto, mpe nguya ya Nzambe, mpe likabo lya Molimo Mosantu, mpe kozimisa Molimo Mosantu, mpe kokomisa litio lyoko mwango monene mwa bosikoli, moye molengeleme mpo ya bino?\n\n9 Eyebi bino te ete soko bokosala makambo maye, ete nguya ya bosikoli mpe ya bosekwi, eye ezali na Klisto, ekomeme bino mpo ya koteleme na nsoni mpe elindo ya nsomo liboso lya esika ya bosambisi ya Nzambe?\n\n10 Mpe engebene na nguya ya boyengebene, mpo boyengebene bokoki kowanganama te, bosengeli bokende mosika o kati ya liziba lina lya moto mpe lya libanga lya fofolo, ya lyango mololi mokozima te, mpe molinga mya lyango mikomata likolo libela na libela, liye liziba lya moto mpe libanga lya fofolo lizali monioko mozanga nsuka.\n\n11 O nde, bandeko balingami ba ngai, yambolani, mpe kotani o ekuke eke, mpe kobani o nzela ya nkaka, kina bokozwa bomoi bwa seko.\n\n12 O zalani na bwania; nini nakoki koloba lisusu?\n\n13 O bosukisi, nakotombela bino sese, kina nakokutana elongo na bino liboso lya esika ya bosambisi ya elengi ya Nzambe, esika eye ekobete bato ba nkuna na nsomo mpenza mpe bobangi. Amene.\n\n", "jacob 7": "[center][font_size=26]Mokapo 7[/font_size][/center]\n\n[i]Selemi awangani Klisto, aweli na Yakobo, asengi elembo, mpe abetemi na Nzambe—Baprofeta banso balobeli Klisto mpe botumbolami bwa ye—Banefi bawumeli mikolo mya bango lokola batelengani, babotama na mokakatano mpe bayinama na Balamani. Penepene na 544–421 Yambo ya Klisto.[/i]\n\n1 Mpe sikawa esalemaki elekaka mwa mibu, eyaki moto moko o ntei ya bato ba Nefi, oyo ya ye nkombo ezalaki Selemi.\n\n2 Mpe esalemaki ete abandaki koteya o ntei ya bato, mpe kosakola epai ya bango ete ekozala Klisto te. Mpe asakolaki makambo mingi maye mazalaki ma koleteke epai ya bato; eye asalaki ete akoka kobalola malongi ma Klisto.\n\n3 Mpe asalaki na etingia ete akoka kokumba mpembeni mitema mya bato, mpo ete akumbaki mpembeni mitema mya bato; mpe ye koyebaka ete ngai, Yakobo, nazali na bondimi na Klisto oyo akoya, alukaki nzike nzela ete akoka koya epai ya ngai.\n\n4 Mpe azalaki moto ayekola, ete azalaki na boyebi boko bobongo nie bwa lokota la bato; yango wana, akokaki kosalela malete maike, mpe nguya nzike ya bolobi, engebene na nguya ya zabulu.\n\n5 Mpe azalaki na elikia ya koningisa ngai uta o bondimi, ata mabimisi mingi mpe makambo mingi maye namonoki matali makambo maye; mpo solo namonoko banzelu, mpe basalaki epai ya ngai. Mpe lisusu, nayokaki mongongo mwa Nkolo kolobaka epai ya ngai o liloba mpenza, mbala na mbala; yango wana, nakokaki koningisama te.\n\n6 Mpe esalemaki ete ayaki epai ya ngai, mpe na lolenge loye alobaki epai ya ngai, kolobaka: Ndeko mobali Yakobo, naluki nzike nzela ete naloba epai ya yo; mpo nayokaki mpe nayebi lokola ete yo otamboli nzike, koteyaka eye obiangi nsango elamu, to malongi ma Klisto.\n\n7 Mpe okambi mpembeni ebele ya bato baye ete basantola nzela alima ya Nzambe, mpe babatela te mobeko mwa Mose moye mozali nzela semba; mpe babongola mobeko mwa Mose na bokumbami bwa mozali moko oyo olobi akoya nsima ya mibu nkama uta sikawa. Mpe sikawa tala, ngai, Selemi, nasakoli epai ya yo ete eye ezali botuki; mpo moto te ayebi makambo ma lolenge lona; mpo akoki te kolobela makambo makoya. Mpe nsima ya lolenge loye Selemi awelaki na ngai.\n\n8 Kasi tala, Nkolo Nzambe asopaki Molimo mwa ye o kati ya bozo bwa ngai, mpo ete nabulunganisaki ye o maloba ma ye manso.\n\n9 Mpe nalobaki epai ya ye: Owangani Klisto oyo akoya? Mpe alobaki: Soko ezalaka Klisto moko nalingaki kowangana ye te; kasi nayebi ete ezali Klisto te, mpe azalaki te, to akozala mokolo moko te.\n\n10 Mpe nalobaki epai ya ye: Ondimi nkoma? Mpe alobaki, Iyo.\n\n11 Mpe nalobaki epai ya ye: Nde ososoli yango te; mpo itatoli solo Klisto. Tala nalobi epai ya yo ete moko te ya baprofeta akomaki, to abikulaki, longola se soko balobaki etali Klisto.\n\n12 Mpe eye ezali enso te—emonisamaki epai ya ngai, mpo nayokaki mpe namonoki; mpe lisusu emonisamaki epai ya ngai na nguya ya Molimo Mosantu; yango wana, nayebi soko ezalaka botumbolami te bosalema bato banso basengelaki kobunga.\n\n13 Mpe esalemaki ete alobaki epai ya ngai: Lakisa ngai elembo na nguya oyo ya Molimo Mosantu, o yango ozali koyeba boye nzike.\n\n14 Mpe nalobaki epai ya ye: Nini nazali mpo ete nasenginia Nzambe mpo ya kolakisa epai ya yo elembo yoko o makambo maye oyebi mazali ma solo? Kasi olingi kowangana yango, zambi ozali wa zabulu. Nzokande, na bolingi bwa ngai bosalema te; kasi soko Nzambe akobete yo, tika ete ezala elembo epai ya yo mpo ete ye azali na nguya, o lola mpe o mabele lokola; mpe lisusu, ete Klisto akoya. Mpe bolingi bwa yo, O Nkolo, bosalema, mpe bwa ngai te.\n\n15 Mpe esalemaki ete elobaki ngai, Yakobo, maloba maye, nguya ya Nkolo eyaki likolo lya ye, mpo ete akweyaki o mabele. Mpe esalemaki ete aleisamaki mpo ya ntaka ya mikolo mingi.\n\n16 Mpe esalemaki ete alobaki epai ya bato: Sanganani elongo o mokolo mwa nsima, mpo nakokufa; yango wana, nazali na mposa ya koloba epai ya bato yambo nakufa.\n\n17 Mpe esalemaki ete o mokolo mwa nsima ebele basanganaki elongo; mpe alobaki polele epai ya bango mpe awanganaki makambo maye alakisaki bango, mpe alakolaki Klisto, mpe nguya ya Molimo Mosantu, mpe lisalisi lya banzelu.\n\n18 Mpe alobaki polele epai ya bango, ete akosamaki na nguya ya molimo wa zabulu. Mpe alobelaki limfelo, mpe boseko mpe etumbu ya seko.\n\n19 Mpe alobaki: Nakobanga mbele nasalaki lisumu lizangi bolimbisi, mpo ete nakosaki epai ya Nzambe; mpo nawanganaki Klisto, mpe nalobaki ete nandimi nkoma; mpe solo itatola ye. Mpe zambi boye nakosaki epai ya Nzambe nakobanga mpenza mbele likambo lya ngai likozala lya nsomo; kasi natubeli epai ya Nzambe.\n\n20 Mpe esalemaki ete elobaki ye maloba maye akokaki koloba lisusu te, mpe azongisaki molimo.\n\n21 Mpe etatolaka ebele ete alobaki makambo maye ekomaki ye penepene na kozongisa molimo, bakamwaki mpenza; mpo ete nguya ya Nzambe ekitaki likolo lya bango, mpe balongamaki ete bakweyaki o mabele.\n\n22 Sikawa, likambo liye lizalaki elengi epai ya ngai, Yakobo, mpo nasengaka yango na Tata wa ngai oyo azali o lola; mpo ayokaka bogangi bwa ngai mpe ayanolaka na losambo la ngai.\n\n23 Mpe esalemaki ete kimia mpe bolingo bwa Nzambe bozongisamaki lisusu o ntei ya bato; mpe balukaki nkoma, mpe bayokemelaki lisusu te maloba ma moto wa nkuna oyo.\n\n24 Mpe esalemaki ete nzela mingi ekanisamaki mpo ya kobutwisa mpe kozongisa Balamani o boyebi bwa bosolo; kasi enso ezalaki mpamba, mpo basepelaki o bitumba mpe o bosopi makila, mpe bazalaka na boyini bwa seko likolo lya biso, bandeko ba bango. Mpe balukaki na nguya ya mandoki ma bango kobebisa biso ntango inso.\n\n25 Yango wana, bato ba Nefi balendaki likolo lya bango na mandoki ma bango, mpe na bokasi bwa bango bonso, kotiaka elikia na Nzambe mpe libanga lya lobiko la bango; yango wana, bakomaki sikawa, balongi ba bayini ba bango.\n\n26 Mpe esalemaki ete ngai, Yakobo, nabandaki kokoma mpaka; mpe ebombamaki likundoli lya bato baye o palaki isusu ya Nefi, yango wana, nasukisi likundoli liye, kosakolaka ete nakomaki engebene na boyebi bwa ngai bolamu mingi boleki, na kolobaka ete ntango elekaki na biso, mpe lisusu bomoi bwa biso bolekaki bo lokola ezalaki epai ya biso ndoto yoko, ezalaka biso bato boko ba etike mpe ba lipombo, mitelengani, tobwakama libanda lya Yelusaleme, tobotama o mokakatano, o esobe yoko, mpe toyinama na bandeko ba biso, eye esalaki bitumba mpe boweli; yango wana, tolelaki mpenza mikolo mya biso.\n\n27 Mpe ngai, Yakobo, namonoki ete nasengelaki noki kokita o lilita lya ngai; yango wana nalobaki epai ya mwana wa ngai Enosa: Kamata palaki iye. Mpe nalobelaki ye makambo maye ndeko mobali wa ngai Nefi atindaka ngai, mpe alakaki botosi epai ya etinda. Mpe nasali nsuka yoko ya nkoma ya ngai likolo lya palaki iye, eye nkoma ezalaki eke; mpe na motangi natombeli sese, kolikiaka ete mingi ya bandeko ba ngai bakoka kotanga maloba ma ngai. Bandeko ba ngai, eseseli.\n\n", "enos 1": "[center][font_size=26]Buku ya Enosa[/font_size][/center]\n\n[center][font_size=26]Mokapo 1[/font_size][/center]\n\n[i]Enosa asambeli na bokasi mpe alongi bolimbisi bwa masumu ma ye—Mongongo mwa Nkolo moyei o kati ya mayele ma ye, kolakelaka lobiko mpo ya Balamani o mokolo moko mokoya—Banefi balukaki kobutwisa Balamani—Enosa asepeli na Mosikoli wa ye. Penepene na 420 Yambo ya Klisto.[/i]\n\n1 Tala, esalemaki ete ngai, Enosa, koyebaka ete Tata wa ngai azalaki moto moko wa boyengebene—mpo alakisaki ngai o lokota la ye, mpe lisusu o bilei mpe bopaleli bwa Nkolo—Mpe epambolama nkombo ya Nzambe wa ngai mpo ya yango—\n\n2 Mpe nakolobela bino etumba eye nazalaki na yango liboso lya Nzambe, yambo nazwa bolimbisi boko bwa masumu ma ngai.\n\n3 Tala, nakendaki koboma niama o zamba; mpe maloba maye nayokaka mbala nzike Tata wa ngai koloba matali bomoi bwa seko, mpe bosepeli bwa basantu, makotaki o bozindo o kati ya motema mwa ngai.\n\n4 Mpe molimo mwa ngai moyokaki nzala; mpe nafukamaki o nse liboso lya Mozalisi wa ngai, mpe nabelelaki epai ya ye o losambo mpe bobondeli bokasi mpo ya bozo bwa ngaimei; mpe bolai bwa mokolo mobimba nabelelaki epai ya ye; iyo, mpe ekomaki butu natombolaki lisusu mongongo mwa ngai likolo ete mokomaki o lola.\n\n5 Mpe eyaki mongongo moko epai ya ngai, kolobaka: Enosa, masumu ma yo malimbisami, mpe okopambolama.\n\n6 Mpe ngai, Enosa, nayebaki ete Nzambe akokaki te kokosa; yango wana, elindo ya ngai esukwamaki nie.\n\n7 Mpe nalobaki: Nkolo, boniboni esalemi?\n\n8 Mpe alobaki epai ya ngai: Na ntina ya bondimi bwa yo na Klisto, oyo mokolo moko te omono mpe oyoka. Mpe mibu mingi milekaki yambo amimonisa yemei o mosuni; yango wana, kende, bondimi bwa yo bobikisi yo.\n\n9 Sikawa, esalemaki ete eyokaka ngai maloba maye nabandaki koyoka mposa mpo ya bolamu bwa bandeko ba ngai, Banefi; yango wana, nasopaki bozo bwa ngai mobimba epai ya Nzambe mpo ya bango.\n\n10 Mpe ntango ezalaki ngai kobunda o molimo, tala, mongongo mwa Nkolo moyaki o kati ya mayele ma ngai lisusu, kolobaka: Nakobimela bandeko ba yo engebene na etingia ya bango na kobatelaka mitindo mya ngai. Napesaki epai ya bango mboka eye, mpe ezali mboka esantu; mpe nalakeli yango botutu te longola se soko ezali mpo ya ntina ya bobe bwa bango; yango wana, nakobimela bandeko ba yo engebene lokola nalobaki; mpe bobuki mobeko bwa bango nakomeme o nse na mawa likolo lya mito mya bangomei.\n\n11 Mpe esilaka ngai, Enosa, koyoka maloba maye, bondimi bwa ngai bobandaki kozala sikisiki na Nkolo; mpe nasambelaki epai ya ye nakobundaka ntango mingi mpe elai mpo ya bandeko ba ngai, Balamani.\n\n12 Mpe esalemaki ete esilisaka ngai kosambela mpe kosala na etingia enso, Nkolo alobaki epai ya ngai: Nakopesa epai ya yo engebene na mposa ya yo, na ntina ya bondimi bwa yo.\n\n13 Mpe sikawa tala, eye ezalaki mposa eye nazalaki na yango ya ye—ete soko boye ezalaki, ete bato ba ngai, Banefi, bakokweya o kati ya bobuki mobeko, mpe na nzela yoko babebisami, mpe Balamani babebisami te, ete Nkolo Nzambe alinga kobatela likundoli lyoko lya bato ba ngai, Banefi; kutu soko ezali boye na nguya ya loboko la ye losantu, ete likoka kotindama na yoko mokolo mokoya epai ya Balamani, ete, mbele, bakoka kokambema o kati ya lobiko—\n\n14 Mpo o ntango eye bitumba bya biso bizalaki mpamba na kozongisaka bango o bondimi bwa solo. Mpe balapaki ndai o nkele ya bango ete, soko ekokaki kosalema, bakobebisa likundoli lya biso mpe biso, mpe lisusu mimeseno minso mya batata ba biso.\n\n15 Yango wana, ngai koyebaka ete Nkolo Nzambe akokaki kobatela makundoli ma biso, nabelelaki epai ya ye mbala na mbala, mpo alobaki epai ya ngai: Eloko kani okosenga o bondimi, kondimaka ete okozwa yango o nkombo ya Klisto, okozwa yango.\n\n16 Mpe nazalaka na bondimi, mpe nabelelaki epai ya Nzambe ete abatela makundoli; mpe ayokanaki elongo na ngai ete akokomisa yango epai ya Balamani o ntango esengeli ya yemei.\n\n17 Mpe ngai, Enosa, nayebaki ekozala engebene na boyokani boye asalaki; yango wana motema mwa ngai mopemaki.\n\n18 Mpe Nkolo alobaki epai ya ngai: Batata ba yo lokola basengeki ngai likambo liye; mpe likosalema epai ya bango engebene na bondimi bwa bango; mpo bondimi bwa bango bozalaki bo bwa yo.\n\n19 Mpe sikawa esalemaki ete ngai, Enosa, nakendeki zingazinga o ntei ya bato ba Nefi, kobikulaka makambo makoya, mpe kotatolaka makambo maye nayokaki mpe namonoki.\n\n20 Mpe napesi litatoli ete bato ba Nefi balukaki na etingia kozongisa Balamani epai ya bondimi bwa solo bwa Nzambe. Kasi misala mya biso mizalaki mpamba; boyini bwa bango bozalaki bwa sikisiki, mpe bakambemaki na lizali lya bango libe ete bakomaki bato ba nkei, mpe ba loma, mpe bato boko ba mposa-ya-makila, batonda na banzambe ba bikeko mpe bosoto; koliaka niama ya zamba; kofandaka o biema, mpe koyengayengaka zingazinga o esobe na mokaba mwa mposo yoko ekuse ya niama zingazinga na nketo ya bango mpe mito mya bango kolokolo; mpe mayele ma bango mazalaki o litimbo, mpe mopanga mogumbama, mpe ekoko. Mpe mingi ya bango bazalaki kolia eloko te longola se niama ebesu; mpe bazalaki mbala inso kolukaka kobebisa biso.\n\n21 Mpe esalemaki ete bato ba Nefi basalaki bilanga, mpe bakolisaki ndenge inso ya mboto, mpe ya mbuma, mpe bibwele bya matonga, mpe bibwele bya ndenge inso ya niama ya lolenge na lolenge, mpe ntaba, mpe ntaba ya zamba, mpe lisusu farasa mingi.\n\n22 Mpe ezalaki baprofeta mingi mpenza o ntei ya biso. Mpe bato bazalaki bato ba nkanza, na kpokoso mpo ya kososola.\n\n23 Mpe ezalaki eloko te longola se soko ezalaki maloba maluti makasi, liteya mpe bobikuli bwa bitumba, mpe boweli, mpe bobebisami, mpe bokundoli bwa liwa mbala na mbala, mpe bowumeli bwa seko, mpe bosambisi mpe nguya ya Nzambe, mpe makambo maye manso—kolamusaka bango mbala na mbala o bobangi bwa Nkolo. Nalobi ezalaki eloko te ya makambo maye, mpe polele enene mpenza ya bolobi, elingaki kobatela bango na kokita mbangu o bobebisami. Mpe nsima ya lolenge loye nakomi etali bango.\n\n24 Mpe namonoki bitumba o kati ya Banefi mpe Balamani o botamboli bwa mikolo mya ngai.\n\n25 Mpe esalemaki ete nabandaki kokoma mobange, mpe mibu nkama na ntuku nsambo na libwa milekaki uta ntango eye tata wa biso Lehi atikaki Yelusaleme.\n\n26 Mpe namonoki ete nasengeli noki kokita o lilita lya ngai, etambolisamaki ngai na nguya ya Nzambe ete nasengela koteya mpe kobikula epai ya bato baye, mpe kosakola liloba engebene na bosolo boye bozali na Klisto. Mpe nasakolaki yango o mikolo mya ngai minso, mpe nasepelaki o yango likolo lya eye ya mokili.\n\n27 Mpe mosika te nakei o esika ya bopemi bwa ngai, boye bozali elongo na Mosikoli wa ngai; mpo nayebi ete na ye nakopema. Mpe nakosepela o mokolo ekolata kufa ya ngai bozangi bokufi, mpe ekoteleme liboso lya ye; nde nakomono elongi ya ye na elengi, mpe akoloba epai ya ngai: Yaka epai ya ngai, yo opambolami; ezali esika yoko elengelemi mpo ya yo o mboka ya Tata wa ngai. Amene.\n\n", "jarom 1": "[center][font_size=26]Buku ya Yalomi[/font_size][/center]\n\n[center][font_size=26]Mokapo 1[/font_size][/center]\n\n[i]Banefi babateli mobeko mwa Mose, bataleli o boso boyei bwa Klisto, mpe bazwi bomengo o mboka—Baprofeta mingi basali mpo ya kobatela bato o nzela ya bosolo. Penepene na 399–361 Yambo na Klisto.[/i]\n\n1 Sikawa tala, ngai, Yalomi, nakomi ndambo yoko ya maloba engebene na motindo mwa tata wa ngai, Enosa, ete bonkoko bwa biso bobombama.\n\n2 Mpe lokola palaki iye izali ike, mpe lokola makambo maye makomami mpo ya mokano mwa litomba lya bandeko ba biso Balamani, yango wana, esengeli mpenza ezala ete nakoma mwa moke; kasi nakokoma te makambo ma bobikuli bwa ngai, to bwa mabimisi ma ngai. Mpo nini nakokaki kokoma koleka batata ba ngai bakomaki? Mpo ebimisaki bango te mwango mwa lobiko? Nalobi epai ya bino, Iyo; mpe eye ekoki mpo ya ngai.\n\n3 Tala, elongobani ete nzike esalema o ntei ya bato, na ntina ya bokasi bwa mitema mya bango, mpe na bokufi bwa matoyi ma bango, mpe lolanda la mayele ma bango, mpe nkanza ya nkingo ya bango; nzokande, Nzambe azali na ngolu mpenza epai ya bango, mpe akombi bango naino te mosika uta o etando ya mboka.\n\n4 Mpe ezali mingi o ntei ya biso baye bazali na mabimisi mingi, mpo bazali na nkanza te bango banso. Mpe mingi lokola bazali na nkanza te mpe bazali na bondimi, bazali na lisanga elongo na Molimo Mosantu, oyo akomimonisa epai ya bana ba bato, engebene na bondimi bwa bango.\n\n5 Mpe sikawa, tala, mibu nkama mibale milekaki, mpe bato ba Nefi bakolaki o makasi o mboka. Batosaki kobatela mobeko mwa Mose mpe saba esantu epai ya Nkolo. Mpe basantolaki te; mpe batukaki te. Mpe mibeko mya mboka mizalaki sikisiki mpenza.\n\n6 Mpe bapalanganisamaki likolo lya etando ya mboka, mpe Balamani lokola. Mpe bazalaki motango mpenza koleka ezalaki baye ba Banefi; mpe balingaki koboma mpe balingaki komele makila ma niama.\n\n7 Mpe esalemaki ete bayaki mbala mingi likolo lya biso, Banefi, mpo ya kobunda. Kasi bakonzi ba biso mpe bakambi ba biso bazalaki bato ba bokasi o bondimi bwa Nkolo; mpe balakisaki bato nzela ya Nkolo; yango wana, topikaki mpende na Balamani mpe tobenganaki bango mosika libanda lya mboka ya biso, mpe tobandaki kolendisa bingumba bya biso, to esika enso ya lisango lya biso.\n\n8 Mpe toyikanaki mpenza, mpe topanzanaki likolo lya etando ya mboka, mpe tokomaki bazwi mpenza ya wolo, mpe ya mpauni, mpe ya biloko bya motuya, mpe ya bikelamo bya malonga bya mabaya, mpe ya ndako, mpe ya masini, mpe lisusu ya bibende mpe mbengi, mpe motako mpe ebende ekasi, kosalaka ndenge inso ya bisalele bya lolenge na lolenge mpo ya kosala bilanga, mpe mandoki ma bitumba—iyo, makonga na nsonge epotu, mpe likoba, mpe etengu, mpe mosuki, mpe bolengeli bonso bwa etumba.\n\n9 Mpe boye elengelemeki biso mpo ya kokutana na Balamani, bazwaki elonga likolo lya biso te. Kasi liloba lya Nkolo lilakisamaki solo, liye alobaki epai ya batata ba biso, kolobaka ete: Mbala nzike lokola ekobomba bino mitindo mya ngai bokozwa bomengo o mboka.\n\n10 Mpe esalemaki ete baprofeta ba Nkolo babandaki kokebisa bato ba Nefi, engebene na liloba lya Nzambe, ete soko babatelaki te mitindo, kasi bakweyaki o kati ya bobuki mobeko, bakobebisama mosika ya etando ya mboka.\n\n11 Yango wana, baprofeta, mpe banganga, mpe balakisi, basalaki na etingia kolendisaka na bompikiliki bato mpo ya etingia; kolakisaka mobeko mwa Mose, mpe mokano mpo ya mwango mopesamaki; kondimisaka bango mpo ya kotalela o boso epai ya Masiya, mpe kondima na ye oyo akoya lokola soko azalaki kala. Mpe nsima ya lolenge loye bateyaki bango.\n\n12 Mpe esalemaki ete na kosalaka boye babatelaki bango uta o kobebisama likolo lya etando ya mboka; mpo batubaki mitema mya bango na liloba, mbala inso kolamusaka bango epai ya boyamboli.\n\n13 Mpe esalemaki ete mibu nkama mibale na ntuku misato na mwambe milekaki—nsima ya lolenge la bitumba, mpe boweli, mpe bokabwani, mpo ya ntaka ya ntango nzike.\n\n14 Mpe ngai, Yalomi, nakokoma lisusu te, mpo palaki izali ike. Kasi tala, bandeko ba ngai, bokoki kotala o palaki isusu ya Nefi; mpo tala, likolo lya yango makundoli ma bitumba bya biso ikomami, engebene na nkoma ya bakonzi, to iye basalaki ikomama.\n\n15 Mpe napesi palaki iye o kati ya maboko ma mwana mobali wa ngai Omini, ete makoka kobatelama engebene na mitindo mya batata ba ngai.\n\n", "omni 1": "[center][font_size=26]Buku ya Omini[/font_size][/center]\n\n[center][font_size=26]Mokapo 1[/font_size][/center]\n\n[i]Omini, Amaloni, Kemisi, Abinadomi, mpe Amaleki, moto na moto o ntango ya ye, babateli makundoli—Moziya abomboli bato ba Zalayemila, baye bayaki uta o Yelusaleme o mikolo mya Sidikiya—Moziya bamopomi mokonzi likolo lya bango—Biboto bya Muleki o Zalayemila babombolaka Koliatumili, moto wa nsuka wa Bayalede—Mokonzi Benyamina akitani Moziya—Bato basengeli kobonza bozo bwa bango lokola libonza lyoko na Klisto. Penepene na 323–130 Yambo ya Klisto.[/i]\n\n1 Tala, esalemaki ete ngai, Omini, etindami ngai na tata wa ngai, Yalomi, ete nakoma mwa moke likolo lya palaki iye, mpo ya kobatela bonkoko bwa biso—\n\n2 Yango wana, o mikolo mya ngai, nalingi ete boyeba ete nabundaki nzike na mopanga mpo ya kobatela bato ba ngai, Banefi, uta o bokwei o kati ya maboko ma bayini ba bango, Balamani. Kasi tala, ngai na ngaimei nazali moto wa nkuna, mpe natosaki te meko mpe mitindo mya Nkolo lokola nasengelaki kosala.\n\n3 Mpe esalemaki ete mibu nkama mibale na ntuku sambo na motoba milekaki, mpe tozalaka na bileko mingi bya kimia; mpe tozalaka na bileko mingi bya etumba ya ndongo mpe ya bosopi makila. Iyo, mpe o nsuka, mibu nkama mibale na ntuku mwambe na mibale milekaki, mpe nabombaka palaki iye engebene na mitindo mya batata ba ngai; mpe napesaki yango na mwana wa ngai Amaloni. Mpe natii nsuka yoko.\n\n4 Mpe sikawa ngai, Amaloni, nakomi makambo nini nakomi, maye mazali make, o buku ya tata wa ngai.\n\n5 Tala, esalemaki ete mibu kama misato na ntuku mibale milekaki, mpe eteni eleki nkuna ya Banefi ebebisamaki.\n\n6 Mpo Nkolo alingaki te kotika, esilisaki ye kokamba bango libanda lya mboka ya Yelusaleme mpe kobatela mpe kobomba bango na bokwei o kati ya maboko ma bayini ba bango, iyo, alingaki te kotika ete maloba malakisama bosolo te, iyo, maye alobaki epai ya batata ba biso, kolobaka ete: Mbala nzike lokola ekobomba bino te mitindo mya ngai bokozwa te bomengo o mboka.\n\n7 Yango wana, Nkolo abimelaki bango o bosambisi bonene; nzokande, abikisaki basembo ete bawa te, kasi abikisaki bango libanda lya maboko ma bayini ba bango.\n\n8 Mpe esalemaki ete napesaki palaki epai ya ndeko wa ngai Kemisi.\n\n9 Sikawa ngai, Kemisi, nakomi mwa makambo nini nakomi, o buku ena kaka elongo na ndeko wa ngai; mpo tala, namonoki ya nsuka eye akomaki, ete akomaki yango na loboko la yemei; mpe akomaki yango o mokolo moye apesaki yango epai ya ngai. Mpe nsima ya lolenge loye tobatelaki makundoli, mpo ezali engebene na mitindo mya batata ba biso. Mpe natii nsuka yoko.\n\n10 Tala, ngai, Abinadomi, nazali mwana mobali wa Kemisi. Tala, esalemaki ete namonoki etumba mpe boweli boike o kati ya bato ba ngai, Banefi, mpe Balamani; mpe ngai, elongo na mopanga mwa ngaimei, nakamataki bomoi bwa mingi ya Balamani mpo ya kobatela bandeko ba ngai.\n\n11 Mpe tala, likundoli lya bato baye ikomami o palaki iye izali na bakonzi, engebene na nkola; mpe nayebi libimisi te longola se liye likomamaki, mpe mabikuli; yango wana, eye ekoki ekomamaki. Mpe natii nsuka yoko.\n\n12 Tala, nazali Amaleki, mwana mobali wa Abinadomi. Tala, nakoloba epai ya bino mwa moke etali Moziya, oyo atiamaki mokonzi likolo lya mboka ya Zalayemila; mpo tala, ekebisamaki ye na Nkolo ete akima libanda lya mboka ya Nefi, mpe mingi lokola balingaki koyokemela epai ya mongongo mwa Nkolo balingaki kokende libanda lya mboka elongo na ye, o kati ya esobe—\n\n13 Mpe esalemaki ete asalaki engebene lokola Nkolo atindaki ye. Mpe bakendeki libanda lya mboka o kati ya esobe, lokola mingi balingaki koyokemela epai ya mongongo mwa Nkolo; mpe bakambemaki na mateya mpe mabikuli mingi. Mpe bakebisamaki mbala inso na liloba lya Nzambe; mpe bakambemaki na nguya ya loboko la ye, o katikati ya esobe, kina bakitaki o kati ya mboka eye ebiangemi mboka ya Zalayemila.\n\n14 Mpe babombolaki bato baye babiangemi bato ba Zalayemila. Sikawa, ezalaki bosepeli enene o ntei ya bato ba Zalayemila; mpe lisusu Zalayemila asepelaki mpenza, zambi Nkolo atindaki bato ba Moziya elongo na palaki ya motako iye ikwaki likundoli lya Bayuda.\n\n15 Tala, esalemaki ete Moziya abombolaki ete bato ba Zalayemila bayaki uta o Yelusaleme o ntango eye Sidikiya, mokonzi wa Yuda, akangemaki mokangemi o Babiloni.\n\n16 Mpe bakendeki mobembo o esobe, mpe bamememeki na loboko la Nkolo o bokatisi bwa mai manene, o kati ya mboka wapi Moziya abombolaki bango; mpe bafandaki kuna uta o ntango ena.\n\n17 Mpe o ntango eye Moziya abombolaki bango, bakomaki baike mpenza. Nzokande, bazalaka na bitumba mingi mpe boweli bwa ndongo, mpe bakweyaka na mopanga mbala na mbala; mpe lokota la bango lobebaki; mpe bamemeki makundoli te elongo na bango; mpe bawanganaki bozali bwa Mokeli wa bango; mpe Moziya, to bato ba Moziya, bakokaki kososola mango te.\n\n18 Kasi esalemaki ete Moziya asalaki ete balakisama o lokota la ye. Mpe esalemaki ete esilaki bango kolakisama o lokota la Moziya, Zalayemila apesaki bonkoko bwa batata ba ye, engebene na bokundoli bwa ye; mpe makomami, kasi o palaki iye te.\n\n19 Mpe esalemaki ete bato ba Zalayemila, mpe ba Moziya, basanganaki elongo; mpe Moziya aponomoki kozala mokonzi wa bango.\n\n20 Mpe esalemaki ete o mikolo mya Moziya, ezalaki libanga lyoko linene likomamaki epai ya ye na minkoma likolo lya lyango; mpe abongolaki minkoma na likabo mpe nguya ya Nzambe.\n\n21 Mpe mipesi nsango moko ya Koliatumili moko, mpe bobomi bwa bato ba ye. Mpe Koliatumili abombolamaki na bato ba Zalayemila; mpe afandaki elongo na bango o ntaka ya sanza libwa.\n\n22 Milobaki lisusu ndambo yoko ya maloba matali batata ba ye. Mpe baboti ba ye ba yambo bayaki uta o linongi, o ntango Nkolo abulunganisaki lokota la bato; mpe monkete mwa Nkolo mokweyaki likolo lya bango engebene na bosambisi bwa ye, boye bozali boyengebene; mpe mikuwa mya bango milali mipalangani o mboka ona nordi.\n\n23 Tala, ngai, Amaleki, nabotamaki o mikolo mya Moziya; mpe nazalaki na bomoi mpo ya komono liwa lya ye; mpe Benyamina, mwana mobali wa ye, akonzaki o esika ya ye.\n\n24 Mpe tala, namonoki, o mikolo mya mokonzi Benyamina, etumba ya ndongo mpe bosopi makila o kati ya Banefi mpe Balamani. Kasi tala, Banefi bazwaki litomba liike likolo lya bango; iyo, mpo ete mokonzi Benyamina abenganaki bango libanda lya mboka Zalayemila.\n\n25 Mpe esalemaki ete nabandaki kozala mobange; mpe, ezalaki ngai na bana te, mpe eyebaki ngai ete mokonzi Benyamina azalaki moto moyengebene liboso lya miso mya Nkolo, yango wana, nakopesa ye palaki iye epai ya ye, kolendisaka bato banso mpo ya koya epai ya Nzambe, Mosantu Moko wa Yisalaele, mpe kondima o mabikuli, mpe o mabimisi, mpe o lisalisi lya banzelu, mpe o likabo lya bolobi minoko, mpe o likabo lya bolimboli nkota, mpe o makambo manso maye mazali malamu; mpo ezali eloko te eye ezali elamu longola se soko eyei uta na Nkolo; mpe eye ezali ebe eyei uta na zabulu.\n\n26 Mpe sikawa, bandeko balingami ba ngai, nalingi ete boya epai ya Klisto, oyo azali Mosantu Moko wa Yisalaele, mpe bokabola lobiko la ye, mpe nguya ya bosikoli bwa ye. iyo, yakani epai ya ye, mpe bonzani bozo bwa bino mobimba lokola libonza lyoko epai ya ye, mpe kobani na kokilaka bilei mpe kosambelaka, mpe tiani molende kina o nsuka; mpe lokola Nkolo azali na bomoi bokobikisama.\n\n27 Mpe sikawa nalingi koloba mwa moke etali motuya mwa motango moko mwa baye bamataki o kati ya esobe mpo ya kozonga o mboka ya Nefi; mpo ezalaki motango moko monene mwa baye bazalaki na mposa ya kozwa mboka ya lisango lya bango.\n\n28 Yango wana, bamataki o kati ya esobe. Mpe ezalaki mokambi wa bango moto wa mpiko mpe moto mokasi, mpe moto wa nkanza, yango wana asalaki boweli o ntei ya bango; mpe babomaki bango banso, longola se ntuku itanu, o esobe, mpe bazongaki lisusu o mboka ya Zalayemila.\n\n29 Mpe esalemaki ete bakamataki lokola basusu ba motango moko monene, mpe bakendeki mobembo mwa bango lisusu o kati ya esobe.\n\n30 Mpe ngai, Amaleki, nazalaka na ndeko mobali moko, oyo lokola akendeki elongo na bango; mpe uta kala nayebi te nsango ya bango. Mpe nazali penepene na kolala o lilita lya ngai; mpe palaki iye itondi. Mpe natii nsuka yoko ya bolobi bwa ngai.\n\n", "w-of-m 1": "[center][font_size=26]Maloba ma Molomoni[/font_size][/center]\n\n[center][font_size=26]Mokapo 1[/font_size][/center]\n\n[i]Molomoni asali bokuse bwa palaki inene ya Nefi—Atii palaki ike elongo na palaki isusu—Mokonzi Benyamina atii kimia o mboka. Penepene na 385 ya Mobu mwa Mokonzi.[/i]\n\n1 Mpe sikawa ngai, Molomoni, ekomi ngai mpembeni mpo ya kopesa likundoli liye nazalaka kosala o kati ya maboko ma mwana mobali wa ngai Moloni, tala natatolaki penepene na bobebisami bonso bwa bato ba ngai, Banefi.\n\n2 Mpe ezali mibu mikama mingi nsima ya boyei bwa Klisto eye napesi makundoli maye o kati ya maboko ma mwana mobali wa ngai; mpe nabanzi ete akotatola bobebisami mobimba bwa bato ba ngai. Kasi tika Nzambe alinga ete abikisa mango, ete akoka kokoma mwa moke etali bango, mpe mwa moke etali Klisto, ete mbele yoko mokolo makoka kopesa bango litomba.\n\n3 Mpe sikawa, nakoloba mwa moke etali eye nakomaki; mpo esilisaki ngai kosala bokuse boko uta o palaki ya Nefi, kina o bokonzi bwa mokonzi Benyamina, oyo Amaleki alobelaki, nalukaki o ntei ya mabikuli maye bapesaka o kati ya maboko ma ngai, mpe nakutaki palaki iye, iye ikwi nsango eke eye ya baprofeta, uta na Yakobo kina o bokonzi bwa mokonzi oyo Benyamina, mpe lisusu mingi ya maloba ma Nefi.\n\n4 Mpe makambo maye mazali likolo lya palaki iye makosepelisa ngai, mpo ya mabikuli ma boyei bwa Klisto; mpe batata ba ngai bayebaki ete mingi ya mango makokisamaki; iyo, mpe lisusu nayebi ete makambo mingi lokola mabikulamaki matali biso kina mokolo moye makokisamaki, mpe lokola mingi nsima na mokolo moye masengeli na ntembe te kosalema—\n\n5 Yango wana, naponoki makambo maye, mpo ya kosilisa likundoli lya ngai likolo lya bango, mango matikali ma likundoli lya ngai nakokamata uta o palaki ya Nefi; mpe nakoki kokoma te eteni ya nkama ya makambo ma bato ba ngai.\n\n6 Kasi tala, nakokamata palaki iye, iye ikwi mabikuli mpe mabimisi maye, mpe nakotia yango elongo na etikali ya likundoli lya ngai, mpo malingami epai ya ngai; mpe nayebi ete makolingama epai ya bandeko ba ngai.\n\n7 Mpe nasali eye mpo ya mwango mwa bwania; mpo boye eyimisani ngai, engebene na misala mya Molimo mwa Nkolo oyo azali na ngai. Mpe sikawa, nayebi makambo manso te; kasi Nkolo ayebi makambo manso maye makoya; yango wana, asali na ngai mpo ya kosala engebene na bolingi bwa ye.\n\n8 Mpe losambo la ngai na Nzambe lotali bandeko ba ngai, ete bakoka mbala yoko lisusu koya o boyebi bwa Nzambe, iyo, bosikoli bwa Klisto; ete bakoka kozala lisusu bato kitoko.\n\n9 Mpe sikawa ngai, Molomoni, nalingi kosilisa likundoli lya ngai, liye nakamataki uta o palaki ya Nefi; mpe nasali yango engebene na boyebi mpe bososoli boye Nzambe apesaki ngai.\n\n10 Yango wana, esalemaki ete esilisaki Amaleki kopesa palaki iye o kati ya maboko ma mokonzi Benyamina, akamataki yango mpe atiaki yango elongo na palaki isusu, iye ikwi makundoli makitanisamaki na bakonzi, uta nkola o nkola kina o mikolo mya mokonzi Benyamina.\n\n11 Mpe makitanisamaki uta na mokonzi Benyamina, uta nkola o nkola, kina makweyaki o kati ya maboko ma ngai. Mpe ngai, Molomoni, nasambeli Nzambe ete mabatelama uta o ntango eye kina nsima. Mpe nayebi ete makobatelama; mpo ezali makambo manene makomami likolo lya mango, uta o yango bato ba ngai mpe bandeko ba bango bakosambisama o mokolo monene mpe mwa nsuka, engebene na liloba lya Nzambe liye likomami.\n\n12 Mpe sikawa, etali mokonzi oyo Benyamina—Azalaka mwa moke na boweli o ntei ya bato ba ye mei.\n\n13 Mpe esalemaki lisusu ete mampinga ma Balamani makitaki libanda lya mboka ya Nefi, mpo ya kobunda na bato ba ye. Kasi tala, mokonzi Benyamina asangisaki elongo mampinga ma ye, mpe apikaki mpende likolo lya bango; mpe abundaki na makasi ma loboko la yemei, elongo na mopanga mwa Labana.\n\n14 Mpe na makasi ma Nkolo bawelaki na bayini ba bango, kina babomaka nkoto mingi ya Balamani. Mpe esalemaki ete bawelaki na Balamani kina babenganaki bango libanda lya mboka mobimba ya lisango lya bango.\n\n15 Mpe esalemaki ete esilaka kozala Baklisto ba lokuta, mpe minoko mya bango kokangema, mpe kotumbolama engebene na mabe ma bango;\n\n16 Mpe esilaka kozala baprofeta ba lokuta, mpe baleyi ba lokuta mpe balakisi ba lokuta o ntei ya bato, mpe baye banso batumbolamaki engebene na mabe ma bango; mpe esilaka kozala boweli boike mpe bokabwani mosika epai ya Balamani, tala, esalemaki ete mokonzi Benyamina, na lisalisi lya baprofeta basantu baye bazalaki o ntei ya bato ba ye—\n\n17 Mpo tala, mokonzi Benyamina azalaki moto mosantu, mpe akonzaki likolo lya bato ba ye na bosembo; mpe ezalaki bato basantu mingi o mboka, mpe bateyaki liloba lya Nzambe na nguya mpe na bokulaka; mpe basalelaki monkete na ntina ya nkanza ya bato—\n\n18 Yango wana, na lisalisi lya baye, mokonzi Benyamina, na kosalaka na bokasi bonso bwa nzoto ya ye mpe na nguya ya bozo bwa ye mobimba, mpe lisusu baprofeta, atiaki mbala yoko lisusu kimia o mboka.\n\n", "mosiah 1": "[center][font_size=26]Buku ya Moziya[/font_size][/center]\n\n[center][font_size=26]Mokapo 1[/font_size][/center]\n\n[i]Mokonzi Benyamina alakisi bana babali ba ye lokota mpe mabikuli ma batata ba bango—Eyamba mpe bompenza bwa bango bobatelamaki na ntina ya makundoli mabombama likolo lya palaki ya ndenge mingi—Moziya aponomi lokola mokonzi mpe apesami bokengeli bwa makundoli mpe biloko bisusu. Penepene na 130–124 Yambo ya Klisto.[/i]\n\n1 Mpe sikawa ezalaki lisusu te boswani o mboka mobimba ya Zalayemila, o ntei ya bato banso baye bazalaki ba mokonzi Benyamina, boye ete mokonzi Benyamina azalaki na kimia ya ntango inso o etikali enso ya mikolo mya ye.\n\n2 Mpe esalemaki ete azalaka na bana basato; mpe abiangaki nkombo ya bango Moziya, Elolumi, mpe Elamani. Mpe asalaki ete balakisama na lokota lonso la batata ba ye, ete na yango bakoka kokoma bato ba bososoli; mpe ete bakoka koyeba etali mabikuli maye malobamaki na minoko mya batata ba bango, maye mapesamaki bango na loboko la Nkolo.\n\n3 Mpe lisusu alakisaki bango etali makundoli maye makomamaki likolo lya palaki ya motako, kolobaka: Bana babali ba ngai, nalingi ete bomikundola ete ezalaka palaki iye te, iye ikwi makundoli mpe mitindo miye, tosengelaki koyoka mpasi na bozangi boyebi, kutu o ntango ya lelo, koyebaka te mibombamo mya Nzambe.\n\n4 Mpo ekokaki kosalema te ete tata wa biso, Lehi, akokaki komikundola lisusu makambo maye manso, mpo ya kolakisa mango na bana ba ye, longola se soko ezalaki na lisalisi lya palaki iye; mpo elakisamaki ye na lokota la Baejipito yango wana akokaki kotanga minkoma miye, mpe kolakisa myango na bana ba ye, ete boye bakokaki kolakisa yango na bana ba bango, mpe boye kokokisaka mitindo mya Nzambe, kutu kina o ntango ya lelo.\n\n5 Nakoloba epai ya bino, bana babali ba ngai, ezalaka te mpo ya biloko biye, biye bibombamaki mpe bibatelamaki na loboko la Nzambe, ete tokoka kotanga mpe kososola mibombamo mya ye, mpe kozala na mitindo mya ye ntango inso liboso lya miso mya biso, ete kutu batata ba biso balingaki kokulumwa o bozangi bondimi, mpe tolingaki kozala bo bandeko ba biso, Balamani, baye bayebi eloko te etali makambo maye, to kutu bandimi mango te, elakisamaki bango mango, na ntina ya mimeseno mya batata ba bango, miye milongobani te.\n\n6 O bana ba ngai, nalingi ete bomikundola ete maloba maye mazali ma solo, mpe lisusu ete makundoli maye mazali ma solo. Mpe tala, lisusu palaki ya Nefi, iye ikwi makundoli mpe maloba ma batata ba biso uta o ntango batikaki Yelusaleme kina sikawa, mpe mazali ma solo; mpe tokoki koyeba sikisiki ya mango zambi tozali na yango liboso lya miso mya biso.\n\n7 Mpe sikawa, bana babali ba ngai, nalingi ete bomikundola koluka yango na etingia, ete bokoka kozwa litomba na yango; mpe nalingi ete bobatela mitindo mya Nzambe, ete bokoka kozwa bomengo o mboka engebene na bilako biye Nkolo asalaki epai ya batata ba biso.\n\n8 Mpe makambo mingi masusu mokonzi Benyamina alakisaki bana babali ba ye, maye makomami o buku iye te.\n\n9 Mpe esalemaki ete esilisaka mokonzi Benyamina kotia nsuka yoko ya kolakisaka bana babali ba ye, ete akomaki mobange, mpe amonoki ete asengelaki mosika te kokende nzela ya mabele manso; yango wana, akanisaki yango elongobanaki ete apesa bokonzi likolo lya moko wa bana babali ba ye.\n\n10 Yango wana, asalaki Moziya amememe liboso lya ye; mpe iye izali maloba maye alobaki epai ya ye, kolobaka: Mwana mobali wa ngai, nalingi ete osala esakola yoko o ntaka ya mboka eye mobimba o ntei ya bato banso baye, to bato ba Zalayemila, mpe bato ba Moziya baye bafandi o mboka, ete na yango bakoka kosangana elongo; mpo, o mokolo mwa nsima nakosakola epai ya bato ba ngai baye na monoko mwa ngaimei ete ozali mokonzi moko mpe moyangeli moko likolo lya bato baye, baye Nkolo Nzambe wa biso apesaki biso.\n\n11 Mpe lisusu, nakopesa bato baye nkombo yoko, ete na yango bakoka kokesenisama likolo lya bato banso baye Nkolo Nzambe amemeki libanda lya mboka ya Yelusaleme; mpe eye nakosala zambi bazalaki bato ba etingia na kobatelaka mitindo mya Nkolo.\n\n12 Mpe nakopesa epai ya bango nkombo yoko eye mokolo moko te ekolongolama mpenza, longola se soko ezali o nzela ya bobuki mobeko.\n\n13 Iyo, mpe lisusu nakoloba epai ya yo, ete soko bato baye basungama mpenza na Nkolo bakwei o kati ya bobuki mobeko, mpe bakomi bato boko ba nkuna mpe bato ba ekobo, ete Nkolo akotika bango, ete na yango bakoma batau bo bandeko ba bango; mpe akobatela bango lisusu te na nguya ya ye ezanga emekiseli mpe ya bokamwi, lokola kina sikawa abatelaki batata ba biso.\n\n14 Mpo nakoloba epai ya yo, ete soko atandolaki te loboko la ye na kobatelaka batata ba biso basengelaki kokweya o kati ya maboko ma Balamani, mpe kokoma miboma mya boyini bwa bango.\n\n15 Mpe esalemaki ete esilisaka mokonzi Benyamina kotia nsuka ya bolobi boye na mwana wa ye, ete apesaki ye mokumba motali makambo manso ma bokonzi.\n\n16 Mpe lisusu, apesaki ye lokola mokumba motali makundoli maye makomamaki likolo lya palaki ya motako; mpe lisusu palaki ya Nefi; mpe lisusu, mopanga mwa Labana, mpe libungutulu to mokambi, eye ekambaki batata ba biso o katikati ya esobe, eye elengelemeki na loboko la Nkolo ete na yango bakokaki kokambema, moko na moko engebene na bokebi mpe etingia eye bapesaki epai ya ye.\n\n17 Yango wana, lokola bazangaki bondimi bazwaki bomengo te to botomboli o mobembo mwa bango, kasi bazongisamaki nsima, mpe bamilukelaki nkanda ya Nzambe likolo lya bango; mpe yango wana babetemeki na nzala mpe matungisi ma nsomo, mpo ya kolamusa bango o bokundoli bwa lotomo la bango.\n\n18 Mpe sikawa, esalemaki ete Moziya akendeki mpe asalaki lokola tata wa ye atindaka ye, mpe asakolaki epai ya bato banso baye bazalaki o mboka ya Zalayemila ete na yango bakokaki komisangisa elongo; mpo ya kokende o tempelo koyoka maloba maye tata wa ye akoloba epai ya bango.\n\n", "mosiah 2": "[center][font_size=26]Mokapo 2[/font_size][/center]\n\n[i]Mokonzi Benyamina alobeli bato ba ye—Asangeli lisusu alima, malonga, mpe bolimo bwa bokonzi bwa ye—Apesi bango toli mpo ya kosalela Mokonzi wa bango wa Lola—Baye bakotomboka na Nzambe bakoyoka mpasi ya nsomo bo moto mokozima te. Penepene na 124 Yambo ya Klisto.[/i]\n\n1 Mpe esalemaki ete esilisaka Moziya kosala lokola Tata wa ye atindaki ye, mpe kosala esakola yoko o ntaka ya mboka mobimba, ete bato basanganaki bangomei elongo o ntaka ya mboka mobimba, ete bamataki o tempelo mpo ya koyoka maloba maye mokonzi Benyamina alingaki koloba epai ya bango.\n\n2 Mpe ezalaki motango moko monene, kutu boye mingi ete batangaki bango te; mpo bayikanaki mpenza mpe bakolaki o bonene o mboka.\n\n3 Mpe bakamataki mobotami wa yambo ya bibwele bya bango, ete bakoka kobonza libonza mpe mabonza matumbama engebene na mobeko mwa Mose;\n\n4 Mpe lisusu ete bakoka kopesa matondi na Nkolo Nzambe wa bango, oyo amemeki bango libanda lya mboka ya Yelusaleme, mpe oyo abikisaki bango libanda lya maboko ma bayini ba bango, mpe aponoki bato bayengebene mpo ya kozala balakisi ba bango, mpe lisusu moto moko moyengebene mpo ya kozala mokonzi wa bango, oyo atiaki kimia o mboka ya Zalayemila, mpe oyo alakisaki bango kobatela mitindo mya Nzambe, ete bakoka kosepela mpe kotonda na bolingo ona Nzambe mpe bato banso.\n\n5 Mpe esalemaki ete ntango bakomaki o tempelo, batelemisaki biema bya bango zingazinga mpembeni, moto na moto engebene na libota lya ye, kokwaka mwasi wa ye, mpe bana babali ba ye, mpe bana basi ba ye, mpe bana babali ba bango, mpe bana basi ba bango, uta na nkulutu kina na leki, libota na libota lizalaki likabwanaki lyoko na lisusu.\n\n6 Mpe batelemisaki biema bya bango zingazinga mpembeni o tempelo, moto na moto kotalisaka ezipelo ya ema ya ye ona tempelo, ete na yango bakokaki kofanda o biema bya bango mpe koyoka maloba maye mokonzi Benyamina alingaki koloba epai ya bango;\n\n7 Mpo ebele ezalaki boye enene ete mokonzi Benyamina akokaki te kolakisa bango banso o ntei ya tempelo, yango wana asalaki ete linongi litelemisama, ete na yango bato ba ye bakokaki koyoka maloba maye akoloba epai ya bango.\n\n8 Mpe esalemaki ete abandaki koloba epai ya bato ba ye uta o linongi; mpe bakokaki te banso koyoka maloba ma ye o ntei ya bango baye bazalaki te o nse ya lokito la mongongo mwa ye, ete bakoka lokola kozwa maloba ma ye.\n\n9 Mpe iye izali maloba maye alobaki mpe asalaki makomama, kolobaka: Bandeko ba ngai, bino banso baye bosangani binomei elongo, bino baye bokoki koyoka maloba ma ngai maye nakoloba epai ya bino mokolo moye; mpo natindi bino te komata awa mpo ya kosakana na maloba maye nakoloba, kasi ete boyokemela epai ya ngai, mpe bofungola matoyi ma bino ete bokoka koyoka, mpe mitema mya bino ete bokoka kososola, mpe mayele ma bino ete mibombamo mya Nzambe mikoka kofungwana o bomoni bwa bino.\n\n10 Natindi bino te komata awa ete bobanga ngai, to ete bomikundola ete ngaimei nazali mingi koleka moto ya kufa.\n\n11 Kasi nazali bo lokola binomei, moyangelami o bokono bwa ndenge inso o nzoto mpe mayele; kasi naponomoki na bato baye, mpe nabulisamaki na tata wa ngai, mpe nazwaki ndingisa na loboko la Nkolo ete nazala moyangeli moko mpe mokonzi moko likolo lya bato baye; mpe nabombamaki mpe nabatelamaki na nguya ya ye ezanga emekiseli, mpo ya kosalela bino na bokasi, mayele mpe makasi manso maye Nkolo apesaki epai ya ngai.\n\n12 Nalobi epai ya bino ete lokola nazwaki ndingisa mpo ya kolekisa mikolo mya ngai o bosalisi bwa bino, kutu kina o ntango eye, mpe nalukaki wolo te to mpauni te to yoko lolenge la bozwi bwa bino te;\n\n13 Mpe nalingaki te ete bokangema o boloko, to ete bosala bawumbu bino na bino, to ete boboma, to bopunza, to boyiba, to bosala ekobo; to kutu nalingaki te ete bokoka kosala yoko lolenge loko la nkuna, mpe nalakisaki bino ete bokoka kobatela mitindo mya Nkolo, o makambo manso maye atindaki bino—\n\n14 Mpe kutu ngai, ngaimei, nasalaki na maboko ma ngaimei ete nakoka kosalela bino, mpe ete botungisama te na bozito bwa mpako, mpe ete eloko te eya likolo lya bino eye ekozala mpasi mpo ya kokumba—mpe na makambo maye manso maye nalobaki, binomei bozali banzeneneke mokolo moye.\n\n15 Kasi, bandeko ba ngai, nasalaki te makambo maye ete nakoka komilakisa, mpe nalobeli te makambo maye ete na yango nakoka kofunda bino; kasi nalobeli bino makambo maye ete bokoka koyeba ete nakoki koyanola motema moko polele liboso lya Nzambe mokolo moye.\n\n16 Tala, nalobi epai ya bino ete zambi nalobaki epai ya bino ete nalekisaki mikolo mya ngai o mosala mwa bino, nazali na mposa ya komilakisa te, mpo nazalaki mpenza kosalela Nzambe.\n\n17 Mpe tala, nalobeli bino makambo maye ete bokoka koyekola bwania; ete bokoka koyekola ete ezali bino o mosala mwa bazalani ba bino bozali mpenza o mosala mwa Nzambe wa bino.\n\n18 Tala, bobiangaki ngai mokonzi wa bino; mpe soko ngai, oyo bokobianga mokonzi wa bino, nazali kosala mpo ya kosalisa bino, nde esengeli bino te kosala mpo ya kosalisana?\n\n19 Mpe tala lisusu, soko ngai, oyo bobiangi mokonzi wa bino, oyo alekisaki mikolo mya ye o mosala mwa bino, mpe nzokande azalaki o mosala mwa Nzambe, nazali na likoki lya matondi te uta epai ya bino, O boniboni bosengelaki kotonda Mokonzi wa bino wa lola!\n\n20 Nakoloba epai ya bino, bandeko ba ngai, ete soko bokozongisa matondi mpe masanzoli manso maye bozo bwa bino mobimba bozali na nguya ya kozwa, na Nzambe ona oyo akelaki bino, mpe abombaki mpe abatelaki bino, mpe asalaki ete bosepela, mpe apesaki ndingisa ete bozala na bomoi na kimia bino na bino—\n\n21 Nakoloba epai ya bino ete soko bosaleli ye oyo akelaki bino uta o ebandeli, mpe azali kobatela bino mokolo na mokolo, na kodefisaka bino mpema, ete bokoka kozala na bomoi mpe koningana mpe kosala engebene na bolingi bwa binomei, mpe kutu kotelemisaka bino uta ngonga yoko na esusu—Nakoloba, soko bokosalela ye na bozo bwa bino mobimba nzokande bokozala basali bazangi litomba.\n\n22 Mpe tala, enso eye akosenge na bino ezali kobatela mitindo mya ye; mpe alakaki bino ete soko bokobatela mitindo mya ye bokozwa bomengo o mboka; mpe abaluki mokolo moko te uta na eye alobaki; yango wana, soko bokobatela mitindo mya ye akopambola bino mpe akozwisa bino bomengo.\n\n23 Mpe sikawa, o esika ya yambo, akelaki bino, mpe apesaki ndingisa epai ya bino ya bomoi bwa bino, mpo ya bwango bozali na niongo ya ye.\n\n24 Mpe ya ibale, akosenge bino ete bosala lokola atindaki bino; mpo ya yango soko bosali, akopambola bino sasaipi; mpe yango wana afutaki bino. Mpe bozali naino na niongo ya ye, mpe bozali, mpe bokozala, libela na libela; yango wana, na nini bosengeli komikumisa?\n\n25 Mpe sikawa nakotuna, ekoki bino likambo lya binomei? Nayanoli, Te. Bokoki te koloba ete bozali kutu lokola mpenza mputulu ya mabele; nzokande bokelamaki na mputulu ya mabele; nzokande tala, ezali ya ye oyo akelaki bino.\n\n26 Mpe ngai, kutu ngai, oyo bokobianga mokonzi wa bino, nazali molamu te koleka bozali binomei; mpo nazali lokola mputulu. Mpe bomoni ete nakomi mobange, mpe nakomi penepene na kotika lolenge loye la kufa na mama wa ye mabele.\n\n27 Yango wana, lokola nalobaki epai ya bino ete nasalelaki bino, kotambolaka na motema polele liboso lya Nzambe, kutu boye ngai o ntango eye nasalaki ete bosangana binomei elongo, ete nakoka komonomo na mpamela te, mpe ete makila ma bino maya te likolo lya ngai, ekoteleme ngai mpo ya kosambisama na Nzambe mpo ya makambo na yango atindaki ngai etali bino.\n\n28 Nakoloba epai ya bino ete nasalaki ete bosangana binomei elongo ete nakoka kosukola bilamba bya ngai ya makila ma bino, o eleko eye ya ntango ekomi ngai penepene na kokita na lilita lya ngai, ete nakoka kokita na kimia, mpe molimo mwa ngai mwa kufa te mokoka kokangana elongo na lingomba lya bayembi likolo nakoyembaka masanzoli ma Nzambe moyengebene.\n\n29 Mpe lisusu, nakoloba epai ya bino ete nasalaki ete bosangana binomei elongo, ete nakoka kosakola epai ya bino ete nakoki kozala lisusu te ngonga elai molakisi wa bino, to mokonzi wa bino;\n\n30 Mpo kutu na ntango eye, mikuwa mya ngai mibimba mikolenge mpenza ntango ekomeka ngai koloba epai ya bino; kasi Nkolo Nzambe atelemisi ngai, mpe atiki ngai ete nakoloba epai ya bino, mpe atindaki ngai ete nasakola epai ya bino o mokolo moye, ete mwana mobali wa ngai Moziya azali mokonzi moko mpe moyangeli moko likolo lya bino.\n\n31 Mpe sikawa, bandeko ba ngai, nalingi ete bosala lokola bosalaki kina sikawa. Lokola bobatelaki mitindo mya ngai, mpe lisusu mitindo mya tata wa ngai, mpe bozwaki bomengo, mpe bobikisamaki na kokweya o kati ya maboko ma bayini ba bino, kutu boye soko bokobatela mitindo mya mwana mobali wa ngai, to mitindo mya Nzambe miye mikopesama epai ya bino na ye, bokozwa bomengo o mboka, mpe bayini ba bino bakozala te na nguya likolo lya bino.\n\n32 Kasi, O bato ba ngai, kebani mbele ekozala boweli o ntei ya bino, mpe bokopono kotosa molimo mobe, oyo Tata wa ngai Moziya alobelaki.\n\n33 Mpo tala, ezali lisuma lyoko lisakolami likolo lya ye oyo aponi kotosa molimo mona; mpo soko aponi kotosa mwango, mpe awumeli mpe akufi o masumu ma ye, ye kaka akomele bokweyisami na molimo wa yemei; mpo akozwa mpo ya lifuta lya ye etumbu ya libela, ebukaki ye mobeko mwa Nzambe o bokeseni na boyebi bwa yemei.\n\n34 Nalobi epai ya bino, ete ezali moko te o ntei ya bino, longola se soko ezali bana bake ba bino baye balakisami te etali makambo maye, oyo ayebi te ete bozali na niongo ya seko na Tata wa bino wa lola, mpo ya kozongisela ye enso eye bozali na yango mpe bozali; mpe lisusu alakisamaki etali makundoli maye mazali na mabikuli maye malobamaki na baprofeta basantu, kutu kina o ntango tata wa biso, Lehi, atikaki Yelusaleme;\n\n35 Mpe lisusu, enso eye elobamaki na batata ba biso kina sikawa. Mpe tala, lisusu, balobaki eye etindamaki bango na Nkolo; yango wana, mazali ma sembo mpe ma solo.\n\n36 Mpe sikawa, nakoloba epai ya bino, bandeko ba ngai, ete ekosila bino koyeba mpe kolakisama makambo maye manso, soko bokobuka mobeko mpe bokokende na bokesani na maye malobamaki, ete bomilongola na Molimo mwa Nkolo, ete ekoka kozala na esika te na bino mpo ya kokamba bino o nzela ya bwania ete bokoka kopambolama, kozwa bomengo, mpe kobatelama—\n\n37 Nakoloba epai ya bino, ete moto oyo akosala eye, ye kaka akobima o botomboki bwa polele na Nzambe; yango wana aponi kotosa molimo mobe, mpe akomi moyini na bosembo bonso; yango wana, Nkolo azali te na esika o kati ya ye, mpo afandi te o tempelo izangi isantu.\n\n38 Yango wana soko moto ona ayamboli te, mpe awumeli mpe akufi moyini wa Nzambe, bisenge bya boyengebene bwa bozambe bikolamusa bozo bwa ye bwa kufa te na liyoki lyoko likasi lya elindo ya yemei, eye ekosala ye azonga nsima uta o miso mya Nkolo, mpe ekotondisa ntolo ya ye na elindo, mpe mpasi, mpe nsomo, eye ezali bo moto mokozima te, ya yango mololi mokomata libela na libela.\n\n39 Mpe sikawa nakoloba epai ya bino, ete ngolu ekozala na likoki te mpo ya moto ona; yango wana atandeli ya ye ya nsuka ezali kokanga motema na monioko moko mokosuka mokolo moko te.\n\n40 O, bino banso bampaka, mpe lisusu bino bilenge babali, mpe bino bana bake baye bakoki koyoka maloba ma ngai, mpo nalobaki polele epai ya bino ete bokoka koyoka, nakosambela ete bolamuka o bokundoli bwa ezaleli ya nsomo ya baye bakweyaki o kati ya bobuki mobeko.\n\n41 Mpe lisusu, nazali na mposa ete bomaniola likolo lya bozali bopambolama mpe bwa bosepeli bwa bango baye babateli mitindo mya Nzambe. Mpo bapambolami o makambo manso, ma ntango mpe ma molimo lokola; mpe soko batikali potongono kina o nsuka bayambemi o kati ya lola, ete na yango bakoka kofanda elongo na Nzambe na bozali boko bwa esengo ekosuka mokolo moko te. O bomikundola, bomikundola ete makambo maye mazali ma solo; mpo Nkolo Nzambe alobaki mango.\n\n", "mosiah 3": "[center][font_size=26]Mokapo 3[/font_size][/center]\n\n[i]Mokonzi Benyamina akobi esakola ya ye—Nkolo wa Nguya Inso akosala o ntei ya bato o tabelenakele ya modongo—Makila makobima uta o malusu ma lomposo la ye lokola akotumbolama mpo ya masumu ma mokili—Ya ye ezali nkombo eye kaka na yango lobiko lokoya—Bato bakoki kolongola moto wa mokili mpe kokoma Basantu na lisalisa lya Botumbolami—Monioko mwa moto wa nkuna mokozala lokola liziba lya moto mpe libanga lya fofolo. Penepene na 124 Yambo ya Klisto.[/i]\n\n1 Mpe lisusu bandeko ba ngai, nakobenda bokebi bwa bino, mpo nazali na mwa moke lisusu ya koloba epai ya bino; mpo tala, nazali na makambo ma kolobela bino matali maye makoya.\n\n2 Mpe makambo maye nakolobela bino mayebisamaki epai ya ngai na anzelu wa Nzambe. Mpe alobaki epai ya ngai: Lamuka; mpe nalamukaki, mpe tala atelemeki liboso lya ngai.\n\n3 Mpe alobaki epai ya ngai: Lamuka, mpe yoka maloba maye nakolobela yo; mpo tala, nayei mpo ya kosakola epai ya yo nsango ya nsai ya bosepeli bonene.\n\n4 Mpo Nkolo ayokaki nsambo ya yo, mpe asambisi bosembo bwa yo, mpe atindi ngai mpo ya kosakola epai ya yo ete okoki kosepela; mpe ete okoki kosakola epai ya bato ba yo, ete bango bakoka lokola kotonda na bosepeli.\n\n5 Mpo tala, ntango ekoya, mpe ezali mosika te, ete na nguya, Nkolo wa Nguya Inso oyo akonzi, oyo azalaki, mpe azali uta boseko bonso na boseko bonso, akokita o nse uta o lola o ntei ya bana ba bato, mpe akofanda o tabelenakele yoko ya modongo, mpe akokende o ntei ya bato, kosalaka makamwisi makasi, lokola kobikisaka bakoni, kosekwisaka bakufi, kosalaka batengoli batambola, bato ba lolanda bazwa bomoni, mpe bakufa matoyi bayoka, mpe kobikisaka ndenge inso ya malali.\n\n6 Mpe akobwaka libanda bazabulu, to milimo mibe miye mifandi o mitema mya bana ba bato.\n\n7 Mpe tala, akoyoka mpasi ya masenginia, mpe bolozi bwa nzoto, nzala, mposa ya mai, mpe bolembi, kutu koleka eye moto akoki kakanga motema, longola se soko ezali mpo ya liwa; mpo tala, makila makobima uta o lilusu linso, boye enene ekozala nsomo ya ye mpo ya nkuna mpe bonsomo bwa bato ba ye.\n\n8 Mpe akobiangema Yesu Klisto, Mwana wa Nzambe, Tata wa lola mpe mabele, Mokeli wa biloko binso uta o ebandeli; mpe mama wa ye akobiangema Malia.\n\n9 Mpe tala, akoya epai ya ba ye mpenza, ete lobiko lokoka koya epai ya bana ba bato kutu na bondimi likolo lya nkombo ya ye; mpe kutu na nsima ya enso eye bakomono ye moto moko, mpe bakoloba ete azali na zabulu, mpe bakofiakola ye, mpe bakobaka ye o ekulusu.\n\n10 Mpe akosekwa o mokolo mwa misato uta o bakufi; mpe tala, atelemi mpo ya kosambisa mokili; mpe tala, makambo maye manso masalemi ete bosambisi sembo bokoka koya likolo lya bana ba bato.\n\n11 Mpo tala, mpe lisusu makila ma ye matumbolami mpo ya masumu ma baye bakweyaki na bobuki mobeko bwa Adama, baye bakufaki koyebaka te bolingi bwa Nzambe botali bango, to baye basalaki masumu na bozangi boyebi.\n\n12 Kasi lisuma, lisuma epai ya ye oyo ayebi ete atomboki na Nzambe! Mpo lobiko lokoya na ya moko te wa lolenge loye longola soko ezali o boyamboli mpe bondimi likolo lya Nkolo Yesu Klisto.\n\n13 Mpe Nkolo Nzambe atindaki baprofeta basantu ba ye epai ya bana banso ba bato, mpo ya kosakola makambo maye o libota na libota, ekolo na ekolo, mpe monoko na monoko, ete na yango banso bayo e bakondima ete Klisto akoya, bango kaka bakozwa bolimbisi bwa masumu ma bango, mpe akosepela na bosepeli bonene mpenza, lokola soko ayei kala o ntei ya bango.\n\n14 Nzokande Nkolo Nzambe amonoki ete bato ba ye bazali bato ba nkanza, mpe apesaki bango mobeko moko, kutu mobeko mwa Mose.\n\n15 Mpe bilembo mingi, mpe makamwa, mpe bimoniseli, mpe bililingi alakisaki epai ya bango, etali boyei bwa ye; mpe lisusu baprofeta basantu balobaki epai ya bango etali boyei bwa ye; mpe nzokande bayeisaki mitema mya bango mikasi, mpe basosolaki te ete mobeko mwa Mose mozali na motuya moko te longola se soko ezali na botumbolami bwa makila ma ye.\n\n16 Mpe kutu soko ekokaki kosalema ete bana bake bakoka kozala na masumu bakokaki te kobikisama; kasi nakoloba epai ya bino ete bapambolami; mpo tala, lokola na Adama, to na lizali, bakweyaki, kutu boye makila ma Klisto matumbolami mpo ya masumu ma bango.\n\n17 Mpe lisusu, nakoloba epai ya bino, ete ekozala nkombo esusu te epesami kati ya to nzela esusu te to eloko te na yango lobiko lokoki koya epai ya bana ba bato, bobele o kati ya mpe o nzela ya nkombo ya Klisto, Nkolo wa Nguya Inso.\n\n18 Mpo tala akosambisa, mpe bosambisi bwa ye bozali boyengebene; mpe mwana akowa te oyo akokufa o bomwana bwa ye; kasi bato bakomele botumboli o bozo bwa bangomei longola se soko bamikitisi mpe bakomi lokola bana bake, mpe bandimi ete lobiko lozalaki, mpe lozali, mpe lokoya, o kati ya mpe o nzela ya makila ma botumbolami bwa Klisto, Nkolo wa Nguya Inso.\n\n19 Mpo moto wa mokili azali moyini wa Nzambe, mpe azalaki uta o bokwei bwa Adama, mpe akozala, libela na libela, longola se soko amitiki o masengisi ma Molimo Mosantu, mpe abwaki mosika moto wa mokili mpe akomi moko mosantu o nzela ya botumbolami bwa Klisto Nkolo, mpe akoma lokola mwana, moyangelami, mosokemi, mosawa, mompikiliki, atonda na bolingo, kondimaka kotosa o makambo manso maye Nkolo amoni elongobani kotinda likolo lya ye, kutu lokola mwana moko akotosa tata wa ye.\n\n20 Mpe lisusu, nakoloba epai ya bino, ete ntango ekoya eye boyebi bwa Mobikisi bokopanzana o ntaka ya ekolo na ekolo, libota na libota, monoko na monoko, mpe bato na bato.\n\n21 Mpe tala, ekoya mokolo mona, moko te akomonomo azangi mpamela liboso lya Nzambe, longola se soko ezali bana bake, bobele o nzela ya boyamboli mpe bondimi likolo lya nkombo ya Nkolo Nzambe wa Nguya Inso.\n\n22 Mpe kutu o ntango ena, ntango ekolakisa yo bato ba yo makambo maye Nkolo Nzambe wa yo atindaki yo, kutu nde ekozala bango lisusu te bazangi mpamela o miso mya Nzambe, bobele engebene na maloba maye nalobaki epai ya yo.\n\n23 Mpe sikawa nalobi maloba maye Nkolo Nzambe atindaki ngai.\n\n24 Mpe boye elobi Nkolo: Makoteleme lokola litatoli lya ngelingeli likolo lya bato baye, o mokolo mwa bosambisi; ya yango bakosambisama, moto na moto engebene na misala mya ye, soko mizali milamu, to soko mizali mibe.\n\n25 Mpe soko mizali mibe bakangemi na bomoni bwa elindo mpe bonsomo bwa bangomei, miye mikosala bango bazonga nsima uta o miso mya Nkolo o kati ya bozali boko bwa bobola mpe monioko mozanga nsuka, uta wapi bakoki kozonga lisusu te; yango wana bameleki botumboli o bozo bwa bangomei.\n\n26 Yango wana, bameleki nkeni mobimba ya nkele ya Nzambe, eye boyengebene bokoki lisusu te kowangana epai ya bango lokola bokokaki kowangana ete Adama akweyaki zambi aliaki mbuma epekisama; yango wana, ngolu ekokaki kozala na likoki lisusu te likolo lya bango libela.\n\n27 Mpe monioko mwa bango mozali lokola liziba lya moto mpe libanga lya fofolo, ya yango mololi mokozima te, mpe ya yango molinga mikomata libela na libela. Boye etindaki ngai Nkolo. Amene.\n\n", "mosiah 4": "[center][font_size=26]Mokapo 4[/font_size][/center]\n\n[i]Mokonzi Benyamina akobi na liloba lya ye—Lobiko loyaki na ntina ya Botumbolami—Ndima na Nzambe mpo ya kobikisama—Kanga bolimbisi bwa masumu ma yo o nzela ya bosembo bwa yo—Kaba eteni ya biloko bya bino na bazangi—Sala makambo manso na bwania mpe na molongo. Penepene na 124 Yambo ya Klisto.[/i]\n\n1 Mpe sikawa, esalemaki ete etiaki mokonzi Benyamina nsuka yoko ya kolobaka maloba maye mapesamaka epai ya ye na anzelu wa Nkolo, ete abwakaki miso mya ye zingazinga mpembeni likolo lya ebele, mpe tala bakweyaki o mabele, mpo bobangi bwa Nkolo boyaki likolo lya bango.\n\n2 Mpe bamimonoko o bozali bwa bangomei bwa mosuni, kutu boke koleka mputulu ya mabele. Mpe babelelaki na makasi bango banso na mongongo moko, kolobaka: O zala na ngolu, mpe tia makila ma botumbolami ma Klisto ete tokoka kozwa bolimbisi bwa masumu ma biso, mpe mitema mya biso mikoka kopetolama; mpo tondimi na Yesu Klisto, Mwana Mobali wa Nzambe, oyo akelaki lola mpe mabele, mpe biloko binso; oyo akokita o ntei ya bana ba bato.\n\n3 Mpe esalemaki ete esilisaki bango koloba maloba maye Molimo mwa Nkolo ayaki likolo lya bango, mpe batondisamaki na bosepeli, kozwaka bolimbisi boko bwa masumu ma bango, mpe kozalaka na kimia ya motema, na ntina ya bondimi boluti boye bazalaki na bwango na Yesu Klisto oyo akoya, engebene na maloba maye mokonzi Benyamina alobaka epai ya bango.\n\n4 Mpe mokonzi Benyamina afungolaki lisusu monoko mwa ye mpe abandaki koloba epai ya bango, kolobaka: Baninga ba ngai mpe bandeko ba ngai, baboti ba ngai mpe bato ba ngai, nalingi lisusu kobenda bokebi bwa bino, ete bokoka koyoka mpe kososola etikali ya maloba ma ngai maye nakoloba epai ya bino.\n\n5 Mpo tala, soko boyebi bwa bolamu bwa Nzambe o ntango eye bolamusi bino o liyoki lyoko lya bompamba bwa bino mpe bozangi bolongobani mpe bozali bwa bokwei bwa bino—\n\n6 Nakoloba epai ya bino, soko bokoki koya o boyebi bwa bolamu bwa Nzambe, mpe nguya ya ye ezangi emekiseli, mpe bwania bwa ye, mpe bompikiliki bwa ye, mpe motema mwa ye ona bana ba bato; mpe lisusu, botumbolami boye bolengelemeki uta o bokelami bwa mokili, ete na yango lobiko lokokaki koya na ye oyo akotia elikia ya ye na Nkolo, mpe akozala na etingia na kobatelaka mitindo mya ye, mpe akokoba na bondimi kutu kina o nsuka ya bomoi bwa ye, nalingi koloba bomoi bwa nzoto ya kufa—\n\n7 Nakoloba ete ezali moto oyo akozwa lobiko, o nzela ya botumbolami boye bolengelemeki uta o bokelami bwa mokili mpo ya bato banso, baye bazalaki uta o bokwei bwa Adama, to baye bazali, to baye bakozala, kutu kina o nsuka ya mokili.\n\n8 Mpe eye ezali nzela na wapi lobiko lokoya. Mpe ezali lobiko losusu te longola se loye lolobamaki; mpe ezali masengeli te na wapi moto akoki kobikisama longola se masengeli maye nalobelaki bino.\n\n9 Ndimani na Nzambe; ndimani ete azali, mpe ete akelaki biloko binso, o lola mpe o mabele lokola; ndimani ete azali na bwania bonso, mpe nguya inso o lola mpe o mabele lokola; ndimani ete moto akososola te makambo manso maye Nzambe akoki kososola.\n\n10 Mpe lisusu, ndimani ete, bosengeli koyambola uta o masumu ma bino mpe kosundola mango, mpe komikitisa liboso lya Nzambe; mpe kosenge na bosolo bwa motema ete alimbisa bino; mpe sikawa, soko bondimi makambo manso maye botala ete bosali mango.\n\n11 Mpe lisusu nakoloba epai ya bino, lokola nalobaki liboso, ete lokola boyei o boyebi bwa nkembo ya Nzambe, to soko boyebaki bolamu bwa ye mpe bomekaki bolingo bwa ye, mpe bozwaki bolimbisi bwa masumu ma bino, boye bosali lolenge la bosepeli mpenza o bozo bwa bino, kutu boye nalingi ete bomikundola, mpe ntango inso bobomba o bokundoli, bonene bwa Nzambe, mpe bompamba bwa binomei, mpe bolamu bwa ye mpe motema molai mwa ye ona bino, bikelamo bilongobani te, mpe bomikitisa kutu o bozindo bwa bosawa, kobiangaka likolo lya nkombo ya Nkolo mokolo na mokolo, kotelemeke sikisiki o bondimi bwa eye ekoya, eye elobamaki na monoko mwa anzelu.\n\n12 Mpe tala, nalobi epai ya bino ete soko bosali eye bokozala na bosepeli ntango inso, mpe bokotondisama na bolingo bwa Nzambe, mpe ntango inso bokokanga bolimbisi bwa masumu ma bino; mpe bokokola o boyebi bwa nkembo ya ye oyo akelaki bino, to o boyebi bwa eye ezali eyengebene mpe ya solo.\n\n13 Mpe bokozala na likanisi lyoko te ya kosala mabe bino na bino, kasi kozala na kimia, mpe kopesa na moto na moto engebene na eye esengeli na ye.\n\n14 Mpe bokotika te bana ba bino ete bakende na nzala, to bolumbu; mpe bokotika te ete babuka mobeko mya Nzambe, mpe babunda mpe baswana bango na bango, mpe basalela zabulu, oyo azali mokonzi wa masumu, to oyo azali molimo mobe oyo alobelamaki na batata ba biso, ye kozalaka moyini moko wa bosembo bonso.\n\n15 Kasi bokolakisa bango kotambola o nzela ya bosolo mpe ya limemia; bokolakisa bango kolinga na bango na bango, mpe kosalisa na bango na bango.\n\n16 Mpe lisusu, bino binomei bokosalisa baye batelemi na mposa ya lisalisi lya bino; bokokaba biloko bya bino epai ya ye oyo atelemi na mposa, mpe bokotika te ete mosengi amatisa esenge ya ye na mpamba, mpe bobengana ye libanda mpo ya kowa.\n\n17 Mbele okoloba: Moto amemeki likolo lya yemei bobola bwa ye; yango wana nakokanga maboko ma ngai, mpe nakopesa te epai ya ye bilei bya ngai, to nakokaba te epai ya ye eteni ya eloko ya ngai ete akoka te komono mpasi, mpo bitumbu bya ye bizali biyengebene—\n\n18 Kasi nakoloba epai ya yo, O moto, onso oyo akosala lolenge lona azali na ntina enene ya koyambola; mpe longola se soko ayamboli ena eye asali akowa libela, mpe azali na litomba te o bokonzi bwa Nzambe.\n\n19 Mpo tala, ezali biso banso basengi te? Eyekemi biso te banso likolo lya Mozali ona kaka, kutu Nzambe, mpo ya biloko binso tozwi, mpo ya bilei mpe bilamba lokola, mpe mpo ya wolo, mpe mpo ya mpauni, mpe mpo ya bozwi bonso tozwi bwa lolenge na lolenge?\n\n20 Mpe tala, kutu o ntango eye, bozali kobianga likolo lya nkombo ya ye, mpe kosengeke mpo ya bolimbisi bwa masumu ma bino. Mpe atiki ete bosenge na mpamba? Te; asopi libanda Molimo mwa ye likolo lya bino, mpe asali ete mitema mya bino mitondisami na bosepeli, mpe asali ete minoko mya bino mikangemi te ete bokoki kozwa bolobi, boye enene mpenza ezalaki bosepeli bwa bino.\n\n21 Mpe sikawa, soko Nzambe, oyo akelaki bino, likolo lya ye boyangelami mpo ya bomoi bwa bino mpe mpo ya enso eye bozwi mpe bozali, apesi ndingisa epai ya bino mpo ya nini bokosenge eye ezali semba, na bondimi, kondimaka ete bokozwa, o nde, boniboni bosengelaki kokaba eteni ya biloko biye bozwi bino na bino.\n\n22 Mpe soko bosambisi moto oyo akomatisa esenge ya ye na bino mpo ya biloko bya bino mpo awa te, mpe bokweisi ye, boniboni eyengebene nzike koleka ekozala bokwei bwa bino mpo ya kopimaka biloko bya bino, biye bizali bya bino te kasi bya Nzambe, na ye lisusu bomoi bwa bino bozali; mpe nzokande bomatisi esenge te, to boyamboli te mpo ya likambo liye bosalaki.\n\n23 Nalobi epai ya bino ete, lisuma ezala epai ya moto ona, mpo biloko bya ye bikowa elongo na ye; mpe sikawa, nakoloba makambo maye mpo ya baye bazali na bozwi bwa mokili.\n\n24 Mpe lisusu, nakoloba epai ya bazangi, bino baye bozangi kasi bozali na makoki, ete bowumela mokolo na mokolo; nalingi koloba bino banso baye boboyi basengi, zambi bozangi; nalingi ete boloba o mitema mya bino ete: Nakopesa te zambi nazangi, kasi soko nazalaki na eloko nalingaki kopesa.\n\n25 Mpe sikawa, soko bolobi eye o mitema mya bino botikali na elindo te, soko te bokozwa bokweyisami; mpe bokweyisami bwa bino bozali boyengebene mpo boluli eye bozwi te.\n\n26 Mpe sikawa, mpo ya ntina ya makambo maye nalobaki epai ya bino—ena ezali, mpo ya ntina ya kokangaka bolimbisi bwa masumu ma bino mokolo na mokolo, ete bokoka kotambola na elindo te liboso lya Nzambe—Nalingi ete bokabaka eteni ya biloko bya bino na bazangi, moto na moto engebene na eye azwi, lokola koleisaka oyo azali na nzala, kolatisaka oyo azali bolumbu, kobimelaka bakoni mpe kokabolaka mpo ya bobondisi bwa bango, o molimo mpe o nzoto lokola, engebene na mposa ya bango.\n\n27 Mpe tala ete makambo maye manso masalemi na bwania mpe na molongo; mpo esengeli te ete moto moko akima mbangu koleka azali na makasi. Mpe lisusu, elongobani ete azala na etingia, ete na yango akoka kolonga lifuta; yango wana, makambo manso masengeli kosalema na molongo.\n\n28 Mpe nalingi ete bomikundola, ete onso oyo o ntei ya bino akodefa na moto wa penepene na ye asengeli kozongisa eloko eye adefi, engebene lokola andimaki, soko te okosala lisumu; mpe mbele okotinda moto wa penepene na yo asala lisumu lokola.\n\n29 Mpe o nsuka, nakoki te kolobela bino makambo manso na mango bokoki kosala masumu; mpo ezali nzela mpe mitindo lolenge na lolenge, kutu boye mingi ete nakoki te kotanga yango.\n\n30 Kasi eye nzike nakoki kolobela bino, ete soko bokokengele te binomei, mpe makanisi ma bino, mpe maloba ma bino, mpe misala mya bino, mpe bokobatela te mitindo mya Nzambe, mpe kokoba te o bondimi bwa nini boyokaki etali boyei bwa Nkolo wa biso, kutu kina o nsuka ya bomoi bwa bino, bosengeli kowa. Mpe sikawa, O moto, omikundola, mpe owa te.\n\n", "mosiah 5": "[center][font_size=26]Mokapo 5[/font_size][/center]\n\n[i]Basantu bakomi bana babali mpe bana basi ba Klisto o nzela ya bondimi—Babiangemi nde na nkombo ya Klisto—Mokonzi Benyamina apesi bango toli bazala sikisiki mpe molende o misala milamu. Penepene na 124 Yambo ya Klisto.[/i]\n\n1 Mpe sikawa, esalemaki ete elobaki mokonzi Benyamina boye na bato ba ye, atindaki bato o ntei ya bango, kozalaka na mposa ya koyeba na bato ba ye soko bandimaki makambo alobaki epai ya bango.\n\n2 Mpe bango banso babelelaki na mongongo moko, kolobaka: Iyo, tondimi makambo manso maye olobi epai ya biso; mpe lisusu, toyebi sikisiki mpe bosolo bwa mango, na ntina ya Molimo mwa Nkolo wa Nguya Inso, oyo asali mbongwana ekasi na biso, to o mitema mya biso, ete tozali lisusu na meko mpo ya kosala bobe te, kasi mpo ya kosala bolamu ntango inso.\n\n3 Mpe biso, bisomei, lisusu, na bolamu bozanga ndelo bwa Nzambe, mpe na mimoniseli mya Molimo mwa ye, tozali na mamoni manene ma eye ekoya; mpe ezalaki yango elongobani, tokoki kobikula makambo manso.\n\n4 Mpe ezali bondimi tozwaki likolo lya makambo maye mokonzi wa biso alobaki epai ya biso maye mapesaki biso boyebi boye bonene, na yango tokosepela na bosepeli mpenza ya lolenge loye.\n\n5 Mpe tozali kolinga kokota o kati ya boyokani boko elongo na Nzambe wa biso mpo ya kosala bolingi bwa ye, mpe kozala na botosi na mitindo mya ye na makambo manso maye akotinda biso, etikali ya mikolo mya biso minso, ete tokoka komeme te likolo lya bisomei monioko moko mokosuka mokolo moko te, lokola elobamaki na anzelu, ete tokoka komele te nkeni ya nkele ya Nzambe.\n\n6 Mpe sikawa, oyo ezali maloba maye mokonzi Benyamina azalaki na yango mposa na bango; mpe yango wana alobaki epai ya bango: Bolobi maloba maye nazali na yango mposa; mpe boyokani boye bosali bozali boyokani sembo.\n\n7 Mpe sikawa, mpo ya boyokani boye bosali bokobiangema bana ba Klisto, bana babali ba ye, mpe bana basi ba ye; mpo tala, mokolo moye aboti bino o molimo; mpo bolobi ete mitema mya bino mibongwani na bondimi likolo lya nkombo ya ye; yango wana, bobotami na ye mpe bokomi bana babali mpe bana basi ba ye.\n\n8 Mpe o nse ya moto moye bokomi bansomi, mpe ezali moto mosusu te na yango bokoki kokoma bansomi. Ezali nkombo esusu te epesami na yango lobiko lokoya; yango wana, nalingi ete bokamata likolo lya bino nkombo ya Klisto, bino banso baye bokoti o kati ya boyokani elongo na Nzambe ete bokozala batosi kina o nsuka ya bomoi bwa bino.\n\n9 Mpe ekosalema ete onso oyo akosala eye akomonomo o loboko la mobali la Nzambe, mpo akoyeba nkombo na yango abiangemi; mpo akobiangema na nkombo ya Klisto.\n\n10 Mpe sikawa ekosalema ete, onso oyo akokamata te likolo lya ye nkombo ya Klisto akobiangema na yoko nkombo esusu; yango wana, akomimono o loboko la mwasi la Nzambe.\n\n11 Mpe nalingi ete bomikundola lisusu, ete eye ezali nkombo eye nalobaki ete nakopesa epai ya bino eye ekolongolama mokolo moko te, longola se soko ezali o nzela ya bobuki mobeko; yango wana, bosala keba ete bobuka mobeko te, ete nkombo yango elongolama mpenza te libanda lya mitema mya bino.\n\n12 Nalobi epai ya bino ete, nalingi ete bomikundola kokanga nkombo ekomama ntango inso o mitema mya bino, ete bomonomo te o loboko la mwasi la Nzambe, kasi ete boyoka mpe boyeba mongongo na yango bokobiangema, mpe lisusu, nkombo eye akobianga bino.\n\n13 Mpo boniboni eyebi moto moko nkolo oyo asaleli te, mpe oyo azali mopaya epai ya ye, mpe azali mosika uta o makanisi mpe mikano mya motema mwa ye?\n\n14 Mpe lisusu, moto moko akamata mpunda ya moto wa penepene na ye, mpe abomba yango? Nalobi epai ya bino, Te; akolinga kutu te ete akoka koleisama o ntei ya bibwele bya ye, kasi akobengana ye mosika, mpe akobwaka ye libanda. Nakoloba epai ya bino, ete kutu boye ekozala o ntei ya bino soko boyebi te nkombo na yango bobiangemi.\n\n15 Yango wana, nalingi ete bozala sikisiki mpe molende, ntango inso kotondaka na misala milamu, ete Klisto, Nkolo Nzambe wa Nguya Inso, akoka kokanga bino ba ye, ete bokoka komememe o lola, ete bokoka kozwa lobiko la libela mpe bomoi bwa seko, na bwania, mpe nguya, mpe boyengebene, mpe ngolu ya ye oyo akelaki biloko binso, o lola mpe o mabele, oyo azali Nzambe likolo lya inso. Amene.\n\n", "mosiah 6": "[center][font_size=26]Mokapo 6[/font_size][/center]\n\n[i]Mokonzi Benyamina akomi o makundoli nkombo ya bato mpe aponi banganga mpo ya kolakisa bango—Moziya akonzi lokola mokonzi moko sembo. Penepene na 124–121 Yambo ya Klisto.[/i]\n\n1 Mpe sikawa, mokonzi Benyamina akanisaki elongobanaki, esilisaki ye kolobaka na bato, ete akoka kokamata nkombo ya baye banso bakotaki o kati ya boyokani boko elongo na Nzambe mpo ya kobatela mitindo mya ye.\n\n2 Mpe esalemaki ete ezalaki bozo boko te, longola se soko ezalaki bana bake, baye bakotaki o kati ya boyokani mpe bakamataki likolo lya bango nkombo ya Klisto.\n\n3 Mpe lisusu, esalemaki ete etiaki mokonzi Benyamina nsuka yoko ya makambo maye manso, mpe abulisaka mwana mobali wa ye Moziya mpo ya kozala moyangeli moko mpe mokonzi moko likolo lya bato ba ye, mpe apesaka ye mikumba minso mitali bokonzi, mpe lisusu aponoki banganga mpo ya kolakisa bato, ete na yango bakokaki koyoka mpe koyeba mitindo mya Nzambe, mpe kolamusa bango o bokundoli bwa ndai eye basalaki, apanzaki ebele, mpe bazongaki, moko na moko, engebene na mabota ma bango, o ndako ya bangomei.\n\n4 Mpe Moziya abandaki kokonza o esika ya tata wa ye. Mpe abandaki kokonza o mobu mwa ntuku misato mya mvula ya ye, kosalaka na mobimba, penepene na mibu nkama minei na ntuku sambo na motoba uta ntango eye Lehi atikaki Yelusaleme.\n\n5 Mpe mokonzi Benyamina azalaki na bomoi mibu misato mpe akufaki.\n\n6 Mpe esalemaki ete mokonzi Moziya atambolaki o nzela ya Nkolo, mpe atosaki masambisi ma ye mpe meko ya ye, mpe abatelaki mitindo mya ye o makambo manso kani atindaki ye.\n\n7 Mpe mokonzi Moziya asalaki bato ba ye basala bilanga. Mpe ye lokola, asalaki bilanga, ete na yango akokaki te kozala mokumba epai ya bato ba ye, ete akoka kosala engebene na eye tata wa ye asalaki o makambo manso. Mpe ezalaki boswani te o ntei ya bato ba ye mpo ya ntaka ya mibu misato.\n\n", "mosiah 7": "[center][font_size=26]Mokapo 7[/font_size][/center]\n\n[i]Amona akuti mboka ya Lehi-Nefi esika Limiyi azali mokonzi—Bato ba Limiyi bazali o kati ya bowumbu na Balamani—Limiyi asangeli mambi ma bango—Profeta moko (Abinadi) atatolaki ete Klisto azali Nzambe mpe Tata wa biloko binso—Bango Baye bakoni bosoto bakobuka ekumbaki, mpe baye batii elikia ya bango na Nkolo bakobikisama. Penepene na 121 Yambo ya Klisto.[/i]\n\n1 Mpe sikawa, esalemaki ete esilaka mokonzi Moziya kozala na kimia ya ntango inso mpo ya ntaka ya mibu misato, azalaki na mposo ya koyeba etali bato baye bakendeki kofanda o mboka ya Lehi-Nefi, to o engumba ya Lehi-Nefi; mpo bato ba ye bayokaka likambo te uta o ntango batikaki mboka ya Zalayemila; yango wana, balembisaki ye na matungisi ma bango.\n\n2 Mpe esalemaki ete mokonzi Moziya apesaki ndingisa ete zomi na motoba ya babali bakasi ba bango bakoka komata o mboka ya Lehi-Nefi, mpo ya koluka etali bandeko ba bango.\n\n3 Mpe esalemaki ete o mokolo mwa nsima babandaki komata, ezalaki elongo na bango Amona moko, ye kozakaka moto moko mokasi mpe wa nguya, mpe eboto moko ya Zalayemila; mpe azalaki lisusu mokambi wa bango.\n\n4 Mpe sikawa, bayebaki te botamboli kani bakolanda o esobe mpo ya komata o mboka ya Lehi-Nefi; yango wana bayengayengaki mikolo mingi o esobe, kutu mikolo ntuku minei bayengayengaki.\n\n5 Mpe eyengayengaka bango mikolo ntuku minei bakomaki o ngomba patalalu yoko, eye ezali o nordi ya mboka ya Silomi, mpe kuna batelemisaki biema bya bango.\n\n6 Mpe Amona akamataki bandeko ba ye basato, mpe nkombo ya bango ezalaki Amaleki, Heleme, mpe Emi, mpe bakitaki o mboka ya Nefi.\n\n7 Mpe tala, bakutanaki na mokonzi wa bato baye bazalaki o mboka ya Nefi, mpe o mboka ya Silomi; mpe bazingamaki na bakengeli ba mokonzi, mpe bakamatamaki, mpe bakangemaki, mpe batiamaki o boloko.\n\n8 Mpe esalemaki ete ezalaki bango o boloko mikolo mibale bamememeki lisusu liboso lya mokonzi, mpe nkanga ya bango ekangolamaki; mpe batelemeki liboso lya mokonzi, mpe bazwaki ndingisa, to nde batindamaki, ete bayanola mituna miye akotuna bango.\n\n9 Mpe alobaki epai ya bango: Tala, nazali Limiyi, mwana wa Noa, oyo azalaki mwana mobali wa Zenifi, oyo awutaki o mboka ya Zalayemila mpo ya kosangola mboka eye, eye ezalaki mboka ya batata ba bango, oyo aponomoki mokonzi na mokano mwa bato.\n\n10 Mpe sikawa, nazali na mposa ya koyeba ntina na yango bozalaki boye na bobangi te na koya mpembeni ya bifelo bya engumba eye, ezalaki, ngaimei, elongo na bakengeli ba ngai libanda lya ekuke?\n\n11 Mpe sikawa, mpo ya ntina eye natikaki ete bobatelama, ete nakoka kotuna na bino, soko te nalingaki kosala ete bakengeli ba ngai baboma bino. Bozali na ndingisa ya koloba.\n\n12 Mpe sikawa, emonoki Amona ete azalaki na ndingisa ya koloba, abelemeki mpe agumbamaki liboso lya mokonzi; mpe kotelemeke lisusu alobaki: O mokonzi, natondi yo mingi liboso lya Nzambe mokolo moye ete nazali naino na bomoi, mpe nazali na ndingisa mpo ya koloba; mpe nakosala makasi mpo ya koloba na mpiko mpenza;\n\n13 Mpo nayebi na ntembe te ete soko oyebaka ngai olingaki kondima te nalata nkanga iye. Mpo nazali Amona, mpe nazali eboto moko ya Zalayemila, mpe namataki libanda lya mboka ya Zalayemila mpo ya koluka etali bandeko ba biso, baye Zenifi amemeki libanda lya mboka ena.\n\n14 Mpe sikawa, esalemaki ete esilaka Limiyi koyoka maloba ma Amona, azalaka na bosepeli mpenza, mpe alobaki: Sikawa, nayebi na ntembe te ete bandeko ba ngai baye bazalaki o mboka ya Zalayemila bazali naino na bomoi. Mpe sikawa, nakosepela; mpe o mokolo mwa nsima nakosala ete bato ba ngai basepela lokola.\n\n15 Mpo tala, tozali o bowumbu na Balamani, mpe bakateli biso mpako yoko eye ezali mpasi na komeme. Mpe sikawa, tala, bandeko ba biso bakobikisa biso libanda lya bowumbu boye, to libanda lya maboko ma Balamani, mpe tokozala bawumbu ba bango; mpo eleki bolamu mingi ete tozala bawumbu ba Banefi o esika ya kofuta mpako na mokonzi wa Balamani.\n\n16 Mpe sikawa, mokonzi Limiyi atindaki bakengeli ba ye ete bakanga lisusu Amona to bandeko ba ye te, kasi asalaki ete bakende o ngomba patalalu eye ezalaki o nordi ya Silomi, mpe bameme bandeko ba bango o kati ya engumba, ete kuna bakoka kolia, mpe komele, mpe komipemisa o misala mpe mobembo mwa bango; mpo bayokaki mpasi ya makambo mingi; bayokaki mpasi ya nzala, mposa ya mai, mpe bolembi.\n\n17 Mpe sikawa, esalemaki ete o mokolo mwa nsima mokonzi Limiyi atindaki esakola yoko o ntei ya bato ba ye banso, ete na yango bakoka kosangana bangomei elongo o tempelo, mpo ya koyoka maloba maye akoloba epai ya bango.\n\n18 Mpe esalemaki ete esanganaki bangomei elongo alobaki epai ya bango o lolenge loye, kolobaka: O bino, bato ba ngai, tombolani mito mya bino mpe bondisamani; mpo tala, ntango ezali mosika te, to ezali penepene, ekozala biso lisusu te o boyangelami bwa bayini ba biso, ata bitumba mingi bya biso, biye bizalaki na mpamba; nzokande nalikii etikali etumba yoko elamu ya kosala.\n\n19 Yango wana, tombolani mito mya bino, mpe sepelani, mpe tiani elikia ya bino na Nzambe, na Nzambe ona oyo azalaki Nzambe wa Abalayama, mpe Yisaka, mpe Yakobo; mpe lisusu, Nzambe ona oyo amemeki bana ba Yisalaele libanda lya mboka ya Ejipito, mpe asalaki ete batambola o katikati ya Mbu Etane o mabele makauka, mpe aleisaki bango na mana ete bakoka kokufa te o esobe; mpe makambo mingi lisusu asalaki mpo ya bango.\n\n20 Mpe lisusu, Nzambe ona kaka amemeki batata ba biso libanda lya mboka ya Yelusaleme, mpe abombaki mpe abateli bato ba ye kina sikawa; mpe tala, ezali na ntina ya mabe mpe bonsomo bwa biso ete amemeki biso o kati ya bowumbu.\n\n21 Mpe bino banso bozali banzeneneke mokolo moye, ete Zenifi, oyo aponomoki mokonzi likolo lya bato baye, ye kozalaka na mpila koleka mpo ya kozwa mboka ya batata ba ye, yango wana ekosamaki ye na mayele mabe mpe angile ya mokonzi Lamani, oyo akotaki o kati ya boyokani elongo na mokonzi Zenifi, mpe atikaki o kati ya maboko ma ye bozwi bwa eteni yoko ya mboka, to kutu engumba ya Lehi-Nefi, mpe engumba ya Silomi; mpe mboka ya zingazinga mpembeni—\n\n22 Mpe enso eye asalaki, bobele mpo ya mwango mwa komeme bato baye o kati ya boyangelami to bowumbu. Mpe tala, o ntango eye tozali kofuta mpako na mokonzi wa Balamani, na motuya mwa katikati yoko ya masangu ma biso, mpe loso la biso, mpe kutu mboto ya biso inso ya lolenge na lolenge, mpe katikati yoko ya ebakisi ya bibwele mpe bitonga bya biso; mpe kutu katikati yoko ya enso eye tozali na yango to tozwi, mokonzi wa Balamani asengi biso, to bomoi bwa biso.\n\n23 Mpe sikawa, ezali eye mpasi te mpo ya komeme? Mpe ezali eye te, matungisi ma biso manene? Sikawa tala, boniboni enene tozali na ntina mpo ya kolela.\n\n24 Iyo, nalobi epai ya bino, enene ezali ntina tozali na yango mpo ya kolela; mpo tala boniboni mingi ya bandeko ba biso babomami, mpe makila ma bango masopanaki na mpamba, mpe enso na ntina ya bobe.\n\n25 Mpo soko bato baye bakweyaki te o kati ya bobuki mobeko Nkolo alingaki kotika te ete mabe maye manene maya likolo lya bango. Kasi tala, balingaki te koyokemela epai ya maloba ma ye; kasi babimisaki boweli o ntei ya bango, kutu boye nzike ete basopaki makila o ntei ya bangomei.\n\n26 Mpe profeta moko wa Nzambe babomaki; iyo, moto moko aponomo na Nzambe, oyo alobelaki epai ya bango nkuna mpe bonsomo bwa bango, mpe abikulaki makambo mingi maye makoya, iyo, kutu boyei bwa Klisto.\n\n27 Mpe mpo alobaki epai ya bango ete Klisto azalaki Nzambe, Tata wa biloko binso, mpe alobaki ete akokamata elili ya bomoto, mpe ekozala elili nsima ya yango moto akelamaki na ebandeli; to na elobeli esusu, alobaki ete moto akelamaki na elili ya Nzambe, mpe ete Nzambe akokita o ntei ya bana ba bato, mpe akolata nzoto ya mosuni mpe makila, mpe akotambola likolo lya etando ya mabele—\n\n28 Mpe sikawa, zambi alobaki eye, babomaki ye; mpe makambo mingi lisusu basalaki maye mamemeki o nse nkele ya Nzambe likolo lya bango. Yango wana, nani akokamwa ete bazali o kati ya bowumbu, mpe ete babetemi na matungisi ma nsomo?\n\n29 Mpo tala, Nkolo alobaki: Nakosalisa bato ba ngai te o mokolo mwa bobuki mobeko bwa bango; kasi nakokanga nzela ya bango ete bazwa bomengo te; mpe misala mya bango mikozala lokola libanga lya libaku liboso lya bango.\n\n30 Mpe lisusu, alobaki: Soko bato ba ngai bakoni bosoto bakobuka mpumbulu o ekumbaki; mpe ekomi ya yango ezali ngenge.\n\n31 Mpe lisusu alobaki: Soko bato ba ngai bakoni bosoto bakobuka mopepe mwa esti, moye mokomeme bobebisami bwa sasaipi.\n\n32 Mpe sikawa, tala, elako ya Nkolo ekokisami, mpe bobetemi mpe botungisami.\n\n33 Kasi soko bozongi o Nkolo na mokano motonda mwa motema, mpe botii elikia ya bino na ye, mpe bosaleli ye na etingia enso ya makanisi, soko bosali eye, engebene na bolingi bwa yemei mpe elengi ya yemei, akobikisa bino libanda lya bowumbu.\n\n", "mosiah 8": "[center][font_size=26]Mokapo 8[/font_size][/center]\n\n[i]Amona alakisi bato ba Limiyi—Ayekoli na palaki ntuku ibale na inei ya Bayelede—Makundoli ma kala makoki kolimbolama na bamoni—Likabo te lileki lya bomoni. Penepene na 121 Yambo ya Klisto.[/i]\n\n1 Mpe esalemaki ete esilisaka mokonzi Limiyi kotia nsuka yoko ya kolobaka na bato ba ye, mpo alobaki epai ya bango makambo mingi mpe bobele mwa moke ya yango nakomi o buku eye, alobelaki bato ba ye makambo manso matali bandeko ba bango baye bazalaki o mboka ya Zalayemila.\n\n2 Mpe asalaki ete Amona ateleme liboso lya ebele, mpe azongelaki epai ya bango manso maye masalemaki epai ya bandeko ba bango uta o ntango eye Zenifi amataki libanda lya mboka yango kutu kina o ntango eye yemei amataki libanda lya mboka yango.\n\n3 Mpe azongelaki lisusu epai ya bango maloba ma nsuka maye mokonzi Benyamina alakisaki bango, mpe alimbolaki mango o bato na mokonzi Limiyi, boye ete bakoka kososola maloba manso maye alobaki.\n\n4 Mpe esalemaki ete esilisaka ye kosala enso eye, ete mokonzi Limiyi apanzaki ebele, mpe asalaki ete bazonga moko na moko epai ya ndako ya yemei.\n\n5 Mpe esalemaki ete asalaki ete palaki iye ikwaki makundoli ma bato ba ye uta o ntango eye batikaki mboka ya Zalayemila, makoka komememe liboso lya Amona, ete akoka kotanga mango.\n\n6 Sikawa, sasaipi lokola etangaka Amona likundoli, mokonzi atunaki ye soko akokaki kolimbola nkota, mpe Amona alobelaki ye ete akoka te.\n\n7 Mpe mokonzi alobaki epai ya ye: Koyokaka mawa mingi mpo ya matungisa ma bato ba ngai, nasalaki ete ntuku inei na isato ya bato ba ngai bakende mobembo o kati ya esobe, ete na yango bakoka komono mboka ya Zalayemila, ete tokoka kobila epai ya bandeko ba biso babikisa biso o libanda lya bowumbu.\n\n8 Mpe babungaki o esobe mpo ya ntaka ya mikolo mingi, nzokande bazalaki na etingia, mpe bamonoki te mboka ya Zalayemila kasi bazongaki o mboka eye, ekendeki bango mobembo o mboka yoko o ntei ya mai mingi, mpe ebombolaki bango mboka yoko etonda na mikuwa mya bato, mpe mya niama, mpe etondaki lokola na binielengeni bya ndako bya lolenge na lolenge, lokola ebombolaki bango mboka yoko efandamaki na bato ba motango monene lokola bibela bya Yisalaele.\n\n9 Mpe mpo ya litatoli lyoko ete makambo balobaka mazalaki ma solo bamemeki palaki ntuku ibale na inei iye itondaki na minkoma, mpe izali ya wolo ya peto.\n\n10 Mpe tala, lisusu, bamemeki bibende bya ntolo, biye bizali binene, mpe bizali bya motako mpe bya mbengi, mpe bizali bya lolenge mpenza.\n\n11 Mpe lisusu, bamemeki mipanga, ya myango bisimbelo bibeba, mpe mbeli ya myango iguga tuu; mpe ezali moto te o mboka oyo akoki kolimbola lokota to minkoma miye mizali likolo lya palaki. Yango wana nalobaki epai ya yo: Okoki kolimbola?\n\n12 Mpe nalobi epai ya yo lisusu: Oyebi moko oyo akoki kolimbola? Mpo nazali na mposa ete makundoli maye mabongolama na lokota la biso; mpo, mbele, makopesa biso boyebi boko bwa montika mwa bato baye babebisamaki, uta wapi makundoli maye mayei; to, mbele, makopesa biso boyebi boko bwa bato baye mpenza baye babebisamaki; mpe nazali na mposa ya koyeba ntina ya bobebisami bwa bango.\n\n13 Sikawa Amona alobaki epai ya ye: Nakoki na ntembe te kolobela yo, O mokonzi, moto moko oyo akoki kobongola makundoli maye; mpo azali na nini akoki kotala, mpe kobongola makundoli manso maye mazali ma mikolo mya kala; mpe ezali likabo uta na Nzambe. Mpe biloko bibiangemi bibongolele, mpe moto te akoki kotala yango longola se soko atindami, soko te akotala eye asengelaki te mpe akowa. Mpe onso oyo atindami mpo ya kotala byango, ye kaka abiangemi momoni.\n\n14 Mpe tala, mokonzi wa bato baye bazali o mboka ya Zalayemila azali moto oyo atindami mpo ya kosala makambo maye, mpe oyo azali na likabo liye linene uta na Nzambe.\n\n15 Mpe mokonzi alobaki ete momoni moko azali monene koleka profeta moko.\n\n16 Mpe Amona alobaki ete momoni moko azali mobimisi moko mpe profeta moko lokola; mpe likabo lyoko lizali linene mingi moto te akoki kozwa, longola se soko azwi nguya ya Nzambe, eye moto te akoki; nzokande moto moko akoki kozwa nguya enene epesami ye uta na Nzambe.\n\n17 Kasi momoni akoki koyeba makambo maye maleka, mpe lokola makambo maye makoya, mpe na biango makambo manso makobimisama, to, nde, makambo ma nkuku makomonisama, mpe makambo mabombama makobima o mwinda, mpe makambo mayebani te makoyebisama na biango, mpe lisusu makambo makoyebisama o biango maye soko te makokaki koyebana te.\n\n18 Boye Nzambe apesaki nzela ete moto, na bondimi, akoka kosala makamwisi ma nguya; yango wana akomi litomba lyoko linene epai ya baninga ba ye bato.\n\n19 Mpe sikawa, etiaki Amona nsuka yoko ya kolobaka maloba maye mokonzi asepelaki mingi mpenza, mpe apesaki matondi na Nzambe, kolobaka: Na ntembe te mobombamo monene mozali o kati ya palaki iye, mpe bibongolele biye bilengelemeki mpo ya mwango mwa kotandola mibombamo mya lolenge loye na bana ba bato.\n\n20 O boniboni ya bokamwi ezali misala mya Nkolo, mpe boniboni ntango elai ayokaki mpasi elongo na bato ba ye; iyo, mpe boniboni ya lolanda mpe ekangema ezali boyebi bwa bana ba bato; mpo balingi koluka bwania te, mpe bazali na mposa te ete boyangela likolo lya bango!\n\n21 Iyo, bazali lokola ebwele ya zamba eye ekokima mobateli, mpe ekopalangana, mpe ebenganami, mpe eliami na niama ya zamba.\n\n", "mosiah 9": "Likundoli lya Zenifi—Nsango ya bato ba ye, uta o ntango batikaki mboka ya Zalayemila kina o ntango babikisamaki libanda lya maboko ma Balamani.\n\nKokwaka mikapo 9 o 22 eye o kati.\n\n[center][font_size=26]Mokapo 9[/font_size][/center]\n\n[i]Zenifi akambi lingomba lyoko uta o Zalayemila mpo ya kozwa mboka ya Lehi-Nefi—Mokonzi wa Balamani apesi bango ndingisa ya kosangola mboka—Ezali etumba o kati ya Balamani mpe bato ba Zenifi. Penepene na 200–187 Yambo ya Klisto.[/i]\n\n1 Ngai, Zenifi, elakisamaki ngai o nkota enso ya Banefi, mpe ezwaki ngai boyebi bwa mboka ya Nefi, to mboka ya lisango lya yambo lya batata ba biso, mpe etindamaki ngai lokola monongi o ntei ya Balamani ete nakoka konongo makasi ma bango, ete limpinga lya biso likoka koya likolo lya bango mpe kobebisa bango—kasi emonoki ngai bolamu boye bozali o ntei ya bango nazakalaki te na mposa ete babebisama.\n\n2 Yango wana, naswanaki na bandeko ba ngai o esobe, mpo nalingaki ete moyangeli wa biso asala boyokani elongo na bango; kasi ye kozalaka moto wa monkete mpe wa mposa-ya-makila atindaki ete nabomama; kasi nabikisamaki na bosopi bwa makila maike; mpo tata abundaki na tata, mpe ndeko mobali na ndeko mobali, kina motango monene mwa limpinga lya biso libebisamaki o esobe; mpe tozongaki, baye ba biso baye babikisamaki, o mboka ya Zalayemila, mpo ya kosangela lisapo lina na basi ba bango mpe bana ba bango.\n\n3 Mpe nzokande, ngai kozalaka na mpila mingi koleka mpo ya kosangola mboka ya batata ba biso, nasangisaki mingi lokola bazalaki na mposa ya kokende kokamata mboka yango, mpe tobandaki lisusu mobembo mwa biso o kati ya esobe mpo ya kokende o mboka; kasi tobetemeki na nzala mpe matungisi ma nsomo; mpo tozalaki malembe na komikundola Nkolo Nzambe wa biso.\n\n4 Nzokande, nsima ya mikolo mingi ya koyengayengaka o esobe totelemisaki biema bya biso o esika eye bandeko ba biso babomamaki, eye ezalaki penepene na mboka ya batata ba biso.\n\n5 Mpe esalemaki ete nakendeki lisusu elongo na inei ya bato ba ngai o kati ya engumba, o kati epai ya mokonzi, ete nakoka koyeba meko ya mokonzi, mpe ete nakoka koyeba soko nakokaki kokota elongo na bato ba ngai mpe kokamata mboka na kimia.\n\n6 Mpe nakotaki epai ya mokonzi, mpe ayokanaki elongo na ngai ete nakoka kozwa mboka ya Lehi-Nefi, mpe engumba ya Silomi.\n\n7 Mpe lisusu atindaki ete bato ba ye bakende libanda lya mboka, mpe ngai mpe bato ba ngai tokendeki o kati ya mboka ete tokoka kokamata yango.\n\n8 Mpe tobandaki kotonga ndako, mpe kobongisa bifelo bya engumba, iyo, kutu bifelo bya engumba ya Lehi-Nefi, mpe ya engumba ya Silomi.\n\n9 Mpe tobandaki kokona bilanga, iyo, kutu na lolenge na lolenge ya nkona, na nkona ya masangu, mpe ya seboloni, mpe ya loso, mpe na neya, mpe na seumi, mpe na nkona ya mbuma ya lolenge na lolenge; mpe tobandaki koyikana mpe kozwa bomengo o mboka.\n\n10 Sikawa ezalaki mayele mabe mpe angile ya mokonzi Lamani, mpo ya komeme bato ba ngai o kati ya bowumbu, ete atika mboka ete tokoka kozwa yango.\n\n11 Yango wana esalemaki ete, esilaki biso kofanda o mboka mpo ya ntaka ya mibu zomi na mibale mokonzi Lamani abandaki kokoma mingi na nkaka, mbele o lolenge loko to losusu bato ba ngai bayika bokasi o mboka, mpe ete bakoka te kolonga bango mpe komeme bango o kati ya bowumbu.\n\n12 Sikawa bazalaki bato ba goigoi mpe basambeli bikeko; yango wana bazalaki na mposa ya komeme biso o kati ya bowumbu, ete bakoka komitondisa mabumu na misala mya maboko ma biso; iyo, ete bakoka komisalela limpati na bibwele bya bilanga bya biso.\n\n13 Yango wana esalemaki ete mokonzi Lamani abandaki kolamusa bato ba ye ete baswana na bato ba ngai; yango wana ezalaki bitumba mpe boweli o mboka.\n\n14 Mpo, o mobu mwa zomi na misato ya bokonzi bwa ngai o mboka ya Nefi, mosika o sudi ya mboka ya Silomi, ezalaki bato ba ngai komelisa mpe koleisa bibwele bya bango, mpe kokona bilanga bya bango, limpinga linene lya Balamani liyaki likolo lya bango mpe babandaki koboma bango, mpe kobotola bibwele bya bango, mpe masangu ma bilanga bya bango.\n\n15 Iyo, mpe esalemaki ete bakimaki, baye banso bakangemaki te, kutu o kati ya mboka ya Nefi, mpe babiangaki ngai mpo ya bobatelami.\n\n16 Mpe esalemaki ete nalatisaki bango mandoki na matimbo, mpe na makula, na mipanga, mpe na nsendo, mpe na nzete, mpe na bilingongo, mpe mandoki ma lolenge na lolenge maye tokokaki kosala, mpe ngai mpe bato ba ngai tokendeki kobunda na Balamani.\n\n17 Iyo, o makasi ma Nkolo tokendeki kobunda na Balamani; mpo ngai mpe bato ba ngai tobelelaki na bokasi na Nkolo ete abikisa biso libanda lya maboko ma bayini ba biso, mpo tolamusamaki o bokundoli bwa libiki lya batata ba biso.\n\n18 Mpe Nzambe ayokaki ebelela ya biso mpe ayanolaki nsambo ya biso; mpe tokendeki na nguya ya ye; iyo, tokendeki kobunda na Balamani, mpe o mokolo moko mpe butu yoko tobomaki nkoto isato na ntuku inei na isato; tobomaki bango kutu kina tobenganaki bango libanda lya mboka ya biso.\n\n19 Mpe ngai, ngaimei, na maboko ma ngaimei, nasalisaki mpo ya kokunda bakufi ba bango. Mpe tala, na mawa manene mpe boleli bwa biso, nkama ibale mpe ntuku sambo na libwa ya bandeko ba biso babomamaki.\n\n", "mosiah 10": "[center][font_size=26]Mokapo 10[/font_size][/center]\n\n[i]Mokonzi Lamani akufi—Bato ba ye bazali bato ba nkei mpe ba loma mpe bazali kondima mimeseno mya lokuta—Zenifi na bato ba ye balongi bango. Penepene na 187–160 Yambo ya Klisto.[/i]\n\n1 Mpe esalemaki ete tobandaki lisusu kotia bokonzi mpe tobandaki lisusu kozwa mboka na kimia. Mpe nasalaki ete esalema mandoki ma lolenge na lolenge, ete na yango nakokaki kozwa mandoki mpo ya bato ba ngai na ntango Balamani bakomata lisusu mpo ya kobunda na bato ba ngai.\n\n2 Mpe natiaki bakengeli zingazinga mpembeni na mboka, ete Balamani bakoka koya lisusu te epai ya biso kpakasa mpe babebia biso; mpe boye nakengeleki bato ba ngai mpe bibwele bya ngai, mpe nabatelaki bango na bokwei o kati ya maboko ma bayini ba biso.\n\n3 Mpe esalemaki ete tosangolaki mboka ya batata ba biso mpo ya ntaka ya mibu mingi, iyo, mpo ya ntaka ya mibu ntuku mibale na mibale.\n\n4 Mpe nasalaki ete mibali bakona bilanga, mpe bakolisa ndenge inso ya nkona mpe ndenge inso ya mbuma ya lolenge na lolenge.\n\n5 Mpe nasalaki ete basi batonga, mpe basala na makasi, mpe basala, mpe bakela lolenge na lolenge ya lino ya malonga, iyo, mpe bilamba bya lolenge na lolenge, ete tokoka kolatisa bolumbu bwa biso; mpe boye tozwaki bomengo o mboka—boye tozalaki na kimia ya ntango inso o mboka mpo ya ntaka ya mibu ntuku mibale na mibale.\n\n6 Mpe esalemaki ete mokonzi Lamani akufaki, mpe mwana mobali wa ye abandaki kokonza o esika ya ye. Mpe abandaki kolamusa bato ba ye o botomboki na bato ba ngai; yango wana babandaki kolengele mpo ya etumba, mpe koya kobunda na bato ba ngai.\n\n7 Kasi natindaka banongi ba ngai zingazinga mpembeni ya mboka ya Semiloni, ete nakoka koyeba bolengeli bwa bango, ete nakoka komikengele na bango, ete bakoka te koya likolo lya bato ba ngai mpe kobebisa bango.\n\n8 Mpe esalemaki ete bamataki likolo lya nordi ya mboka ya Silomi, elongo na mampinga ma motango monene mwa bango, bato balataki mandoki na matimbo, mpe na makula, mpe na mipanga, mpe na nsendo, mpe na mabanga, mpe na bilingongo; mpe bazalaka na mito mya bango kolokolo ete mizalaki bolumbu; mpe bazingamaki na mikaba mya mposo penepene na nketo ya bango.\n\n9 Mpe esalemaki ete nasalaki ete basi mpe bana ba bato ba ngai babombanaki o esobe; mpe nasalaki lisusu ete bampaka banso ba ngai baye bakokaki komeme mandoki, mpe lisusu bilenge bibali binso bya ngai biye bikokaki komeme mandoki, bimisangisa elongo mpo ya kokende kobunda na Balamani; mpe natiaki bango na nkondo ya bango, moto na moto engebene na mbula ya ye.\n\n10 Mpe esalemaki ete tomataki mpo ya kobunda na Balamani; mpe ngai, kutu ngai, na bobange bwa ngai, namataki mpo ya kobunda na Balamani. Mpe esalemaki ete tomataki na makasi ma Nkolo mpo ya kobunda.\n\n11 Sikawa, Balamani bayebaki eloko te etali Nkolo, to makasi ma Nkolo te, yango wana bayekemeki likolo lya makasi ma bangomei. Nzokande bazalaki bato boko bakasi lokola, engebene na bokasi bwa bato.\n\n12 Bazalaki bato ba zamba, mpe ba loma, mpe ba mposa-ya-makila, kondimaka momeseno mwa batata ba bango, moye mozali moye—Kondimaka ete babenganamaki libanda lya mboka ya Yelusaleme mpo ya masumu ma batata ba bango, mpe ete bakosamaki o esobe na bandeko ba bango, mpe lisusu bakosamaki ntango ekatisaki bango mbu;\n\n13 Mpe lisusu, bakosamaki ntango ezalaki bango o mboka ya lisango lya yambo lya bango, esilisaka bango kokatisa mbu, mpe enso eye na ntina ete Nefi azalaki potongono mingi koleka na kobatelaka mitindo mya Nkolo—yango wana asungamaki na Nkolo, mpo Nkolo ayokaki nsambo ya ye mpe ayanolaki yango, mpe akambaki mobembo mwa bango o esobe.\n\n14 Mpe bandeko ba ye badasukaki na ye zambi basosolaki te bozalani bwa Nkolo; badasukaki lisusu na ye likolo lya mai zambi bayeisaki mitema mya bango mikasi na Nkolo.\n\n15 Mpe lisusu badasukaki na ye ekomaki bango o mboka elakelama, zambi balobaki ete akamataki boyangeli bwa bato o maboko ma bango; mpe balukaki koboma ye.\n\n16 Mpe lisusu, badasukaki na ye zambi akendeki o kati ya esobe lokola Nkolo atindaki ye, mpe akamataki makundoli maye makomamaki likolo lya palaki ya motako, mpo balobaki ete ayibaki mango.\n\n17 Mpe boye balakisaki bana ba bango ete bayina bango, mpe ete baboma bango, mpe ete bawembe mpe bapunza bango, mpe basala inso bakoki mpo ya kobebisa bango; yango wana bazali na boyini bwa seko ona bana ba Nefi.\n\n18 Mpo ya ntina eye mpenza mokonzi Lamani, na mayele mabe ma ye, mpe angile ya ye, mpe bilako malonga bya ye, akosaki ngai, ete namemeki bato ba ngai baye o kati ya mboka eye, ete bakoka koboma bango; iyo, mpe toyokaki mpasi eye mibu mingi o mboka.\n\n19 Mpe sikawa ngai, Zenifi, esilisaki ngai kolobela makambo maye epai ya bato ba ngai matali Balamani, napusaki bango mpo ya kokende kobunda na bokasi bwa bango, kotiaka elikia ya bango na Nkolo; yango wana, towelaki na bango, miso na miso.\n\n20 Mpe esalemaki ete tobenganaki bango lisusu libanda lya mboka ya biso; mpe tobomaki bango na bobebisami boko bonene, kutu boye mingi ete totangaki te motuya mwa bango.\n\n21 Mpe esalemaki ete tozongaki lisusu o mboka ya bisomei, mpe bato ba ngai babandaki lisusu kobatela bibwele bya bango, mpe kokona bilanga bya bango.\n\n22 Mpe sikawa ngai, ezalaki ngai mpaka, napesaki bokonzi likolo lya moko wa bana ba ngai; yango wana, nakoloba lisusu te. Mpe tika Nkolo apambola bato ba ngai. Amene.\n\n", "mosiah 11": "[center][font_size=26]Mokapo 11[/font_size][/center]\n\n[i]Mokonzi Noa azali koyangela o nkuna—Asepeli kozala na bomoi bwa loyenge elongo na basi mpe bamakango ba ye—Abinadi abikuli ete bato bakokamatama o kati ya bowumbu—Bomoi bwa ye bolukisami na Mokonzi Noa. Penepene na 160–150 Yambo ya Klisto.[/i]\n\n1 Mpe sikawa esalemaki ete Zenifi apesaki bokonzi likolo lya Noa, moko wa bana babali ba ye; yango wana Noa abandaki kokonza o esika ya ye; mpe atambolaki te o nzela ya tata wa ye.\n\n2 Mpo tala, abatelaki te mitindo mya Nzambe, kasi atambolaki nsima ya mposa ya motema mwa yemei. Mpe azalaki na basi mpe bamakango mingi. Mpe atindaki bato ba ye kosala masumu, mpe kosala eye ezali mabe o bomoni bwa Nkolo. Iyo, mpe basalaki pite mpe ndenge inso ya nkuna.\n\n3 Mpe akataki mpako ya eteni yoko ya itano ya enso eye bazwaki, eteni yoko ya itano ya wolo mpe mpauni ya bango, mpe eteni yoko ya itano ya zifi ya bango, mpe ya mbengi ya bango, mpe ya motako mwa bango mpe ya ebuni ya bango; mpe eteni yoko ya itano ya niama ya bango; mpe lisusu eteni yoko ya itano ya nkona inso ya bango.\n\n4 Mpe enso eye akamataki mpo ya kofuta yemei, mpe basi ba ye mpe bamakango ba ye; mpe lisusu banganga ba ye, mpe basi ba bango mpe bamakango ba bango; boye abongolaki makambo ma bokonzi.\n\n5 Mpo akitisaki banganga banso baye babulisamaka na tata wa ye mpe abulisaki basusu ba sika o esika ya bango, lolenge la baye batombwani likolo o lolendo la mitema mya bango.\n\n6 Iyo, mpe boye bafutamaki na goigoi ya bango, mpe na bosambeli bikeko bya bango, mpe na pite ya bango, na mpako iye mokonzi Noa atiaka likolo lya bato ba ye; boye bato basalaki mpenza mpo ya kofuta bobe.\n\n7 Iyo, mpe bakomaki lisusu basambeli bikeko, zambi bakosamaki na maloba ma mpamba mpe ma koleteke ma mokonzi mpe banganga; mpo balobaki makambo ma koleteke epai ya bango.\n\n8 Mpe esalemaki ete mokonzi Noa atongaki ndako inzenga mpe inene mingi; mpe akembisaki yango na bikelamo malonga bya libaya, mpe bya lolenge na lolenge la biloko bya motuya, bya wolo, mpe bya mpauni, mpe bya ebuni, mpe bya motako, mpe bya zifi, mpe bya mbengi;\n\n9 Mpe amitongelaki lisusu ndako yoko enene kitoko, mpe o katikati ya yango ngbende, ya yango inso ezalaki ya libaya malonga mpe ekembisamaki na wolo mpe mpauni mpe na biloko bya motuya.\n\n10 Mpe asalaki lisusu ete basali ba ye bakoka kosala misala mya ndenge inso ya malonga na kati ya bifelo bya tempelo, mya libaya malonga, mpe mya mbengi, mpe mya motako.\n\n11 Mpe kiti iye etiamaki mpembeni mpo ya banganga banene, iye izalaki likolo lya kiti inso isusu, akembisaki yango na wolo ya peto; mpe asalaki etelemelo yoko etongema liboso lya yango, ete bakoka kopemisa nzoto ya bango mpe maboko ma bango likolo lya yango ntango ekoloba bango maloba ma lokuta mpe ma mpamba na bato ba ye.\n\n12 Mpe esalemaki ete atongaki linongi lyoko penepene na tempelo; iyo, linongi lyoko lilai mpenza, kutu boye lilai ete akoka koteleme likolo lya nsonge ya lyango mpe komono uta likolo mboka ya Silomi mpe lisusu mboka ya Semiloni, iye izwamaki na Balamani; mpe akokaki kutu komono likolo mboka mobimba zingazinga mpembeni.\n\n13 Mpe esalemaki ete atongisaki ndako mingi o mboka ya Silomi; mpe asalaki linongi linene litongemaki likolo lya ngomba patalalu ya nordi ya mboka ya Silomi, eye ezalaka ebombelo mpo ya bana ba Nefi o ntango bakimaki libanda lya mboka; mpe boye asalaki na bozwi boye azwaki na mpako ya bato ba ye.\n\n14 Mpe esalemaki ete atiaki motema mwa ye likolo lya bomengo bwa ye, mpe alekisaki ntango ya ye na kozalaka na bomoi bwa loyenge elongo na basi ba ye mpe bamakango ba ye; mpe boye banganga ba ye balekisaki ntango ya bango elongo na basi ba pite.\n\n15 Mpe esalemaki ete akonaki bilanga bya vino zingazinga mpembeni o mboka; mpe atongisaki ekamoli vino, mpe asalaki vino beboo; mpe yango wana akomaki momeli-vino, mpe bato ba ye lokola.\n\n16 Mpe esalemaki ete Balamani babandaki kokota likolo lya bato ba ye, likolo lya mangomba make, mpe koboma bango, na bilanga bya bango, mpe ntango ezalaki bango koleisa bibwele bya bango.\n\n17 Mpe mokonzi Noa atindaki bakengeli zingazinga mpembeni ya mboka mpo ya kobatela bango, kasi atindaki motango moko mokoka te, mpe Balamani bayaki likolo lya bango mpe babomaki bango, mpe babenganaki mingi ya bibwele bya bango libanda lya mboka; boye Balamani babandaki koboma bango, mpe kosalela nkanda ya bango likolo lya bango.\n\n18 Mpe esalemaki ete mokonzi Noa atindaki mampinga ma basoda ba ye mpo ya kobunda na bango mpe babenganamaki nsima, to babenganaki bango nsima mpo ya ntango yoko; yango wana, bazongaki kosepelaka na bopunzi bwa bango.\n\n19 Mpe sikawa, na ntina ya elonga eye enene batombwanaki likolo o lolendo la mitema mya bango; basalaki lofundo mpo ya makasi ma bangomei, kolobaka ete ntuku mitano ya bango bakokaki kobunda na nkoto ya Balamani; mpe boye basalaki lofundo, mpe basepelaki na makila, mpe bosopi bwa makila ma bandeko ba bango, mpe eye na ntina ya nkuna ya mokonzi wa bango mpe banganga ba bango.\n\n20 Mpe esalemaki ete ezalaki moto moko o ntei ya bango ya ye nkombo ezalaki Abinadi; mpe akendeki o ntei ya bango, mpe abandaki kobikula, kolobaka: Tala, boye elobi Nkolo, mpe boye etindi ye ngai, kolobaka, Kende, mpe loba epai ya bato baye, boye elobi Nkolo—Lisuma ezala epai ya bato baye, mpo namoni bonsomo bwa bango, mpe nkuna ya bango, mpe pite ya bango; mpe longola se soko bayamboli nakobimela bango na nkanda ya ngai.\n\n21 Mpe longola se soko bayamboli mpe bazongi epai ya Nkolo Nzambe wa bango, Tala, nakotika bango na maboko ma bayini ba bango; iyo, mpe bakomememe o kati ya bowumbu; mpe bakotungisama na loboko la bayini ba bango.\n\n22 Mpe ekosalema ete bakoyeba ete nazali Nkolo Nzambe wa bango, mpe nazali Nzambe wa zuwa, kobimelaka mabe ma bato ba ngai.\n\n23 Mpe ekosalema ete longola se soko bato baye bayamboli mpe bazongi epai ya Nkolo Nzambe wa bango, bakomememe o kati ya bowumbu; mpe moko te akobimisa bango, longola se soko ezali Nkolo Nzambe wa Bokasi Bonso.\n\n24 Iyo, mpe ekosalema ete ekobelela bango epai ya ngai nakozala malembe na koyoka ebelela ya bango; iyo, mpe nakotika bango ete babeteme na bayini ba bango.\n\n25 Mpe longola se soko bayamboli o elamba ya saki mpe mputulu ya moto, mpe babeleli na bokasi na Nkolo Nzambe wa bango, nakoyoka nsambo ya bango te, mpe nakolongola bango libanda lya matungisi ma bango te; mpe boye elobi Nkolo, mpe boye etindaki ye ngai.\n\n26 Sikawa esalemaki ete elobaka Abinadi maloba maye epai ya bango badasukaki na ye, mpe balukaki kolongola bomoi bwa ye; kasi Nkolo abikisaki ye libanda lya maboko ma bango.\n\n27 Sikawa eyokaka mokonzi Noa maloba maye Abinadi alobaki epai ya bato, adasukaki lokola; mpe alobaki: Nani azali Abinadi, ete ngai mpe bato ba ngai tosambisama na ye, to nani azali Nkolo, oyo akomeme likolo lya bato ba ngai matungisi manene ma lolenge loye?\n\n28 Natindi bino bomeme Abinadi awa, ete nakoka koboma ye, mpo alobaki makambo maye ete akoka kolamusa bato ba ngai na nkanda bango na bango, mpe kobimisa boswani o ntei ya bato ba ngai; yango wana nakoboma ye.\n\n29 Sikawa miso mya bato mikangemaki; yango wana bayeisaki mitema mya bango mikasi na maloba ma Abinadi, mpe balukaki uta o ntango ena kina o boso kokamata ye. Mpe mokonzi Noa ayeisaki motema mwa ye mokasi na liloba lya Nkolo, mpe ayambolaki te uta o misala mibe mya ye.\n\n", "mosiah 12": "[center][font_size=26]Mokapo 12[/font_size][/center]\n\n[i]Abinadi akangemi o boloko mpo ya kobikulaka bobebisami bwa bato mpe liwa lya Mokonzi Noa—Banganga ba lokuta batangi nkoma mpe balobi babateli mobeko mwa Mose—Abinadi abandi kolakisa bango Mitindo Zomi. Penepene na 148 Yambo ya Klisto.[/i]\n\n1 Mpe esalemaki ete nsima ya ntaka ya mibu mibale ete Abinadi ayaki o ntei ya bango na bonkutu, ete bayebaki ye te, mpe abandaki kobikula o ntei ya bango, kolobaka: Boye Nkolo atindi ngai, kolobaka—Abinadi, kende mpe bikula epai ya bato ba ngai baye, mpo bayeisi mitema mya bango mikasi na maloba ma ngai; bayamboli te misala mya bango mibe; yango wana, nakobimela bango na nkanda ya ngai, iyo, na nkanda ekasi ya ngai nakobimela bango o mabe mpe bonsomo bwa bango.\n\n2 Iyo, lisuma ezala epai ya nkola eye! Mpe Nkolo alobi epai ya ngai: Tandola loboko la yo mpe bikula, kolobaka: Boye elobi Nkolo, ekosalema ete nkola eye, na ntina ya mabe ma bango, ekomememe o kati ya bowumbu, mpe ekobeteme o litama; iyo, mpe ekobenganama na bato, mpe ekobomama; mpe ewando ya likolo, mpe mbwa, iyo, mpe niama ya zamba, bakolia mosuni mwa bango.\n\n3 Mpe ekosalema ete bomoi bwa mokonzi Noa bokozala lokola elamba yoko ezali o etumbele ya moto mokasi; mpo akoyeba ete nazali Nkolo.\n\n4 Mpe ekosalema ete nakobete bato ba ngai baye na matungisi ma nsomo, iyo, na nzala mpe na bokono bobe; mpe nakosala ete bakomilela bolai bwa mokolo mobimba.\n\n5 Iyo, mpe nakosala ete bakozala na mikumba milingama likolo lya mikongo mya bango; mpe bakobenganama liboso bo mpunda baba.\n\n6 Mpe ekosalema ete nakotinda mbula ya mabanga o ntei ya bango, mpe ekobete bango; mpe bakobeteme lisusu na mopepe mwa esti; mpe mwa niama ikotungisa mboka ya bango lokola, mpe ikolia mboto ya bango.\n\n7 Mpe bakobeteme na bokono bonene—mpe enso eye nakosala mpo ya mabe mpe bonsomo bwa bango.\n\n8 Mpe ekosalema ete longola se soko bayamboli nakobebisa bango mpenza uta o etando ya mabele; nzokande bakotika likundoli lyoko nsima ya bango, mpe nakobatela mango mpo ya bikolo bisusu biye bikozwa mboka; iyo, kutu eye nakosala ete nakoka kobombola bonsomo mya bato baye o bikolo bisusu. Mpe makambo mingi Abinadi abikulaki mpo ya mabe ma bato baye.\n\n9 Mpe esalemaki ete basilikaki na ye; mpe bakamataki ye mpe bamemeki ye akangema liboso lya mokonzi, mpe balobaki epai ya mokonzi: Tala, tomemi moto moko liboso lya yo oyo abikulaki makambo mabe etali bato ba yo, mpe alobi ete Nzambe akobebisa bango.\n\n10 Mpe abikulaki lisusu mabe matali bomoi bwa yo, mpe alobaki ete bomoi bwa yo bokozala lokola elamba yoko o etumbele ya moto.\n\n11 Mpe lisusu, alobaki ete okozala lokola mokoko, kutu lokola mokoko mokauka mwa zamba, moye momatelami na niama mpe moniatami o nse ya lokolo.\n\n12 Mpe lisusu, alobaki okozala lokola fololo ya mobwe, eye, ekotela yango mpenza, soko mopepe mobeti, ekobenganama likolo lya etando ya mboka. Mpe alobaki na ntembe te Nkolo alobaki yango. Mpe alobaki ete enso eye ekokoma likolo lya yo longola se soko oyamboli, mpe eye na ntina ya mabe ma yo.\n\n13 Mpe sikawa, O mokonzi, mabe manene kani osali, to masumu manene kani bato ba yo basali, ete totumbolama na Nzambe to tosambisama na moto oyo?\n\n14 Mpe sikawa, O mokonzi, tala, tozali na elindo te, mpe yo, O mokonzi, osumuki te; yango wana, moto oyo akosi etali yo, mpe abikuli na mpamba.\n\n15 Mpe tala, biso tozali bakasi, tokoya te o kati ya bowumbu, to tokokangema te na bayini ba biso; iyo, mpe ozwi bomengo o mboka eye, mpe okozwa lisusu bomengo.\n\n16 Tala, awa ezali moto, topesi ye o kati ya maboko ma yo; okoki kosala na ye lokola emoni yo bolamu.\n\n17 Mpe esalemaki ete mokonzi Noa asalaki ete Abinadi abwakama o kati ya boloko; mpe atindaki ete banganga basangisa bangomei elongo ete akoka kosala likita elongo na bango nini bakosala na ye.\n\n18 Mpe esalemaki ete balobaki epai ya mokonzi: Meme ye awa ete tokoka kotuna ye mituna; mpe mokonzi atindaki ete bameme ye liboso lya bango.\n\n19 Mpe babandaki kotuna, ete bakoka kokutisa ye, ete na yango bakokaki kozwa na nini kofunda ye; kasi ayanolaki bango na bobangi te, mpe alongaki mituna mya bango minso, iyo, na bokamwi bwa bango; mpo alongaki bango na mituna mya bango minso, mpe abulunganisaki bango na maloba ma bango manso.\n\n20 Mpe esalemaki ete moko wa bango alobaki epai ya ye: Nini elingi koloba maloba maye makomamaki, mpe maye malakisamaki na batata ba biso, kolobaka:\n\n21 Boniboni kitoko likolo lya ngomba ezali makolo ma ye oyo akomeme nsango elamu; oyo akobimisa kimia, oyo akomeme nsango elamu ya bolamu; oyo akobimisa lobiko; oyo akoloba epai ya Siona, Nzambe wa yo akokonza;\n\n22 Basinzili ba yo bakotombola mongongo; na mongongo elongo bakoyemba; mpo bakomono miso na miso ekomeme Nkolo lisusu Siona;\n\n23 Bukanani o bosepeli; yembani elongo bino bisika bya mpamba bya Yelusaleme; mpo Nkolo abondisi bato ba ye, asikoli Yelusaleme;\n\n24 Nkolo asalaki bolumbu loboko la ye losantu o miso mya bikolo binso, mpe nsuka inso ya mabele ikomono lobiko la Nzambe wa biso?\n\n25 Mpe sikawa Abinadi alobaki epai ya bango: Ezali bino banganga, mpe bolobi bolakisi bato baye, mpe bososoli molimo mwa mabikuli, mpe nzokande bozali na mposa ya koyeba na ngai nini makambo maye malingi koloba?\n\n26 Nakoloba epai ya bino, lisuma ezala epai ya bino mpo ya kosantolaka nzela ya Nkolo! Mpo soko bososoli makambo maye bolakisaki yango te; yango wana, bozali kosantola nzela ya Nkolo.\n\n27 Botii mitema mya bino te mpo ya kososola; yango wana bozali na bwania te. Yango wana, nini elakisi bino bato baye?\n\n28 Mpe balobaki: Tokolakisa mobeko mwa Mose.\n\n29 Mpe lisusu alobaki epai ya bango boye: Soko bokolakisa mobeko mwa Mose ntina nini bokobatela yango te? Ntina nini bokotia mitema mya bino likolo lya bozwi? Ntina nini bokosala pite mpe bokobebisa makasi ma bino elongo na basi ba pite, iyo, mpe bokosala bato baye basumuka, ete Nkolo asali mpo ya kotinda ngai mpo ya kobikula likolo lya bato baye, iyo, kutu mabe manene ma bato baye?\n\n30 Eyebi bino te ete nakoloba bosolo? Iyo, boyebi ete nakoloba bosolo; mpe bosengelaki kolenge liboso lya Nzambe.\n\n31 Mpe ekosalema ete bokobeteme mpo ya mabe ma bino, mpo bolobi ete bokolakisa mobeko mwa Mose. Mpe nini eyebi bino etali mobeko mwa Mose? Lobiko lokoya na mobeko mwa Mose? Nini bolobi?\n\n32 Mpe bayanolaki mpe balobaki ete lobiko lokoya na mobeko mwa Mose.\n\n33 Kasi sikawa Abinadi alobaki epai ya bango: Nayebi ete soko bobateli mitindo mya Nzambe bokobika; iyo, soko bobateli mitindo miye Nkolo apesaki epai ya Mose o ngomba ya Sinai, kolobaka:\n\n34 Nazali Nkolo Nzambe wa yo, oyo amemeki yo libanda lya mboka ya Ejipito, libanda lya ndako ya bowumbu.\n\n35 Okozala na Nzambe mosusu te liboso lya ngai.\n\n36 Okosala te elili ekatama epai ya yo, to emoniseli ya eloko yoko te o lola, to biloko biye bizali o mabele o nse.\n\n37 Sikawa Abinadi alobaki epai ya bango: Bosalaki enso eye? Nalobi epai ya bino, Te, bosali yango te. Mpe elakisaki bino bato baye ete basala makambo maye? Nalobi epai ya bino, Te, bosali yango te.\n\n", "mosiah 13": "[center][font_size=26]Mokapo 13[/font_size][/center]\n\n[i]Abinadi abatelami na nguya ya bonzambe—Alakisi Mitindo Zomi—Lobiko lokoya na mobeko mwa Mose yango kaka te—Nzambe yemei akosala botumbolami boko mpe akosikola bato ba ye. Penepene na 148 Yambo ya Klisto.[/i]\n\n1 Mpe sikawa eyokaki mokonzi maloba maye, alobaki epai ya banganga ba ye ete: Mosika na moto oyo, mpe bomani ye; mpo nini tokosala elongo na ye, mpo azali moto wa ligboma.\n\n2 Mpe batelemeki mpe bamekaki kotia maboko ma bango likolo lya ye; kasi apikaki mpende na bango, mpe alobaki epai ya bango:\n\n3 Simbani ngai te, mpo Nzambe akobete bino soko botii maboko ma bino likolo lya ngai, mpo napesi te maloba Nkolo atindaki ngai napesa; mpe nalobeli bino te eye bosengeki ete nalobela; yango wana, Nzambe akotika te ete nabebisama o ntango eye.\n\n4 Kasi nasengeli nakokisa mitindo Nzambe na myango atindaki ngai; mpe zambi nalobelaki bino bosolo bosiliki na ngai. Mpe lisusu, zambi nalobi liloba lya Nzambe bosambisi ngai ete nazali moto wa ligboma.\n\n5 Sikawa esalemaki ete esilisaka Abinadi koloba maloba maye ete bato ba mokonzi Noa bamekaki te kotia maboko ma bango likolo lya ye, mpo Molimo mwa Nkolo azalaki likolo lya ye; mpe elongi ya ye ebandaki kongenge na bongengi boluti, kutu lokola Mose asalaki na ngomba ya Sinai, ntango ezalaki ye kolobaka elongo na Nkolo.\n\n6 Mpe azalaki na nguya mpe bokulaka uta na Nzambe; mpe akobaki maloba ma ye, kolobaka:\n\n7 Bomoni ete bozali na nguya ya koboma ngai, yango wana nasilisi maloba ma ngai. Iyo, mpe namoni ete ekati mitema mya bino zambi nalobeli bino bosolo botali mabe ma bino.\n\n8 Iyo, mpe maloba ma ngai matondisi bino na bokamwi mpe bosutuki, mpe na nkanda.\n\n9 Kasi nasilisi maloba ma ngai; mpe nde ezali likambo te wapi nakokende, soko ezali ete nazwi lobiko.\n\n10 Kasi eye nzike nalobeli bino, nini bokosala na ngai, nsima ya eye, ekozala emoniseli mpe elilingi ya makambo maye makoya.\n\n11 Mpe sikawa nakotangela bino etikali ya mitindo mya Nzambe, mpo namoni ete mikomamaki te o mitema mya bino; namoni ete boyekolaki mpe bolakisaki bobe eteni eleki enene ya bomoi bwa bino.\n\n12 Mpe sikawa, bomikundoli ete nalobaki epai ya bino: Bokosala te epai ya bino elili ekatama, to emoniseli ya biloko biye bizali o lola likolo, to biye bizali o mabele o nse, to biye bizali o mai o nse ya mabele.\n\n13 Mpe lisusu: Okomigumbama te o nse epai ya byango, to kosalela byango; mpo ngai Nkolo Nzambe wa yo nazali Nzambe wa zuwa, nakobimelaka mabe ma batata likolo lya bana, kina o nkola ya isato mpe ya inei epai ya bango baye bakoyina ngai;\n\n14 Mpe kolakisaka ngolu epai ya nkoto na nkoto ya bango baye bakolinga ngai mpe bakobatela mitindo mya ngai.\n\n15 Okokamata nkombo ya Nkolo Nzambe wa yo na mpamba te; mpo Nkolo akomono te azangi elindo ye oyo akokamata nkombo ya ye na mpamba.\n\n16 Omikundola saba ete obatela yango esantu.\n\n17 Mikolo mitoba okosala, mpe okosala mosala monso mwa yo.\n\n18 Kasi mokolo mwa nsambo, saba ya Nkolo Nzambe wa yo, okosala mosala moko te, yo, to mwana mobali wa yo, to mwana mwasi wa yo, mosali wa yo wa mobali to mosali wa yo wa mwasi, to ebwele ya yo, to mopaya oyo azali o kati ya ekuke ya yo;\n\n19 Mpo mikolo mitoba Nkolo asalaki lola mpe mabele, mpe mbu, mpe inso iye o yango izali; yango wana Nkolo apambolaki mokolo mwa saba, mpe abulisaki yango.\n\n20 Kumisa tata wa yo mpe mama wa yo, ete mikolo mya yo mizala milai o mboka eye Nkolo Nzambe wa yo apesi yo.\n\n21 Okoboma te.\n\n22 Okosala ekobo te. Okoyiba te.\n\n23 Okoloba litatoli lya lokuta na moto wa penepene na yo te.\n\n24 Okolula ndako ya moto wa penepene na yo te, okolula mwasi wa moto wa penepene na yo te, to mosali wa ye wa mobali, to mosali wa ye wa mwasi te, to ngombe mobali ya ye te, to mpunda ya ye te, to eloko enso eye ezali ya moto wa penepene na yo te.\n\n25 Mpe esalemaki ete esilisaka Abinadi kotia nsuka ya maloba maye, maye alobaki epai ya bango: Elakisaki bino bato baye ete basengeli kotosa kosala makambo manso maye mpo ya kobatela mitindo miye?\n\n26 Nakoloba epai ya bino, Te; mpo soko bosalaka, Nkolo alingaki te kosala ngai koya kobikula mabe matali bato baye.\n\n27 Mpe sikawa bolobaki ete lobiko lokoya na mobeko mwa Mose. Nalobi epai ya bino ete elongobani ete bobatela mobeko mwa Mose lokola sikawa; kasi nakoloba epai ya bino, ete ntango ekoya ekolongobana lisusu te kobatela mobeko mwa Mose.\n\n28 Mpe lisusu, nalobi epai ya bino, ete lobiko lokoya na mobeko mwango moko te; mpe soko ezalaki te mpo ya botumbolami, oyo Nzambe yemei akosala mpo ya masumu mpe mabe ma bato ba ye, ete basengeli na ntembe te kowa, ata mobeko mwa Mose mozali.\n\n29 Mpe sikawa nakoloba epai ya bino ete elongobanaki ete ezala mobeko moko mopesama na bana ba Yisalaele, iyo, kutu mobeko mwa sikisiki mpenza; mpo bazalaki bato ba nkanza, mbangu na kosala bobe, mpe malembe na komikundola Nkolo Nzambe wa bango;\n\n30 Yango wana epesamaki bango mobeko moko, iyo, mobeko moko mwa makokisi mpe makuli, mobeko moko moye basengelaki kotosa na sikisiki mokolo na mokolo, mpo ya kobatela bango o bokundoli bwa Nzambe mpe lotomo la bango ona ye.\n\n31 Kasi tala, nakoloba epai ya bino, ete makambo manso maye mazalaki emoniseli ya makambo maye makoya.\n\n32 Mpe sikawa, esosoli bango mobeko? Nakoloba epai ya bino, Te, basosoli te banso mobeko; mpe eye na ntina ya bokasi bwa mitema mya bango; mpo basosolaki te ete ekokaki moko te kobika longola se soko ezali na bosikoli bwa Nzambe.\n\n33 Mpo tala, ebikulaki Mose te epai ya bango etali boyei bwa Masiya, mpe ete Nzambe akosikola bato ba ye? Iyo, mpe kutu baprofeta banso baye babikulaki uta mokili ebanda—elobelaki bango te mingi to moke etali makambo maye?\n\n34 Elobaki bango te ete Nzambe yemei akokita o ntei ya bana ba bato, mpe akozwa likolo lya ye lolenge la moto, mpe akotambola na nguya mpenza likolo lya etando ya mabele?\n\n35 Iyo, mpe elobaki bango te lisusu ete akomeme esalema bosekwi bwa bakufi, mpe ete ye, yemei, akokakema mpe akotungisama?\n\n", "mosiah 14": "[center][font_size=26]Mokapo 14[/font_size][/center]\n\n[i]Yisaya alobeli bomasiya—Bokitisi mpe mpasi ya Masiya elimbolami—Asali bozo bwa ye libonza mpo ya lisumu mpe asali libondeli mpo ya babuki mobeko—Mekisani Yisaya 53. Penepene na 148 Yambo ya Klisto.[/i]\n\n1 Iyo, kutu elobi te Yisaya: Nani andimaki mbando ya biso, mpe na nani ebimeli loboko la Nkolo?\n\n2 Mpo akokola liboso lya ye lokola elona ya petepete, mpe lokola mosisa moko libanda lya mabele makauka; azalaki na lolenge te to na lipombo te; mpe ekomono biso ye ezali kitoko te ete tozala na mposa ya ye.\n\n3 Atiolamaki mpe abwakamaki na bato; moto wa mawa, mpe ameseni na mpasi; mpe tobombaki, lokola soko ezalaki, bilongi bya biso na ye; atiolamaki, mpe tokumisaki ye te.\n\n4 Na ntembe te akumbi mpasi ya biso, mpe amemi mawa ma biso; nzokande tomonoki ye aniokwami, abetemi na Nzambe, mpe atungisami.\n\n5 Kasi azokisamaki mpota mpo ya bobuki mobeko bwa biso, akatamaki mpota mpo ya mabe ma biso; etumbu ya kimia ya biso ezalaki likolo lya ye; mpe na mapipi ma ye tobikisami.\n\n6 Biso banso, bo mpate, tokendeki mpembeni; tobalukaki moko na moko o nzela ya yemei; mpe Nkolo atiaki likolo lya ye mabe ma biso banso.\n\n7 Akakemamaki mpe atungisamaki, nzokande afungolaki monoko mwa ye te; amememeki lokola mwa na wa mpate yoko na babomi, mpe lokola mpate yoko liboso lya bakati nsuki ya ye azali baba boye afungolaki te monoko mwa ye.\n\n8 Azwamaki uta o boloko mpe uta o bosambisi; mpe nani akosakola nkola ya ye? Mpo akatamaki mosika libanda lya mboka ya baye ba bomoi; mpo ya bobuki mobeko bwa bato ba ngai aniokwamaki.\n\n9 Mpe asalaki lilita lya ye elongo na bato ba nkuna, mpe elongo na bazwi o liwa lya ye; mpo asalaki mabe te, mpe ezalaki lokuta te o monoko mwa ye.\n\n10 Nzokande esepelisaki Nkolo kokata ye mpota; atiaki ye na mpasi; ekosala yo bozo bwa ye libonza mpo ya lisumu akomono nkona ya ye, akokomisa elai mikolo mya ye, mpe elengi ya Nkolo ekozwa bomengo o loboko la ye.\n\n11 Akomono mosala mwa bozo bwa ye, mpe akosepelisama; na boyebi bwa ye mosali sembo wa ngai akoyengebene mingi; mpo akokumba mabe ma bango.\n\n12 Yango wana nakokabela ye ndambo yoko elongo na banene, mpe akokabola bopunzi elongo na bakasi; zambi asopi libanda bozo bwa ye epai ya liwa; mpe atangemaki elongo na babuki mobeko; mpe akumbaki masumu ma mingi, mpe asalaki libondeli mpo ya babuki mobeko.\n\n", "mosiah 15": "[center][font_size=26]Mokapo 15[/font_size][/center]\n\n[i]Boniboni Klisto azali Tata mpe Mwana Mobali lokola—Akosala libondeli mpe akokumba bobuki mobeko bwa bato ba ye—Bango mpe baprofeta basantu banso bazali nkona ya ye—Akosala esalema Bosekwi—Bana bake bazali na bomoi bwa seko. Penepene na 148 Yambo ya Klisto.[/i]\n\n1 Mpe sikawa Abinadi alobaki epai ya bango: Nalingi ete bososola ete Nzambe yemei akokita o ntei ya bana ba bato, mpe akosikola bato ba ye.\n\n2 Mpe zambi akofanda o mosuni akobiangema Mwana Mobali wa Nzambe, mpe koyangelamisaka nzoto o bolingi bwa Tata, kozalaka Tata mpe Mwana Mobali—\n\n3 Tata, zambi ayingisamaki o zemi na nguya ya Nzambe; mpe Mwana Mobali, na ntina ya mosuni; boye kokomaka Tata mpe Mwana Mobali—\n\n4 Mpe bazali Nzambe moko, iyo, Tata mpenza wa Seko wa lola mpe wa mabele.\n\n5 Mpe boye mosuni kokomaka moyangelami na Molimo, to Mwana Mobali na Tata, kozalaka Nzambe moko, akoyoka mpasi ya lisenginia, mpe akomitika te na lisenginia, kasi andimi yemei atiolama, mpe abeteme, mpe abwakama libanda, mpe asundolama na bato ba ye.\n\n6 Mpe nsima ya enso eye, nsima ya kosalaka makamwisi ma nguya mingi o ntei ya bana ba bato, akokambema, iyo, kutu lokola Yisaya alobaki, lokola mpate liboso lya mokati nsuki ya ye azali baba, boye afungolaki te monoko mwa ye.\n\n7 Iyo, kutu boye akokambema, akobakema o ekulusu, mpe akobomama, mosuni kokomaka moyangelami kutu kina o liwa, bolingi bwa Mwana Mobali kominamaka na bolingi bwa Tata.\n\n8 Mpe boye Nzambe akati nkanga ya liwa, kolongaka elonga likolo lya liwa; kopesaka Mwana Mobali nguya mpo ya kobondela mpo ya bana ba bato—\n\n9 Komataka o kati ya lola, kozalaka na nsopo ya ngolu; kotondisamaka na mawa ona bana ba bato; kotelemeke o kati ya bango mpe boyengebene; ekati ye nkanga ya liwa, ememeki likolo lya yemei bobe mpe bobuki mobeko bwa bango, esikoli ye bango, esepelisi ya bisenge bya boyengebene.\n\n10 Mpe sikawa nakoloba epai ya bino, nani akosakola nkola ya ye? Tala, nalobi epai ya bino, ete esalemi bozo bwa ye libonza mpo ya lisumu akomono nkona ya ye. Mpe sikawa nini elobi bino? Mpe nani akozala nkona ya ye?\n\n11 Tala nalobi epai ya bino, ete onso oyo ayokaki maloba ma baprofeta, iyo, baprofeta basantu banso baye babikulaki mpo ya boyei bwa Nkolo—Nalobi epai ya bino, ete bango banso baye bayokaki maloba ma bango, mpe bandimaki ete Nkolo akosikola bato ba ye, mpe batalaki o boso o mokolo mona mpo ya bolimbisi bwa masumu ma bango, nakoloba epai ya bino, ete bango baye bazali bato ba nkona ya ye, to bazali basangoli ba bokonzi bwa Nzambe.\n\n12 Mpo bango bazali baye ya bango masumu makumbamaki; bango bazali baye mpo ya nani akufaki, mpo ya kosikola bango uta o bobuki mobeko bwa bango. Mpe sikawa, ezali te nkona ya ye?\n\n13 Iyo, mpe ezali te baprofeta, moko na moko oyo afungolaki monoko mwa ye mpo ya kobikula, oyo akweyaki te o kati ya bobuki mobeko; nalingi koloba baprofeta basantu banso kala uta mokili ebanda? Nakoloba epai ya bino ete bazali nkona ya ye.\n\n14 Mpe bango bazali baye basakolaki kimia, baye bamemeki nsango elamu ya bolamu, baye basakolaki lobiko; mpe balobaki epai ya Siona: Nzambe wa yo akonzi!\n\n15 Mpe O boniboni kitoko likolo lya ngomba ezalaki makolo ma bango!\n\n16 Mpe lisusu, boniboni kitoko likolo lya ngomba ezalaki makolo ma bango baye bazali naino kosakolaka kimia!\n\n17 Mpe lisusu, boniboni kitoko likolo lya ngomba ezalaki makolo ma bango baye bakosakola banda sikawa kimia, iyo, uta o ntango eye sikawa mpe libela!\n\n18 Mpe tala, nalobi epai ya bino, eye ezali enso te. Mpo O boniboni kitoko likolo lya ngomba ezali makolo ma ye oyo akomeme nsango elamu, oyo azali mobandi wa kimia, iyo, kutu Nkolo, oyo asikolaki bato ba ye; iyo, ye oyo apesaki lobiko epai ya bato ba ye;\n\n19 Mpo ezalaka te mpo ya bosikoli boye asalaki mpo ya bato ba ye, boye bolengelemeki uta o bokelami bwa mokili, nakoloba epai ya bino, ezalaka te mpo ya eye, bato banso basengelaki kowa.\n\n20 Kasi tala, nkanga ya liwa ekokatama, mpe Mwana Mobali akonzi, mpe akozala na nguya likolo lya bakufi; yango wana, amemi esalema bosekwi bwa bakufi.\n\n21 Mpe ekoya bosekwi boko, kutu bosekwi bwa yambo; iyo, kutu bosekwi boko bwa baye bazalaki, mpe baye bazali, mpe baye bakozala, kutu kina o bosekwi bwa Klisto—mpo boye ekobiangema ye.\n\n22 Mpe sikawa, bosekwi bwa baprofeta banso, mpe bango banso baye bakondima na maloba ma bango, to bango banso baye bakobomba mitindo mya Nzambe, bakoya o bosekwi bwa yambo; yango wana, bazali bosekwi bwa yambo.\n\n23 Bakosekwisama mpo ya kofanda elongo na Nzambe oyo asikolaki bango; boye bazali na bomoi bwa seko na Klisto, oyo akataki nkanga ya liwa.\n\n24 Mpe baye bazali bango baye bazali na eteni o bosekwi bwa yambo; mpe baye bazali baye bakufaki yambo Klisto aya, o bozangi boyebi bwa bango, esakolamaki naino te lobiko epai ya bango. Mpe boye Nkolo amemi bozongisi bwa bango; mpe bazali na eteni o bosekwi bwa yambo, to bazwi bomoi bwa seko, kosikolamaka na Nkolo.\n\n25 Mpe bana bake bakozwa lokola bomoi bwa seko.\n\n26 Kasi talani, mpe bangani, mpe lengeni liboso lya Nzambe, mpo bosengelaki kolenge; mpo Nkolo asikola moko te wa lolenge loye baye bakotomboka na ye mpe bakokufa o masumu ma bango; iyo, kutu bango banso baye bawaki o masumu ma bango naino uta mokili ebanda, baye na nko batombokaki na Nzambe, baye bayebaki mitindo mya Nzambe, mpe babatelaki myango te; baye bazali bango baye bakosangana te o bosekwi bwa yambo.\n\n27 Yango wana esengeli yo kolenge te? Mpo lobiko lokoya na moko te wa lolenge loye; mpo Nkolo asikoli moko te wa lolenge loye; iyo, mpe Nkolo akoki kosikola moko te wa lolenge loye; mpo akoki te kowangana yemei; mpo akoki te kowangana boyengebene ezali byango na likoki lya yango.\n\n28 Mpe sikawa nalobi epai ya bino ete ntango ekoya eye lobiko la Nkolo lokosakolama o ekolo na ekolo, libota na libota, monoko na monoko, mpe bato na bato.\n\n29 Iyo, Nkolo, basinzili ba yo, bakotombola mongongo mwa bango; na mongongo elongo bakoyemba; mpo bakomono miso na miso, ekomeme Nkolo lisusu Siona.\n\n30 Bukanani o bosepeli, yembani elongo, bino bisika bya mpamba bya Yelusaleme; mpo Nkolo abondisi bato ba ye, asikoli Yelusaleme.\n\n31 Nkolo asalaki bolumbu loboko la ye losantu o miso mya bikolo binso; mpe nsuka inso ya mabele ekomono lobiko la Nzambe wa biso.\n\n", "mosiah 16": "[center][font_size=26]Mokapo 16[/font_size][/center]\n\n[i]Nzambe asikoli bato uta o ezaleli ya libunga mpe bokwei bwa bango—Bango baye bazali ba mosuni bakotikala lokola soko bosikoli bozalaki te—Klisto akosala esalema bosekwi boko o bomoi lozanga nsuka to botumboli bozanga nsuka. Penepene na 148 Yambo ya Klisto.[/i]\n\n1 Mpe sikawa, esalemaki ete esilisaka Abinadi koloba makambo maye, atandolaki loboko la ye mpe alobaki: Ntango ekoya ekomono bato banso lobiko la Nkolo; ekomono ekolo na ekolo, libota na libota, monoko na monoko, mpe bato na bato miso na miso mpe bakondima liboso lya Nzambe ete masambisi ma ye mazali mayengebene.\n\n2 Mpe nde bato ba nkuna bakobwakama libanda, mpe bakozala na ntina ya koganga, mpe kolela, mpe komilela, mpe kolia mino mya bango; mpe eye zambi balingi koyokemela te epai ya mongongo mwa Nkolo; yango wana Nkolo akosikola bango te.\n\n3 Mpo bazali bato ba mosuni mpe ba zabulu, mpe zabulu azali na nguya likolo lya bango; iyo, kutu nioka oyo ya kala oyo akosaki baboti ba biso ba yambo, oyo azalaki ntina ya bokwei bwa bango; oyo azalaki ntina ya bato banso kokomaka ba mosuni, ba elengi ya biyokeli, ba zabulu, koyebaka bolamu mpe bobe, koyangelamisaka bangomei na zabulu.\n\n4 Boye bato banso babungaki; mpe tala, balingaki kobunga libela ezalaka te ete Nzambe asikolaki bato ba ye uta o bozali bwa libunga mpe bokwei bwa bango.\n\n5 Kasi bomikundola ete ye oyo akolenda o lizali lya mosuni lya yemei, mpe akokoba o nzela ya lisumu mpe botomboki na Nzambe, akotikala o bozali bwa ye bwa bokwei mpe zabulu akozala na nguya inso likolo lya ye. Yango wana azali lokola soko bosikoli bosalemaki te, kozalaka moyini wa Nzambe; mpe lokola ezali zabulu moyini wa Nzambe.\n\n6 Mpe sikawa soko Klisto ayaka te o kati ya mokili, kolobaka makambo makoya lokola soko makomaka, ekokaki kozala bosikoli te.\n\n7 Mpe soko Klisto asekwaka te uta o bakufi, to akataka nkanga ya liwa te ete lilita lizala na elonga te, mpe ete liwa lizala na etengu te, ekokaki kozala bosekwi te.\n\n8 Kasi ezali bosekwi, yango wana lilita lizali na elonga te, mpe etengu ya liwa eminami nie na Klisto.\n\n9 Azali mwinda mpe bomoi bwa mokili; iyo, mwinda moye mozanga nsuka, moye mokoki koyindisama mokolo moko te; iyo, mpe lisusu bomoi boye mozanga nsuka, ete ekoka kozala liwa lisusu te.\n\n10 Kutu kufa eye ekolata bozangi bokufi, mpe bopoli bokolata bozangi bopoli, mpe ekomememe mpo ya koteleme liboso lya esika ya bosambisi ya Nzambe, mpo ya kosambisama na ye engebene na misala mya bango soko mizali milamu to soko mizali mibe—\n\n11 Soko mizali milamu, o bosekwi bwa bomoi bozanga nsuka mpe esengo; mpe soko mizali mibe, o bosekwi bwa botumboli bozanga nsuka, kosundolamaka na zabulu, oyo ayangelaki bango, eye ezali botumboli—\n\n12 Kokendeke engebene na bolingi mpe mposa ya mosuni ya bangomei; kobiangaka mokolo moko te likolo lya Nkolo ntango etandamaki maboko ma ngolu ona bango; mpo maboko ma ngolu matandamaki ona bango, mpe balingaki te; ekebisamaki bango na mabe ma bango mpe nzokande balingaki te kolongwa mosika na yango; mpe batindamaki koyamboli mpe nzokande balingaki te koyamboli.\n\n13 Mpe sikawa, esengeli bino kati ya te kolenge mpe koyambola masumu ma bino, mpe komikundola ete bobele o mpe na Klisto nde bokoki kobikisama?\n\n14 Yango wana, soko bozali kolakisa mobeko mwa Mose, lakisani lisusu ete mozali elilingi ya makambo mana maye makoya—\n\n15 Lakisani bango ete bosikoli bokoya na Klisto Nkolo, oyo azali Tata wa Seko mpenza. Amene.\n\n", "mosiah 17": "[center][font_size=26]Mokapo 17[/font_size][/center]\n\n[i]Alama andimi mpe akomi maloba ma Abinadi—Abinadi akufi na mpasi ya moto—Abikuli malali mpe liwa na moto likolo lya babomi ba ye. Penepene na 148 Yambo ya Klisto.[/i]\n\n1 Mpe sikawa esalemaki ete esilisaka Abinadi maloba maye, ete mokonzi atindaki ete banganga bakamata ye mpe basala ete apesama liwa.\n\n2 Kasi ezalaki moto moko o ntei ya bango ya ye nkombo ezalaki Alama, ye lokola kozalaka eboto moko wa Nefi. Mpe azalaki elenge mobali moko, mpe andimaki maloba maye Abinadi alobaka, mpo ayebaki etali bobe boye Abinadi atatolaka likolo lya bango; yango wana abandaki kosamba elongo na mokonzi ete azala te na nkanda na Abinadi, kasi atika ete akoka kokende na kimia.\n\n3 Kasi Mokonzi adasukaki mingi, mpe asalaki ete Alama abenganama libanda uta o ntei ya bango, mpe atindaki basali ba ye nsima ya ye ete bakoka koboma ye.\n\n4 Kasi akimaki uta o liboso lya bango mpe amibombaki ete bamonoki ye te. Mpe ye kobombamaka mikolo mingi akomaki makambo manso Abinadi alobaka.\n\n5 Mpe esalemaki ete mokonzi asalaki ete bakengeli ba ye bazinga Abinadi mpe bakamata ye; mpe bakangaki ye mpe babwakaki ye o kati ya boloko.\n\n6 Mpe nsima ya mikolo misato, ezwaki ye toli na banganga ba ye, asalaki ete amememe lisusu liboso lya ye.\n\n7 Mpe alobaki epai ya ye: Abinadi, tozwi bofundi boko likolo lya yo, mpe olongobani na liwa.\n\n8 Mpo olobaki ete Nzambe yemei akokita o ntei ya bana ba bato; mpe sikawa, mpo ya ntina ya eye okopesama liwa longola se soko olongoli maloba maye olobaki mabe matali ngai mpe bato ba ngai.\n\n9 Sikawa Abinadi alobaki epai ya ye: Nalobi epai ya yo, nakolongola te maloba maye nalobaki epai ya yo matali bato baye, mpo mazali ma solo; mpe ete bokoka koyeba bosolo bwa mango namitikaki ete nakweya o kati ya maboko ma yo.\n\n10 Iyo, mpe nakondima kutu kina liwa, mpe nakolongola maloba ma ngai te, mpe makoteleme lokola litatoli lyoko likolo lya yo. Mpe soko obomi ngai okosopa makila mazanga elindo, mpe eye ekoteleme lokola litatoli lyoko mpo ya mabe ma yo o mokolo mwa nsuka.\n\n11 Mpe sikawa mokonzi Noa azalaki penepene na kotika ye, mpo abangaki liloba lya ye; mpo abangaki ete bosambisi bwa Nzambe boya likolo lya ye.\n\n12 Kasi banganga batombolaki mongongo mpo ya ye, mpe babandaki kofunda ye, kolobaka: Afingaki mokonzi. Yango wana mokonzi asilikaki na ye, mpe asundolaki ye ete akoka kobomama.\n\n13 Mpe esalemaki ete bakamataki ye mpe bakangaki ye, mpe babeteki ye na nzete ya moto, iyo, kutu kina liwa.\n\n14 Mpe sikawa ebandaki mololi kozikisa ye, agangaki epai ya bango, kolobaka:\n\n15 Tala, kutu lokola bosali epai ya ngai, boye ekosalema ete nkona ya bino ikosala ete mingi bakoyokisama mpasi eye nayoki, kutu mpasi ya liwa na moto; mpe eye zambi bandimi na lobiko la Nkolo Nzambe wa bango.\n\n16 Mpe ekosalema ete bokotungisama na ndenge inso ya malali na ntina ya masumu ma bino.\n\n17 Iyo, mpe bokobeteme epai na epai, mpe bokobenganama mpe bokopalanganisama esika na esika, kutu lokola ebwele ya zamba ebenganamaka na niama ya loma.\n\n18 Mpe o mokolo mona bokolandama, mpe bokokangema na loboko la bayini ba bino, mpe nde bokoyoka mpasi, lokola nayokaki mpasi, bolozi bwa liwa na moto.\n\n19 Boye Nzambe asalaki bobekoli likolo lya bango baye babebisaki bato ba ye. O Nzambe, yamba bozo bwa ngai.\n\n20 Mpe sikawa, elobaka Abinadi maloba maye, akweyaki, eyokaki ye mpasi ya liwa na moto; iyo, epesamaki ye liwa zambi aboyaki kowangana mitindo mya Nzambe, ekangaki ya bosolo bwa maloba ma ye na liwa lya ye.\n\n", "mosiah 18": "[center][font_size=26]Mokapo 18[/font_size][/center]\n\n[i]Alama alakisi na nkuku—Alimboli boyokani bwa libatisi mpe abatisi na mai ma Molomoni—Abongisi Eklezia ya Klisto mpe akulisi banganga—Bamisalisi bangomei mpe balakisi bato—Alama mpe bato ba ye bakimi uta na Mokonzi Noa o kati ya esobe. Penepene na 147–145 Yambo ya Klisto.[/i]\n\n1 Mpe sikawa, esalemaki ete Alama, oyo akimaki uta na basali ba mokonzi Noa, ayambolaki masumu mpe mabe ma ye, mpe akendeki zingazinga na nkuku o ntei ya bato, mpe abandaki kolakisa maloba ma Abinadi—\n\n2 Iyo, maye matali eye ekoya, mpe lisusu maye matali bosekwi bwa bakufi, mpe bosikoli bwa bato, boye bokoya na nguya, mpe mpasi, mpe liwa lya Klisto, mpe bosekwi bwa ye mpe bobuti bwa ye o lola.\n\n3 Mpe mingi lokola balingaki koyoka liloba lya ye ateyaki. Mpe alakisaki bango na nkuku, ete ekokaki te koya o boyebi bwa mokonzi. Mpe mingi bandimaki maloba ma ye.\n\n4 Mpe esalemaki ete mingi bandimaki ye bakendeki o esika yoko eye ebiangemi Molomoni, ezwaki nkombo ya yango uta na mokonzi, ezalaki na ndelo ya mboka inialangisama, o ntango to o eleko, na niama ya zamba.\n\n5 Sikawa, ezalaki o Molomoni liziba lyoko lya mai ma peto, mpe Alama akendeki kuna, kuna ezalaki penepene na mai ebolo ya nzete ike, esika amibombaki o ntango ya moi uta o boluki bwa bato ba Mokonzi.\n\n6 Mpe esalemaki ete mingi lokola bandimaki ye bakendeki kuna mpo ya koyoka maloba ma ye.\n\n7 Mpe esalemaki ete nsima ya mikolo mingi motango moko monene basanganaki elongo o esika ya Molomoni, mpo ya koyoka maloba ma Alama. Iyo, banso basanganaki elongo baye bandimaki maloba ma ye, mpo ya koyoka ye. Mpe alakisaki bango, mpe alakisaki epai ya bango boyamboli, mpe bosikoli, mpe bondimi likolo lya Nkolo.\n\n8 Mpe esalemaki ete alobaki epai ya bango: Talani, awa ezali mai ma Molomoni yango oyo (mpo boye mango mabiangemaki), mpe sikawa, lokola bozali na mposa ya kokota o kati ya etonga ya Nzambe, mpe kobiangema bato ba ye, mpe bozali kondima komeme mikumba mya bino na bino, ete mikoka kozala pepele;\n\n9 Iyo, mpe bozali kondima kolela elongo na baye bakolela; iyo, mpe kobondisa baye batelemi na mposa ya libondisi, mpe kotelemeke lokola banzeneneke ba Nzambe o ntango inso mpe o makambo manso, mpe o bisika binso bokoka kozala, kutu kina liwa, ete bokoka kosikolama na Nzambe, mpe kotangema elongo na bango ba bosekwi bwa yambo, ete bokoka kozwa bomoi bwa seko—\n\n10 Sikawa nakoloba epai ya bino, soko eye ezali mposa ya mitema mya bino, nini ekopekisa bino bobatisama o nkombo ya Nkolo, lokola litatoli liboso lya ye ete bokoti o kati ya boyokani elongo na ye, ete bokosalela ye mpe bokobatela mitindo mya ye, ete akoka kosopa libanda molimo mwa ye mingi koleka likolo lya bino?\n\n11 Mpe sikawa, eyokaka bato maloba maye, babeteki maboko ma bango mpo ya bosepeli, mpe bagangaki: Eye ezali mposa ya mitema mya biso.\n\n12 Mpe sikawa esalemaki ete Alama akamataki Helama, ye kozalaka moko wa yambo, mpe akendeki mpe atelemeki o mai, mpe abelelaki, kolobaka: O Nkolo, sopa Molimo mwa yo likolo lya mosali wa yo, ete akoka kosala mosala moye na bosantu bwa motema.\n\n13 Mpe elobaka ye maloba maye, Molimo mwa Nkolo azalaki likolo lya ye, mpe alobaki: Helama, nakobatisa yo, kozalaka na bokulaka uta na Nzambe wa Bokasi Bonso, lokola litatoli lyoko ete okoti o kati ya boyokani mpo ya kosalela ye kina okokufa lokola nzoto ya kufa; mpe tika Molimo mwa Nkolo asopana likolo lya yo; mpe tika apesa epai ya yo bomoi bwa seko, na bosikoli bwa Klisto, bwango alengeleki uta o bokelami bwa mokili.\n\n14 Mpe esilisaka Alama koloba makambo maye, Alama mpe Helama lokola bakundamaki o mai; mpe batelemeki mpe babimaki na mai kosepelaka, etondisamaki bango na Molimo.\n\n15 Mpe lisusu, Alama akamataki mosusu, mpe akendeki mbala yoko ya ibale o kati ya mai, mpe abatisaki ye engebene na ya yambo, kasi akundamaki yemei lisusu te o mai.\n\n16 Mpe nsima ya lolenge loye abatisaki moko na moko oyo akendeki o esika ya Molomoni; mpe bazalaki motuya penepene na bato nkama ibale na inei; iyo, mpe babatisamaki o mai ma Molomoni, mpe batondisamaki na boboto bwa Nzambe.\n\n17 Mpe babiangemaki eklezia ya Nzambe, to eklezia ya Klisto, uta o ntango ena. Mpe esalemaki ete onso oyo abatisamaki na nguya mpe bokulaka bwa Nzambe abakisamaki o eklezia ya ye.\n\n18 Mpe esalemaki ete Alama, ezalaki ye na bokulaka uta na Nzambe, akulisaki banganga; kutu nganga moko mpo ya tuku mitanu na tuku mitanu ya motango mwa bango akulisaki mpo ya kolakisa epai ya bango, mpe mpo ya kolakisa bango makambo matali bokonzi bwa Nzambe.\n\n19 Mpe atindaki bango ete balakisa eloko esusu te longola se soko ezalaki makambo maye alakisaka, mpe maye malobamaki na monoko mwa baprofeta basantu.\n\n20 Iyo, atindaki bango ete bateya eloko esusu te longola se soko ezalaki boyamboli mpe bondimi likolo lya Nkolo, oyo asikolaka bato ba ye.\n\n21 Mpe atindaki bango ete ezala boswani te bango na bango, kasi ete batalela o boso na miso moko, kozalaka na bondimi boko mpe libatisi lyoko, kozalaka na mitema mya bango misangana elongo o bomoko mpe o bolingo bango na bango.\n\n22 Mpe boye atindaki bango bateya. Mpe boye bakomaki bana ba Nzambe.\n\n23 Mpe atindaki bango ete batosa saba, mpe babatela yango esantu, mpe lisusu mokolo na mokolo bapesa matondi na Nkolo Nzambe wa bango.\n\n24 Mpe atindaki bango lisusu ete banganga baye akulisaka basala na maboko ma bangomei mpo ya lisalisi lya bango.\n\n25 Mpe ezalaki mokolo moko o mposo na mposo moye motiamaki mpembeni ete basangana bangomei elongo mpo ya kolakisa bato, mpe kokumbamela Nkolo Nzambe wa bango, mpe lisusu, mbala mingi lokola ezalaki na nguya ya bango, koyangana bangomei elongo.\n\n26 Mpe banganga basengelaki te koyekeme likolo lya bato mpo ya lisalisi lya bango; kasi mpo ya mosala mwa bango basengelaki kozwa boboto bwa Nzambe, ete bakoka koyika bokasi o molimo, kozalaka na boyebi bwa Nzambe, ete bakoka kolakisa na nguya mpe bokulaka bwa Nzambe.\n\n27 Mpe lisusu Alama atindaki ete bato ba eklezia bakaba eteni ya biloko bya bango, moko na moko engebene na eye azwaka; soko azali na mingi koleka akokaba mingi koleka; mpe na oyo azalaka kaka na moke, nde moke esengemeki; mpe na oyo azangaka esengelaki apesama.\n\n28 Mpe boye bakabolaki eteni ya biloko bya bango na bolingi bwa bonsomi bwa bangomei mpe mposa ilamu ona Nzambe, mpe na banganga baye batelemeki na bozangi, iyo, mpe na oyaso oye azangi, bozo botaka.\n\n29 Mpe eye alobaki epai ya bango, etindamaki ye na Nzambe; mpe batambolaki na alima liboso lya Nzambe, kokabanaka biloko o ntango mpe o molimo lokola engebene na bozangi mpe bisenge bya bango.\n\n30 Mpe sikawa esalemaki ete enso eye esalemaki o Molomoni, iyo, mpembeni ya mai ma Molomoni, o zamba ezalaki mpembeni ya mai ma Molomoni; iyo, esika ya Molomoni, mai ma Molomoni, zamba ya Molomoni, boniboni kitoko ezalaki o miso mya baye bayaki kuna mpo ya boyebi bwa Mosikoli wa bango; iyo, mpe boniboni bapambolami, mpo bakoyemba mpo ya bosanzoli bwa libela.\n\n31 Mpe makambo maye masalemaki o ndelo ya mboka, ete makokaki te koya o boyebi bwa mokonzi.\n\n32 Kasi tala, esalemaki ete mokonzi, ebombolaki ye moningi o ntei ya bato, atindaki basali ba ye mpo ya kosenzele bango. Yango wana o mokolo moye bayanganaki bangomei elongo mpo ya koyoka liloba lya Nkolo babombolamaki na mokonzi.\n\n33 Mpe sikawa Mokonzi alobaki ete Alama azalaki kolamusa bato mpo ya botomboki na ye; yango wana atindaki limpinga lya ye mpo ya kobebisa bango.\n\n34 Mpe esalemaki ete Alama elongo na bato ba Nkolo bayebisamaki na boyei bwa limpinga lya mokonzi; yango wana bakamataki biema bya bango mpe mabota ma bango mpe bakendeki o kati ya esobe.\n\n35 Mpe bazalaki na motuya penepene na bato nkama inei na tuku itano.\n\n", "mosiah 19": "[center][font_size=26]Mokapo 19[/font_size][/center]\n\n[i]Gideona aluki mpo ya koboma Mokonzi Noa—Balamani bakamati mboka—Mokonzi Noa ayoki mpasi ya liwa na moto—Limiyi ayangeli lokola mokonzi moyangelami. Penepene na 145–121 Yambo ya Klisto.[/i]\n\n1 Mpe esalemaki ete limpinga lya mokonzi bazongaki, elukaki bango na mpamba bato ba Nkolo.\n\n2 Mpe sikawa tala, makasi ma mokonzi mazalaki make, ekutolamaki bango, mpe ebandaki kozala bokabwani o ntei ya etikali ya bato.\n\n3 Mpe eteni eleki eke ebandaki kofula bokaneli likolo lya mokonzi, mpe boweli bonene bobandaki kozala o ntei ya bango.\n\n4 Mpe sikawa ezalaki moto moko o ntei ya bango ya ye nkombo ezalaki Gideona, mpe ezalaki ye moto mokasi mpe moyini wa mokonzi, yango wana abendaki mopanga mwa ye, mpe alapaki ndai o nkele ya ye ete akoboma mokonzi.\n\n5 Mpe esalemaki ete abundaki na mokonzi; mpe emonoki mokonzi ete azalaki penepene na kolonga ye, akimaki mpe akendeki likolo lya linongi liye lizalaki mpembeni ya tempelo.\n\n6 Mpe Gideona alandaki nsima ya ye mpe azalaki penepene na kokoma likolo lya linongi mpo ya koboma mokonzi, mpe mokonzi abwakaki miso mya ye zingazinga mpembeni ona mboka ya Semiloni, mpe tala, limpinga lya Balamani bazalaki o kati ya ndelo ya mboka.\n\n7 Mpe sikawa mokonzi abelelaki makasi na nsomo ya bozo bwa ye, kolobaka: Gideona, bikisa ngai, mpo Balamani bazali likolo lya biso mpe bakobebisa biso; iyo, bakobebisa bato ba ngai.\n\n8 Mpe sikawa mokonzi azalaki mingi te motema likolo mpo ya bato ba ye lokola azalaki mpo ya bomoi bwa yemei; nzokande, Gideona abikisaki bomoi bwa ye.\n\n9 Mpe mokonzi atindaki bato ete bakima liboso lya Balamani, mpe yemei akendeki liboso lya bango, mpe bakimaki o kati ya esobe, elongo na basi ba bango mpe bana ba bango.\n\n10 Mpe esalemaki ete Balamani balandaki bango, mpe bakangaki bango, mpe babandaki koboma bango.\n\n11 Sikawa esalemaki ete mokonzi atindaki bango ete babali banso batika basi ba bango mpe bana ba bango, mpe bakima liboso lya Balamani.\n\n12 Sikawa ezalaki mingi baye balingaki te kotika bango, kasi balingaki nde kotikala mpe bakufa elongo na bango. Mpe etikali batikaki basi ba bango mpe bana ba bango mpe bakimaki.\n\n13 Mpe esalemaki ete bango baye batikalaki elongo na basi ba bango mpe na bana ba bango basalaki ete bana basi ba malonga ba bango bakende koteleme mpe kosamba elongo na Balamani ete baboma bango te.\n\n14 Mpe esalemaki ete Balamani bayokaki mawa likolo lya bango, mpo basenginiamaki na kitoko ya basi ba bango.\n\n15 Yango wana Balamani babikisaki bomoi bwa bango, mpe bakamataki bango bakangemi mpe bazongisaki bango o mboka ya Nefi, mpe bapesaki ndingisa epai ya bango ete bakoka kozwa mboka, o nse ya masengeli ete bapesa mokonzi Noa o kati ya maboko ma Balamani, mpe bapesa bozwi bwa bango, kutu katikati ya enso eye bazwaki, katikati ya wolo ya bango, mpe mpauni ya bango, mpe biloko binso bya motuya bya bango, mpe boye bafutaki mpako na mokonzi wa Balamani mibu na mibu.\n\n16 Mpe sikawa ezalaki moko wa bana babali ba mokonzi o ntei ya bango baye bakamatamaki bawumbu, ya ye nkombo ezalaki Limiyi.\n\n17 Mpe sikawa Limiyi azalaki na mposa ete tata wa ye abebisama te; nzokande, Limiyi abosanaki te mabe ma tata wa ye, ezalaki yemei moto moyengebene.\n\n18 Mpe esalemaki ete Gideona atindaki bato o kati ya esobe na nkuku, mpo ya koluka mokonzi mpe baye bazalaki elongo na ye. Mpe esalemaki ete bakutanaki na bato o esobe, banso longola se mokonzi mpe banganga ba ye.\n\n19 Sikawa balapaki ndai o mitema mya bango ete bakozonga o mboka ya Nefi, mpe soko basi ba bango mpe bana ba bango babomamaki, mpe lisusu bango baye batikalaki elongo na bango, ete bakoluka bobekoli, mpe lokola bakowa elongo na bango.\n\n20 Mpe mokonzi atindaki bango ete bazonga te; mpe basilikaki na mokonzi, mpe basalaki ete ayoka mpasi, kutu kina o liwa na moto.\n\n21 Mpe bazalaki penepene na kokamata banganga lisusu mpe kopesa bango liwa, mpe bakimaki liboso lya bango.\n\n22 Mpe esalemaki ete bazalaki penepene na kozonga o mboka ya Nefi, mpe bakutanaki na bato ba Gideona. Mpe bato ba Gideona balobaki epai ya bango makambo manso malekaki na basi ba bango mpe bana ba bango; mpe ete Balamani bapesaka epai ya bango ete bakoka kozwa mboka na kofutaka mpako yoko na Balamani ya katikati ya enso eye bazwaki.\n\n23 Mpe bato balobaki epai ya bato ba Gideona ete babomaka mokonzi, mpe banganga ba ye bakimaki mosika mpenza na bango o kati ya esobe.\n\n24 Mpe esalemaki ete esilisaki bango molulu, ete bazongaki o mboka ya Nefi, kosepelaka, zambi basi ba bango mpe bana ba bango babomamaki te; mpe balobelaki Gideona nini basalaki na mokonzi.\n\n25 Mpe esalemaki ete mokonzi wa Balamani alapaki ndai yoko epai ya bango, ete bato ba ye bakoboma bango te.\n\n26 Mpe lisusu Limiyi, ezalaki ye mwana mobali wa mokonzi, epesamaki bokonzi likolo lya ye na bato, alapaki ndai epai ya mokonzi wa Balamani ete bato ba ye bakofuta mpako epai ya ye, kutu katikati ya enso eye bazwaki.\n\n27 Mpe esalemaki ete Limiyi abandaki kotia bokonzi mpe kotia kimia o ntei ya bato ba ye.\n\n28 Mpe mokonzi wa Balamani atiaki bakengeli zingazinga mpembeni ya mboka, ete akoka kobatela bato ba Limiyi o mboka, mpo ete bakoka kokende te o kati ya esobe; mpe afutaki bakengeli ba ye na mpako eye azwaki uta na Banefi.\n\n29 Mpe sikawa mokonzi Limiyi azalaki na kimia ya ntango inso o bokonzi bwa ye mpo ya ntaka ya mibu mibale, miye Balamani batumolaki bango te to balukaki te kobebisa bango.\n\n", "mosiah 20": "[center][font_size=26]Mokapo 20[/font_size][/center]\n\n[i]Boko bana basi ba Balamani bawambolami na Banganga ba Noa—Balamani basali etumba na Limiyi mpe bato ba ye—Mampinga ma Balamani babenganami mpe bazwi kimia. Penepene na 145–123 Yambo ya Klisto.[/i]\n\n1 Sikawa ezalaki esika yoko o Semiloni wapi bana basi ba Balamani bamisangisaki elongo mpo ya koyemba, mpe mpo ya kobina, mpe mpo ya komisepelisa.\n\n2 Mpe esalemaki ete ezalaki mokolo moko motango moko moke mwa bango mosanganaki elongo mpo ya koyemba mpe kobina.\n\n3 Mpe sikawa banganga ba mokonzi Noa, ezalaki bango koyoka nsoni mpo ya kozonga o mboka ya Nefi, iyo, mpe lisusu kobangaka ete bato baboma bango, yango wana bamekaki te kozonga na basi ba bango mpe bana ba bango.\n\n4 Mpe etikalaki bango o esobe, mpe ebombolaki bango bana basi ba Balamani, babatamaki mpe basenzeleki bango;\n\n5 Mpe emonoki bango ete ezalaki moke ya bango basanganaki elongo mpo ya kobina, babimaki o esika ya bango ya bonkutu mpe bakamataki bango mpe bamemeki bango o kati ya esobe; iyo, ntuku ibale na inei ya bana basi ba Balamani bamemeki o kati ya esobe.\n\n6 Mpe esalemaki ete emonoki Balamani ete bana basi ba bango bazangaka, basilikaki na bato ba Limiyi, mpo bakanisaki ete ezalaki bato ba Limiyi.\n\n7 Yango wana batindaki mampinga ma basoda ba bango; iyo, kutu mokonzi yemei akendeki liboso lya bato ba ye; mpe bamataki o mboka ya Nefi kobebisa bato ba Limiyi.\n\n8 Mpe sikawa Limiyi abombolaka bango uta o linongi, kutu bolengeli bwa bango banso mpo ya bitumba bobombolamaki; yango wana asangisaki bato ba ye elongo, mpe babatamaki mpo ya kozila bango o bilanga mpe o zamba.\n\n9 Mpe esalemaki ete emataka Balamani, bato ba Limiyi babandaki kokweya likolo lya bango na bisika bya bango bya kobatama, mpe babandaki koboma bango.\n\n10 Mpe esalemaki ete etumba ekomaki nsomo mpenza, mpo babundaki bo nkosi mpo ya niama ikangi bango.\n\n11 Mpe esalemaki ete bato ba Limiyi babandaki kobengana Balamani liboso lya bango; nzokande bazalaki te na motango mingi boye lokola Balamani. Kasi babundaki mpo ya bomoi bwa bango, mpe mpo ya basi ba bango, mpe mpo ya bana ba bango; yango wana basalaki makasi bangomei mpe bo dalagona ebundaki bango.\n\n12 Mpe esalemaki ete bakutaki mokonzi wa Balamani o ntei ya motango mwa bakufi; nzokande akufaki te, ezokaki ye mpe atikalaki o mabele, boye mbangu mingi ezalaki bokimi bwa bato ba ye.\n\n13 Mpe bakamataki ye mpe bakangaki mpota ya ye, mpe bamemeki ye liboso lya Limiyi, mpe balobaki: tala, awa ezali mokonzi wa Balamani; ezokaki ye akweyaki o ntei ya bakufi ba bango, mpe batikaki ye; mpe tala, tomemi ye liboso lya yo; mpe sikawa tika biso toboma ye.\n\n14 Kasi Limiyi alobaki epai ya bango: Bokoboma ye te, kasi bokomeme ye awa mpo ete nakoka komono ye. Mpe bamemeki ye. Mpe Limiyi alobaki epai ya ye: Ntina nini ezwi bino mpo ya komata mpo ya kobunda na bato ba ngai? Tala, bato ba ngai babukaki te ndai eye nasalaki epai ya yo; yango wana, ntina kani bobuki ndai eye bosalaki epai ya bato ba ngai?\n\n15 Mpe sikawa mokonzi alobaki: Nabukaki ndai zambi bato ba yo bamemeki mosika bana basi ba bato ba ngai; yango wana, na nkanda ya ngai nasalaki bato ba ngai bamata mpo ya kobunda na bato ba yo.\n\n16 Mpe sikawa Limiyi ayokaka eloko yoko te etali likambo liye; yango wana alobaki: Nakoluka o ntei ya bato ba ngai mpe onso oyo asalaki likambo liye akowa. Yango wana asalaki boluki boko bosalema o ntei ya bato ba ye.\n\n17 Sikawa eyokaka Gideona makambo maye, ye kozalaka kapiteni wa mokonzi, akendeki mpe alobaki epai ya mokonzi: Nakosenge yo otika, mpe oluka te bato baye, mpe otia te eloko eye o mokumba mwa bango.\n\n18 Mpo emikundoli yo te banganganzambe ba tata wa yo, baye bato baye balukaki kobebisa? Mpe ezali bango te o esobe? Ezali bango te boko baye bayibaki bana basi ba Balamani?\n\n19 Mpe sikawa, tala, mpe lobela mokonzi makambo maye, ete akoka kolobela bato ba ye ete bakoka kozwa kimia ona biso; mpo tala bazali kala kolengele mpo ya koya likolo lya biso; mpe tala lisusu ezali bobele moke ya biso.\n\n20 Mpe tala, bakoya elongo na mampinga ma bango ya motango moike; mpe longola se soko mokonzi apesi bango kimia te ona biso tokowa.\n\n21 Mpo maloba ma Abinadi makokisami te, maye abikulaki likolo lya biso—mpe enso eye zambi toyokemelaki te epai ya maloba ma Nkolo, mpe totikaki te masumu ma biso?\n\n22 Mpe sikawa tika topesa mokonzi kimia; mpe tokokisa ndai eye tosalaki epai ya ye; mpo eleki bolami mingi tozala o bowumbu esika ete tobungisa bomoi bwa biso; yango wana, tika totia nsuka ya bosopi bwa makila maike.\n\n23 Mpe sikawa Limiyi alobelaki mokonzi makambo manso matali tata wa ye, mpe banganga baye bakimaka o kati ya esobe, mpe atiaki bomemi mosika bwa bana basi ba bango na bango.\n\n24 Mpe esalemaki ete mokonzi azwaki kimia ona bato ba ye; mpe alobaki epai ya bango: Tika tokende kokutana na bato ba ngai, maboko mazangi mandoki; mpe nakolapa epai ya bino na ndai ete bato ba ngai bakoboma bato ba yo te.\n\n25 Mpe esalemaki ete balandaki mokonzi, mpe bakendeki, bazangi mandoki, kokutana na Balamani. Mpe esalemaki ete bakutanaki na Balamani; mpe mokonzi wa Balamani agumbamaki yemei liboso lya bango, mpe asambaki mpo ya litomba lya bato ba Limiyi.\n\n26 Mpe emonoki Balamani ete bato ba Limiyi bazalaki na mandoki te, bayokaki mawa likolo lya bango mpe bazwaki kimia ona bango, mpe bazongaki elongo na mokonzi wa bango na kimia o mboka ya bango.\n\n", "mosiah 21": "[center][font_size=26]Mokapo 21[/font_size][/center]\n\n[i]Bato ba Limiyi babetemi mpe balongami na Balamani—Bato ba Limiyi bakutani na Amona mpe babongwani—Balobeli Amona etali ntuku mibale na minei ya palaki ya Bayelede. Penepene na 122–121 Yambo ya Klisto.[/i]\n\n1 Mpe esalemaki ete Limiyi mpe bato ba ye bazongaki o engumba ya Nefi, mpe babandaki kofanda o mboka na kimia lisusu.\n\n2 Mpe esalemaki ete nsima ya mikolo mingi Balamani babandaki lisusu kolamusama na nkanda na Banefi, mpe babandaki lisusu koya o kati ya ndelo ya mboka zingazinga mpembeni.\n\n3 Sikawa bamekaki te koboma bango, na ntina ya ndai eye mokonzi wa bango alapaka epai ya Limiyi; kasi babeteki bango na matama ma bango, mpe basalelaki bokulaka likolo lya bango; mpe babandaki kotia bango mikumba mya bozito likolo lya mikongo mya bango, mpe komeme bango lokola bakosala mpunda yoko baba—\n\n4 Iyo, enso eye esalemaki mpo ete liloba lya Nkolo likokisama.\n\n5 Mpe sikawa matungisami ma Banefi mazalaki manene, mpe ezalaki nzela te eye bakokaki komibikisa libanda lya maboko ma bango, mpo Balamani bazingaki bango epai na epai.\n\n6 Mpe esalemaki ete bato babandaki koyimayima na mokonzi na ntina ya matungisi ma bango; mpe babandaki kozala na mposa ya kokende likolo lya bango mpo ya kobunda. Mpe batungisaki mokonzi mpenza na boleli bwa bango; yango wana apesaki ndingisa epai ya bango ete basala engebene na mposa ya bango.\n\n7 Mpe basanganaki lisusu bangomei elongo, mpe balataki ebundele ya bango, mpe bakendeki likolo lya Balamani mpo ya kobengana bango libanda lya mboka ya bango.\n\n8 Mpe esalemaki ete Balamani babeteki bango, mpe bazongisaki bango nsima, mpe babomaki mingi ya bango.\n\n9 Mpe sikawa ezalaki eleli mpe boleli bonene o ntei ya bato ba Limiyi, bazenge kolelaka mpo ya babali ba bango, bana babali mpe bana basi kolelaka mpo ya batata ba bango, mpe bandeko mpo ya bandeko ba bango.\n\n10 Sikawa ezalaki bazenge mingi mpenza o mboka, mpe bazalaki kobelela na bokasi mokolo na mokolo, mpo ya bobangi bonene bwa Balamani boyaka likolo lya bango.\n\n11 Mpe esalemaki ete eleli ya bango ya ntango inso elamusaki etikali ya bato banso ba Limiyi na nkanda na Balamani; mpe bakendeki lisusu mpo ya kobunda, kasi babenganamaki nsima lisusu, koyokaka mpasi ya bobungisi nzike.\n\n12 Iyo, bakendeki lisusu mbala ya isato, mpe bayokaki mpasi na lolenge loko; mpe bango baye bakufaki te bazongaki lisusu o engumba ya Nefi.\n\n13 Mpe bamikitisaki kutu o mputulu, na koyangelamaka bangomei na nkanga ya bowumbu, komitikaka bangomei mpo ya kobeteme, mpe kobenganama epai na epai, mpe komemisama mikumba, engebene na mposa ya bayini ba bango.\n\n14 Mpe bamikitisaki kutu o bozindo bwa bosawa; mpe babelelaki makasi na Nzambe; iyo, kutu bolai bwa mokolo mobimba balelaki na Nzambe wa bango ete abikisa bango na matungisi ma bango.\n\n15 Mpe sikawa Nkolo azalaki malembe na koyoka ebelela ya bango na ntina ya masumu ma bango; nzokande Nkolo ayokaki ebelela ya bango, mpe abandaki kolembisa mitema mya Balamani ete babandaki kokomisa pepele mikumba mya bango; nzokande Nkolo amonoki te elongobani kobikisa bango libanda lya bowumbu.\n\n16 Mpe esalemaki ete babandaki kozwa bomengo moke moke o mboka, mpe babandaki lisusu kokolisa mboto mingi koleka, mpe bibwele, mpe bitonga, ete bayokaki te mpasi ya nzala.\n\n17 Sikawa ezalaki motango monene mwa basi, mingi koleka moye mozalaki mwa babali; yango wana mokonzi Limiyi atindaki ete mobali moko na moko akaba eteni ya lisalisi na basi bazenge mpe bana ba bango, ete bakoka kowa te na nzala; mpe eye basalaki na ntina ya bonene bwa motango moye babomamaka.\n\n18 Sikawa bato ba Limiyi bamibombaki elongo na lingomba lyoko lokola mpenza ekokaki, mpe babatelaki mboto ya bango mpe bibwele bya bango.\n\n19 Mpe mokonzi yemei andimaki te bomoto bwa ye libanda lya bifelo bya engumba, longola se soko amemeki bakengeli ba ye elongo na ye, kobangaka ete akoka na lolenge loko to losusu kokweya o kati ya maboko ma Balamani.\n\n20 Mpe asalaki ete bato ba ye basenzele mboka zingazinga mpembeni, ete na lolenge loko to losusu bakoka kokamata banganga baye bakimaki o kati ya esobe, baye bayibaki bana basi ba Balamani, mpe baye basalaka bobebisami bwa lolenge loye loya likolo lya bango.\n\n21 Mpo bazalaki na mposa ya kakamata bango ete bakoka kotumbola bango; mpo bazalaka koya o kati ya mboka ya Nefi o butu, mpe komeme mosika mboto ya bango mpe mingi ya biloko bya motuya bya bango; yango wana babatamaki kozila bango.\n\n22 Mpe esalemaki ete ezalaki mbilingambilinga lisusu te o kati ya Balamani mpe bato ba Limiyi, kutu kina o ntango Amona mpe bandeko ba ye bayaki o kati ya mboka ya bango.\n\n23 Mpe mokonzi ezalaki ye libanda lya ekuke ya engumba elongo na mokengeli wa ye, abombolaki Amona mpe bandeko ba ye; mpe kobanzaka ete bango bazalaki banganga ba Noa yango wana asalaki ete bakamatama, mpe bakangema, mpe babwakama o kati ya boloko. Mpe ezalaka bango banganga ba Noa alingaki kosala ete bapesa bango liwa.\n\n24 Kasi amonoki ete ezalaki bango te, kasi ete bazalaki bandeko ba ye, mpe bayaka uta o mboka ya Zalayemila, atondisamaki na bosepeli bonene mpenza.\n\n25 Sikawa mokonzi Limiyi atindaki, yambo ya boyei bwa Amona, motango moke ya bato mpo ya koluka mboka ya Zalayemila; kasi bakokaki te komono yango, mpe babungaki o esobe.\n\n26 Nzokande, bamonoki mboka yoko eye ezalaka na bato; iyo, mboka eye etondisamaki na mikuwa mikauka; iyo, mboka yoko eye ezalaka na bato mpe eye ebebisamaka; mpe bango, ebanzaki bango ezalaki mboka ya Zalayemila, bazongaki o mboka ya Nefi, ekomaki bango o ndelo ya mboka mikolo mingi te yambo ya boyei ya Amona.\n\n27 Mpe bamemeki likundoli lyoko elongo na bango, kutu likundoli lyoko lya bato ya bango mikuwa bamonoko; mpe likomamaki likolo lya palaki ya makele.\n\n28 Mpe sikawa Limiyi atondisamaki lisusu na bosepeli na koyokaka uta o monoko mwa Amona ete mokonzi Moziya azalaka na likabo lyoko uta na Nzambe, na wapi akokaki kolimbola minkoma mya lolenge loye; iyo, mpe Amona lisusu asepelaki.\n\n29 Kasi Amona mpe bandeko ba ye batondisamaki na mawa zambi bandeko ba bango mpenza babomamaka;\n\n30 Mpe lisusu ete mokonzi Noa mpe banganga ba ye basalaki ete bato basala masumu mpe mabe mpenza na Nzambe; mpe balelaki lisusu mpo ya liwa lya Abinadi; mpe lisusu mpo ya bokei bwa Alama mpe bato ba ye bakendeki elongo na ye, baye babongisaki eklezia ya Nzambe na makasi mpe nguya ya Nzambe, mpe bondimi na maloba maye Abinadi alobaka.\n\n31 Iyo, balelaki mpo ya bokei bwa bango, mpo bayebaki te wapi bakimaka. Sikawa balingaki na bosepeli kokangana elongo na bango, mpo bangomei bakotaki o kati ya boyokani elongo na Nzambe mpo ya kosalela ye mpe kobatela mitindo mya ye.\n\n32 Mpe sikawa uta o boyei bwa Amona, mokonzi Limiyi akotaki o kati ya boyokani elongo na Nzambe, mpe lokola mingi ya bato ba ye, mpo ya kosalela ye mpe kobatela mitindo mya ye.\n\n33 Mpe esalemaki ete mokonzi Limiyi mpe mingi ya bato ba ye bazalaki na mposa ya kobatisama; kasi moko te azalaki o mboka oyo azalaka na bokulaka uta na Nzambe. Mpe Amona aboyaki kosala likambo liye, komaniolaka yemei ete azalaki mosali moko alongobani te.\n\n34 Yango wana o ntango ena bamitiaki te o kati ya eklezia yoko, kozilaka Molimo mwa Nkolo. Sikawa bakomaki na mposa ya kokoma kutu lokola Alama mpe bandeko ba ye, baye bakimaki o kati ya esobe.\n\n35 Bazalaki na mposa ya kobatisama lokola elembo mpe litatoli ete bazalaki kolingaka kosalela Nzambe na motema mwa bango mobimba; nzokande babendaki ntango elai; mpe nsango yoko ya libatisi lya bango likopesama nsima.\n\n36 Mpe sikawa boyekoli bonso bwa Amona mpe bato ba ye, mpe mokonzi Limiyi mpe bato ba ye, bozalaki mpo ya komibikisa libanda lya maboko ma Balamani mpe uta o bowumbu.\n\n", "mosiah 22": "[center][font_size=26]Mokapo 22[/font_size][/center]\n\n[i]Miango misalemi mpo ya bato bakima bowumbu bwa Balamani—Balamani balangwisami—Bato bakimi, bazongi o Zalayemila, mpe bakomi bato ba Mokonzi Moziya. Penepene na 121–120 Yambo ya Klisto.[/i]\n\n1 Mpe sikawa esalemaki ete Amona mpe mokonzi Limiyi babandaki kosolola elongo na bato boniboni bokomibikisa libanda lya bowumbu; mpe kutu basalaki ete bato banso basangisa bangomei elongo; mpe basalaki ete bakoka koyoka mokano mwa bato etali likambo lyango.\n\n2 Mpe esalemaki ete bakokaki te komono nzela mpo ya komibikisa libanda lya bowumbu, longola se soko ezalaki mpo ya komeme basi ba bango mpe bana ba bango, mpe bibwele bya bango, mpe bitonga bya bango, mpe biema bya bango, mpe kokende o kati ya esobe; mpo ezalaki Balamani na motango monene mpenza, ekokaki te mpo ya bato ba Limiyi kowela na bango, kokanisaka mpo ya komibikisa libanda lya bowumbu na mopanga.\n\n3 Mpe esalemaki ete Gideona abelemeki mpe atelemeki liboso lya mokonzi, mpe alobaki epai ya ye: Sikawa O mokonzi, kina sikawa oyokemelaki epai ya maloba ma ngai mbala mingi ezalaki biso kowela na bandeko ba biso, Balamani.\n\n4 Mpe sikawa O mokonzi, soko omonoki nazalaki mosali wa mpamba, to soko kina sikawa oyokaki maloba ma ngai ata moke, mpe mango masalisaki yo, kaka boye nazali na mposa ete oyoka maloba ma ngai o ntango eye, mpe nakozala mosali wa yo mpe nakobikisa bato baye libanda lya bowumbu.\n\n5 Mpe mokonzi apesaki ndingisa epai ya ye ete akoka koloba. Mpe Gideona alobaki epai ya ye:\n\n6 Tala nzela ya nsima, o nzela ya efelo ya nsima, o mopanzi mwa nsima ya engumba. Balamani, to bakengeli ba Balamani, o butu balangwisami; yango wana tika totinda esakola yoko o ntei ya bato baye banso ete basangisa elongo bibwele mpe bitonga bya bango, ete bakoka kokumba bango o kati ya esobe o butu.\n\n7 Mpe nakokende engebene na mitindo mya yo mpe nakofuta mpako ya nsuka ya vino na Balamani, mpe bakolangwa; mpe tokoleka o nzela ya nkuku o loboko la mwasi la molako ezali bango na molangwa mpe na mpongi.\n\n8 Boye tokokende elongo na basi ba biso mpe bana ba biso, bibwele bya biso, mpe bitonga bya biso o kati ya esobe; mpe tokokende mobembo zingazinga na mboka ya Silomi.\n\n9 Mpe esalemaki ete mokonzi ayokemelaki epai ya maloba ma Gideona.\n\n10 Mpe mokonzi Limiyi asalaki ete bato ba ye basangisa bibwele bya bango elongo; mpe atindaki mpako ya vino na Balamani; mpe atindaki lisusu vino mingi koleka, lokola likabo lyoko epai ya bango; mpe bameleki lokola motema molingi vino eye mokonzi Limiyi atindaki epai ya bango.\n\n11 Mpe esalemaki ete bato ba mokonzi Limiyi bakendeki o butu o kati ya esobe elongo na bibwele bya bango mpe bitonga bya bango, mpe bakendeki zingazinga mpembeni na mboka ya Silomi o esobe, mpe babukaki botamboli bwa bango ona mboka ya Zalayemila, kokambemaka na Amona mpe na bandeko ba ye.\n\n12 Mpe bakamataka wolo, mpe mpauni ya bango inso, mpe biloko bya motuya bya bango, biye bakokaki komeme, mpe lisusu bisaka bya bango, o kati ya esobe; mpe balandaki mobembo mwa bango.\n\n13 Mpe nsima ya kozalaka mikolo mingi o esobe bakomaki o mboka ya Zalayemila, mpe bakanganaki elongo na bato ba Moziya, mpe bakomaki bayangelami ba ye.\n\n14 Mpe esalemaki ete Moziya ayambaki bango na bosepeli; mpe lisusu azwaki makundoli ma bango, mpe lisusu makundoli maye mazwamaki na bato ba Limiyi.\n\n15 Mpe sikawa esalemaki ete emonoki Balamani ete bato ba Limiyi bakendeke libanda lya mboka o butu, ete batindaki limpinga lyoko o kati ya esobe mpo ya kolanda bango;\n\n16 Mpe esilisaka bango kolanda bango mikolo mibale, bakokaki lisusu te kolanda matambe ma bango; yango wana babungaki o esobe.\n\n", "mosiah 23": "Nsango yoko ya Alama mpe bato ba Nkolo, baye babenganamaki o kati ya esobe na bato ba Mokonzi Noa.\n\nKokwaka mikapo 23 mpe 24.\n\n[center][font_size=26]Mokapo 23[/font_size][/center]\n\n[i]Alama aboyi kozala mokonzi—Asali lokola nganga monene—Nkolo atumboli bato ba ye, mpe Balamani balongi mboka ya Helama—Amuloni, mokambi wa banganga ba nkuna ba Mokonzi Noa, ayangeli moyangelami na mokonzi wa Balamani. Penepene na 145–121 Yambo ya Klisto.[/i]\n\n1 Sikawa Alama, ekebisamaki ye na Nkolo ete mampinga ma basoda ba mokonzi Noa bakoya likolo lya bango, mpe eyebisaki ye yango na bato ba ye, yango wana basangisaki bibwele bya bango elongo, mpe bakamataki mboto ya bango, mpe bakendeki o kati ya esobe liboso lya mampinga ma basoda ba mokonzi Noa.\n\n2 Mpe Nkolo apesaki bango makasi, ete bato ba mokonzi Noa bakoka kolonga bango te mpo ya kobebisa bango.\n\n3 Mpe bakimaki mikolo mwambe mya mobembo o kati ya esobe.\n\n4 Mpe bakomaki o mboka yoko, iyo, kutu mboka ya kitoko mpe ya elengi mingi, mboka yoko ya mai peto.\n\n5 Mpe batelemisaki biema bya bango, mpe babandaki kokona bilanga, mpe babandaki kotonga ndako; iyo, bazalaki balinga mosala, mpe basalaki mingi mpenza.\n\n6 Mpe bato bazalaki na mposa ete Alama azala mokonzi wa bango, mpo alingamaki mingi na bato ba ye.\n\n7 Kasi alobaki epai ya bango: Tala, elongobani te ete tozala na mokonzi; mpo boye elobi Nkolo: Bokokumisa mosuni moko te likolo lya mosusu, to moto moko te akokanisa yemei likolo lya mosusu; yango wana nalobi epai ya bino elongobani te ete bozala na mokonzi.\n\n8 Nzokande, soko ekokaki kosalema ete bokoka ntango inso kozala na bato sembo mpo ya kozala bakonzi ba bino elingaki kozala malamu mpo ya bino kozala na mokonzi.\n\n9 Kasi bomikundola mabe ma mokonzi Noa mpe banganga ba ye; mpe ngai ngaimei nakangemaki o motambo moko, mpe nasalaki makambo mingi maye mazalaki ma nsomo o bomoni bwa Nkolo, maye masalaki ngai boyamboli bwa nsomo;\n\n10 Nzokande, nsima ya mokakatano moike, Nkolo ayokaki bibelela bya ngai, mpe ayanolaki nsambo ya ngai, mpe atiaki ngai esalele yoko o maboko ma ye na komemeke boye mingi ba bino mpo ya boyebi boko bwa bosolo bwa ye.\n\n11 Nzokande, o eye nakokembela te, mpo nalongobani te mpo ya komikembela.\n\n12 Mpe sikawa nalobi epai ya bino, bokakemamaki na mokonzi Noa, mpe bozalaki o bowumbu na ye mpe na banganga ba ye, mpe bamememeki o kati ya bobe na bango; yango wana bokangemaki na nkanga ya bobe.\n\n13 Mpe sikawa lokola bobikisamaki na nguya ya Nzambe libanda lya nsinga iye; iyo, kutu libanda lya maboko ma mokonzi Noa mpe bato ba ye, mpe lisusu uta o nsinga ya bobe, kutu boye nazali na mposa ete boteleme ngbi o lipanda liye na wapi bosalemi nsomi, mpe bondima moto te mpo ya kozala mokonzi likolo lya bino.\n\n14 Mpe lisusu bondima moto te mpo ya kozala molakisi wa bino to mosali wa bino, longola se azala moto wa Nzambe, kotambolaka o nzela ya ye mpe kobombaka mitindo mya ye.\n\n15 Boye Alama alakisaki bato ba ye, ete moto na moto alinga moto wa penepene na ye lokola yemei, ete ezala boweli te o ntei ya bango.\n\n16 Mpe sikawa, Alama azalaki nganga monene wa bango, ye kozalaka mobandi wa eklezia ya bango.\n\n17 Mpe esalemaki ete moko te azwaki bokulaka mpo ya koteya to mpo ya kolakisa longola se soko ezalaki na ye uta na Nzambe. Yango wana abulisaki banganga ba bango banso mpe balakisi ba bango; mpe moto moko te abulisamaki longola se soko bazalaki bato bayengebene.\n\n18 Yango wana basenzeleki likolo lya bato ba bango, mpe baleisaki bango na makambo masengeli mpo ya bosembo.\n\n19 Mpe esalemaki ete babandaki kozwa bomengo mpenza o mboka; mpe babiangaki mboka Helama.\n\n20 Mpe esalemaki ete bayikanaki mpe bazwaki bomengo mpenza o mboka ya Helama; mpe batongaki engumba yoko, eye babiangaki engumba ya Helama.\n\n21 Nzokande Nkolo amoni elongobani kotumbola bato ba ye; iyo, ameki bompikiliki bwa bango mpe bondimi bwa bango.\n\n22 Nzokande—onso oyo akotia elikia ya ye na ye, ye kaka akotombolama likolo o mokolo mwa nsuka. Iyo, mpe boye ezalaki na bato baye.\n\n23 Mpo tala, nakolakisa epai ya bino ete bamemeki bango o kati ya bowumbu, mpe moko te akokaki kobikisa bango kaka Nkolo Nzambe wa bango, iyo, kutu Nzambe wa Abalayama mpe wa Yisaka mpe wa Yakobo.\n\n24 Mpe esalemaki ete abikisaki bango, mpe alakisaki nguya ya ye monene epai ya bango, mpe enene ezalaki bosepeli bwa bango.\n\n25 Mpo tala, esalemaki ete ntango bazalaki o mboka ya Helama, iyo, o engumba ya Helama, o ntango bazalaki kokona bilanga zingazinga mpembeni, tala limpinga lyoko lya Balamani bazalaki o ndelo ya mboka ya bango.\n\n26 Sikawa esalemaki ete bandeko ba Alama bakimaki uta o bilanga bya bango, mpe basanganaki bangomei elongo o mboka ya Helama; mpe babangaki mingi na ntina ya etalisi ya Balamani.\n\n27 Kasi Alama akendeki mpe atelemeki o ntei ya bango, mpe alendisaki bango ete babanga te, kasi bamikundola Nkolo Nzambe wa bango mpe akobikisa bango.\n\n28 Yango wana, batikaki bobangi bwa bango, mpe babandaki kobelela epai ya Nkolo ete alembisa mitema mya Balamani, ete babikisa bango, mpe basi ba bango, mpe bana ba bango.\n\n29 Mpe esalemaki ete Nkolo alembisaki mitena mya Balamani. Mpe Alama mpe bandeko ba ye bakendeki mpe bamitikaki o kati ya maboko ma bango; mpe Balamani bakamataki mboka ya Helama.\n\n30 Sikawa mampinga ma basoda ba Balamani, baye balandaka nsima na bato ba mokonzi Limiyi, babungaki o esobe mpo ya mikolo mingi.\n\n31 Mpe tala, bamonoko banganga bana ba mokonzi Noa, o esika yoko eye babiangaki Amuloni; mpe babandaki kokamata mboka ya Amuloni mpe babandaki kokona bilanga.\n\n32 Sikawa nkombo ya mokambi wa banganga bana ezalaki Amuloni.\n\n33 Mpe esalemaki ete Amuloni asambaki elongo na Balamani; mpe atindaki lisusu basi ba bango, baye bazalaki bana basi ba Balamani, mpo ya kosamba elongo na bandeko ba bango, ete babebisa te babali ba bango.\n\n34 Mpe Balamani bayokaka mawa likolo lya Amuloni mpe bandeko ba ye, mpe babebisaki bango te, na ntina ya basi ba bango.\n\n35 Mpe Amuloni mpe bandeko ba ye bakanganaki elongo na Balamani, mpe bazalaki kotambolaka elongo o esobe o boluki bwa mboka ya Nefi ebombolaki bango mboka ya Helama, eye ezwamaki na Alama mpe bandeko ba ye.\n\n36 Mpe esalemaki ete Balamani bapesaki elako epai ya Alama mpe bandeko ba ye, ete soko bakolakisa bango nzela eye ekokamba o mboka ya Nefi ete bakotika epai ya bango bomoi bwa bango mpe lipanda lya bango.\n\n37 Kasi esilisaka Alama kolakisa bango nzela eye ekokamba o mboka ya Nefi Balamani balingaki te kobatela elako ya bango; kasi batiaki bakengeli zingazinga mpembeni na mboka ya Helama, likolo lya Alama mpe bandeko ba ye.\n\n38 Mpe etikali ya bango bakendeki o mboka ya Nefi; mpe eteni yoko ya bango ezongaki o mboka ya Helama, mpe lisusu bamemeki elongo na bango basi mpe bana ba bakengeli baye batikalaki o mboka.\n\n39 Mpe mokonzi wa Balamani apesaki ndingisa epai ya Amuloni ete azala mokonzi mpe moyangeli likolo lya bato ba ye, baye bazalaki o mboka ya Helama; nzokande akozala na nguya mpo ya kosala likambo te lya bokeseni na bolingi bwa mokonzi wa Balamani.\n\n", "mosiah 24": "[center][font_size=26]Mokapo 24[/font_size][/center]\n\n[i]Amuloni aniokoli Alama mpe bato ba ye—Basengeli kopesama liwa soko basambeli—Nkolo asali mokumba mwa bango moyokema pepele—Abikisi bango o kati ya bowumbu, mpe bazongi o Zalayemila. Penepene na 145–120 Yambo ya Klisto.[/i]\n\n1 Mpe esalemaki ete Amuloni azwaki lisungi o miso mya mokonzi wa Balamani; yango wana, mokonzi wa Balamani apesaki ndingisa epai ya ye mpe bandeko ba ye ete bapono balakisi likolo lya bato ba ye, iyo, kutu likolo lya bato baye bazalaki o mboka ya Semiloni, mpe o mboka ya Silomi, mpe o mboka ya Amuloni.\n\n2 Mpo Balamani bazwaki mboka eye enso; yango wana, mokonzi wa Balamani aponoki bakonzi likolo lya mboka eye enso.\n\n3 Mpe sikawa nkombo ya mokonzi wa Balamani ezalaki Lamani, abiangemaki nsima ya nkombo ya tata wa ye; mpe yango wana abiangemaki mokonzi Lamani. Mpe azalaki mokonzi likolo lya bato boko ba motango monene.\n\n4 Mpe aponoki balakisi ya bandeko ba Amuloni o mboka na mboka eye ezwamaki na bato ba ye; mpe boye lokota la Nefi lobandaki kolakisama o ntei ya bato banso ba Balamani.\n\n5 Mpe bazalaki bato boko balingani bango na bango; nzokande bayebaki Nzambe te; mpe bandeko ba Amuloni balakisaki bango eloko te etali Nkolo Nzambe wa bango, mpe mobeko mwa Mose te; to balakisaki bango te maloba ma Abinadi;\n\n6 Kasi balakisaki bango ete babatela makundoli ma bango, mpe ete bakoka kokomana bango na bango.\n\n7 Mpe boye Balamani babandaki kofuluka o bozwi, mpe babandaki kosala nkita bango na bango mpe kokoma banene, mpe babandaki kozala bato ba mayele mabe mpe ba bwania, lokola o bwania bwa mokili, iyo, bato ba mayele mabe mpenza, kosepelaka o ndenge inso ya nkuna mpe bopunzi, longola se soko ezalaki o ntei ya bandeko ba bangomei.\n\n8 Mpe sikawa esalemaki ete Amuloni abandaki kosalela bokulaka likolo lya Alama mpe bandeko ba ye, mpe abandaki koniokolo ye, mpe asalaki ete bana ba ye baniokolo bana ba bango.\n\n9 Mpo Amuloni ayebaki Alama, ete azalaka moko wa banganga ba mokonzi, mpe ete ezalaki ye oyo andimaki maloba ma Abinadi mpe abenganamaki liboso lya mokonzi, mpe yango wana adasukaki na ye; mpo ayangelamaki na mokonzi Lamani, kasi asalelaki bokulaka likolo lya bango, mpe atiaki misala likolo lya bango, mpe atiaki bakapita likolo lya bango.\n\n10 Mpe esalemaki ete boye enene ezalaki matungisi ma bango ete babandaki kobelela na bokasi na Nzambe.\n\n11 Mpe Amuloni atindaki bango ete basukisa bibelela bya bango; mpe atiaki bakengeli likolo lya bango, ete onso oyo akozwama kobengaka Nzambe, apesama liwa.\n\n12 Mpe Alama mpe bato ba ye babutisaki te mingongo na Nkolo Nzambe wa bango, kasi basopaki libanda mitema mya bango na ye; mpe ayebaki makanisi ma mitema mya bango.\n\n13 Mpe esalemaki ete mongongo mwa Nkolo moyaki na bango o matungisi ma bango, kolobaka: Tombolani mito mya bino mpe zalani na mpiko, mpo nayebi boyokani boye bosalaki epai ya ngai; mpe nakosala boyokani elongo na bato ba ngai mpe nakobikisa bango libanda lya bowumbu.\n\n14 Mpe nakokomisa lisusu pepele mikumba miye mitiami likolo lya mapeka ma bino, ete kutu bokoka koyoka myango te likolo lya mikongo mya bino, kutu ntango ezali bino o bowumbu; mpe nakosala ete bokoka koteleme lokola banzeneneke mpo ya ngai nsima, mpe ete bokoka koyeba na ntembe te ete ngai, Nkolo Nzambe, nakobimela bato ba ngai o matungisi ma bango.\n\n15 Mpe sikawa esalemaki ete mikumba mitiamaki likolo lya Alama mpe bandeko ba ye mikomaki pepele; iyo, Nkolo apesaki bango bokasi ete bakoka komeme mikumba mya bango na malamu, mpe batosaki na bosepeli mpe bompikiliki bolingi bwa Nkolo.\n\n16 Mpe esalemaki ete boye enene ezalaki bondimi mpe bompikiliki bwa bango ete mongongo mwa Nkolo moyaki epai ya bango lisusu, kolobaka: Zalani na mpiko, mpo o mokolo mwa nsima nakobikisa bino libanda lya bowumbu.\n\n17 Mpe alobaki epai ya Alama: Okokende liboso lya bato baye, mpe nakokende elongo na yo mpe nakobikisa bato baye libanda lya bowumbu.\n\n18 Sikawa esalemaki ete Alama mpe bato baye o ntango ya butu basangisaki bibwele bya bango elongo, mpe lisusu mboto ya bango; iyo, kutu ntango inso ya butu ezalaki bango kosangisaka bibwele bya bango elongo.\n\n19 Mpe o ntongo Nkolo asalaki mpongi ya bozindo eya likolo lya Balamani, iyo, mpe bakapita ba bango banso bazalaki o mpongi ya bozindo.\n\n20 Mpe Alama mpe bato ba ye bakendeki o kati ya esobe; mpe ekendeke bango mobembo mokolo mobimba batelemisaki biema bya bango o lobwaku loko, mpe babiangaki lobwaku la Alama, mpo akambaki nzela ya bango o esobe.\n\n21 Iyo, mpe o lobwaku la Alama basopaki libanda matondi ma bango na Nzambe zambi ayokaki ngolu epai ya bango, mpe akomisaki pepele mikumba mya bango, mpe abimisaki bango libanda lya bowumbu; mpo bazalaki o bowumbu, mpe moko te akokaki kobikisa bango longola se soko ezalaki Nkolo Nzambe wa bango.\n\n22 Mpe bapesaki matondi na Nzambe, iyo, babali ba bango banso mpe basi ba bango banso mpe bana ba bango banso baye bakokaki koloba batombolaki mingongo mya bango o bosanzoli bwa Nzambe wa bango.\n\n23 Mpe sikawa Nkolo alobaki epai ya Alama: Sala noki mpe kende yo mpe bato baye libanda lya mboka eye, mpo Balamani balamuki mpe bakolanda bino; yango wana kende libanda lya mboka eye, mpe nakosukisa Balamani o lobwaku loye ete bakoya mosika te o bolandi bwa bato baye.\n\n24 Mpe esalemaki ete bakendeki libanda lya lobwaku, mpe bakamataki mobembo mwa bango o kati ya esobe.\n\n25 Mpe esilaki bango kozala o esobe mikolo zomi na mibale bakomaki o mboka ya Zalayemila; mpe mokonzi Moziya ayambaki bango na bosepeli.\n\n", "mosiah 25": "[center][font_size=26]Mokapo 25[/font_size][/center]\n\n[i]Bana ba Muleki o Zalayemila bakomi Banefi—Bayekoli etali bato ba Alama mpe etali bato ba Zenifi—Alama abatisi Limiyi mpe bato banso ba ye—Moziya apesi Alama bokulaka mpo ya kobongisa Eklezia ya Nzambe. Penepene na 120 Yambo ya Klisto.[/i]\n\n1 Mpe sikawa mokonzi Moziya asalaki ete bato banso basangana elongo.\n\n2 Sikawa ezalaki boye mingi te ya bana ba Nefi, to boye mingi ya bango baye bazalaki biboto bya Nefi, lokola ezalaki bato ba Zalayemila, baye bazalaki ba bana ba Muleki, mpe bango baye bayaki elongo na ye o kati ya esobe.\n\n3 Mpe ezalaki boye mingi te ya bato ba Nefi mpe ya bato ba Zalayemila lokola ezalaki Balamani; iyo, bazalaki katikati boye mingi te.\n\n4 Mpe sikawa bato banso ba Nefi basanganaki elongo, mpe lisusu bato banso ba Zalayemila, mpe basanganaki elongo o nzoto ibale.\n\n5 Mpe esalemaki ete Moziya atangaki, mpe asalaki etangema, makundoli ma Zenifi na bato ba ye; iyo, atangaki makundoli ma bato ba Zenifi, uta ntango batikaki mboka ya Zalayemila kina ntango bazongaki lisusu.\n\n6 Mpe atangaki lisusu nsango ya Alama mpe bandeko ba ye, mpe matungisi ma bango manso, uta o ntango batikaki mboka ya Zalayemila kina o ntango bazongaki lisusu.\n\n7 Mpe sikawa, etiaki Moziya nsuka yoko ya botangi makundoli, bato ba ye baye batikalaki o mboka bamonoki bokamwi mpe bosutuki.\n\n8 Mpo bayebaki te nini kokanisa; mpo emonoki bango baye babikisamaka libanda lya bowumbu batondisamaki na bosepeli enene mpenza.\n\n9 Mpe lisusu, ekanisaki bango etali bandeko ba bango baye babomamaka na Balamani batondisamaki na mawa, kutu basopaki mpizoli ya mawa.\n\n10 Mpe lisusu, ekanisaki bango etali bolamu bwa sasaipi bwa Nzambe, mpe nguya ya ye na kobikisaka Alama mpe bandeko ba ye libanda lya maboko ma Balamani mpe lya bowumbu, batombolaki mingongo mya bango mpe bapesaki matondi na Nzambe.\n\n11 Mpe lisusu, ekanisaki bango likolo lya Balamani, baye bazalaki bandeko ba bango, etali bozali bwa bango bwa masumu mpe mbindo, batondisamaki na bolozi mpe nsomo mpo ya bolamu bwa bozo bwa bango.\n\n12 Mpe esalemaki ete bango baye bazalaki bana ba Amuloni mpe bandeko ba ye, baye bakamataka o bolongani bana basi ba Balamani, basepelaki te na bizaleli bya batata ba bango, mpe balingaki lisusu te kobiangema na nkombo ya batata ba bango, yango wana bakamataki likolo lya bangomei nkombo ya Nefi, ete bakoka kobiangema bana ba Nefi mpe kotangema o ntei ya bango baye babiangemaki Banefi.\n\n13 Mpe sikawa bato banso ba Zalayemila batangemaki elongo na Banefi, mpe eye zambi bokonzi bopesamaka likolo lya moko te kaka bango baye bazalaki biboto bya Nefi.\n\n14 Mpe sikawa esalemaki ete etiaka Moziya nsuka yoko ya kolobaka mpe kotangaka na bato ba ye, azalaki na mposa ete Alama lokola aloba na bato.\n\n15 Mpe Alama alobaki epai ya bango, esanganaki bango elongo o nzoto inene, mpe akendeki uta lingomba lyoko o lisusu, koteyaka epai ya bato boyamboli mpe bondimi likolo lya Nkolo.\n\n16 Mpe alendisaki bato ba Limiyi mpe bandeko ba ye, bango banso baye babikisamaki libanda lya bowumbu, ete bamikundola ete ezalaki Nkolo moto abikisaki bango.\n\n17 Mpe esalemaki ete esilisaki Alama kolakisa bato makambo mingi, mpe kotia nsuka yoko ya kolobaka na bango, ete mokonzi Limiyi azalaki na mposa ete akoka kobatisama; mpe bato ba ye banso bazalaki na mposa ete bakoka kobatisama lokola.\n\n18 Yango wana, Alama akendeki o kati ya mai mpe abatisaki bango; iyo, abatisaki bango nsima ya lolenge asalaki bandeko ba ye o mai ma Molomoni; iyo, mpe mingi lokola abatisaki bakomaki ba eklezia ya Nzambe; mpe eye na ntina ya boyambi bwa bango likolo lya maloba ma Alama.\n\n19 Mpe esalemaki ete mokonzi Moziya apesaki ndingisa epai ya Alama ete akoka kotia biklezia o ntaka ya mboka mobimba ya Zalayemila; mpe apesaki ye nguya ya kokulisa banganga mpe balakisi likolo lya eklezia na eklezia.\n\n20 Sikawa eye esalemaki zambi ezalaki bato boye mingi ete bakokaki te koyangelama na molakisi moko; mpe bakokaki te koyoka liloba lya Nzambe o lisanga lyoko;\n\n21 Yango wana bamisangisaki elongo o nzoto ikesene, ibiangemaki biklezia; eklezia na eklezia ezalaki na banganga ba yango mpe na balakisi ba yango, mpe nganga na nganga koteyaka liloba engebene lokola epesamaki na ye na monoko mwa Alama.\n\n22 Mpe boye, ata ezalaki biklezia mingi bizalaki binso eklezia yoko, iyo, kutu ezalaki eklezia ya Nzambe; mpo eteyamaki eloko te o biklezia binso longola se soko ezalaki boyamboli mpe bondimi na Nzambe.\n\n23 Mpe sikawa ezalaki biklezia sambo o mboka ya Zalayemila. Mpe esalemaki ete banso baye bazalaki na mposa mpo ya kokamata likolo lya bango nkombo ya Klisto, to ya Nzambe, bakanganaki elongo na biklezia ya Nzambe;\n\n24 Mpe babiangemaki bato ba Nzambe. Mpe Nkolo asopaki libanda Molimo mwa ye likolo lya bango, mpe bapambolamaki, mpe bazwaki bomengo o mboka.\n\n", "mosiah 26": "[center][font_size=26]Mokapo 26[/font_size][/center]\n\n[i]Bandimi mingi ba Eklezia bakambemi o kati ya masumu na bazangi bondimi—Alama azwi elako ya bomoi bwa seko—Bango baye babongoli mpe babatisami bakozwa bolimbisi—Bandimi ba Eklezia baye bazali o masumu baye bayamboli mpe batubeli na Alama mpe na Nkolo bakolimbisama; soko te bakotangema te o ntei ya bato ba Eklezia. Penepene na 120–100 Yambo ya Klisto.[/i]\n\n1 Sikawa esalemaki ete ezalaki mingi ya nkola ya mbuta baye bakokaki te kososola maloba ma mokonzi Benyamina, ezalaki bango bana bake o ntango alobaki epai ya bato ba ye; mpe bandimaki te mimeseno mya batata ba bango.\n\n2 Bandimaki te nini elobamaka etali bosekwi bwa bakufi, mpe bandimaki te etali boyei bwa Klisto.\n\n3 Mpe sikawa na ntina ya bozangi bondimi bwa bango bakokaki te kososola liloba lya Nzambe; mpe mitema mya bango miyeisamaki mikasi.\n\n4 Mpe balingaki te kobatisama; mpe balingaki te kokangana elongo na eklezia. Mpe bazalaki bato boko ba bokeseni etali bondimi bwa bango, mpe batikalaki boye libela nsima, kutu na bozali bwa bango bwa mosuni mpe bwa lisumu; mpo balingaki te kobianga likolo lya Nkolo Nzambe wa bango.\n\n5 Mpe sikawa o bokonzi bwa Moziya bazalaki katikati te na motango monene lokola bato ba Nzambe; kasi na ntina ya bokabwani o ntei ya bandeko bakomaki na motango monene koleka.\n\n6 Mpo esalemaki ete bakosaki mingi na maloba ma bango ma koleteke, baye bazalaki o eklezia, mpe basalaki bango basumuka mingi; yango wana ekomaki elongobani ete bango baye basalaki masumu, baye bazalaki o eklezia, bakebisama na eklezia.\n\n7 Mpe esalemaki ete bamememeki liboso lya banganga, mpe bapesamaki epai ya banganga na balakisi; mpe banganga bamemeki bango liboso lya Alama, oyo azalaki nganga monene.\n\n8 Sikawa mokonzi Moziya apesaki Alama bokulaka likolo lya eklezia.\n\n9 Mpe esalemaki ete Alama ayebaki te etali bango; kasi ezalaki banzeneneke mingi mpo ya mabe ma bango; iyo, bato batelemeki mpe batatolaki mingi bobe bwa bango.\n\n10 Sikawa esalemaki te likambo lyoko lya lolenge loye yambo o eklezia; yango wana Alama azwaki mobulu o molimo mwa ye, mpe asalaki ete bamememe liboso lya mokonzi.\n\n11 Mpe alobaki epai ya mokonzi: Tala, awa ezali mingi baye tomemi liboso lya yo, baye bafundami na bandeko ba bango; iyo, mpe bakamatamaki o masumu ma lolenge na lolenge. Mpe bayamboli masumu ma bango; yango wana tomemi bango liboso lya yo, ete okoka kosambisa bango engebene na bobe bwa bango.\n\n12 Kasi mokonzi Moziya alobaki epai ya Alama: Tala, nakosambisa bango te; yango wana napesi bango o kati ya maboko ma yo mpo ya kosambisama.\n\n13 Mpe sikawa molimo mwa Alama mozwaki lisusu mobulu; mpe akendeki mpe atunaki Nzambe nini akosala etali likambo liye, mpo abangaki ete asala mbeba o bomoni bya Nzambe.\n\n14 Mpe esalemaki ete esilisaka ye kosopa libanda bozo bwa ye mobimba na Nzambe, mongongo mwa Nkolo moyaki na ye, kolobaka:\n\n15 Opambolami, Alama, mpe bapambolami baye babatisamaki o mai ma Molomoni. Opambolami na ntina ya bondimi boluti bwa yo o maloba kaka ma mosali wa ngai Abinadi.\n\n16 Mpe epambolami bango na ntina ya bondimi boluti bwa bango o maloba kaka maye olobaki epai ya bango.\n\n17 Mpe opambolami zambi otii eklezia yoko o ntei ya bato baye; mpe bakotiama, mpe bakozala bato ba ngai.\n\n18 Iyo, bapambolami bato baye balingi bakomeme nkombo ya ngai; mpo bakobiangema o nkombo ya ngai; mpe bazali ba ngai.\n\n19 Mpe zambi otuni ngai etali mobuki mobeko, opambolami.\n\n20 Ozali mosali wa ngai; mpe nasali boyokani elongo na yo ete okozala na bomoi bwa seko; mpe okosalela ngai mpe okokende o nkombo ya ngai, mpe okosangisa elongo mpate ya ngai.\n\n21 Mpe ye oyo akoyoka mongongo mwa ngai akozala mpate wa ngai; mpe ye okoyamba o kati ya eklezia, mpe ngai lokola nakoyamba ye.\n\n22 Mpo tala, eye ezali eklezia ya ngai; onso oyo abatisami akobatisama mpo ya boyamboli. Mpe onso oyo oyambi akondima o nkombo ya ngai; mpe nakolimbisa ye lokola motema molingi.\n\n23 Mpo ezali ngai oyo nakokamata likolo lya ngai masumu ma mokili; mpo ezali ngai oyo nakelaki bango; mpe ezali ngai oyo napesaki epai ya ye oyo andimi kina o nsuka esika yoko o loboko la mobali la ngai.\n\n24 Mpo tala, babiangemi o nkombo ya ngai; mpe soko bayebi ngai bakoya, mpe bakozala o esika yoko seko o loboko la mobali la ngai.\n\n25 Mpe ekosalema ete ekobete mondule mwa mibale nde ekoya baye bayebi ngai mokolo moko te mpe bakoteleme liboso lya ngai.\n\n26 Mpe nde ekoyeba bango ete nazali Nkolo Nzambe wa bango, ete nazali Mosikoli wa bango; kasi bakosikolama te.\n\n27 Mpe nde nakosakola epai ya bango ete nayebi bango mokolo moko te; mpe bakokende o kati ya moto mwa libela elengeleme mpo ya zabulu mpe banzelu ba ye.\n\n28 Yango wana nalobi epai ya yo, ye oyo akolinga te koyoka mongongo mwa ngai, ye kaka okoyamba te o kati ya eklezia ya ngai, mpo ye nakoyamba te o mokolo mwa nsuka.\n\n29 Yango wana nalobi epai ya yo: Kende; mpe onso oyo akobuka mobeko mwa ngai, ye okosambisa engebene na masumu maye asalaki; mpe soko atubeli masumu ma ye liboso lya yo mpe ngai, mpe ayamboli o bosolo bwa motema mwa ye, ye okolimbisa, mpe ngai nakolimbisa ye lokola.\n\n30 Iyo, mpe mbala inso bato ba ngai bakoyambola nakolimbisa bango masumu ma bango na ngai.\n\n31 Mpe bino lokola limbisani bino na bino masumu ma bino; mpo solo nakoloba epai ya bino, oyo akolimbisa te masumu ma moto wa penepene na ye, elobi ye ete ayamboli, ye kaka amimemi o nse ya bokweyisami.\n\n32 Sikawa nakoloba epai ya yo, Kende; mpe onso oyo akoyambola te uta o masumu ma ye ye kaka akotangema te o ntei ya bato ba ngai; mpe eye ekotosama uta ntango eye mpe nsima.\n\n33 Mpe esalemaki ete eyokaki Alama maloba maye akomaki mango ete akoka kozala na mango, mpe ete akoka kosambisa bato ba eklezia engebene na mitindo mya Nzambe.\n\n34 Mpe esalemaki ete Alama akendeki mpe asambisaki baye bakamatamaki o bobe, engebene na liloba lya Nkolo.\n\n35 Mpe banso baye bayambolaki masumu ma bango mpe batubelaki mango, atangaki bango o ntei ya bato ba eklezia;\n\n36 Mpe bango baye balingaka te kotubela masumu ma bango mpe koyambola bobe bwa bango, bango kaka batangemaki te o ntei ya bato ba eklezia, mpe nkombo ya bango elongolamaki nie.\n\n37 Mpe esalemaki ete Alama abongisaki makambo manso ma eklezia; mpe babandaki lisusu kozala na kimia mpe kozwa bomengo mpenza o makambo ma eklezia, kotambolaka na bokebi liboso lya Nzambe, koyambaka mingi, mpe kobatisaka mingi.\n\n38 Mpe sikawa makambo maye manso Alama mpe baninga ba ye basali baye bazalaki likolo lya eklezia, kotambolaka na etingia, kolakisaka liloba lya Nzambe o makambo manso, koyokaka ndenge inso ya matungisi, koniokwamaka na bango baye bazalaki te ba eklezia ya Nzambe.\n\n39 Mpe bakebisaki bandeko ba bango; mpe lokola bakebisamaki, moko na moko na liloba lya Nzambe, engebene na masumu ma ye, to na masumu maye asalaki, kotindamaka na Nzambe mpo ya kosambela na kolembe te, mpe mpo ya kopesa matondi o makambo manso.\n\n", "mosiah 27": "[center][font_size=26]Mokapo 27[/font_size][/center]\n\n[i]Moziya apekisi boniokoli bwa bato mpe atindi bokokani—Alama Elenge mpe bana banei ba Moziya bazali koluka kobebisa Eklezia—Anzelu moko abimi mpe atindi bango batika botamboli bwa bango bobe—Alama akomi baba—Bato banso basengeli kobotama lisusu mpo ya kolonga lobiko—Alama mpe bana babali ba Moziya basakoli nsango ya nsai. Penepene na 100–92 Yambo ya Klisto.[/i]\n\n1 Mpe sikawa esalemaki ete boniokoli boye bokweyaki likolo lya eklezia na bazangi bondimi bokomaki bonene boye ete eklezia ebandaki koyimayima, mpe komilela mpo ya bakambi ba bango etali likambo lyango; mpe bakendeki komilela na Alama. Mpe Alama amemeki likambo liboso lya mokonzi, Moziya. Mpe Moziya asololaki elongo na banganga ba ye.\n\n2 Mpe esalemaki ete mokonzi Moziya atindaki esakoli lyoko o ntaka ya mboka zingazinga mpembeni ete mozangi bondimi moko te akoniokolo moko wa bango baye bazali o eklezia ya Nzambe.\n\n3 Mpe ezalaki etinda yoko ya sikisiki o ntaka ya biklezia binso ete ezala boniokoli te o ntei ya bango, ete ezala bokokani o ntei ya bato banso.\n\n4 Ete batika te ete lolendo to efundeli etia mobulu na kimia ya bango; ete moto na moto atala moto wa penepene na ye lokola yemei, kosalaka na maboko ma bangomei mpo ya lisalisi lya bango.\n\n5 Iyo, mpe banganga banso ba bango mpe balakisi ba bango basala na maboko ma bangomei mpo ya lisalisi lya bango, longola se soko ezali o malali, to o mposa nzike; mpe kosalaka makambo maye, bakofuluka o boboto bwa Nzambe.\n\n6 Mpe ebandaki kozala kimia nzike lisusu o mboka; mpe bato babandaki kokoma na motango monene mpenza, mpe babandaki kopanzana mosika likolo lya etando ya mabele, iyo, o nordi mpe o sudi, o esti mpe o westi, kotongaka bingumba binene mpe mboka ike o biteni binso bya mboka.\n\n7 Mpe Nkolo abimelaki bango mpe apesaki bango bomengo, mpe bakomaki bato banene mpe ba bozwi.\n\n8 Sikawa bana babali ba Moziya batangemaki o ntei ya bazangi bondimi; mpe lisusu moko wa bana babali ba Alama atangemaki o ntei ya bango, ye kobiangemaka Alama, nsima ya tata wa ye; nzokande, akomaki moto moko wa nkuna mpenza mpe moto moko mosambeli bikeko. Mpe azalaki moto wa maloba mingi, mpe alobaki maloba ma kolete na bato; yango wana akambaki bato mingi mpo ya kosala nsima ya lolonge la mabe ma ye.\n\n9 Mpe akomaki ekonongo enene mpo ya bomengo bwa eklezia ya Nzambe; na koyibaka mosika mitema mya bato; kosalaka bokabwani boike o ntei ya bato; kopesaka nkonzo na moyini wa Nzambe mpo ya kosalela nguya ya ye likolo lya bango.\n\n10 Mpe sikawa esalemaki ete ntango ezalaki ye kokendeke bipai na bipai mpo ya kobebisa eklezia ya Nzambe, mpo akendeki bipai na bipai na nkuku elongo na bana babali ba Moziya kolukaka kobebisa eklezia, mpe kokamba mpembeni bato ba Nkolo, o bokeseni na mitindo mya Nzambe, to kutu mokonzi—\n\n11 Mpe lokola nalobaki epai ya bino, lokola bazalaki kokendeke bipai na bipai kotombokaka na Nzambe, tala anzelu wa Nkolo abimaki epai ya bango; mpe akitaki lokola ezalaki na lipata lyoko; mpe alobaki lokola ezalaki na mongongo mwa nkake, moye mosalaki mabela koningana likolo lya mango batelemeki;\n\n12 Mpe boye enene ezalaki bokamwi bwa bango, ete bakweyaki o mabele, mpe basosolaki te maloba maye alobaki epai ya bango.\n\n13 Nzokande abelelaki lisusu, kolobaka: Alama, lamuka mpe teleme, mpo ntina nini okoniokolo eklezia ya Nzambe? Mpo Nkolo alobaki: Eye ezali eklezia ya ngai, mpe natiaki yango; mpe eloko te ekolonga yango, longola se soko ezali bobuki mobeko bwa bato ba ngai.\n\n14 Mpe lisusu, anzelu alobaki: Tala, Nkolo ayokaki nsambo ya bato ba ye, mpe lisusu nsambo ya mosali wa ye, Alama, oyo azali tata wa yo; mpo asambelaki na bondimi boike etali yo ete okoka komememe o boyebi bwa bosolo; yango wana, mpo ya mwango moye nayei mpo ya kondimisa yo nguya mpe bokulaka bwa Nzambe, ete nsambo ya basali ba ye ikoka koyanolama engebene na bondimi bwa bango.\n\n15 Mpe sikawa tala, ekoki yo koswana na nguya ya Nzambe? Mpo tala, mongongo mwa ngai moningisi te mabele? Mpe ekoki yo kotala ngai te liboso lya yo? Mpe natindami na Nzambe.\n\n16 Sikawa nakoloba epai ya yo: Kende, mpe omikundola bokangemi bwa batata ba yo o mboka ya Helama, mpe o mboka ya Nefi; mpe omikundola boniboni makambo manene asalaki mpo ya bango; mpo bazalaki o bowumbu, mpe abikisaki bango. Mpe sikawa nakoloba epai ya yo, Alama, kende o nzela ya yo, mpe luka te lisusu kobebisa eklezia, ete nsambo ya bango ikoka koyanolama, mpe eye kutu soko yomei olingi kobwakama mosika.\n\n17 Mpe sikawa esalemaki ete iye izalaki maloba ma nsuka maye anzelu alobaki epai ya Alama, mpe akendeki.\n\n18 Mpe sikawa Alama mpe bango baye bazalaki elongo na ye bakweyaki lisusu o mabele, mpo enene ezalaki bokamwi bwa bango; mpo na miso mya bangomei bamonoko anzelu wa Nkolo; mpe mongongo mwa ye mozalaki lokola nkake, eye elengisaki mabele; mpe bayebaki ete ezalaki eloko te longola se nguya ya Nzambe eye ekoki koningisa mabele mpe kosala mango kolenge lokola soko malingi kopasuka ndambo ndambo.\n\n19 Mpe sikawa bokamwi bwa Alama bozalaki bonene boye ete akomaki baba, ete akokaki kofungola te monoko mwa ye; iyo, mpe akomaki motau, kutu ete akokaki koningisa lisusu te maboko ma ye; yango wana akamatamaki na bango baye bazalaki elongo na ye, mpe amememeki ye, lisalisi te, kina balalisaki ye liboso lya tata wa ye.\n\n20 Mpe bazongelaki epai ya tata wa ye manso maye makomaki epai ya bango; mpe tata wa ye asepelaki, mpo ayebaki ete ezalaki nguya ya Nzambe.\n\n21 Mpe asalaki ete ebele basangana elongo ete bakoka kotatola nini Nkolo asalaka mpo ya mwana mobali wa ye, mpe lisusu mpo ya bango baye bazalaki elongo na ye.\n\n22 Mpe asalaki ete banganga basangisa bangomei elongo; mpe babandaki kokila, mpe kosambela na Nkolo Nzambe wa bango ete andima kofungola monoko mwa Alama, ete akoka koloba, mpe lisusu ete binama bya ye bikoka kozwa makasi—ete miso mya bato mikoka kofungwana mpo ya komono mpe koyeba bolamu mpe nkembo ya Nzambe.\n\n23 Mpe esalemaki ete esilisaki bango kokila mpe kosambela o ntaka ya mikolo mibale mpe butu ibale, binama bya Alama bizwaki makasi, mpe atelemeki mpe abandaki koloba epai ya bango, kosengeke bango kozala na bobondisami:\n\n24 Mpo, alobaki, nayamboli masumu ma ngai, mpe nasikolami na Nkolo; tala nabotami na Molimo.\n\n25 Mpe Nkolo alobaki epai ya ngai: Kamwa te ete bato banso, iyo, babali mpe basi, bikolo, mabota, minoko mpe bato banso, basengeli kobotama lisusu; iyo, kobotama na Nzambe, kobongola bozali bwa bango bwa mosuni mpe bwa bokwei, o bozali bwa bosembo, esikolami bango na Nzambe, kokomaka bana babali ba ye mpe bana basi ba ye;\n\n26 Mpe boye bakokoma bikelamo bya sika; mpe longola se soko basali eye, bakoki na lolenge loko te kosangola bokonzi bwa Nzambe.\n\n27 Nalobi epai ya yo, longola se soko eye ezali boye, basengeli kobwakama mosika; mpe eye nayebi, mpo nazalaki bo nasengeli kobwakama mosika.\n\n28 Nzokande, nsima ya kokatisaka mokakatano moike, koyambolaka kina penepene na liwa, Nkolo na ngolu amonoki elongobani kowambola ngai libanda lya boziki bwa libela, mpe nabotami na Nzambe.\n\n29 Bozo bwa ngai bosikolami uta o lititi lya bololo mpe nsinga ya bobe. Nazalaki o lobwaku la molili; kasi sikawa namoni mwinda mwa bokamwi bwa Nzambe. Bozo bwa ngai boniongamaki na monioko mwa seko; kasi nawambolami, mpe bozo bwa ngai bozali o bolozi lisusu te.\n\n30 Nabwakaki Mosikoli wa ngai, mpe nawanganaki nini alobaka na batata ba biso; kasi sikawa ete bakoka komono yambo esalema ete akoya, mpe ete omikundoli ekelamo na ekelamo ya bokeli bwa ye, akomimonisa epai ya banso.\n\n31 Iyo, libolongo na libolongo likogumbama, mpe lolemo na lolemo lokotubela liboso lya ye. Iyo, kutu o mokolo mwa nsuka, ekoteleme bato banso mpo ya kosambisama na ye, nde bakoyambola ete azali Nzambe; nde bakondima, baye bazali na bomoi libanda lya Nzambe o mokili, ete bosambisi bwa etumbu ya libela boyengebeni likolo lya bango; mpe bakoningana, mpe bakolenge mpe bakozonga nsima o nse ya botali bwa liso lya ye likoluka-inso.\n\n32 Mpe sikawa esalemaki ete Alama abandaki uta o ntango eye kina nsima kolakisa bato, mpe bango baye bazalaki elongo na Alama o ntango anzelu abimaki epai ya bango, kokendeke mobembo zingazinga mpembeni na mboka, kosakolaka na bato banso makambo maye bamonoko mpe bayokaka, mpe koteyaka liloba lya Nzambe o mokakatano nzike, eniokwamaki ye mpenza na bango baye bazalaki bazangi bondimi, ebetemeki ye na mingi ya bango.\n\n33 Kasi ata eye enso, bakabaki libondisi liike o eklezia, kokomisaka bondimi bwa bango bokasi, mpe kolendisaka bango na motema molai mpe mosala moike mpo ya kobatela mitindo mya Nzambe.\n\n34 Mpe inei ya bango bazalaki bana babali ba Moziya; mpe nkombo ya bango izalaki Amona, mpe Aloni, mpe Omina, mpe Imini; iye izalaki nkombo ya bana babali ba Moziya.\n\n35 Mpe bakendeki mobembo o ntaka ya mboka mobimba ya Zalayemila, mpe o ntei ya bato banso baye bazalaki o nse ya bokonzi bwa Moziya, basalaki makasi na mpila mpo ya kobongisa mpasi eye basalaki na eklezia, koyambolaka masumu ma bango manso, mpe kosakolaka makambo manso maye bamonoki, mpe kolimbolaka mabikuli mpe nkoma na banso baye balingaki koyoka bango.\n\n36 Mpe boye bazalaki bisalele o maboko ma Nzambe na komemeke mingi o boyebi bwa bosolo, iyo, mpo ya boyebi bwa Mosikoli wa bango.\n\n37 Mpe boniboni bapambolami! Mpo basakolaki kimia; basakolaki nsango elamu; mpe basakolaki epai ya bato ete Nkolo akonzi.\n\n", "mosiah 28": "[center][font_size=26]Mokapo 28[/font_size][/center]\n\n[i]Bana babali ba Moziya bakei koteya Balamani—Kosalelaka mabanga mabale ma momoni, Moziya abongoli palaki ya Bayelede. Penepene na 92 Yambo ya Klisto.[/i]\n\n1 Sikawa esalemaki ete esilisaka bana babali ba Moziya kosala makambo maye manso, bakamataki motango moko moke elongo na bango mpe bazongaki na tata wa bango, mokonzi, basengelaki na ye apesa ndingisa epai ya bango ete bakoka, elongo na bato baye baponoki, komata o mboka ya Nefi ete bakoka koteya makambo maye bayokaki, mpe ete bakoka kokaba liloba lya Nzambe na bandeko ba bango, Balamani—\n\n2 Ete mbele bakoka komeme bango o boyebi bwa Nkolo Nzambe wa bango, mpe kondimisa bango bobe bwa batata ba bango; mpe ete mbele bakoka kosalisa bango na boyini bwa bango mpo ya Banefi, ete bakoka lisusu kosepela na Nkolo Nzambe wa bango, ete bakoka kokoma balingi bango na bango, mpe ete ezala lisusu te boweli o mboka mobimba eye Nkolo Nzambe wa bango apesaka bango.\n\n3 Sikawa bazalaki na mposa ete lobiko losakolama na ekelamo na ekelamo, mpo bakokaki te kondima ete bozo boko bwa moto bowa; iyo, kutu makanisi mpenza ete bozo boko bowumela o monioko mozanga nsuka esalaki bango koningana mpe kolenge.\n\n4 Mpe boye Molimo mwa Nkolo asalaki likolo lya bango, mpo bazalaki babe mpenza koleka ba basumuki. Mpe Nkolo amonoki elongobani na ngolu ya ye ezanga ndelo abatela bango; nzokande bayokaki mpasi nzike ya nsomo ya bozo na ntina ya mabe ma bango, koyokaka mpasi nzike mpe bobangi ete babwakama mosika libela.\n\n5 Mpe esalemaki ete basambaki elongo na tata wa bango mikolo mingi ete bakoka komata o mboka ya Nefi.\n\n6 Mpe mokonzi Moziya akendeki mpe atunaki na Nkolo soko atika bana babali ba ye bamata o ntei ya Balamani mpo ya koteya liloba.\n\n7 Mpe Nkolo alobaki epai ya Moziya: Tika bango bamata, mpo mingi bakondima o maloba ma bango, mpe bakozala na bomoi bwa seko; mpe nakobikisa bana babali ba yo libanda lya maboko ma Balamani.\n\n8 Mpe esalemaki ete Moziya apesaki ndingisa ete bakoka kokende mpe kosala engebene na esenge ya bango.\n\n9 Mpe bakendeki mobembo mwa bango o kati ya esobe mpo ya komata koteya liloba o ntei ya Balamani; mpe nakopesa nsango yoko ya matamboli ma bango nsima.\n\n10 Sikawa mokonzi Moziya azalaka lisusu na moko te mpo ya kopesa bokonzi likolo lya ye, mpo ezalaki moko te wa bana babali ba ye oyo andimaki bokonzi.\n\n11 Yango wana akamataki makundoli maye makomamaki likolo lya palaki ya motako, mpe lisusu palaki ya Nefi, mpe makambo manso maye abombaki mpe abatelaki engebene na mitindo mya Nzambe, nsima ya kobongola mpe kosala ekomama makundoli maye mazalaki likolo lya palaki ya wolo iye ezwamaka na bato ba Limiyi, iye ipesamaki na ye na loboko la Limiyi;\n\n12 Mpe eye asalaki na ntina ya motema likolo mwa bato ba ye; mpo bazalaki na mposa eleki ndelo mpo ya koyeba etali bato baye babebisamaki.\n\n13 Mpe sikawa abongolaki mango na lisalisi lya mabanga mabale maye makangemaki o kati ya nsonge ibale ya litimbo lyoko.\n\n14 Sikawa biloko biye bilengelemeki uta o ebandeli, mpe bikitanisamaki uta nkola o nkola, mpo ya mwango mwa kolimbolaka nkota;\n\n15 Mpe bibombanaki mpe bibatelamaki na loboko la Nkolo, ete abombola na ekelamo enso oyo akozwa mboka mabe mpe bonsomo bwa bato ba ye;\n\n16 Mpe onso oyo akozala na biloko biye akobiangema momoni, nsima ya lolenge la kala.\n\n17 Sikawa esilisaka Moziya kobongola makundoli maye, tala, apesaki nsango yoko ya bato baye babebisamaki, uta o ntango eye babebisamaki kina nsima o botongi bwa linongi linene, o ntango Nkolo abulunganisaki lokota la bato mpe bato banso bapalanganisamaki mosika likolo lya mabele manso, iyo, mpe kutu uta o ntango ena nsima kina o bokeli bwa Adama.\n\n18 Sikawa nsango eye esalaki bato ba Moziya balela mpenza, iyo, batondisamaki na mawa; nzokande epesaki bango boyebi boike, o eye basepelaki.\n\n19 Mpe nsango eye ekokomama nsima; mpo tala, elongobani ete bato banso bayeba makambo maye makomami o nsango eye.\n\n20 Mpe sikawa, lokola nalobaki epai ya bino, ete esilisaki mokonzi Moziya kosala makambo maye, akamataki palaki ya motako, mpe biloko binso biye abombaka, mpe apesaki byango likolo lya Alama, oyo azalaki mwana mobali wa Alama; iyo, makundoli manso, mpe lisusu bibongolele, mpe apesaki byango likolo lya ye, mpe atindaki ye ete abatela mpe abomba byango, mpe abatela lisusu likundoli lyoko lya bato, kokitanisaka byango uta nkola yoko o esusu, kutu lokola ekitanisamaka uta ntango Lehi atikaki Yelusaleme.\n\n", "mosiah 29": "[center][font_size=26]Mokapo 29[/font_size][/center]\n\n[i]Moziya apesi likanisi ete basambisi baponomo o esika ya mokonzi—Bakonzi bazangi sembo bakokamba bato ba bango o kati ya masumu—Alama Elenge aponomi mosambisi mokonzi—Azali lisusu nganga monene likolo lya Eklezia—Alama Nkulutu mpe Moziya bakufi. Penepene na 92–91 Yambo ya Klisto.[/i]\n\n1 Sikawa esalaka Moziya eye atindaki bato o ntaka ya mboka mobimba, kozalaka na mposa ya koyeba bolingi bwa bango botali nani akozala mokonzi wa bango.\n\n2 Mpe esalemaki ete mokano mwa bato moyaki, kolobaka: Biso tozali na mposa ete Aloni mwana mobali wa yo azala mokonzi wa biso mpe moyangeli wa biso.\n\n3 Sikawa Aloni amataki o mboka ya Nefi, yango wana mokonzi akokaki te kopesa bokonzi likolo lya ye; mpe Aloni yemei alingaki te kokamata likolo lya ye bokonzi; mpe kutu ezalaki moko te wa bana babali ba Moziya kolingaka kozwa likolo lya ye bokonzi.\n\n4 Yango wana mokonzi Moziya atindaki lisusu o ntei ya bato; iyo, kutu liloba lyoko likomama etindaki ye o ntei ya bato. Mpe iye izali maloba maye makomamaki, kolobaka:\n\n5 Tala, O bato ba ngai, to bandeko ba ngai, mpo nazwi bino lokola bozali, nazali na mposa ete bomaniola ntina eye bobiangemi mpo ya komaniola—mpo bozali na mposa ya kozala na mokonzi moko.\n\n6 Sikawa nasakoli epai ya bino ete ye oyo na ye bokonzi bosengeli kozala aboyi, mpe akokamata te likolo lya ye bokonzi.\n\n7 Mpe sikawa soko ekoponomo mosusu o esika ya ye, tala nakobanga ebima boweli o ntei ya bino. Mpe nani ayebi soko mwana mobali wa ngai, na oyo bokonzi bokozala, abaluka mpo ya kozala na nkanda mpe kobenda eteni yoko ya bato baye nsima ya ye, eye ekobota bitumba mpe boweli o ntei ya bino, eye ekobota bosopi bwa makila mingi mpe bosantoli bwa nzela ya Nkolo, iyo, mpe ekobebisa bozo bwa bato mingi.\n\n8 Sikawa nakoloba epai ya bino ete tika tozala na bwania mpe tomaniola makambo maye, mpo tozali te na likoki mpo ya kobebisa mwana mobali wa ngai, mpe tozali na likoki te mpo ya kobebisa mosusu soko aponomi o esika ya ye.\n\n9 Mpe soko mwana mobali wa ngai abaluki lisusu o lolendo la ye mpe makambo ma mpamba akowangana makambo maye alobaki, mpe akosenge likoki lya ye mpo ya bokonzi, oyo ekosala ye mpe bato baye kosumuka nzike.\n\n10 Mpe sikawa tika tozala na bwania, mpe totalela o boso o makambo maye, mpe tosala eye ekotia kimia ya bato baye.\n\n11 Yango wana nakozala mokonzi wa bino o etikali ya mikolo mya ngai; nzokande, tika ete topono basambisi, mpo ya kosambisa bato baye engebene na mobeko mwa biso; mpe tokomisa ya sika makambo ma bato baye, mpo tokopono bato ba bwania mpo ya kozala basambisi, baye bakosambisa bato baye engebene na mitindo mya Nzambe.\n\n12 Sikawa eleki bolamu ete moto moko asambisama na Nzambe kasi na moto te, mpo masambisi ma Nzambe mazali ntango inso mayengebene, kasi masambisi ma bato mazali ntango inso mayengebene te.\n\n13 Yango wana, soko ekokaki ete bozala na bato bayengebene mpo ya kozala bakonzi ba bino, baye bakotia mibeko mya Nzambe, mpe bakosambisa bato baye engebene na mitindo mya ye, iyo, soko bokokaki kozala na bato bo bakonzi ba bino baye bakoki kosala lokola tata wa ngai Benyamina asalaki mpo ya bato baye—nalobi epai ya bino, soko eye ekokaki ntango inso kozala nde elongobanaki ete bozala ntango inso na bakonzi mpo ya koyangela likolo lya bino.\n\n14 Mpe kutu ngaimei nasalaki na nguya mpe makasi manso maye nazwaki, mpo ya kolakisa bino mitindo mya Nzambe, mpe kotia kimia o ntaka ya mboka, ete ezala bitumba te to boweli te, to boyibi te, to bopunzi te, to bobomi te, to lolenge loko te la bobe;\n\n15 Mpe onso oyo asalaki bobe, ye natumbolaki engebene na bobe boye asalaki, engebene na mobeko moye mopesamaki biso na batata ba biso.\n\n16 Sikawa nakoloba epai ya bino, ete zambi bato banso bazali bayengebene te elongobani te ete bozala na mokonzi to bakonzi mpo ya koyangela likolo lya bino.\n\n17 Mpo tala, boniboni nzike bobe mokonzi moko wa nkuna akosala esalema, iyo, mpe bonene kani bwa bobebisami!\n\n18 Iyo, bomikundola mokonzi Noa, nkuna ya ye mpe bonsomo bwa ye, mpe lisusu nkuna mpe bonsomo bwa bato ba ye. Tala bonene kani bwa bobebisami boyaki likolo lya bango; mpe lisusu na ntina ya nkuna ya bango bamememeki o kati ya bowumbu.\n\n19 Mpe ezalaka te lisalisi lya Mokeli wa bwania-bonso, mpe eye na ntina ya boyamboli bwa solo bwa bango, basengelaki na ntembe te kotikala o bowumbu kina sikawa.\n\n20 Kasi tala, abikisaki bango zambi bamikitisaki liboso lya ye; mpe zambi babelelaki makasi epai ya ye abikisaki bango libanda lya bowumbu; mpe boye Nkolo akosalaka na nguya o makambo manso o ntei ya bana ba bato, kotandaka loboko la ngolu ona baye bakotiaka elikia ya bango na ye.\n\n21 Mpe tala, sikawa nakoloba epai ya bino, bokoki te kolongola na bokonzi mokonzi mobe, longola se soko ezali na nzela ya boweli boike, mpe bosopi bwa makila maike.\n\n22 Mpo tala, azali na baninga ba ye o bobe, mpe abombi bakengeli ba ye mpembeni ya ye; mpe apasoli nie mibeko mya bango baye bakonzaki o bosembo yambo ya ye; mpe aniati o nse ya makolo ma ye mitindo mya Nzambe;\n\n23 Mpe asali mibeko, mpe atindi myango epai ya bato ba ye, iyo, mibeko nsima ya lolenge la nkuna ya yemei; mpe onso oyo akotosa te mibeko mya ye akosala abebisama; mpe banso baye o bakotomboka na ye akotinda mampinga ma ye mpo ya kobunda na bango, mpe soko akoki akobebisa bango; mpe boye mokonzi azangi sembo akosantola nzela ya bosembo bonso.\n\n24 Mpe sikawa tala nalobi epai ya bino, elongobani te ete bonsomo bwa lolenge loye boya likolo lya bino.\n\n25 Yango wana, bopona na mokano mwa bato baye, basambisi, ete bokoka kosambisama engebene na mibeko miye mipesamaki bino na batata ba biso, miye mizali milamu, mpe miye mipesamaki bango na loboko la Nkolo.\n\n26 Sikawa ezali momeseno te ete mokano mwa bato mozala na mposa ya eloko yoko ekeseni na eye ezali semba; kasi ezali momeseno mpo ya eteni eke ya bato kozala na mposa eye ezali semba te; yango wana eye ekotosa bino mpe ekosala bino yango mobeko mwa bino—kosala nkita ya bino na mokano mwa bato.\n\n27 Mpe soko ntango ekoya ete mokano mwa bato mokopona bobe, nde ezali ntango eye masambisi ma Nzambe makoya epai ya bino; iyo, nde ezali ntango akobimela bino na bobebisami bonene lokola abimelaki kala mboka eye.\n\n28 Mpe sikawa soko bozali na basambisi, mpe basambisi bino te engebene na mibeko miye mipesamaki, bokoki kosala ete bakoka kosambisama na mosambisi moko wa likolo.\n\n29 Soko basambisi ba bino ba likolo basambisi te masambisi semba, bokosala ete motango moko moke mwa basambisi ba bino ba nse basangana elongo, mpe bakosambisa basambisi ba bino ba likolo, engebene na mokano mwa bato.\n\n30 Mpe natindi bino mpo ya kosala makambo maye o bobangi bwa Nkolo; mpe natindi bino mpo ya kosala makambo maye, mpe ete bozala na mokonzi te; ete soko bato baye basali masumu mpe mabe makoyanolama likolo lya mito mya bangomei.\n\n31 Mpo tala nalobi epai ya bino, masumu ma bato mingi masalemaki na mabe ma bakonzi ba bango; yango wana mabe ma bango mayanolami likolo lya mito mya bakonzi ba bango.\n\n32 Mpe sikawa nazali na mposa ete bokeseni boye bozala lisusu te o mboka eye, mingi o ntei ya bato ba ngai baye; kasi nazali na mposa ete mboka eye ezala mboka ya lipanda, mpe moto na moto akoka kosepela na makoki mpe matomba ma ye lokola, ntango inso Nkolo amoni elongobani ete tokoka kozala na bomoi mpe kosangola mboka, iyo, kutu lokola ntango inso moko wa bana ba biso akowumela o etando ya mboka eye.\n\n33 Mpe makambo mingi lisusu mokonzi Moziya akomaki epai ya bango, na kofungolaka epai ya bango mimekano mpe mobulu monso mwa mokonzi sembo, iyo, misala minso mya bozo mpo ya bato ba bango, mpe lisusu boyimiyima bonso bwa bato na mokonzi wa bango; mpe alimbolaki yango inso epai ya bango.\n\n34 Mpe alobaki epai ya bango ete makambo maye masengeli te kozala; kasi ete mokumba moya likolo lya bato banso, ete moto na moto akoka komeme eteni ya ye.\n\n35 Mpe afungolaki lisusu epai ya bango mbeba o nse ya yango bakosala, na kozalaka na mokonzi azangi sembo ayangela likolo lya bango;\n\n36 Iyo, mabe mpe bonsomo bonso bwa ye, mpe bitumba binso, mpe boweli, mpe botangisi bwa makila bonso, mpe moyibi, mpe bopunzi, mpe bosali pite, mpe ndenge inso ya mabe maye makoki te kotangema—kolobelaka bango ete makambo maye masengeli lisusu te kozala, ete mazalaki mpenza ma mpi o mitindo mya Nzambe.\n\n37 Mpe sikawa esalemaki, esilisaka mokonzi Moziya kotinda makambo maye o ntei ya bato ba ye bandimisamaki na bosolo bwa maloba ma ye.\n\n38 Yango wana batikaki mposa ya bango ya kozwa mokonzi, mpe bakomaki mitema likolo mpenza ete moto na moto azala na nkonzo ekokani o ntaka ya mboka mobimba; iyo, mpe moto na moto ayebisa bolingi bwa ye mpo ya koyanola mpo ya masumu ma yemei.\n\n39 Yango wana, esalemaki ete basanganaki bangomei elongo o nzoto o ntaka ya mboka, mpo ya kopesa mokano mwa bango motali baye bakozala basambisi ba bango, mpo ya kosambisa bango engebene na mibeko mipesamaki bango; mpe basepelisamaki mpenza na ntina ya lipanda liye bopesamaki ndingisa epai ya bango.\n\n40 Mpe bayikaki bokasi o bolingo ona Moziya; iyo, bamemiaki ye mingi koleka moto mosusu; mpo batalaki te likolo lya ye lokola mokonzi moniokoli oyo azali koluka litomba, iyo, mpo matabisi mana maye mabebisaka bozo; mpo asengeki te bozwi bwa bango, mpe asepelaki te o bosopi makila; kasi atiaki kimia o mboka, mpe apesaki ndingisa epai ya bato ba ye ete bakobikisama uta o ndenge inso ya bowumbu; yango wana bamemiaki ye, iyo, mpenza, koleka ndelo.\n\n41 Mpe esalemaki ete baponoki basambisi mpo ya koyangela likolo lya bango, to mpo ya kosambisa bango engebene na mobeko; mpe eye basalaki o ntaka ya mboka mobimba.\n\n42 Mpe esalemaki ete Alama aponomoki mpo ya kozala mosambisi mokonzi wa yambo, ye kozalaka lokola nganga monene, lokola tata wa ye apesaki mosala likolo lya ye, mpe lokola apesaki ye mokumba motali makambo manso ma eklezia.\n\n43 Mpe sikawa esalemaki ete Alama atambolaki o nzela ya Nkolo, mpe abatelaki mitindo mya ye, mpe asambisaki masambisi semba; mpe ezalaki ntango inso kimia o katikati ya mboka.\n\n44 Mpe boye ebandaki bokonzi bwa basambisi o ntaka ya mboka mobimba ya Zalayemila, o ntei ya bato banso baye babiangemaki Banefi; mpe Alama azalaki mosambisi mokonzi mpe wa yambo.\n\n45 Mpe sikawa esalemaki ete tata wa ye akufaki, ezalaki ye na mibu ntuku mwambe na mibale, ezalaki ye na bomoi kokokisa mitindo mya Nzambe.\n\n46 Mpe esalemaki ete Moziya akufaki lokola, o mobu mwa ntuku misato na misato mwa bokonzi bwa ye, ezalaki ya na mibu ntuku motoba na misato; esalaki mobimba mibu nkama mitano na libwa uta o ntango Lehi atikaki Yelusaleme.\n\n47 Mpe boye esukaki bokonzi bwa bakonzi likolo lya bato ba Nefi; mpe boye esukaki mikolo mya Alama, oyo azalaki mobandi wa eklezia ya bango.\n\n", "alma 1": "[center][font_size=26]Buku ya Alama Mwana mobali wa Alama[/font_size][/center]\n\nNsango ya Alama, oyo azalaki mwana mobali wa Alama, mosambisi mokonzi wa yambo likolo lya bato ba Nefi, mpe lisusu nganga monene likolo lya eklezia. Nsango ya bokonzi bwa basambisi, mpe bitumba mpe boweli o ntei ya bato. Mpe lisusu nsango yoko ya etumba yoko o kati ya Banefi mpe Balamani, engebene na likundoli lya Alama, mosambisi mokonzi mpe wa yambo.\n\n[center][font_size=26]Mokapo 1[/font_size][/center]\n\n[i]Newolo ateyi malongi ma lokuta, asali eklezia yoko, akotisi poloso ya banganga, mpe abomi Gideona—Newolo abomami mpo ya bobe bwa ye—Poloso ya banganga mpe boniokoli bopanzani o ntei ya bato—Banganga bamisalisi, bato babateli bakeleli, mpe eklezia ezwi bomengo. Penepene na 91–88 Yambo ya Klisto.[/i]\n\n1 Sikawa esalemaki ete o mobu mwa yambo mwa bokonzi bwa basambisi likolo lya bato ba Nefi, uta o ntango ena kina o boso, mokonzi Moziya ekendeki ye o nzela ya mabele manso, ebundaki ye etumba yoko elamu, kotambolaka alima liboso lya Nzambe, etikaki ye moto moko te kokonza o esika ya ye; nzokande atiaka mibeko, mpe endimamaki na bato; yango wana basengelaki kotosa mibeko miye asalaka.\n\n2 Mpe esalemaki ete o mobu mwa yambo mwa bokonzi bwa Alama o kiti ya bosambisi, ezalaki moto moko amememeki liboso lya ye mpo asambisama, moto moko molai, mpe ayebanaki mpo ya bokasi bwa ye boike.\n\n3 Mpe akendeki zingazinga o ntei ya bato, koteyaka na bango eye abiangaki liloba lya Nzambe, kosalaka bokasi mpo ya mabe ma eklezia; kosakolaka epai ya bato ete nganga na nganga mpe molakisi na molakisi asengeli koyebana na bato; mpe basengelaki te kosala na maboko ma bango, kasi basengelaki kosalisa bango na bato.\n\n4 Mpe lisusu atatolaki epai ya bato ete moto akobikisama o mokolo mwa nsuka, mpe ete basengeli kobanga te to kolenge te, kasi ete bakokaki kotombola mito mya bango mpe kosepela; mpo Nkolo asalaki bato banso, mpe lisusu asikolaka bato banso; mpe, o nsuka, bato banso bakozwa bomoi bwa seko.\n\n5 Mpe esalemaki ete ateyaki makambo maye nzike boye ete mingi bandimaki likolo lya maloba ma ye, kutu boye mpenza ete babandaki kosalisa ye mpe kopesa ye mosolo.\n\n6 Mpe abandaki kotombwana likolo o lolendo la motema mwa ye, mpe kolata monzele mwa ntalo mpenza, iyo, mpe kutu abandaki kosala eklezia yoko nsima ya lolenge la liteya lya ye.\n\n7 Mpe esalemaki ete ntango azalaki kokende, mpo ya koteya bato baye bandimaki likolo lya liloba lya ye, akutanaki na moto moko azalaki ya eklezia ya Nzambe, iyo, kutu moko moko wa balakisi ba bango; mpe abandaki kowela na ye na elulu, ete akoka kokumba mosika bato ba eklezia; kasi moto ona atelemelaki ye, kokebisaka ye na maloba ma Nzambe.\n\n8 Sikawa nkombo ya moto ona ezalaki Gideona; mpe ezalaki ye oyo azalaki esalele yoko o maboko ma Nzambe na kobikisaka bato ba Limiyi libanda lya bowumbu.\n\n9 Sikawa, zambi Gideona atelemelaki ye na maloba ma Nzambe adasukaki na Gideona, mpe abendaki mopanga mwa ye mpe abandaki kobete ye. Sikawa Gideona ebukanaki ye na mibu mingi, yango wana akokaki te kotelemela ye, yango wana abomamaki na mopanga.\n\n10 Mpe moto oyo abomaki ye akamatamaki na bato ba eklezia, mpe amememeki liboso lya Alama, mpo ya kosambisama engebene na bobe asalaka.\n\n11 Mpe esalemaki ete atelemeki liboso lya Alama mpe asambaki mpo ya yemei na mpiko mpenza.\n\n12 Kasi Alama alobaki epai ya ye: Tala, oyo ezali mbala ya yambo poloso ya banganga ekotisami o ntei ya bato baye. Mpe tala, ozali kaka te na elindo ya poloso ya banganga, kasi oluki kolendisa yango na mopanga; mpe soko poloso ya banganga elendisami o ntei ya bato baye ekomeme bobebisami bwa bango mpenza.\n\n13 Mpe osopi makila ma moto moko sembo, iyo, moto moko oyo asalaki bolamu boike o ntei ya bato baye; mpe etiki biso yo makila ma ye makoya likolo lya biso mpo ya bobekoli.\n\n14 Yango wana okweisami mpo ya kokufa, engebene na mobeko moye mopesamelaki biso na Moziya, mokonzi wa biso wa nsuka; mpe endimamaki na bato; yango wana bato baye basengeli kotikala na mobeko.\n\n15 Mpe esalemaki ete bakamataki ye; mpe nkombo ya ye ezalaki Newolo; mpe bamemeki ye likolo lya nsonge ya ngomba patatalu Mati, mpe kuna asengisamaki, nde andimaki, o kati ya lola mpe mabele, ete nini alakisaki na bato ezalaki ya bokeseni na liloba lya Nzambe; mpe kuna ayokaki mpasi ya liwa lya nsoni.\n\n16 Nzokande, eye etiaki te nsuka ya bopanzani bwa poloso ya banganga o mboka; mpo ezalaki mingi baye balingaki makambo ma mpamba ma mokili, mpe bakendeki koteyaka malongi ma lokuta; mpe eye basalaki mpo ya ntina ya bozwi mpe lokumu.\n\n17 Nzokande, bamekaki te kokosa, soko eyebanaki, mpo ya bobangi mobeko, mpo mokosi atumbolamaki; yango wana balobaki basakolaki engebene na boyambi bwa bango; mpe sikawa mobeko mokokaki te kozala na nguya likolo lya moto mpo ya boyambi bwa ye.\n\n18 Mpe bamekaki te koyiba, mpo ya bobangi mobeko, mpo bato ba lolenge loye batumbolamaki; mpe bamekaki te koyongola, to koboma te, mpo oyo abomaki, atumbolamaki mpo ya liwa.\n\n19 Kasi esalemaki ete onso oyo azalaki wa eklezia ya Nzambe te abandaki koniokola baye bazalaki ba eklezia ya Nzambe, mpe bakamataki likolo lya bango nkombo ya Klisto.\n\n20 Iyo, baniokolaki bango, mpe batungisaki bango na ndenge inso ya maloba, mpe eye na ntina ya bosawa bwa bango; zambi bazalaki na lolendo te o miso mya bangomei, mpe zambi bakabolaki liloba lya Nzambe, bango na bango, na mosolo te mpe na ntalo te.\n\n21 Sikawa ezalaki mobeko moko mwa sikisiki, o ntei ya bato ba eklezia, ete moto te, wa eklezia, akoteleme mpe akoniokola bango baye bazalaki te ba eklezia, mpe ete ezala boniokoli te o ntei ya bangomei.\n\n22 Nzokande, ezalaki o ntei ya bango baye babandaki kozala na lolendo, mpe babandaki kowela makasi na banguna ba bango, kutu kina o mabete; iyo, balingaki kobetene na makofi ma bango.\n\n23 Sikawa eye ezalaki o mobu mwa mibale mwa bokonzi bwa Alama, mpe ezalaki ntina ya litungisi liike o eklezia; iyo, ezalaki ntina ya momekano moike na eklezia.\n\n24 Mpo mitema mya mingi mizalaki mikasi, mpe nkombo ya bango ilongolamaki mpenza, ete bakundolamaki lisusu te o ntei ya bato ba Nzambe. Mpe lisusu mingi bamilongolaki uta o ntei ya bango.\n\n25 Sikawa eye ezalaki momekano monene na bango baye batelemeki ngbi na bondimi; nzokande, bazalaki na molende mpe sikisiki na kobatelaka mitindo mya Nzambe, mpe bandimaki na bompikiliki boniokoli boye bobakisamaki likolo lya bango.\n\n26 Mpe etikaki banganga mosala mwa bango mpo ya kokaba liloba lya Nzambe epai ya bato, bato lokola batikaki misala mya bango mpo ya koyoka liloba lya Nzambe. Mpe ekabaka banganga epai ya bango liloba lya Nzambe bango banso bazongaki lisusu na etingia epai ya misala mya bango; mpe nganga, amikanisaki te likolo lya bayoki ba ye, mpo molakisi azalaki molamu te koleka bayekoli, mpe boye bazalaki banso bakokana; mpe basalaki banso, moto na moto engebene na bokasi bwa ye.\n\n27 Mpe bakabaki biloko bya bango, moto na moto engebene na ena azwaka, mpe bakeleli, mpe bazangi, mpe bakoni, mpe batungisami; mpe balataki te monzele mwa ntalo, nzokande bazalaki peto mpe malonga.\n\n28 Mpe boye batiaki makambo ma eklezia; mpe boye babandaki kozala na kimia ya ntango inso lisusu, ata boniokwami bwa bango.\n\n29 Mpe sikawa, na ntina ya molende mwa eklezia bakomaki na bozwi mpenza, kozalaka na beboo ya biloko binso biye bazalaki na mposa—beboo ya bibwele mpe bitonga, mpe niama ya lolenge na lolenge, mpe lisusu beboo ya mboto, mpe wolo, mpe mpauni, mpe ya biloko bya motuya, mpe beboo ya siliki mpe lino lya mapasa-malonga, mpe ndenge inso ya bilamba bya mindondo te.\n\n30 Mpe boye, o bizaleli bya bomengo bwa bango, babenganaki moto moko te oyo azalaki bolumbu, to oyo azalaki na nzala, to oyo azalaki na mposa ya mai, to oyo azalaki na bokono, to oyo aleisamaka te; mpe batiaki te mitema mya bango likolo lya bozwi; yango wana bakabaki na banso, mobange mpe elenge lokola, mowumbu mpe monsomi lokola, mwasi mpe mobali lokola, soko libanda lya eklezia to o eklezia, koponoko bato te na bango baye bazalaki na mposa.\n\n31 Mpe boye bazwaki bomengo mpe bakomaki na bozwi mingi koleka bango baye bazalaki te ba eklezia ya bango.\n\n32 Mpo bango baye bazalaki te ba eklezia ya bango bamisepelaki na bondoki, mpe na bosambeli bikeko to goigoi, mpe na bilobaloba, mpe na boluli, mpe na songosongi; kolataka monzele mwa ntalo; kotombwanaka likolo o lolendo la miso mya bangomei; koniokolaka, kokosaka, koyibaka, boyongoli, kosalaka pite, mpe kobomaka, mpe ndenge inso ya nkuna; nzokande, mobeko motiamaki na bokasi likolo lya bango banso baye babukaki mwango, mbala nzike lokola ekokaki.\n\n33 Mpe esalemaki ete na kosalelaka mobeko likolo lya bango, moto na moto ayokaki mpasi engebene na eye asalaki, bakomaki kimia koleka, mpe bamekaki te kosala nkuna soko eyebanaki; yango wana, ezalaki kimia nzike o ntei ya bato ba Nefi kina o mobu mwa mitano mwa bokonzi bwa basambisi.\n\n", "alma 2": "[center][font_size=26]Mokapo 2[/font_size][/center]\n\n[i]Amalisi aluki kozala mokonzi mpe aboyami ye na bato—Balandi ba ye bakomisi ye mokonzi—Baamalisi basali etumba na Banefi mpe bakweisami—Balamani mpe Baamalisi basangisi makasi mpe bakweisami—Alama abomi Amalisi. Penepene na 87 Yambo ya Klisto.[/i]\n\n1 Mpe esalemaki ete o ebandeli ya mobu mwa mitano mwa bokonzi bwa bango ebandaki kozala boweli o ntei ya bato; mpo yoko moto, kobiangemaka Amalisi, kozalaka moto wa mayele mabe, iyo, moto wa bwania na lolenge la bwania bwa mokili, azalaki moto nsima ya molongo mwa moto oyo abomaki Gideona na mopanga, oyo abomamaki engebene na mobeko—\n\n2 Sikawa Amalisi oyo abendaka mosika, na mayele ma ye mabe, bato baike nsima ya ye; kutu boye nzike ete babandaki kokoma na nguya mingi; mpe babandaki kosala makasi mpo ya kotia Amalisi kozala mokonzi moko likolo lya bato.\n\n3 Sikawa eye ezalaki ya kobangisa na bato ba eklezia, mpe lisusu na baye babendamaka te mosika nsima ya mandimisi ma Amalisi; mpo bayebaki ete engebene na mobeko mwa bango ete makambo ma lolenge lona masengelaki kotiama na mokano mwa bato.\n\n4 Yango wana, soko nzela ekokaki ete Amalisi alonga mokano mwa bato, ye, kozalaka moto moko wa nkuna, alingaki kozangisa bango makoki mpe matomba ma bango ma eklezia; mpo ezalaki mokano mwa ye mwa kobebisa eklezia ya Nzambe.\n\n5 Mpe esalemaki ete bato basanganaki elongo o ntaka ya mboka mobimba, moto na moto engebene na mayele ma ye, soko ezalaki mpo ya Amalisi to mpo ya Amalisi te, na nzoto ikesene, kozalaka na boswani mpe boweli bwa bokamwi moko na mosusu.\n\n6 Mpe boye basanganaki bangomei elongo mpo ya kobwaka o kati mikano mya bango mitali likambo lyango; mpe bamemeki lyango liboso lya basambisi.\n\n7 Mpe esalemaki ete mokano mwa bato moyaki te mpo ya Amalisi, ete akomisamaki mokonzi te likolo lya bato.\n\n8 Sikawa eye epesaki bosepeli boike o mitema mya bango baye bazalaki te mpo ya ye; kasi Amalisi alamusaki bango baye bazalaki mpo ya ye na nkanda ya bango baye bazalaki te mpo ya ye.\n\n9 Mpe esalemaki ete basanganaki bangomei elongo, mpe babulisaki Amalisi mpo azala mokonzi wa bango.\n\n10 Sikawa ekomisamaki Amalisi mokonzi likolo lya bango atindaki bango ete bakamata mandoki mpo ya kobundisa bandeko ba bango; mpe eye asalaki ete akoka koyangelamisa bango na ye.\n\n11 Sikawa Baamalisi bakesenisamaki na nkombo ya Amalisi, kobiangemaka Baamalisi, mpe batikali babiangemaki Banefi, to bato ba Nzambe.\n\n12 Yango wana bato banso ba Banefi bazalaki na boyebi bwa mokano mwa Baamalisi, mpe yango wana balengeleki mpo ya kokutana na bango; iyo, balataki bangomei mandoki ma mipanga, mpe ma nsendo, mpe ma matimbo, mpe ma makula, mpe ma mabanga, mpe ma bilingongo, mpe ndenge inso ya mandoki ma etumba ma lolenge na lolenge.\n\n13 Mpe boye balengeleki kokutana na Baamalisi o ntango ya boyei bwa bango. Mpe ezalaki bakapiteni baponomoki, mpe bakapiteni banene, mpe bakapiteni bakonzi, engebene na mitango mya bango.\n\n14 Mpe esalemaki ete Amalisi apesaki bato ba ye ndenge inso ya mandoki ma etumba ma lolenge na lolenge; mpe lisusu aponoki bayangeli mpe bakambi likolo lya bato ba ye, mpo ya kokamba bango o etumba na bandeko ba bango.\n\n15 Mpe esalemaki ete Baamalisi bamataki o ngomba patatalu nkombo Aminiwu, eye ezalaki o esti ya ebale Sidoni, eye elekaki mpembeni ya mboka ya Zalayemila, mpe kuna babandaki kosala etumba na Banefi.\n\n16 Sikawa Alama, kozalaka mosambisi mokonzi mpe moyangeli wa bato ba Nefi, yango wana akendeki kuna elongo na bato ba ye, iyo, elongo na bakapiteni, mpe bakapiteni bakonzi ba ye, iyo, o moto mwa mampinga ma ye, mpo ya kobunda na Baamalisi.\n\n17 Mpe babandaki koboma Baamalisi likolo lya ngomba patatalu o esti ya Sidoni. Mpe Baamalisi babandaki kowela na Banefi na bokasi bonene, mpo ete mingi ya Banefi bakweyaki liboso lya Baamalisi.\n\n18 Nzokande Nkolo apesaki bokasi na loboko la Banefi, ete babomaki Baamalisi na bobomi bonene, ete babandaki kokima liboso lya bango.\n\n19 Mpe esalemaki ete Banefi balandaki Baamalisi mokolo mobimba, mpe babomaki bango na bobomi boike, mpo ete ebomamaki Baamalisi bato nkoto zomi na ibale nkama itano na tuku isato na ibale; mpe ebomamaki ya Banefi bato nkoto motoba nkama itano na tuku motoba na ibale.\n\n20 Mpe esalemaki ete ekokaki Alama kolanda lisusu te Baamalisi, asalaki ete bato ba ye batelemisa biema bya bango o lobwaku la Gideona, lobwaku lobiangemaki nsima ya Gideona ena oyo abomamaki na loboko la Newolo na mopanga; mpe na lobwaku loye Banefi batelemisaki biema bya bango mpo ya butu.\n\n21 Mpe Alama atindaki banongi mpo ya kolanda batikali ba Baamalisi, ete akoka koyeba miango mya bango mpe bikokolo bya bango, na yango akokaki komikengele likolo lya banguna ba bango, ete akokaki kobatela bato ba ye uta na kobebisama.\n\n22 Sikawa bango baye atindaki libanda mpo ya kokenge nganda ya Baamalisi babiangemaki Zelami, mpe Aminoli, mpe Mati, mpe Limiyele; baye bazalaki baye bakendeki libanda elongo na bato ba bango mpo ya kokenge nganda ya Baamalisi.\n\n23 Mpe esalemaki ete o mokolo mwa nsima bazongaki mbangu o nganda ya Banefi, bakamwaki mingi, mpe bazwamaki na nsomo nzike, kolobaka:\n\n24 Tala, tolandaki nganda ya Baamalisi, mpe o bokamwi bonene bwa biso, o mboka ya Minoni, likolo lya mboka ya Zalayemila, o botamboli bwa mboka ya Nefi, tomonoki mampinga ma motango monene mwa Balamani; mpe tala, Baamalisi basanganaki na bango;\n\n25 Mpe bazali likolo lya bandeko ba biso o mboka ena; mpe bazali kokimaka liboso lya bango elongo na bibwele bya bango, mpe basi ba bango, mpe bana ba bango, o engumba ya biso; mpe longola se soko tosali mbangu bakozwa engumba ya biso, mpe batata ba biso, mpe basi ba biso, mpe bana ba biso bakobomama.\n\n26 Mpe esalemaki ete bato ba Nefi bakamataki biema bya bango, mpe bakendeki libanda lya lobwaku la Gideona o engumba ya bango, eye ezalaki engumba ya Zalayemila.\n\n27 Mpe tala, lokola bazalaki kokatisa ebale Sidoni, Balamani mpe Baamalisi, na motango penepene na monene, lokola ezalaki, lokola zelo ya mbu, bayaki likolo lya bango mpo ya koboma bango.\n\n28 Nzokande, Banefi kozwaka bokasi na loboko la Nkolo, esambelaki bango makasi na ye ete alinga kobikisa bango libanda lya maboko ma bayini ba bango, yango wana, Nkolo ayokaki bogangi bwa bango, mpe apesaki bango bokasi, mpe Balamani mpe Baamalisi bakweyaki liboso lya bango.\n\n29 Mpe esalemaki ete Alama abundaki na Amalisi na mopanga, elongi na elongi; mpe bawela makasi, moko na mosusu.\n\n30 Mpe esalemaki ete Alama, kozalaka moto moko wa Nzambe, esalelamaki ye na bondimi boike, abelelaki, kolobaka: O Nkolo, yoka ngolu mpe bikisa bomoi bwa ngai, ete nakoka kozala esalele yoko o maboko ma yo mpo ya kobikisa mpe kobatela bato baye.\n\n31 Sikawa elobaki Alama maloba maye awelaki lisusu na Amalisi; mpe azwaki bokasi, mpo ete abomaki Amalisi na mopanga.\n\n32 Mpe awelaki lisusu na mokonzi wa Balamani; kasi mokonzi wa Balamani akimaki uta o liboso lya Alama mpe atindaki bakengeli ba ye mpo ya kowela na Alama.\n\n33 Kasi Alama, elongo na bakengeli ba ye, babundaki na bakengeli ba mokonzi wa Balamani kina abomaki mpe abenganaki bango nsima.\n\n34 Mpe boye apetolaki mabele, to kutu libongo liye lizalaki o westi ya ebale ya Sidoni, kobwakaka nzoto ya Balamani baye babomamaka o kati ya mai ma Sidoni, ete na mango bato ba ye bakokaki kozala na esika ya kokatisa mpe kowela na Balamani mpe Baamalisi o mopanzi mwa westi ya ebale ya Sidoni.\n\n35 Mpe esalemaki ete ekatisaka bango banso ebale ya Sidoni ete Balamani mpe Baamalisi babandaki kokima liboso lya bango, ata bazalaki na motango monene ete bakokaki te kotangema.\n\n36 Mpe bakimaki liboso lya Banefi ona esobe eye ezalaki o westi mpe o nordi, mosika o ngambo esusu ya ndelo ya mboka ya bango; kasi Banefi balandaki bango na makasi ma bango, mpe babomaki bango.\n\n37 Iyo, bakutanaki ngambo na ngambo, mpe babomamaki mpe babenganamaki, kina bapanzamaki o westi, mpe o nordi, kina bakomaki o esobe, eye ebiangemaki Elimowuti; mpe ezalaki eteni ena ya esobe eye etondanaki na niama ya zamba mpe ya loma.\n\n38 Mpe esalemaki ete mingi ya bango bakufaki o esobe na mpota ya bango, mpe baliamaki na niama ya zamba mpe bingondo bya likolo; mpe mikuwa mya bango mizwamaki, mpe mitondaki meke likolo lya mabele.\n\n", "alma 3": "[center][font_size=26]Mokapo 3[/font_size][/center]\n\n[i]Baamalisi bamiti elembo engebene na maloba ma bobikuli—Balamani bazwi botutu mpo ya botomboki bwa bango—Bato bamemi botutu bangomei—Banefi balongi limpinga lisusu lya Balamani. Penepene na 87–86 Yambo ya Klisto.[/i]\n\n1 Mpe esalemaki ete Banefi baye babomamaki te na mandoki ma etumba, esilisaki bango kokunda baye babomamaki—sikawa motango mwa babomami motangemaki te, na ntina ya bonene bwa motango mwa bango—esilisaka bango kokundaka bakufi ba bango bazongaki o mboka ya bango, mpe o ndako ya bango, mpe basi ba bango, mpe bana ba bango.\n\n2 Sikawa basi mpe bana mingi babomamaki na mopanga, mpe lisusu mingi ya ngombe bibwele bya bango mpe bitonga bya bango; mpe lisusu mingi ya mbuma ya bilanga bya bango ibebisamaki, mpo iniatamaki na mampinga ma bato.\n\n3 Mpe sikawa mingi ya Balamani mpe Baamalisi baye babomamaka likolo lya libongo lya ebale Sidoni babwakamaka o kati ya mai ma Sidoni; mpe tala mikuwa mya bango mizali o nse ya mbu mpe mizali mingi.\n\n4 Mpe Baamalisi bakesenisamaki na Banefi, mpo bamitiaki elembo etane o bilongi bya bango nsima ya lolenge la Balamani; nzokande bakokolaka te nsuki ya mito mya bango bo Balamani.\n\n5 Sikawa mito mya Balamani mikokolamaki; mpe bazalaki bolumbu, longola se soko ezalaki mposo eye ezingamaki penepene na nketo ya bango, mpe lisusu ebundele ya bango, eye ezingamaki penepene na bango, mpe matimbo ma bango, mpe makula ma bango, mpe mabanga ma bango, mpe bilingongo bya bango, mpe bongo na bongo.\n\n6 Mpe mposo ya nzoto ya Balamani izalaki indo, engebene na elembo eye etiamaki likolo lya batata ba bango, eye ezalaki botutu boko likolo lya bango na ntina ya bobuki mobeko bwa bango mpe botomboki bwa bango na bandeko ba bango, baye bazalaki Nefi, Yakobo, mpe Yosefe, mpe Sami, baye bazalaki sembo mpe basantu.\n\n7 Mpe bandeko ba bango balukaki nzela ya kobebisa bango, yango wana bazwaki botutu; mpe Nkolo Nzambe atiaki elembo likolo lya bango, iyo, likolo lya Lamani mpe Lemuele, mpe lisusu bana babali ba Yisamaele, mpe basi ba Bayisamaele.\n\n8 Mpe eye esalemaki ete nkona ya bango ekoka kokesenisama na nkona ya bandeko ba bango, ete na yango Nkolo Nzambe akoka kobatela bato ba ye, ete bakoka te kopotono mpe kondima mimeseno mizangi alima miye bikokaki komeme bobebisami bwa bango.\n\n9 Mpe esalemaki ete onso oyo asangisaki nkona ya ye elongo na ena ya Balamani amemeki lokola botutu likolo lya nkona ya ye.\n\n10 Yango wana, onso oyo andimaki yemei kokambema mosika na Balamani babiangemaki o nse ya moto mona, mpe etiamaki elembo yoko likolo lya ye.\n\n11 Mpe esalemaki ete onso oyo alingaki te kondima momeseno mwa Balamani, kasi andimaki makundoli maye bamemeki libanda lya mboka ya Yelusaleme, mpe lisusu momeseno mwa batata ba bango, moye mozalaki mwa solo, oyo andimaki mitindo mya Nzambe mpe abatelaki myango, babiangemaki Banefi, to bato ba Nefi, uta o ntango ena—\n\n12 Mpe ezali bango baye babombaki makundoli maye mazali ma solo ma bato ba bango, mpe lisusu ma bato ba Balamani.\n\n13 Sikawa tokozonga lisusu na Baamalisi, mpo bango lisusu bazalaka na elembo yoko etiama likolo lya bango; iyo, batiaki elembo ena, iyo, kutu elembo yoko etane likolo lya bilongi bya bango.\n\n14 Boye liloba lya Nzambe likokisamaki, mpo tala maye mazali maloba maye alobaki epai ya Nefi: Tala, Balamani nalakelaki botutu, mpe nakotia elembo likolo lya bango ete bango mpe nkona ya bango bakoka kokabwana na yo mpe na nkona ya yo, uta sikawa mpe libela, longola se soko bayamboli uta o nkuna ya bango mpe babaluki na ngai ete nakoka koyoka ngolu likolo lya bango.\n\n15 Mpe lisusu: Nakotia elembo yoko likolo lya ye oyo akosangisa nkona ya ye na bandeko ba yo, ete bango mpe bakoka kozwa botutu lokola.\n\n16 Mpe lisusu: Nakotia elembo yoko likolo lya ye oyo akobunda na yo mpe nkona ya yo.\n\n17 Mpe lisusu, nalobi epai ya yo ete ona akokima mosika na yo akobiangema lisusu te nkona ya yo; mpe nakopambola yo, mpe onso oyo akobiangema nkona ya yo, uta sikawa mpe libela; mpe iye izalaki bilako bya Nkolo epai ya Nefi mpe na nkona ya ye.\n\n18 Sikawa Baamalisi bayebaki te ete bazalaki kokokisa maloba ma Nzambe ebandaki bango kotia elembo o bilongi bya bango; nzokande babimaki o botomboki bwa polele na Nzambe; yango wana elongobanaki ete botutu mokweya likolo lya bango.\n\n19 Sikawa nalingi ete bomono ete bamemeki likolo lya bangomei botutu; mpe kutu boye moto na moto oyo azwi botutu akomeme yemei bokweisami bwa yemei.\n\n20 Sikawa esalemaki ete mikolo mingi te nsima ya etumba eye ebundamaki o mboka ya Zalayemila, na Balamani mpe Baamalisi, ezalaki limpinga lisusu lya Balamani liyaki likolo lya bato ba Nefi, o esika kaka wapi limpinga lya yambo likutanaki na Baamalisi.\n\n21 Mpe esalemaki ete ezalaki limpinga lyoko litindamaki mpo ya kobengana bango libanda lya mboka ya bango.\n\n22 Sikawa Alama yemei etungisamaki ye na mpota yoko amataki o etumba o ntango eye na Balamani;\n\n23 Kasi atindaki likolo limpinga lyoko linene na bango; mpe bakendeki likolo mpe babomaki Balamani mingi, mpe babenganaki batikali ba bango libanda lya ndelo ya mboka ya bango.\n\n24 Mpe nde bazongaki lisusu mpe babandaki kotia kimia o mboka, ezalaki bango na matungisi lisusu te mpo ya ntango yoko na bayina ba bango.\n\n25 Sikawa, makambo manso maye masalemaki, iyo, bitumba mpe boweli boye bonso bobandaki mpe bosilaki o mobu mwa mitanu mwa bokonzi bwa basambisi.\n\n26 Mpe o mobu moko nkoto mpe zomi ya nkoto ya bozo botindamaki o mboka ya seko, ete bakoka kobuka mbano ya bango engebene na misala mya bango, soko mizalaki milamu to soko mizalaki mibe, mpo ya kobuka esengo ya seko to bobola bwa seko, engebene na molimo moye bakanaki kotosa, soko ezali molimo molamu to mobe.\n\n27 Mpo moto na moto azwaki lifuta lya ye oyo akani kotosa, mpe eye engebene na maloba ma molimo mwa bobikuli; yango wana tika yango esalema engebene na bosolo. Mpe boye esili mobu mwa mitanu mwa bokonzi bwa basambisi.\n\n", "alma 4": "[center][font_size=26]Mokapo 4[/font_size][/center]\n\n[i]Alama abatisi nkoto ya babongwami—Bobe bokoti o Eklezia, mpe bokoli bwa Eklezia bokangemi—Nefiya aponomi mosambisi mokonzi—Alama, lokola nganga monene, amipesaki o mosala. Penepene na 86–83 Yambo ya Klisto.[/i]\n\n1 Sikawa esalemaki ete o mobu mwa motoba mwa bokonzi bwa basambisi likolo lya bato ba Nefi, ezalaki boweli te to bitumba te o mboka ya Zalayemila;\n\n2 Kasi bato batungisamaki, iyo, batungisamaki mpenza mpo ya bobungisi bandeko ba bango, mpe lisusu mpo ya bobungisi bibwele mpe bitonga bya bango, mpe lisusu mpo ya bobungisi bilanga bya bango bya mboto, biye biniatamaki o nse ya lokolo mpe bibebisamaki na Balamani.\n\n3 Mpe boye bonene ezalaki matungisi ma bango ete bozo bonso bozalaki na ntina ya kolela; mpe bandimaki ete ezalaki masambisi ma Nzambe matindamaka likolo lya bango na ntina ya nkuna ya bango mpe bonsomo bwa bango; yango wana balamukisamaki o bokundoli bwa lotomo la bango.\n\n4 Mpe babandaki kobongisa eklezia mpenza; iyo, mpe mingi babatisamaki o mai ma Sidoni mpe basanganaki o eklezia ya Nzambe; iyo, babatisamaki na loboko la Alama, oyo abulisamaka nganga monene likolo lya bato ba eklezia, na loboko la tata wa ye Alama.\n\n5 Mpe esalemaki ete o mobu mwa sambo mwa bokonzi bwa basambisi ezalaki bato nkoto isato na nkama itano baye bakomaki bomoko na eklezia ya Nzambe mpe babatisamaki. Mpe boye esilaki mobu mwa sambo mwa bokonzi bwa basambisi likolo lya bato ba Nefi; mpe ezalaki kimia ya ntango inso o ntango ena enso.\n\n6 Mpe esalemaki ete o mobu mwa mwambe mwa bokonzi bwa basambisi, ete bato ba eklezia babandaki kokola o lolendo, na ntina ya bozwi boluti bwa bango mpe siliki malonga ya bango, mpe lino mapasa-malonga lya bango, mpe na ntina ya bibwele mpe bitonga mingi bya bango, mpe wolo ya bango mpe mpauni ya bango, mpe ndenge inso ya biloko bya motuya mingi, biye bazwaki na bosali biloko bwa bango; o biloko binso biye etombwanaki bango o lolendo la miso mya bango, mpo babandaki kolata monzele mwa ntalo.\n\n7 Sikawa eye esalaki mpasi nzike na Alama, iyo, mpe mingi ya bato baye Alama abulisaka mpo ya kozala balakisi, mpe banganga, mpe bankulutu likolo lya eklezia; iyo, mingi ya bango bayokaki mawa mwa nsomo mpo ya nkuna eye bamonoki ebandaka kozala o ntei ya bato ba bango.\n\n8 Mpo bamonoki mpe bazalaki koyoka mawa mpenza ete bato ba eklezia babandaki kotombwana likolo o lolendo la miso mya bango, mpe kotia mitema mya bango likolo lya bozwi mpe likolo lya biloko bya mpamba bya mokili, ete babandaki kotalana mpamba, moko ona mosusu, mpe babandaki koniokola bango baye bandimaki te engebene na bolingi mpe elengi ya bango.\n\n9 Mpe boye, o mobu moye mwa mwambe mwa bokonzi bwa basambisi, ebandaki kozala boweli bonene o ntei ya bato ba eklezia; iyo, ezalaki boluli, mpe songisongi, mpe nko, mpe boniokoli, mpe lolendo, kutu koleka lolendo la bango baye bazalaki te ba eklezia ya Nzambe.\n\n10 Mpe boye esukaki mobu mwa mwambe mwa bokonzi bwa basambisi; mpe nkuna ya eklezia ezalaki libanga lya libaku linene na baye bazalaki te ba eklezia; mpe boye eklezia ebandaki kokita o bokoli bwa yango.\n\n11 Mpe esalemaki ete o ebandeli ya mobu mwa libwa, Alama amonoki nkuna ya eklezia, mpe amonoki lisusu ete ndakisa ya eklezia ebandaki kokamba bango baye bandimi te lisusu uta o eteni yoko ya bobe boko o esusu, boye komemeke lisusu bobebisami bwa bato.\n\n12 Iyo, amonoki bokeseni bonene o ntei ya bato, boko komitombwanaka likolo o lolendo la bango, kokitisaka basusu, kopesaka mikongo likolo lya bazangi mpe ba bolumbu mpe bango baye bazalaki na nzala, mpe bango baye bazalaki na mposa ya mai, mpe baye bazalaki bakoni mpe batungisami.\n\n13 Sikawa eye ezalaki ntina enene mpo ya bomileli o ntei ya bato, ntango ezalaki basusu komikitisa, kosalisaka bango baye batelemaki na mposa ya lisalisi, lokola kokabaka bilei bya bango na bakeleli mpe bazangi, koleisaka baye bazali na nzala, mpe kondimaka ndenge inso ya matungisi, mpo ya ntina ya Klisto, oyo akoya engebene na molimo mwa bobikuli;\n\n14 Kotalaka o boso o mokolo mona, boye kokangaka bolimbisi bwa masumu ma bango; kotondisamaka na bosepeli bonene na ntina ya bosekwi bwa bakufi, engebene na bolingi mpe nguya mpe libiki lya Yesu Klisto uta o nkanga ya liwa.\n\n15 Mpe sikawa esalemaki ete Alama, emonoki ye matungisi ma balandi basawa ba Nzambe, mpe boniokoli boye bozalaki likolo lya bango na batikali ba bato ba ye, mpe na komonoko bokeseni bwa bango bonso, abandaki koyoka mawa mpenza; nzokande Molimo mwa Nkolo atikaki ye te.\n\n16 Mpe aponoki moto moko wa bwania oyo azalaki o ntei ya bankulutu ba eklezia, mpe apesaki ye nguya engebene na mokano mwa bato ba ye, ete akoka kozala na nguya ya kosala mibeko engebene na mibeko miye mipesamaka, mpe alendisaki myango engebene na nkuna mpe bobe bwa bato.\n\n17 Sikawa nkombo ya moto oyo ezalaki Nefiya, mpe aponomoki mosambisi mokonzi; mpe afandaki o kiti ya bosambisi mpo ya kosambisa mpe koyangela bato.\n\n18 Sikawa Alama apesaki te epai ya ye mosala mwa kozala nganga monene likolo lya eklezia, kasi asimbaki mosala mwa nganga monene epai ya yemei; kasi atikaki kiti ya bosambisi epai ya Nefiya.\n\n19 Mpe eye asalaki ete yemei akoka kokende o ntei ya bato ba ye, to o ntei ya bato ba Nefi, ete akoka koteya liloba lya Nzambe epai ya bango, kolamusaka bango o bokundoli bwa lotomo la bango, mpe ete akoka kobenda o nse, na liloba lya Nzambe, lolendo lonso mpe angile mpe boweli bonso boye bozalaki o ntei ya bato ba ye, komonoko nzela te ete akoka kobutwisa bango longola se soko ezalaki na kopesaka mpenza likundoli lya peto mpo ya bobe bwa bango.\n\n20 Mpe boye o ebandeli ya mobu mwa libwa mwa bokonzi bwa basambisi likolo lya bato ba Nefi, Alama atikaki kiti ya bosambisi na Nefiya, mpe amipesaki mobimba o bonganga bonene bwa molongo mosantu mwa Nzambe, mpo ya kotatola liloba, engebene na molimo mwa bobimisi mpe wa bobikuli.\n\n", "alma 5": "Maloba maye Alama, Nganga Monene engebene na molongo mosantu mwa Nzambe, atikaki na bato o engumba mpe mboka ike ya bango o ntaka ya mboka.\n\nKokwaka mokapo 5.\n\n[center][font_size=26]Mokapo 5[/font_size][/center]\n\n[i]Mpo ya kolonga lobiko, bato basengeli koyambola mpe kobatela mitindo, kobotama lisusu, kosukola bilamba bya bango o makila ma Klisto, kozala basawa mpe komilongola na lolendo mpe boluli, mpe kosala misala mya bosembo—Mobateli Molamu abiangi bato ba ye—Bango baye bakosala misala mibe bazali bana ba zabulu—Alama atatoli bosolo bwa malongi ma ye mpe atindi bato koyambola—Nkombo ya basembo ekokomama o buku ya bomoi. Penepene na 83 Yambo ya Klisto.[/i]\n\n1 Sikawa esalemaki ete Alama abandaki kopesa liloba lya Nzambe epai ya bato, yambo o mboka ya Zalayemila, mpe uta kuna o ntaka ya mboka mobimba.\n\n2 Mpe maye mazali maloba maye alobaki epai ya bato o eklezia eye etiamaki o engumba ya Zalayemila, engebene na likundoli lya yemei, kolobaka:\n\n3 Ngai, Alama, ebulisamaki ngai na tata wa ngai, Alama, mpo ya kozala nganga monene likolo lya eklezia ya Nzambe, ye kozalaka na nguya mpe bokulaka uta na Nzambe mpo ya kosala makambo maye, tala, nalobi epai ya bino ete abandaki kotia eklezia o mboka eye ezalaki o ndelo ya Nefi; iyo, mboka eye ebiangemaki mboka ya Molomoni; iyo, mpe abatisaki bandeko ba ye o mai ma Molomoni.\n\n4 Mpe tala, nalobi epai ya bino ete, babikisamaki libanda lya maboko ma bato ba mokonzi Noa, na ngolu mpe nguya ya Nzambe.\n\n5 Mpe tala, nsima ya yango, bamememeki o kati ya bowumbu na maboko ma Balamani o esobe; iyo, nalobi epai ya bino, bazalaki o bokangemi, mpe lisusu Nkolo abikisaki bango libanda lya bowumbu na nguya ya liloba lya ye; mpe tomememeki o kati ya mboka eye, mpe awa tobandaki kotia eklezia ya Nzambe o ntaka ya mboka eye lokola.\n\n6 Mpe sikawa tala, nalobi epai ya bino, bandeko ba ngai, bino baye bozali ba eklezia eye, ekangi bino mpenza bokundoli bwa bokangemi bwa batata ba bino? Iyo, mpe ekangi bino mpenza bokundoli bwa ngolu mpe motema molai mwa ye ona bango? Mpe lisusu, ekangi bino mpenza bokundoli ete abikisaki bozo bwa bango uta o limfelo?\n\n7 Tala, abongolaki mitema mya bango; iyo, alamusali bango uta o mpongi ya mozindo, mpe balamukaki epai ya Nzambe. Tala, bazalaki o katikati ya molili; nzokande, bozo bwa bango bopelisamaki na mwinda mwa liloba lya bomoi bwa libela; iyo, bazingamaki penepene na nkanga ya liwa, mpe na miniololo mya limfelo, mpe bobebisami bwa libela bozelaki bango.\n\n8 Mpe sikawa natuni bino, bandeko ba ngai, ebomamaki bango? Tala, nalobi epai ya bino, Te, babomamaki te.\n\n9 Mpe lisusu natuni, ekatanaki nkanga ya liwa, mpe miniololo mya limfelo miye mizingaki bango penepene, mikangolamaki? Nalobi epai ya bino ete, Iyo, mikangolamaki, mpe bozo bwa bango botandolamaki, mpe bayembaki bolingo bwa lobiko. Mpe nalobi epai ya bino ete babikisamaki.\n\n10 Mpe sikawa natuni bino likolo lya ezalela kani ebikaki bango? Iyo, ebandeli kani elikiaka bango mpo ya lobiko? Ntina kani ya bango kokangolama uta o nkanga ya liwa, iyo, mpe lisusu miniololo mya limfelo?\n\n11 Tala, nakoki kolobela bino—endimaki te tata wa ngai Alama o maloba mapesamaki na monoko mwa Abinadi? Mpe ezalaki ye te profeta wa Nzambe? Elobaki ye te maloba ma Nzambe, mpe tata wa ngai Alama endimaki ye mango te?\n\n12 Mpe engebene na bondimi bwa ye mbongwana enene esalemaki o motema mwa ye. Tala nalobi epai ya bino ete eye enso ezali ya solo.\n\n13 Mpe tala, asakolaki liloba epai ya batata ba bino, mpe mbongwana ekasi esalemaki o mitema mya bango, mpe bamikitisaki mpe batiaki elikia ya bango na Nzambe wa solo mpe wa bomoi. Mpe tala, bazalaki potongono kina o nsuka; yango wana babikisamaki.\n\n14 Mpe sikawa tala, natuni bino, bandeko ba ngai ba eklezia, ebotamaki bino na molimo wa Nzambe? Ezwi bino elili ya ye na bilongi bya bino? Eyoki bino mbongwana ekasi eye o mitema mya bino?\n\n15 Esaleli bino bondimi o bosikolami bwa ye oyo akelaki bino? Etali bino o boso na miso mya bondimi, mpe emoni bino nzoto eye ya kufa eye esekwi o bozangi bokufi, mpe bopoli boye bosekwi o bozangi bopoli, mpo ya koteleme liboso lya Nzambe mpo ya kosambisama engebene na bikela biye bisalemaki o nzoto ya kufa?\n\n16 Nalobi epai ya bino ete, ekoki bino kokanisa na binomei ete boyoki mongongo mwa Nkolo, kolobaka epai ya bino, o mokolo mona: Yakani epai ya ngai, bino bopambolama, mpo tala, misala mya bino mizalaki misala sembo likolo lya etando ya mabele?\n\n17 To ekanisi bino na binomei ete bokoka kokosa Nkolo o mokolo mona, mpe koloba—Nkolo, misala mya biso mizalaki misala sembo likolo lya etando ya mabele—mpe ete akobikisa bino?\n\n18 To soko te, ekoki bino kokanisa binomei bomememi liboso lya esambelo ya Nzambe na bozo bwa bino botonda na elindo mpe boswi bwa motema, kozalaka na bokundoli boko bwa elindo enso ya bino, iyo, bokundoli boko bobongo nie bwa nkuna enso ya bino, iyo, bokundoli boko ete botiyaki ntembe na mitindo mya Nzambe?\n\n19 Nalobi epai ya bino, ekoki bino kotala likolo na Nzambe o mokolo mona na motema moko peto mpe maboko sembesembe? Nalobi epai ya bino, ekoki bino kotala likolo, kozalaka na elili ya Nzambe ekatami likolo lya bilongi bya bino?\n\n20 Nalobi epai ya bino, ekoki bino kokanisa ete bobikisami ntango bomipesi mpo ya kokoma bayangelami ba zabulu?\n\n21 Nalobi epai ya bino, bokoyeba o mokolo mona ete bokoki te kobikisama; mpo moto te akoki kobikisama longola se soko bilamba bya ye bisukwami mpembe; iyo, bilamba bya ye bisengeli kopetolama kina bikosukwama uta o bosoto bonso, o kati ya makila ma ye oyo alobamaki na batata ba biso, oyo akoya kosikola bato ba ye uta o masumu ma bango.\n\n22 Mpe sikawa natuni bino, bandeko ba ngai, boniboni bokoyoka, soko bokoteleme liboso lya esika ya bosambisi ya Nzambe, ezwi bilamba bya bino bosoto ya makila mpe ndenge inso ya mbindo? Tala, Nini biloko biye bikotatola mpo ya bobe bwa bino?\n\n23 Tala ekoloba te ete bino bozali babomi, iyo, mpe lisusu ete bozali na elindo ya ndenge inso ya nkuna?\n\n24 Tala, bandeko ba ngai, ebanzi bino ete moto wa lolenge loye akoki kozwa esika ya kofanda o bokonzi bwa Nzambe, elongo na Abalayama, elongo na Yisaki, mpe elongo na Yakobo, mpe lisusu baprofeta basantu banso, ya bango bilamba bisukwami mpe bizangi mbindo, bizali peto mpe mpembe?\n\n25 Nalobi epai ya bino, Te; longola se soko bokomisi Mokeli wa biso mokosi moko uta o ebandeli, to bobanzi ete azali mokosi moko uta o ebandeli, bokoki te kobanza ete ba lolenge loye bakoki kozala na esika o bokonzi bwa lola; kasi bakobwakama libanda mpo bazali bana ba bokonzi bwa zabulu.\n\n26 Mpe sikawa tala, nalobi epai ya bino, bandeko ba ngai, soko boyoki mbongwana yoko o motema, mpe soko boyoki koyemba nzembo ya bolingo bwa lobiko, nalingi kotuna, ekoki bino koyoka boye sikawa?\n\n27 Etamboli bino, komibombaka na bozangi mpamela liboso lya Nzambe? Ekokaki bino koloba, soko bobiangemi mpo ya kokufa o ntango eye, o kati ya binomei, ete bozali mpenza basawa? Ete bilamba bya bino bisukwami mpe bikomisai mpembe o kati ya makila ma Klisto, oyo akoya mpo ya kosikola bato ba ye uta o masumu ma bango?\n\n28 Tala, elongwi bino na lolendo? Nalobi epai ya bino, soko te bolengelemi te mpo ya kokutana na Nzambe. Tala bosengeli kolengele na lombangu; mpo bokonzi bwa lola bozali mosika te mpembeni, mpe moko wa lolenge loye azali te na bomoi bwa seko.\n\n29 Tala, nalobi, ezali moko o ntei ya bino oyo alongwi te na boluli? Nalobi epai ya bino ete moko wa lolenge loye alengelemi te; mpe ngai nalingi ete alengele nokinoki, mpo ngonga ezali penepene mpembeni, mpe ayebi te ekoya ntango kani; mpo moko wa lolenge loye amonomi azangi elindo te.\n\n30 Mpe lisusu nalobi epai ya bino, ezali moko o ntei ya bino oyo akosala liseki na ndeko wa ye, to oyo akonduka boniokoli likolo lya ye?\n\n31 Lisuma epai ya moko wa lolonge loye, mpo alengelemi te, mpe ntango ezali penepene ete asengeli koyambola to akoki kobikisama te!\n\n32 Iye, kutu lisuma epai ya bino banso basali ba bobe; yambolani, yambolani, mpo Nkolo Nzambe alobaki yango!\n\n33 Tala, atindi bobiangemi epai ya bato banso; mpo maboko ma ngolu maninolami ona bango, mpe alobi: Yambolani, mpe nakoyamba bino.\n\n34 Iyo, alobi: Yakani epai ya ngai mpe bokolia mbuma ya nzete ya bomoi; iyo, bokolia mpe bokomele limpa mpe mai ma bomoi na bonsomi;\n\n35 Iyo, yakani epai ya ngai mpe memeni misala semba, mpe bokokatama te o nse mpe bokobwakama te o kati ya moto—\n\n36 Mpo tala, ntango ekomi penepene ete onso oyo akomeme te mbuma elamu, to onso oyo akosala te misala semba, ye kaka azali na ntina ya komilela mpe kolela.\n\n37 O bino basali ba bobe; bino baye bovimbani o biloko bya mpamba bya mokili, bino baye bolakisaki boyebi nzela ya bosembo nzokande bokei mpembeni, lokola mpate azangi mokengeli, ata mokengeli abiangaki nsima ya bino mpe azali kaka kobianga nsima ya bino, kasi bokoyokemela te mongongo mwa ye!\n\n38 Tala, nalobi epai ya bino, ete mokengeli molamu abiangi bino; iyo, mpe abiangi bino o nkombo ya yemei, eye ezali nkombo ya Klisto; mpe soko bokoyokemela te epai ya mongongo mwa mokengeli molamu, o nkombo eye na yango bobiangemi, tala, bozali te mpate ya mokengeli molamu.\n\n39 Mpe sikawa soko bozali te mpate ya mokengeli molamu, ya etonga kani ezali bino? Tala, nalobi epai ya bino, ete zabulu azali mokengeli wa bino, mpe bozali ba etonga ya ye; mpe sikawa, nani akoki kowangana eye? Tala, nalobi epai ya bino, moto oyo akowangana eye azali mokosi moko mpe mwana moko wa zabulu.\n\n40 Mpo nalobi epai ya bino enso eye elamu eyei uta na Nzambe, mpe enso eye ebe eyei uta na zabulu.\n\n41 Yango wana, soko moto moko amemi misala milamu ayokemeli epai ya mongongo mwa mokengeli molamu, mpe alandi ye; kasi onso oyo amemi misala mibe, ye kaka akomi mwana wa zabulu, mpo ayokemeli epai ya mongongo mwa ye, mpe alandi ye.\n\n42 Mpe onso oyo akosala eye akozwa lifuta lya ye na ye; yango wana, mpo ya lifuta lya ye akoyamba liwa, lokola mpo ya makambo matali bosembo, kozalaka ya kokufa mpo ya misala minso milamu.\n\n43 Mpe sikawa, bandeko ba ngai, nalingi ete boyoka ngai, mpo nalobi o makasi ma bozo bwa ngai; mpo tala, nalobi epai ya bino polele ete bokoki kobunga te, to nalobi engebene na mitindo mya Nzambe.\n\n44 Mpo nabiangemi mpo ya koloba nsima ya lolenge loye, engebene na molongo mosantu mwa Nzambe, moye mozali na Klisto Yesu; iyo, natindami mpo ya koteleme mpe kotatola epai ya bato baye makambo malobamaki na batata ba biso matali makambo maye makoya.\n\n45 Mpe eye ezali enso te. Ebanzi bino ete nayebi makambo maye ngaimei? Tala, natatoli epai ya bino ete nayebi ete makambo wapi nalobi mazali ma solo. Mpe boniboni bobanzi ete nayebi bosolo bwa mango mpenza?\n\n46 Tala, nalobi epai ya bino mayebisami epai ya ngai na Molimo Mosantu mwa Nzambe. Tala, nakilaki bilei mpe nasambelaki mikolo mingi ete nakoka koyeba makambo maye ngaimei. Mpe sikawa nayebi ngaimei ete mazali solo; mpo Nkolo Nzambe asali mango mamonisama epai ya ngai na Molimo Mosantu mwa ye; mpe eye ezali molimo mwa bobimisi oyo azali na ngai.\n\n47 Mpe lisusu, nalobi epai ya bino ete ebimisami boye epai ya ngai, ete maloba maye malobamaki na batata ba biso mazali solo, kutu boye engebene na molimo mwa bobikuli oyo azali na ngai, oyo azali lisusu na limonisi lya Molimo mwa Nzambe.\n\n48 Nalobi epai ya bino, ete nayebi na ngaimei ete enso eye nakoloba epai bino, etali eye ekoya, ezali solo; mpe nalobi epai ya bino, ete ngai nayebi ete Yesu Klisto akoya, iyo, Mwana Mobali, Mobotami se Moko wa Tata, atonda na boboto, mpe ngolu, mpe bosolo. Mpe tala, ezali ye oyo akoya mpo ya kolongola masumu ma mokili, iyo, masumu ma moto na moto oyo akondima sikisiki likolo lya nkombo ya ye.\n\n49 Mpe sikawa nalobi epai ya bino ete eye ezali molongo nsima ya mwango nabiangemi, iyo, mpo ya koteya epai ya bandeko balingami ba ngai, iyo, mpe na moko na moko oyo afandi o mboka; iyo, koteya epai ya banso, mobange mpe elenge, mowumbu mpe monsomi; iyo, nalobi epai ya mokolo, mpe mokolo wa katikati, mpe nkola ya mbuta; iyo, kobelela epai ya bango ete basengeli koyambola mpe kobotama lisusu.\n\n50 Iyo, boye elobi Molimo: Yambolani, bino bato banso nsuka inso ya mabele, mpo bokonzi bwa lola bozali mosika te mpembeni; iyo, Mwana Mobali wa Nzambe akoya o nkembo ya ye, o bokasi bwa ye, lokumu, nguya, mpe bodondwi. Iyo, bandeko balingami ba ngai, nalobi epai ya bino, ete Molimo alobi: Tala nkembo ya Mokonzi wa mabele manso; mpe lisusu Mokonzi wa lola mosika te mpenza ekongenge o ntei ya bana banso ba bato.\n\n51 Mpe lisusu Molimo alobi epai ya ngai, iyo, belela epai ya ngai na mongongo mokasi kolobaka: Kende mpe loba epai ya bato baye—Yambolani, mpo longola se soko boyamboli bokoki ata moke te kosangola bokonzi bwa lola.\n\n52 Mpe lisusu nalobi epai ya bino, Molimo alobi: Tala, soka elali o mosisa mwa nzete; yango wana nzete na nzete eye ekomeme te mbuma elamu ekokatama o nse mpe ekobwakama o kati ya moto, iyo, moto moko moye mokoki kosila te, kutu moto moko mokozima te. Tala, mpe omikundola, Mosantu Moko alobaki yango.\n\n53 Mpe sikawa bandeko balingami ba ngai, nalobi epai ya bino, ekoki bino kotelemela maloba maye; iyo, ekoki bino kolalisa mpembeni makambo maye, mpe koniata Mosantu Moko o nse ya makolo ma bino; iyo, ekoki bino kovimbana o lolendo la mitema mya bino; iyo, ekokoba bino kaka o bolati bwa monzele mwa ntalo mpe kotiaka mitema mya bino likolo lya biloko bya mpamba bya mokili, likolo lya bozwi bwa bino?\n\n54 Iyo, ekokoba bino o lobanzo ete bozali balamu boko koleka basusu; iyo, ekokoba bino o boniokoli bwa bandeko ba bino, baye bamikitisi mpe batamboli nsima ya molongo mosantu mwa Nzambe, na wapi bamememi o kati ya eklezia eye, kosantisamaka na Molimo Mosantu, mpe bamemi misala miye milongobani mpo ya boyamboli—\n\n55 Iyo, mpe ekokoba bino o bobaloli mikongo mya bino epai ya bakeleli, mpe bazangi, mpe na bolongoli biloko bya bino uta na bango?\n\n56 Mpe o bosukizi, bino banso baye bokokoba o nkuna ya bino, nalobi epai ya bino ete baye bazali bango baye bakokatama o nse mpe kobwakama o kati ya moto longola se soko noki bayamboli.\n\n57 Mpe sikawa nalobi epai ya bino, bino banso baye bozali na mposa ya kolanda mongongo mwa mokengeli molamu, yakani libanda uta na bato ba nkuna, mpe kabwanani, mpe simbani te biloko bya bango bya bosoto; mpe tala, nkombo ya bango ekolongolama mpenza, ete nkombo ya bato ba nkuna ekotangema te o ntei ya nkombo ya basembo, ete liloba lya Nzambe likokisama, liye lilobi: Nkombo ya bato ba nkuna ekosangana te elongo na nkombo ya bato ba ngai;\n\n58 Mpo nkombo ya basembo ekokomama o buku ya bomoi, mpe epai ya bango nakopesa lisango lyoko o loboko la ngai la mobali. Mpe sikawa, bandeko ba ngai, nini esengeli bino koloba mpo ya ntembe o eye? Nalobi epai ya bino, soko bolobi mabe na yango, ezali likambo te, mpo liloba lya Nzambe lisengeli kokokisama.\n\n59 Mpo ezali mokengeli kani o ntei ya bino kozalaka na mpate mingi akokenge te likolo lya yango, ete mbwa ya zamba ikota te mpe ilia te ebwele ya ye? Mpe tala, soko mbwa ya zamba akoti o etonga akobengana ye te? Iyo, mpe o nsuka, soko akoki, akobebisa ye.\n\n60 Mpe sikawa nalobi epai ya bino ete mokengeli molamu azali kobianga nsima ya bino; mpe soko boyokemeli epai ya mongongo mwa ye akomeme bino o kati ya etonga ya ye, mpe bozali mpate ya ye; mpe atindi bino ete botika te mbwa ya zamba ya lokoso akota o ntei ya bino, ete akoka te kobebisa bino.\n\n61 Mpe sikawa ngai, Alama, natindi bino na lokota la ye oyo atindaki ngai, ete bobomba kosala maloba maye nayebisi epai ya bino.\n\n62 Nalobi na nzela ya etinda epai ya bino baye ba eklezia; mpe epai ya baye bazali te ba eklezia nalobi na nzela ya bobiangemi, kolobaka: Yakani mpe batisamani mpo ya boyamboli, ete bino lisusu bolia mbuma ya nzete ya bomoi.\n\n", "alma 6": "[center][font_size=26]Mokapo 6[/font_size][/center]\n\n[i]Eklezia o Zalayemila esukwami mpe etiami o molongo—Alama akei o Gideona mpo ya koteya. Penepene na 83 Yambo ya Klisto.[/i]\n\n1 Mpe sikawa esalemaki ete esilisaka Alama kotia nsuka yoko ya kolobaka epai ya bato ba eklezia, eye etiamaki o mboka ya Zalayemila, akulisaki banganga mpe bankulutu na kotiaka likolo maboko engebene na molongo mwa Nzambe, mpo ya koyangela mpe kokenge likolo lya eklezia.\n\n2 Mpe esalemaki ete banso baye bazalaki ba eklezia te baye bayambolaki masumu ma bango babatisamaki na boyamboli, mpe bayambamaki o kati ya eklezia.\n\n3 Mpe esalemaki lisusu ete banso baye bazalaki ba eklezia baye bayambolaki te nkuna ya bango mpe bamikitisaki te liboso lya Nzambe—nalingi koloba baye botombwani likolo o lolendo la mitema mya bango—bango kaka babwakamaki, mpe nkombo ya bango elongolamaki mpenza, ete nkombo ya bango etangemaki te o ntei ya iye ya basembo.\n\n4 Mpe boye babandaki kotia molongo mwa eklezia o engumba ya Zalayemila.\n\n5 Sikawa nalingi boyeba ete liloba lya Nzambe lisosolamaki ete liloba lya Nzambe lizalaki nsomi epai ya banso ete moko te azangisama na litomba lya kosangana bangomei mpo ya koyoka liloba lya Nzambe.\n\n6 Nzokande bana ba Nzambe batindisamaki ete basangana bangomei elongo mbala mingi, mpe bakangana o bokili mpe losambo lokasi mpo ya litomba lya bozo bwa baye bayebaki Nzambe te.\n\n7 Mpe sikawa esalemaki ete esalaka Alama mabongisi maye alongwaki uta na bango, iyo, uta na eklezia eye ezalaki o engumba ya Zalayemila, mpe amataki likolo lya esti ya ebale Sidoni, o kati ya lobwaku la Gideona, kuna etongamaki engumba yoko, eye ebiangemaki engumba ya Gideona, eye ezalaki o lobwaku loye lobiangemaki Gideona, kobiangemaka nsima ya nkombo ya moto oyo abomamaki na loboko la Newolo na mopanga.\n\n8 Mpe Alama akendeki mpe abandaki kosakola liloba lya Nzambe epai ya eklezia eye etiamaki o lobwaku la Gideona, engebene na libimisi lya bosolo lya liloba liye lilobamaki na batata ba ye, mpe engebene na molimo mwa bobikuli oyo azalaki na ye, engebene na litatoli lya Yesu Klisto, Mwana Mobali wa Nzambe, oyo akoya mpo ya kosikola bato ba ye uta o masumu ma bango, mpe molongo mosantu na mwango abiangemaki. Mpe boye ekomami. Amene.\n\n", "alma 7": "Maloba ma Alama maye apesaki na bato ba Gideona, engebene na likundoli lya yemei.\n\nKokwaka mokapo 7.\n\n[center][font_size=26]Mokapo 7[/font_size][/center]\n\n[i]Klisto akobotama na Maliya—Akokangola nkanga ya liwa mpe akomeme masumu ma bato ba ye—Bango baye bayamboli, babatisami, mpe babateli mitindo bakozala na bomoi bwa seko—Bosoto bokoki te kosangola bokonzi bwa Nzambe—Bosawa, bondimi, elikia, mpe lolango losengelami. Penepene na 83 Yambo ya Klisto.[/i]\n\n1 Tala bandeko balingami ba ngai, komonoko ete nazwi ndingisa mpo ya koya epai ya bino, yango wana nakomeka kolobela bino na lokota la ngai; iyo, na monoko mwa ngaimei, komonoko ete ezali mbala ya yambo nalobi epai ya bino na maloba ma monoko mwa ngai, ekangamaki ngai mobimba na kiti ya bosambisi, ezalaki ngai na mikumba miike ete nakokaki te koya epai ya bino.\n\n2 Mpe kutu nakokaki te koya sikawa o ntango eye soko ezalaki te ete kiti ya bosambisi epesamaki na mosusu, mpo ya kokonza o esika ya ngai; mpe Nkolo o ngolu nzike andimaki ete naya epai ya bino.\n\n3 Mpe tala, nayei kozalaka na elikia enene mpe mposa nzike ete nakokuta ete bino bomikitisaka liboso lya Nzambe, mpe ete bokobaki na kobondelaka ngolu ya ye, ete nakokuta ete bozalaka na bozangi mpamela liboso lya ye, ete nakokuta ete bozalaka na kpokoso ya boponi eye bandeko ba bino bazalaki na yango o Zalayemila.\n\n4 Kasi epambolama nkombo ya Nzambe, ete apesi ngai nzela ya koyeba, iyo, apesaki ngai bosepeli bonene mpenza ya koyebaka ete batiami lisusu o nzela ya bosembo.\n\n5 Mpe nalikii ete, engebene na Molimo mwa Nzambe oyo azali na ngai, ete nakozala na bosepeli likolo lya bino; nzokande nazali na mposa te ete bosepeli bwa ngai likolo lya bino eya na ntina ya matungisi mpe mawa maike boye maye nazwi mpo ya bandeko ba Zalayemila, mpo tala, bosepeli bwa ngai eyaki likolo lya bango nsima ya kotambolaka o katikati ya litungisi mpe mawa.\n\n6 Kasi tala, ngai nalikii ete bozali te o bozali bwa bozangi bondimi boye lokola ezalaki bandeko ba bino; nalikii ete botombwani te o lolendo la mitema mya bino; iyo, nalikii ete botii te mitema mya bino likolo lya bozwi mpe biloko bya mpamba bya mokili; iyo, nalikii ete bokumbameli bikeko te, kasi bokumbameli Nzambe wa solo mpe wa bomoi, mpe ete bokotalela o boso mpo ya bolimbisi bwa masumu ma bino, elongo na bondimi bwa libela, boye bozali koya.\n\n7 Mpo tala, nalobi epai ya bino esengeli makambo mingi koya; mpe tala, ezali likambo lyoko liye lizali na motuya mingi koleka mango manso—mpo tala, ntango ezali ya mosika mpenza te eye Mosikoli akofanda mpe akoya o ntei ya bato ba ye.\n\n8 Tala, nalobi te ete akoya o ntei ya biso o ntango ya bofandi bwa ye o tabelenakele ya kufa; mpo tala, Molimo alobi te epai ya ngai ete ekozala boye. Sikawa etali likambo liye nayebi te; kasi eye mingi nayebi, ete Nkolo Nzambe azali na nguya ya kosala makambo manso maye mazali engebene na liloba lya ye.\n\n9 Kasi tala, Molimo alobi eye mingi epai ya ngai: Belela epai ya bato baye, kolobaka—Yambolani, mpe lengeleni nzela ya Nkolo, mpe tambolani o nzela ya ye, eye ezali semba; mpo tala, bokonzi bwa lola bozali penepene, mpe Mwana Mobali wa Nzambe akoya likolo lya etando ya mabele.\n\n10 Mpe tala, akobotama na Maliya, o Yelusaleme eye ezali mboka ya batata ba biso ba kala, ye kozalaka moseka, sani ya motuya mpe eponomo, mpe oyo akozipama na elili likolo mpe akozwa zemi na nguya ya Molimo Mosantu, mpe akobota mwana mobali moko, iyo, kutu Mwana Mobali wa Nzambe.\n\n11 Mpe akokende, koyokaka mpasi ya bolozi mpe matungisi mpe masenginia ma lolenge na lolenge; mpe eye ete liloba likoka kokokisama liye lilobi akokamata likolo lya ye bolozi mpe bokono bwa bato ba ye.\n\n12 Mpe akokamata likolo lya ye liwa, ete akoka kokangola nkanga ya liwa liye lizali kokanga bato ba ye; mpe akokamata likolo lya ye bokono bwa bango, ete nsopo ya ye ekoka kotonda na ngolu, engebene na mosuni, ete akoka koyeba engebene na mosuni boniboni kosalisa bato ba ye engebene na bokono bwa bango.\n\n13 Sikawa Molimo ayebi makambo manso; nzokande Mwana Mobali wa Nzambe akoyoka mpasi engebene na mosuni ete akoka kokamata likolo lya ye masumu ma bato ba ye, ete akoka kolongola bobuki mobeko bwa bango engebene na nguya ya libiki lya ye; mpe sikawa tala, eye ezali litatoli liye lizali na ngai.\n\n14 Sikawa nazali koloba epai ya bino ete bosengeli koyambola, mpe kobotama lisusu; mpo Molimo alobi soko bobotami lisusu te bokoki te kosangola bokonzi bwa lola; yango wana yakani mpe batisamani mpo ya boyamboli, ete bosukwama uta o masumu ma bino, ete bondimi likolo lya Mwana wa Mpate wa Nzambe, oyo akolongola masumu ma mokili, oyo azali makasi mpo ya kobikisa mpe kopetola uta o bozangi bosembo bonso.\n\n15 Iyo, nalobi epai ya bino ete yakani mpe bangani te, mpe tikani mpembeni masumu manso maye makokakema bino mpamba mpamba, maye makokanga bino o nse mpo ya bobebisami, iyo, yakani, mpe kendeni mpe lakisani epai ya Nzambe wa bino ete bozali kolingaka koyambola masumu ma bino mpe kokota o kati ya boyokani elongo na ye mpo ya kobomba mitindo mya ye, mpe kotatola yango epai ya ye mokolo moye na kokendeke na mai ma libatisi.\n\n16 Mpe onso oyo asali eye, mpe akobomba mitindo mya Nzambe uta sikawa kina nsima, ye kaka akomikundola nini nalobaki epai ya ye, iyo, akozwa bomoi bwa seko, engebene na litatoli lya Molimo Mosantu, oyo atatoli na ngai.\n\n17 Mpe sikawa bandeko balingami ba ngai, endimi bino makambo maye? Tala, nalobi epai ya bino, iyo, nayebi ete bondimi mango; mpe nzela ete nayebi ete bondimi mango ezali na libimisi lya Molimo oyo azali na ngai. Mpe sikawa zambi bondimi bwa bino bozali bokasi botali yango, iyo, botali makambo maye nalobaki, enene ezali bosepeli bwa ngai.\n\n18 Mpo lokola nalobaki epai ya bino uta o ebandeli, ete bozalaki te na bozali bwa kpokoso ya boponi lokola bandeko ba bino, kutu boye namoni ete mposa ya ngai esepelisami.\n\n19 Mpo namoni ete bozali na nzela semba; namoni ete bozali na nzela eye ememi o bokonzi bwa Nzambe; iyo, namoni ete bozali kosembolaka nzela ya ye.\n\n20 Namoni ete emonisamaki epai ya bino litatoli lya liloba lya ye, ete akoki te kotambola o nzela nioka nioka; mpe akobaluka te uta o ena alobaki; mpe azali na elilingi te ya kobaluka na loboko la mobali to loboko la mwasi, to uta ena ezali sembo mpo ya ena ezali mbeba; yango wana, botamboli bwa ye bozali zunguluke yoko ya seko.\n\n21 Mpe afandi te o tempelo izangi bosantu; mpe ekoki te bosoto to eloko enso ya mbindo koyambama o bokonzi bwa Nzambe; yango wana nalobi epai ya bino ntango ekoya, iyo, mpe ekozala o mokolo mwa nsuka, ete ye oyo azali na bosoto akotikala o bosoto bwa ye.\n\n22 Mpe sikawa bandeko balingami ba ngai, nalobi makambo maye epai ya bino ete nakoka kolamusa bino o liyoki lyoko lya lotomo la bino na Nzambe, ete bokoka kotambola na bozangi mpamela liboso lya ye, ete bokoka kotambola engebene na molongo mosantu mwa Nzambe, nsima ya yango boyambami.\n\n23 Mpe sikawa nalingi ete bozala basawa, mpe bayangelami mpe boboto; petepete mpo ya kozalana; botonda na bompikiliki mpe motema molai; kozalaka na montei o makambo manso; kozalaka na etingia na kabombaka mitindo mya Nzambe o ntango inso; kosengeke mpo ya biloko kani binso bozali na mposa, bya molimo mpe bya ntango; ntango inso kozongisaka matondi epai ya Nzambe mpo ya biloko kani binso bozwi.\n\n24 Mpe mononi ete bozali na bondimi, elikia, mpe lolango, mpe nde bokofuluka ntango inso na misala milamu.\n\n25 Mpe tika Nkolo apambola bino, mpe abomba bilamba bya bino mbindo te ete bokoka o mokolo mwa nsuka komememe mpo ya kofanda elongo na Abalayama, Yisaka, mpe Yakobo, mpe baprofeta basantu baye bazala uta mokili ebanda, kozalaka na bilamba bya bino mbindo te kutu lokola bilamba bya bango bizali mbindo te, o bokonzi bwa lola mpo ya kokende libanda lisusu te.\n\n26 Mpe sikawa bandeko balingami ba ngai, nalobi maloba maye epai ya bino engebene na Molimo oyo alakisi bosolo na ngai; mpe bozo bwa ngai bosepeli mpenza, na ntina ya etingia eluti mpe bokebi boye bopesi epai ya libola lya ngai.\n\n27 Mpe sikawa, kimia ya Nzambe etikala likolo lya bino, mpe likolo lya ndako mpe mboka ya bino, mpe likolo lya bibwele mpe bitongo bya bino, mpe inso iye bozwi, basi mpe bana ba bino, engebene na bondimi mpe misala milamu mya bino, uta ntango eye mpe libela. Mpe boye nalobi. Amene.\n\n", "alma 8": "[center][font_size=26]Mokapo 8[/font_size][/center]\n\n[i]Alama ateyi mpe abatisi bato o Meleki—Alama aboyami o Amoniya mpe alongwi—Anzelu atindi ye azonga mpo ya boyamboli epai ya bato—Ayambami na Amuleki, mpe babale bateyi o Amoniya. Penepene na 82 Yambo ya Klisto.[/i]\n\n1 Mpe sikawa esalemaki ete Alama azongaki uta o mboka ya Gideona, esilisaki ye kolakisa bato ba Gideona makambo mingi maye makoki te kokomama, etiaka ye molongo na eklezia, engebene lokola asalaka yambo o mboka ya Zalayemila, iyo, azongaki o ndako ya yemei ezalaki o Zalayemila mpo ya kopema na misala miye asalaki.\n\n2 Mpe boye esilaki mobu mwa libwa mwa bokonzi bwa basambisi likolo lya bato ba Nefi.\n\n3 Mpe esalemaki ete o ebandeli ya mobu mwa zomi mwa bokonzi bwa basambisi likolo lya bato ba Nefi, Alama alongwaki uta kuna mpe akendeki mobembo bwa ye likolo o kati ya mboka Meleki, o westi ya ebale Sidoni, o westi mpembeni ya ndelo ya esobe.\n\n4 Mpe abandaki kolakisa bato o mboka ya Meleki engebene na molongo mosantu mwa Nzambe, na bwango abiangemaki, mpe abandaki kolakisa bato o ntaka ya mboka mobimba ya Meleki.\n\n5 Mpe esalemaki ete bato bayaki epai ya ye o ntaka ya ndelo inso ya mboka eye ezali mpembeni ya mopanzi mwa esobe. Mpe babatisamaki o ntaka ya mboka mobimba;\n\n6 Boye ete esilisaka ye mosala mwa ye o Meleki alongwaki kuna, mpe asalaki mobembo mikolo misato o nordi ya mboka Meleki; mpe akomaki o engumba eye ebiangemaki Amoniya.\n\n7 Sikawa ezalaki momeseno mwa bato ba Nefi kobianga mboka ya bango, mpe engumba ya bango, mpe mboka ike ya bango, iyo, kutu bituka binso bya bango, nsima ya nkombo ya ye oyo azwaki byango yambo; mpe boye ezalaki na mboka ya Amoniya.\n\n8 Mpe esalemaki ete eyaki Alama o engumba ya Amoniya abandaki koteya liloba lya Nzambe epai ya bango.\n\n9 Sikawa Satana azwaki esika enene o mitema mya bato ba engumba ya Amoniya; yango wana balingaki te koyokemela epai ya maloba ma Alama.\n\n10 Nzokande Alama asalaki mingi o molimo, kobundaka na Nzambe o losambo lokasi, ete alinga kosopa libanda Molimo mwa ye likolo lya bato baye bazalaki o engumba; ete lisusu alinga ete akoka kobatisa bango mpo ya boyamboli.\n\n11 Nzokande, bayeisaki mitema mya bango mikasi, kolobaka epai ya ye: Tala, toyebi ete ozali Alama; mpe toyebi ete ozali nganga monene likoko lya eklezia eye otiaki o biteni mingi bya mboka, engebene na momeseno mwa yo; mpe tozali te ba eklezia ya yo, mpe tondimi te na mimeseno mya ligboma lya lolenge loye.\n\n12 Mpe sikawa toyebi ete zambi tozali te ba eklezia ya yo ozali na nguya te likolo lya biso; mpe otiki kiti ya bosambisi epai ya Nefiya; yango wana ozali te mosambisi mokonzi wa biso.\n\n13 Sikawa elobaka bato eye, mpe etelemelaka bango maloba manso ma ye, mpe etiolaka bango ye, mpe ebwakelaka bango ye nsoi, mpe esalaka bango ete balingaki kobwaka ye libanda lya engumba ya bango, alongwaki kuna mpe akendeki mobembo mwa ye o mboka eye ebiangemaki Aloni.\n\n14 Mpe esalemaki ete o ntango ezalaki ye kotambolaka mobembo kuna, ezalaka ye o nse ya bozito bwa mawa, kotambolaka o katikati ya mokakatano mpe nsomo ya bozo, na ntina ya nkuna ya bato baye bazalaki o engumba ya Amoniya, esalemaki ete ntango ezalaki Alama o nse ya bozito bwa mawa, tala anzelu wa Nkolo abimaki epai ya ye, kolobaka:\n\n15 Opambolami, Alama; yango wana, tombola likolo moto mwa yo mpe sepela, mpo ozali na ntina enene ya kopesa; mpo yo ozalaki potongono na kobombaka mitindo mya Nzambe uta o ntango eye ozwaki nsango ya yambo uta na ye. Tala, nazali ye oyo apesaki yango epai ya yo.\n\n16 Mpe tala, natindami mpo ya kotinda yo ete ozonga o engumba ya Amoniya, mpe oteya lisusu epai ya bato ba engumba; iyo, teya epai ya bango. Iyo, loba epai ya bango, longola se soko bayamboli Nkolo Nzambe akobebisa bango.\n\n17 Mpo tala, bayekoli o ntango eye ete bakoka kobebisa lipanda lya bato ba yo, (mpo boye elobi Nkolo) eye ezali na bokeseni na meko, mpe masambisi, mpe mitindo miye apesi epai ya bato ba ye.\n\n18 Sikawa esalemaki ete esilisaka Alama koyamba nsango eye uta na anzelu wa Nkolo azongaki noki o mboka Amoniya. Mpe akotaki o engumba na nzela esusu, iyo, na nzela eye ezali o sudi ya engumba Amoniya.\n\n19 Mpe lokola ekotaki ye o engumba azalaki na nzala, mpe alobaki epai ya moto moko: Olingi kopesa na mosali mosawa wa Nzambe eloko moko mpo ya kolia?\n\n20 Mpe moto alobaki epai ya ye: Ngai nazali moto Monefi moko, mpe nayebi ete yo ozali profeta moko mosantu wa Nzambe, mpo ozali moto oyo anzelu moko alobelaki o limoni lyoko: Okoyamba. Yango wana, kende elongo na ngai o kati ya ndako ya ngai mpe nakokaba epai ya yo bilei bya ngai; mpe nayebi ete okozala lipamboli lyoko epai ya ngai mpe ndako ya ngai.\n\n21 Mpe esalemaki ete moto ayambaki ye o kati ya ndako ya ye; mpe moto abiangemaki Amuleki; mpe amemeki limpa na niama mpe atiaki liboso lya Alama.\n\n22 Mpe esalemaki ete Alama aliaki limpa mpe atondaki; mpe apambolaki Amuleki mpe ndako ya ye, mpe apesaki matondi epai ya Nzambe.\n\n23 Mpe esilisaka ye kolia mpe kotonda alobaki epai ya Amuleki: Nazali Alama, mpe nazali nganga monene likolo lya eklezia ya Nzambe o ntaka ya mboka mobimba.\n\n24 Mpe tala, nabiangemi mpo ya koteya liloba lya Nzambe o ntei ya bato baye banso, engebene na molimo mwa bobimisi mpe bobikuli; mpe nazalaki o mboka eye mpe balingaki koyamba ngai te, kasi babwakaki ngai libanda mpe nazalaki penepene na kopesa mokongo mwa ngai ona mboka eye libela.\n\n25 Kasi tala, natindamaki ete nazonga lisusu mpe nabikula epai ya bato baye, iyo, mpe natatola na bango etali mabe ma bango.\n\n26 Mpe sikawa, Amuleki, zambi oleisi ngai mpe opesi ngai esika, opambolami; mpo nazalaki na nzala, mpo nakilaki mikolo mingi.\n\n27 Mpe, Alama awumelaki mikolo mingi elongo na Amuleki yambo abanda koteya epai ya bato.\n\n28 Mpe esalemaki ete bato bakolaki mpenza o mabe ma bango.\n\n29 Mpe liloba liyaki na Alama, kolobaka boye: Kende; mpe lisusu loba epai ya mosali wa ngai Amuleki, ete kende mpe bikula epai ya bato baye, kolobaka—Yambolani, mpo boye elobi Nkolo, longola se soko boyamboli nakobimela bato baye na nkanda ya ngai; iyo, mpe nakobalola te mosika nkanda ekasi ya ngai.\n\n30 Mpe Alama akendeki, mpe lisusu Amuleki, o ntei ya bato, mpo ya kosakola maloba ma Nzambe epai ya bango; mpe batondisamaki na Molimo Mosantu.\n\n31 Mpe bazalaki na nguya epesamaki epai ya bango, mpo ete bakokaki te kokangema o boloko; mpe ekokaki te ete moto akoka koboma bango; nzokande basalelaki te nguya ya bango kina bakangemaki o nkanga mpe babwakamaki o boloko. Sikawa, eye esalamaki ete Nkolo akoka kolakisa nguya ya ye na bango.\n\n32 Mpe esalemaki ete bakendeki mpe babandaki koteya mpe kobikula epai ya bato, engebene na molimo mpe nguya eye Nkolo apesaka bango.\n\n", "alma 9": "Maloba ma Alama, mpe lisusu maloba ma Amuleki, maye basakolaki epai ya bato baye bazalaki o mboka ya Amoniya. Mpe lisusu babwakami o kati ya boloko, mpe babikisami na nguya ya likamwisi lya Nzambe oyo ezalaki na bango, engebene na likundoli lya Alama.\n\nKokwaka mikapo 9 o 14 eye o kati.\n\n[center][font_size=26]Mokapo 9[/font_size][/center]\n\n[i]Alama atindi bato ba Amoniya bayamboli—Nkolo akoyoka ngolu na Balamani o mikolo mya nsuka—Soko Banefi basundoli mwinda, bakobebisama na Balamani—Mwana Mobali wa Nzambe akoya noki—Akosikola bango baye boyamboli, bakobatisama, mpe bakozala na bondimi o nkombo ya ye. Penepene na 82 Yambo ya Klisto.[/i]\n\n1 Mpe lisusu, ngai, Alama, etindamaka ngai na Nzambe ete nakamata Amuleki mpe nakende koteya lisusu epai ya bato baye, to bato baye bazalaki o engumba ya Amoniya, esalemaki ete lokola nabandaki koteya epai ya bango, babandaki kowela na ngai, kolobaka:\n\n2 Ozali nani? Ebanzi yo ete tokondima litatoli lya moto moko, ata akoloba epai ye biso ete mabele makoleka mosika?\n\n3 Sikawa basosolaki te maloba maye balobaki; mpo bayebaki te ete mabele makoleka mosika.\n\n4 Mpe balobaki lisusu: Tokondima te maloba ma yo soko okobikula ete engumba eye enene ekobebisama o mokolo moko.\n\n5 Sikawa bayebaki te ete Nzambe akokaki kosala misala mya bokamwi mya lolenge loye, mpo bazalaki bato boko ba mitema mikasi mpe ba nkanza.\n\n6 Mpe balobaki: Nzambe azali nani, ete atinda te bokulaka mingi koleka moto moko o ntei ya bato baye, mpo ya kosakola bango bosolo bwa makambo manene mpe ma bokamwi?\n\n7 Mpe batelemeki mpo ya kotia maboko ma bango likolo lya ngai; kasi tala, basalaki yango te. Mpe natelemeki na bobangi te mpo ya kosakola epai ya bango, iyo, natatolaki na bobangi te epai ya bango, kolobaka:\n\n8 Tala, O nkola wa nkuna mpe ebeba, boniboni bobosani momeseno mwa batata ba bino; iyo, boniboni bobosani mitindo mya Nzambe.\n\n9 Emikundoli bino te ete tata wa biso, Lehi, amememeki libanda lya Yelusaleme na loboko la Nzambe? Emikundoli bino te ete bakambemaki banso o katikati ya esobe?\n\n10 Mpe ebosani bino noki boye boniboni ntango ilai abikisaki batata ba biso na maboko ma bayini ba bango, mpe abatelaki bango uta o bobebisami, kutu libanda lya maboko ma bandeko ba bangomei?\n\n11 Iyo, mpe soko ezalaka te na nguya ya ye ezangi emekiseli, mpe ngolu ya ye, mpe motema molai mwa ye ona biso, na ntembe te tolingaki kokatama mosika uta o etando ya mabele kala yambo ya eleko ya ntango eye, mpe mbele kokangema o bozali boko bwa bobola mpe lisuma lizanga nsuka.\n\n12 Tala, sikawa nalobi epai ya bino ete atindi bino boyambola; mpe longola se soko boyamboli, bokoka na lolenge loko te kosangola bokonzi bwa Nzambe. Kasi tala, eye ezali enso te—atindi bino boyambola, to akobebisa bino mpenza uta o etando ya mabele; iyo, akobimela bino na nkanda ya ye, mpe na nkanda ekasi ya ye akobaluka mosika te.\n\n13 Tala, emikundoli bino te maloba alobaki epai ya Lehi, kolobaka ete: Mbala nzike lokola ekobatela bino mitindo mya ngai, bokozwa bomengo o mboka? Mpe alobaki lisusu ete: Mbala nzike lokola bokobatela te mitindo mya ngai bokokatama mosika uta o miso mya Nkolo.\n\n14 Sikawa nalingi ete bomikundola, ete mbala nzike lokola Balamani babateli te mitindo mya Nzambe, bakatami mosika uta o miso mya Nkolo. Sikawa tomoni ete liloba lya Nkolo lilakisami bosolo o likambo liye, mpe Balamani bakatamaki mosika uta o miso mya ye, uta o ebandeli ya bobuki mobeko bwa bango o mboka.\n\n15 Nzokande nalobi epai ya bino, ete ekondimama mingi mpo ya bango o mokolo mwa bosambisami koleka mpo ya bino, soko botikali o masumu ma bino, iyo, mpe kutu kondimama mingi mpo ya bango o bomoi boye koleka mpo ya bino, longola se soko boyamboli.\n\n16 Mpo ezali bilako mingi bininolami na Balamani; mpo ezali na ntina ya mimeseno mya batata ba bango miye misali bango batikala o bozali bwa bango bwa bozangi boyebi; yango wana Nkolo akozala na ngolu epai ya bango mpe akobenda bolai bwa lizali lya bango o mboka.\n\n17 Mpe o yoko eleko ya ntango bakomememe na kondima liloba lya ye, mpe na koyeba bozangi bosolo bwa mimeseno mya batata ba bango; mpe mingi ya bango bakobikisama, mpo Nkolo akoyoka ngolu epai ya banso baye bakobiangema likolo lya nkombo ya ye.\n\n18 Kasi tala, nalobi epai ya bino ete soko bokobi o nkuna ya bino ete mikolo mya bino mikobendama bolai o mboka, mpo Balamani bakotindama likolo lya bino; mpe soko boyamboli te bakoya o ntango yoko eyebi bino te, mpe bokobimelama elongo na bobebisami mpenza; mpe ekozala engebene na nkanda ekasi ya Nkolo.\n\n19 Mpo ye akondima te ete bofanda o mabe ma bino, mpo ya kobebisa bato ba ye. Nalobi epai ya bino ete, Te; kutu akondima ete Balamani babebisa bato ba ye banso baye babiangemi bato ba Nefi, soko ekokaki kosalema bakweya o kati ya masumu mpe bobuka mibeko, nsima ya kopesamaka mwinda moike mpe boyebi boike boye epai ya bango na Nkolo Nzambe wa bango;\n\n20 Iyo, nsima ya kozalaka bato basungama mingi na Nkolo, iyo, nsima ya kozalaka bato basungama likolo lya ekolo na ekolo, libota na libota, monoko na monoko, to bato na bato basusu; nsima ya koyebisamaka makambo manso epai ya bango, engebene na mposa ya bango, mpe bondimi bwa bango, mpe nsambo ya bango, etali ena eye ezalaki, mpe eye ezali, mpe eye esengeli koya;\n\n21 Kobimelamaka na Molimo mwa Nzambe; kosololaka elongo na banzelu, mpe kolobelamaka na mongongo mwa Nkolo; mpe kozalaka na molimo mwa bobikuli, mpe molimo mwa bobimisi, mpe lisusu makabo mingi, likabo lya kolobaka minoko, mpe likabo lya koteyaka, mpe likabo lya Molimo Mosantu, mpe likabo lya bobongoli;\n\n22 Iyo, mpe nsima ya kobikisamaka na Nzambe libanda lya mboka ya Yelusaleme, na loboko la Nkolo; kobikisama ka uta o nzala, mpe uta o bokono, mpe ndenge inso ya malali ma lolenge na lolenga; mpe kokolaka na bokasi o etumba, ete bakokaki te kobebisama; komememeke libanda lya bowumbu mbala na mbala, mpe kobombamaka mpe kobatelamaka kina sikawa; mpe bazwi bomengo kina bazwi bozwi o biloko bya ndenge inso—\n\n23 Mpe sikawa tala nalobi epai ya bino, ete soko bato baye, baye bazwi mapamboli mingi boye uta o loboko la Nkolo, bakobuka mibeko na bokeseni na mwinda mpe boyebi boye bazwi, nalobi epai ya bino ete soko ezali boye, ete soko bakokweya o kati ya bobuki mobeko, ekondimama mosika mingi mpo ya Balamani koleka mpo ya bango.\n\n24 Mpo tala, bilako bya Nkolo bininolamaki na Balamani, kasi bizali mpo ya bino te soko bobuki mobeko; mpo elakaki polele te Nkolo mpe ebimisaki ye sikisiki te, ete soko bokotomboka na ye ete bokobebisama mpenza mosika uta likolo lya mabele?\n\n25 Mpe sikawa mpo ya ntina eye, ete bokoka kobebisama te, Nkolo atindi anzelu wa ye mpo ya kobimela mingi ya bato ba ye, kosakolaka epai ya bango ete basengeli kokende kobelela makasi epai ya bato baye, kolobaka: Yambolani, mpo bokonzi bwa lola bozali mpembeni mosika te;\n\n26 Mpe mikolo mingi te uta sikawa Mwana Mobali wa Nzambe akoya o nkembo ya ye; mpe nkembo ya ye ekozala nkembo ya Mobotami se Moko wa Tata, atonda na boboto, alima, mpe bosolo, atonda na bompikiliki, ngolu, mpe motema molai, mbangu mpo ya koyoka bogangi bwa bato ba ye mpe mpo ya koyanola nsambo ya bango.\n\n27 Mpe tala, akoya mpo ya kosikola bango baye bakobatisama mpo ya boyamboli, na nzela ya bondimi likolo lya nkombo ya ye.\n\n28 Yango wana, lengeleni nzela ya Nkolo, mpo ntango ezali mosika te eye bato banso bakobuka mbano ya misala mya bango, engebene na ena eye bango bazali—soko bazalaki sembo bakobuka lobiko la bozo bwa bango, engebene na nguya mpe libiki la Yesu Klisto; mpe soko bazali babe bakobuka bokweisami bwa bozo bwa bango, engebene na nguya mpe bokangemi bwa zabulu.\n\n29 Sikawa tala, eye ezali mongongo mwa anzelu, kobelelaka epai ya bato.\n\n30 Mpe sikawa, bandeko balingami ba ngai, mpo ete bozali bandeko ba ngai, mpe bosengelaki kozala balingami, mpe bosengelaki komeme misala milongobani mpo ya boyamboli, komonoko ete mitema mya bino miyeisami mikasi na liloba lya Nzambe, mpe komonoko ete bozali bato boko babunga mpe bakweya.\n\n31 Sikawa esalemaki ete ngai, Alama, elobaka ngai maloba maye, tala, bato badasukaki na ngai zambi nalobaki epai ya bango ete bazali bato ba mitema mikasi mpe nkanza.\n\n32 Mpe lisusu zambi nalobaki epai ya bango ete bazali bato babunga mpe bakweya basilikaki na ngai, mpe balukaki kotia maboko ma bango likolo lya ngai, ete bakoka kobwaka ngai o kati ya boloko.\n\n33 Kasi esalemaki ete Nkolo andimaki te ete bakamata ngai o ntango ena mpe babwaka ngai o kati ya boloko.\n\n34 Mpe esalemaki ete Amuleki akendeki mpe atelemeki liboso, mpe abandaki koteya epai ya bango lokola. Mpe sikawa maloba ma Amuleki makomami manso te, nzokande eteni yoko ya maloba ma ye makomami o buku eye.\n\n", "alma 10": "[center][font_size=26]Mokapo 10[/font_size][/center]\n\n[i]Lehi abotamaki uta na Manase—Amuleki asangeli etinda ya anzelu ete abatela Alama—Nsambo ya basembo isali bato babikisama—Basambi banzangi bosembo mpe basambisi batii bokelami bwa bobebisami bwa bato. Penepene na 82 Yambo ya Klisto.[/i]\n\n1 Sikawa, iye izali maloba Amuleki ateyaki epai ya bato baye bazalaki o mboka ya Amoniya, kolobaka:\n\n2 Nazali Amuleki; nazali mwana mobali wa Gidona, oyo azalaki mwana mobali wa Yisamaele, oyo azalaki eboto moko wa Aminadi; mpe Aminadi ye kaka oyo alimbolaki nkoma eye ezalaki likolo lya efelo ya tempelo, eye nkoma ekomamaki na mosapi mwa Nzambe.\n\n3 Mpe Aminadi azalaki eboto moko wa Nefi, oyo azalaki mwana mobali wa Lehi, oyo ayaki uta o mboka ya Yelusaleme, oyo azalaki eboto moko wa Manase, oyo azalaki mwana mobali wa Yosefe oyo atekemeki o kati ya Ejipito na maboko ma bandeko ba ye.\n\n4 Mpe tala, nazali lokola moto wa boyebani boke te o ntei ya bango banso baye bayebi ngai; iyo, mpe tala, nazali na mabota mpe baninga mingi, mpe lisusu nazwaki bozwi boike na loboko la bosali biloko bwa bango.\n\n5 Nzokande, nsima ya eye enso, nayebaki mokolo moko te nzike nzela ya Nkolo, mpe nguya ya ye ya bokamwisi. Nalobaki ete nayebaka mokolo moko te nzike makambo maye; kasi tala, nabungi, mpo namonoki nzike mibombamo mya ye mpe nguya ya ye ya bokamwisi; iyo, kutu na kobatelaka bomoi bwa bato baye.\n\n6 Nzokande, nayeisaki motema mwa ngai mokasi, mpo nabiangemaki mbala mingi mpe nalingaki te koyoka; yango wana nayebaki etali makambo maye, nzokande nalingaki te koyeba; yango wana nakobaki kotombokaka na Nzambe, na nkuna ya motema mwa ngai, kutu kina o mokolo mwa minei mwa sanza eye ya sambo, eye ezali o mobu mwa zomi mwa bokonzi bwa basambisi.\n\n7 Lokola nazalaki kokende mobembo mpo ya kotala ndeko moko wa mpembeni mpenza, tala anzelu wa Nkolo abimaki epai ya ngai mpe alobaki: Amuleki, zonga o ndako ya yomei, mpo okoleisa profeta moko wa Nkolo; iyo, moto moko mosantu, oyo aponomi na Nzambe; mpo akili mikolo mingi na ntina ya masuma ma bato baye, mpe azali na nzala, mpe okoyamba ye o kati ya ndako ya yo mpe okoleisa ye, mpe akopambola yo mpe ndako ya yo; mpe lipamboli lya Nkolo likotikala likolo lya yo mpe ndako ya yo.\n\n8 Mpe esalemaki ete natosaki mongongo mwa anzelu, mpe nazongaki ona ndako ya ngai. Mpe lokola nazalaki kokende kuna namonoki moto oyo anzelu alobaki epai ya ngai: Okoyamba ye o kati ya ndako ya yo—mpe tala ezali moto oyo kaka alobi epai ya bino etali makambo ma Nzambe.\n\n9 Mpe anzelu alobaki epai ya ngai azali moto mosantu; yango wana nayebi ete azali moto mosantu zambi elobamaki na anzelu wa Nzambe.\n\n10 Mpe lisusu, nayebi ete makambo maye atatolaki mazali solo; mpo tala nalobi epai ya bino, ete lokola Nkolo azali na bomoi, kutu boye atindi anzelu wa ye mpo ya kosala makambo maye mamonisami epai ya ngai; mpe eye asalaki ntango efandi Alama o ndako ya ngai.\n\n11 Mpo tala, apamboli ndako ya ngai, apamboli ngai, mpe basi ba ngai, mpe bana ba ngai, mpe tata wa ngai mpe bandeko ba ngai; iyo, kutu libota lya ngai linso apamboli, mpe lipamboli lya Nkolo litikali likolo lya biso engebene na maloba maye alobaki.\n\n12 Mpe sikawa, elobaka Amuleki maloba maye bato bakamwaki, komonoko ezalaki mingi koleka nzeneneke moko oyo atatolaki makambo na wapi bafundamaki , engebene na molimo mwa bobikuli oyo azalaki na bango.\n\n13 Nzokande, ezalaki boko o ntei ya bango baye bakanisaki kotuna bango, ete na misala mibe mya bango bakoka kokanga bango o maloba ma bango, ete bakoka kozwa litatoli likolo lya bango, ete bakokaki kotika bango na basambisi ba bango ete bakoka kosambisama engebene na mobeko, mpe ete bakoka kobomama to babwakama o kati ya boloko, engebene na bobe boye bakokaki kosala ebima to kotatola likolo lya bango.\n\n14 Sikawa ezalaki bato bana baye balukaki kobebisa bango, baye bazalaki basambi, baye bafutamaki to baponomoki na bato mpo ya kosalela mobeko o ntango ya bango ya masambisi, to na masambisi ma mabe ma bato liboso lya basambisi.\n\n15 Sikawa basambi baye bayekolaki o ntoki inso mpe mayele mabe ma bato; mpe eye ezalaki mpo ya kokokisa bango ete bakoka kozala na mayele o mosala mwa bango.\n\n16 Mpe esalemaki ete babandaki kotuna Amuleki, ete na yango bakoka kokutisa ye na maloba ma ye, to kopendola maloba maye akoloba.\n\n17 Sikawa bayebaki te ete Amuleki akokaki koyeba miango mya bango. Kasi esalemaki ete lokola babandaki kotuna ye, ayebaki makanisi ma bango, mpe alobaki epai ya bango: O bino nkola ya nkuna mpe ebeba, bino basambi mpe bakibisi, mpo bozali kotiaka bokelami bwa zabulu; mpo bozali kotiaka mbonga mpe mitambo mpo ya kokanga mosantu moko wa Nzambe.\n\n18 Bozali kosalaka miango mpo ya kosantola nzela ya basembo, mpe mpo ya komeme o nse nkele ya Nzambe likolo lya mito mya bino, kutu mpo ya bobebisami nie bwa bato baye.\n\n19 Iyo, malamu elobaki Moziya, oyo azalaki mokonzi wa biso wa nsuka, ezalaki ye penepene na kopesa bokonzi bwa ye na moto mosusu, kozalaka na moko te mpo ya kopesa yango likolo lya ye, kosalaka ete bato baye bayangelama na mokano mwa bangomei—iyo, malamu elobaki ye ete soko ntango ekoya ete mokano mwa bato baye mokopono bobe, ena ezali, soko ntango ekoya ete bakokweya o kati ya bobuki mobeko, bakotela mpo ya bobebisami.\n\n20 Mpe sikawa nalobi epai ya bino malamu esambisi Nkolo mabe ma bino; malamu ebeleli ya epai ya bato baye, na mongongo mwa banzelu ba ye ete: Yambolani, yambolani, mpo bokonzi bwa lola bozali mpembeni.\n\n21 Iyo, malamu ebeleli ye, na mongongo mya banzelu ba ye ete: Nakoya o nse o ntei ya bato ba ngai, na alima mpe boyengebene o maboko ma ngai.\n\n22 Iyo, mpe nalobi epai ya bino ete soko ezalaki te mpo ye nsambo ya basembo, baye bazali sikawa o mboka, ete bolingaki kutu sikawa kobimelama na bobebisami nie; nzokande ekozala na bozindi te, lokola ezalaki bato o mikolo mya Noa, kasi ekozala na nzala, mpe na bokono, mpe mopanga.\n\n23 Kasi ezali na nsambo ya basembo ete bobikisami; sikawa yango wana, soko bobwaki libanda basembo uta o ntei ya bino nde Nkolo akotika te loboko la ye; kasi na nkanda ekasi ya ye akoya libanda mpo ya mabe ma bino; nde bokobeteme na nzala, mpe na bokono, mpe na mopanga; mpe ntango ezali mosika te mpembeni longola se soko boyamboli.\n\n24 Mpe sikawa esalemaki ete bato bazalaki na nkanda mingi koleka na Amuleki, mpe bagangaki, kolobaka: Moto oyo atioli mibeko mya biso miye miyengebeni, mpe basambi ba biso ba bwania baye toponoki.\n\n25 Kasi Amuleki atandolaki loboko la ye, mpe abelelaki makasi mingi epai ya bango, kolobaka: O bino nkola ya nkuna mpe ebeba, ntina nini Satana azwi nguya enene ya lolenge loye likolo lya mitema mya bino? Ntina nini emitiki bino epai ya ye ete akoka kozala na nguya likolo lya bino, ya koboma miso mya bino, ete bososola te maloba maye malobami, engebene na bosolo bwa mango?\n\n26 Mpo tala, etatolaki ngai mabe ma mobeko mwa bino? Bososoli te; bolobi ete nalobaki mabe ma mobeko mwa bino; kasi nasalaka yango te, kasi nalobaki bolamu bwa mobeko mwa bino, mpo ya bokweisami bwa bino.\n\n27 Mpe sikawa tala, nalobi epai ya bino, ete bokelami bwa bobebisami bwa bato baye bozali kobandaka kotiama na bozangi bosembo bwa basambi ba bino mpe basambisi ba bino.\n\n28 Mpe sikawa esalemaki ete elobaka Amuleki maloba maye bato bagangaki na ye, kolobaka: Sikawa toyebi ete moto oyo azali mwana wa zabulu, mpo akosi epai ya biso; mpo alobi mabe mpo ya biso. Mpe sikawa alobi ete alobi mabe te mpo ya biso.\n\n29 Mpe lisusu, atioli basambi ba biso, mpe basambisi ba biso.\n\n30 Mpe esalemaki ete basambisi batiaki yango o kati ya mitema mya bango ete bamikundola makambo maye likolo lya ye.\n\n31 Mpe ezalaki moko o ntei ya bango nkombo ya ye ezalaki Zezilomi. Sikawa azalaki moto wa liboso mpo ya kofunda Amuleki mpe Alama, ye kozalaka moko wa nganga koleka o ntei ya bango, kozalaka na nkita nzike mpo ya kosala o ntei ya bato.\n\n32 Sikawa, ntina ya basambi baye ezalaki mpo ya kozwa matabisi; mpe bazwaki matabisi engebene na mosala mwa bango.\n\n", "alma 11": "[center][font_size=26]Mokapo 11[/font_size][/center]\n\n[i]Libongisi lya mosolo mwa Banefi lisalemi—Amuleki aweli na Zezilomi—Klisto akobikisa te bato o masumu ma bango—Bobele baye basangoli bokonzi bwa lola bakobikisama—Bato banso bakosekwa o bozangi bokufi—Ezali liwa te nsima ya Bosekwi. Penepene na 82 Yambo ya Klisto.[/i]\n\n1 Sikawa ezalaki o mobeko mwa Moziya ete moto na moto oyo azalaki mosambisi moko wa mobeko, to bango baye baponomoki mpo ya kozala basambisi, bakozwa lifuta engebene na ntango eye basalaki mpo ya kosambisa bango baye bamememeki liboso lya bango mpo ya kosambisama.\n\n2 Sikawa soko moto moko asengelaki na mosusu, mpe alingaki te kofuta ena asengelaki, afundamaki na mosambisi; mpe mosambisi asalelaki bokulaka, mpe atindaki bapolisi ete moto ona amememe liboso lya ye; mpe asambisaki moto ona engebene na mobeko mpe polele iye imememi likolo lya ye, mpe boye moto ona asengisamaki kofuta ena eye asengelaki, to kobotolomo, to bakobwakama libanda uta o ntei ya bato lokola moyibi moko mpe mopunzi moko.\n\n3 Mpe mosambisi azwaki lifuta lya ye engebene na ntango ya ye—senini yoko ya wolo mpo ya mokolo moko, to senumi ya mpauni, eye ekokani na senini moko ya wolo; mpe eye ezali engebene na mobeko moye mopesamaki.\n\n4 Sikawa iye izali nkombo ya biteni bya lolenge na lolenge bya wolo ya bango, mpe ya mpauni ya bango, engebene na motuya mwa yango. Mpe nkombo epesamaki na Banefi, mpo batangaki te nsima ya lolenge la Bayuda baye bazalaki o Yelusaleme; mpe bamekaki te nsima ya lolenge la Bayuda; kasi babalolaki mituya mpe lomeko la bango, engebene na mayele mpe bizaleli bya bato, o nkola inso, kina o bokonzi bwa basambisi, etiamaki bango na mokonzi Moziya.\n\n5 Sikawa mituya mizali boye—senini yoko ya wolo, seoni yoko ya wolo, sumi yoko ya wolo, mpe limina lyoko lya wolo.\n\n6 Senumi yoko ya mpauni, aminoli yoko ya mpauni, ezilomi yoko ya mpauni, mpe oti yoko ya mpauni.\n\n7 Senumi yoko ya mpauni ekokanaki na senini yoko ya wolo, mpe mpo ya lomeko loko la loso, mpe lisusu mpo ya lomeko la mboto ya lolenge na lolenge.\n\n8 Sikawa boike bwa seoni ya wolo bozalaki mbala ibale motuya mwa senini yoko.\n\n9 Mpe sumi yoko ya wolo ezalaki mbala ibale motuya mwa seoni.\n\n10 Mpe limina lyoko ya wolo ezalaki motuya mwa yango inso.\n\n11 Mpe aminoli yoko ya mpauni ezalaki enene lokola senumi ibale.\n\n12 Mpe ezilomi yoko ya mpauni ezalaki enene lokola senumi inei.\n\n13 Mpe oti ezalaki enene lokola yango inso.\n\n14 Sikawa eye ezali motuya mwa mitango mileki mike mya mituya mya yango—\n\n15 Sibiloni yoko ezali katikati ya senumi yoko; yango wana, sibiloni yoko ezalaki katikati ya lomeko loko la loso.\n\n16 Mpe sibilumi yoko ezali katikati ya sibiloni yoko.\n\n17 Mpe leya yoko ezali katikati ya sibilumi yoko.\n\n18 Sikawa eye ezali motango mwa yango, engebene na mituya mwa yango.\n\n19 Sikawa antioni yoko ya wolo ekokanaki na sibiloni isato.\n\n20 Sikawa, ezalaki mpo ya mwango se moko ya matabisi, zambi bazwaki lifuta lya bango engebene na mosala mwa bango, yango wana, balamusaki bato mpo ya loyenge mpe ndenge inso ya mobulu mpe nkuna, ete bakoka kozala na mosala mingi, ete bakoka kozwa mosolo engebene na makambo maye mamememeki liboso lya bango; yango wana balamusaki bato na nkanda ya Alama mpe Amuleki.\n\n21 Mpe Zezilomi oyo abandaki kotuna Amuleki, kolobaka: Elingi yo koyanola ngai mwa mituna miye nakotuna yo? Sikawa Zezilomi azalaki moto moko oyo azalaki nganga na mayele mabe ma zabulu, ete akoka kobebisa ena eye ezalaki elamu; yango wana, alobaki epai ya Amuleki: Elingi yo koyanola mituna miye nakotuna yo?\n\n22 Mpe Amuleki alobaki epai ya ye: Iyo, soko ezali engebene na Molimo mwa Nkolo, oyo azali na ngai; mpo nakoloba eloko eye ezali na bokesene na Molimo mwa Nkolo. Mpe Zezilomi alobaki epai ya ye: Tala, awa ezali oti motoba ya mpauni, mpe iye inso nakopesa yo soko owangani lizali lya Mozali Wa Likolo Mingi Koleka.\n\n23 Sikawa Amuleki alobaki: O yo mwana wa limfelo, ntina nini ekosenginia yo ngai? Eyebi yo ete mosembo akomitikaka te o masenginia ma lolenge loye?\n\n24 Endimi yo ete Nzambe azali te? Nalobi epai ya yo, Te, oyebi ete ezali Nzambe moko, kasi yo olingi faida mingi koleka ye.\n\n25 Mpe sikawa okosi liboso lya Nzambe epai ya ngai. Olobi epai ya ngai—Tala iye oti motoba, iye ilongobani mpenza, nakopesa epai ya yo—ntango ozalaki na motema mwa yo kopima yango epai ya ngai; mpe ezalaki se mposa ya yo ete nawangana Nzambe wa solo mpe wa bomoi, ete okoka kozala na ntina ya kobebisa ngai. Mpe sikawa tala, mpo ya bobe boye bonene okozwa mbano ya yo.\n\n26 Mpe Zezilomi alobaki epai ya ye: Olobi ezali Nzambe moko wa solo mpe wa bomoi?\n\n27 Mpe Amuleki alobaki: Iyo, ezali Nzambe moko wa solo mpe wa bomoi.\n\n28 Sikawa Zezilomi alobaki: Ezali mingi koleka Nzambe moko?\n\n29 Mpe ayanolaki, Te.\n\n30 Sikawa Zezilomi alobaki epai ya ye lisusu: Boniboni eyebi yo makambo maye?\n\n31 Mpe alobaki: Anzelu moko wa Nzambe asalaki mango mayebana epai ya ngai.\n\n32 Mpe Zezilomi alobaki lisusu: Nani oyo akoya? Ezali Mwana Mobali wa Nzambe?\n\n33 Mpe alobaki epai ya ye, Iyo.\n\n34 Mpe Zezilomi alobaki lisusu: Ekobikisa ye bato ba ye o masumu ma bango? Mpe Amuleki ayanolaki mpe alobaki epai ya ye: Nalobi epai ya yo akosala yango te, mpo ekoki kosalema te mpo ya ye kowangana liloba lya ye.\n\n35 Sikawa Zezilomi alobaki epai ya bato: Tala ete bomikundoli makambo maye; mpo alobaki ezali kaka Nzambe moko; nzokande alobi ete Mwana Mobali wa Nzambe akoya, kasi akobikisa bato ba ye te—lokola soko azalaka na bokulaka bwa kotinda Nzambe.\n\n36 Sikawa Amuleki alobi epai ya ye lisusu: Tala okosi, mpo olobi ete nalobaki lokola soko nazali na bokulaka bwa kotinda Nzambe, zambi nalobaki ete akobikisa te bato ba ye o masumu ma bango.\n\n37 Mpe nalobi epai ya yo lisusu ete akoki kobikisa bango te o masumu ma bango; mpo nakoki te kowangana liloba lya ye, mpe alobi ete eloko te ya mbindo ekoki kosangola bokonzi bwa lola; yango wana, boniboni bokoki kobikisama, longola se soko bosangoli bokonzi bwa lola? Yango wana, bokoki te kobika o masumu ma bino.\n\n38 Sikawa Zezilomi alobi lisusu epai ya ye: Ezali Mwana Mobali wa Nzambe mpenza Tata wa Seko?\n\n39 Mpe Amuleki alobaki epai ya ye: Iyo, azali mpenza Tata wa Seko wa lola mpe wa mabele, mpe wa biloko binso biye bizali o yango; ye azali ebandeli mpe nsuka, wa yambo mpe wa nsuka;\n\n40 Mpe akoya o kati ya mokili kosikola bato ba ye; mpe akokamata likolo lya ye bobuki mobeko bwa bango baye bakondima likolo lya nkombo ya ye; mpe baye bazali bango baye bakozala na bomoi bwa seko, mpe lobiko lokoya na moto mosusu te.\n\n41 Yango wana moto wa nkuna akotikala lokola soko bosikolami bosalemaki te, longola se soko ezali bokangolami bwa nkanga ya liwa; mpo tala, mokolo mokoya moye banso bakosekwa uta o bakufi mpe bakoteleme liboso lya Nzambe, mpe bakosambisama engebene na misala mya bango.\n\n42 Sikawa, ezali liwa lyoko liye libiangemi liwa lya ntango; mpe liwa lya Klisto likokangola nkanga ya liwa lya ntango, ete banso bakosekwa uta o liwa lya ntango.\n\n43 Molimo mpe nzoto ikosangana lisusu na lolenge la yango lobongo nie; enama mpe ekangisele lokola ekozongisama o lolenge la yango mpenza, kutu lokola tozali o ntango eye; mpe tokomememe mpo ya koteleme liboso lya Nzambe, koyebaka kutu lokola toyebi sikawa, mpe tokozala na bokundoli polele bwa elindo enso ya biso.\n\n44 Sikawa, bozongisi boye bokoya na banso, babale mobange mpe elenge lokola, babale mowumbu mpe monsomi lokola, babale mwasi mpe mobali lokola, babale moto wa nkuna mpe mosembo lokola; mpe kutu ekobunga te boye nzike lokola nsuki yoko ya mito mya bango; kasi eloko na eloko ekozonga na lolenge lobongo nie la yango, lokola ezali sikawa, to o nzoto eye, mpe ekomememe mpe ekotiama o nkondo liboso lya esika ya Klisto Mwana Mobali, mpe Nzambe Tata, mpe Molimo Mosantu, oyo azali Nzambe moko wa Seko, mpo ya kosambisama engebene na misala mya bango, soko mizalaki milamu to soko mizalaki mibe.\n\n45 Sikawa, tala, nalobaki epai ya bino etali liwa lya nzoto ya kufa, mpe lisusu etali bosekwi bwa nzoto ya kufa. Nalobi epai ya bino ete nzoto eye ya kufa esekwi o nzoto ya kufa te, ena ezali uta o liwa, kutu liwa lya yambo mpo ya bomoi, ete bakoka kokufa lisusu te; molimo mwa bango kosanganaka na nzoto ya bango, mpo ya kokabwana mokolo moko te; boye mobimba kokomaka ya molimo mpe ya kufa te, bakoka komono lisusu te bopoli.\n\n46 Sikawa, esilisaki Amuleki koloba maloba maye bato babandaki lisusu kokamwa, mpe lisusu Zezilomi abandaki kolenge. Mpe boye esukaki maloba ma Amuleki, to eye nde ezali manso maye nakomi.\n\n", "alma 12": "[center][font_size=26]Mokapo 12[/font_size][/center]\n\n[i]Alama aweli na Zezilomi—Mibombamo mya Nzambe mikoki kopesama se na mondimi—Bato bakosambisama na makanisi, bondimi, maloba, mpe misala mya bango—Moto wa nkuna akoyoka mpasi ya liwa lyoko lya molimo—Bomoi boye bwa kufa bozali bozali boko bwa momekano—Mwango mwa bosikoli bokosala esalema Bosekwi mpe, o nzela ya bondimi, bolimbisi boko bwa masumu—Mobongoli motema azali na likoki likolo lya ngolu o nzela ya Mwana Mobali Mobotami se Moko wa Tata. Penepene na 82 Yambo ya Klisto.[/i]\n\n1 Sikawa Alama, komonoko ete maloba ma Amuleki masilisaki makelele ma Zezilomi, mpo amonoki ete Amuleki akangaki ye na lokuta mpe bobubi bwa ye mpo ya kobebisa ye, mpe komonoko ete abandaki kolenge o nse ya makanisi ma elindo ya ye, afungolaki monoko mwa ye mpe abandaki koloba epai ya ye, mpe kondimisa maloba ma Amuleki, mpe kolimbola makambo koleka wana, to kobombola nkoma koleka iye Amuleki asalaka.\n\n2 Sikawa maloba maye Alama alobaki epai ya Zezilomi mayokanaki na bato zingazinga mpembeni; mpo ebele ezalaki enene, mpe alobaki na lolenge loye:\n\n3 Sikawa Zezilomi, komonoko ete ozwami na lokuta la yo mpe na mayele mabe ma yo, mpo okosi bobele epai ya bato te kasi okosi epai ya Nzambe; mpo tala, ayebi makanisi ma yo, mpe omoni ete makanisi ma yo masalemi mayebana epai ya biso na Molimo mwa ye;\n\n4 Mpe omoni ete biso toyebi ete mwango mwa yo mozalaki mwango mwa mayele mabe mpenza, lokola ya mayele mabe ma zabulu, mpo ya kokosa mpe kobuba bato baye ete otutisa bango na biso, mpo baniokolo biso mpe babwaka biso libanda—\n\n5 Sikawa oyo ezalaki mwango moko mwa monguna wa yo, mpe asalelaki nguya ya ye na yo. Sikawa nalingi omikundola ete nini nalobi epai ya yo nalobi epai ya banso.\n\n6 Mpe tala nalobi epai ya bino banso ete ezalaki motambo mwa monguna, moye atandaki mpo ya kokanga bato baye, ete akoka komeme bino o kati ya boyangelami epai ya ye, ete akoka kozinga bino mpembeni na miniololo mya ye, ete akoka kobenda bino na miniololo o nse o bobebisami bwa libela, engebene na nguya ya bokangemi bwa ye.\n\n7 Sikawa elobaka Alama maloba maye, Zezilomi abandaki kolenge mingi mpenza, mpo andimaki mingi mpe mingi na nguya ya Nzambe; mpe andimaki lisusu ete Alama mpe Amuleki bazalaka na boyebi boko bwa ye, mpo andimaki ete bayebaki makanisi mpe mikano mya motema mwa ye; mpo nguya epesamaki epai ya bango ete bakoka koyeba makambo maye engebene na molimo mwa bobukuli.\n\n8 Mpe Zezilomi abandaki kotuna bango na etingia, ete akoka koyeba mingi etali bokonzi bwa Nzambe. Mpe alobaki epai ya Alama: Nini eye elingi koloba eye Amuleki alobaki etali bosekwi bwa bakufi, ete banso bakosekwa uta o bakufi, bayengebene mpe bazangi boyengebene lokola, mpe bamememi mpo ya koteleme liboso lya Nzambe mpo ya kosambisama engebene na misala mya bango?\n\n9 Mpe sikawa Alama abandaki kosembola makambo maye epai ya ye, kolobaka: Epesami epai ya mingi koyeba mibombamo mya Nzambe; nzokande batiami o nse ya motindo moko mwa sikisiki ete bakokaba bobele engebene na ndambo ya liloba lya ye eye apesi epai ya bana ba bato, engebene na bokebi mpe etingia eye bakopesa epai ya ye.\n\n10 Mpe yango wana, ye oyo akoyeisa motema mwa ye mokasi, ye kaka akozwa ndambo eleki eke ya liloba; mpe ye oyo akoyeisa te motema mwa ye mokasi, na ye epesami ndambo eleki enene ya liloba, kina ekopesama epai ya ye koyeba mibombamo mya Nzambe kina ayeba myango mobimba.\n\n11 Mpe baye bakoyeisa mitema mya bango mikasi, na bango ekopesama ndambo eleki eke ya liloba kina bayeba eloko te etali mibombamo mya ye; mpe nde bakangemi na zabulu, mpe bamememi na bolingi bwa ye o nse o bobebisami. Sikawa eye ezali nini elingi koloba miniololo mya limfelo.\n\n12 Mpe Amuleki alobaki polele etali liwa, mpe kosekwisama uta o bokufi boye o bozali bwa bozangi bokufi, mpe komememe liboso lya esika ya bosambisi ya Nzambe, mpo ya kosambisama engebene na misala mya biso.\n\n13 Nde soko mitema mya biso miyeisamaki mikasi, iyo, soko toyeisaki mitema mya biso mikasi na liloba, mpo ete ezwama te na biso, nde ekozala bozali bwa biso nsomo, mpo nde tokokitisama.\n\n14 Mpo maloba ma biso makokitisa biso, iyo, misala mya biso minso mikokitisa biso; tokozwama te na bozangi mbindo; mpe makanisi ma biso makokitisa biso; mpe na bozali boye bwa nsomo tokomeka te kotala likolo na Nzambe wa biso; mpe tokoluta kozala na bosepeli soko tokoki kotinda mabanga mpe ngomba mpo ya kokweya likolo lya biso, mpo ya kobomba biso uta o miso mya ye.\n\n15 Kasi eye ekoki kozala te. Tosengeli koya mpe tokoteleme liboso lya ye na nkembo ya ye, mpe nguya ya ye, mpe makasi ma ye, mpe lokumu la ye, mpe bodondwi bwa ye, mpe kondima o nsoni ya biso ya libela ete bosambisi bwa ye boyengebeni; ete azali moyembene o misala mya ye minso, mpe ete azali na ngolu epai ya bana ba bato, mpe ete azali na nguya enso mpo ya kobikisa moto onso oyo andimi likolo lya nkombo ya ye mpe amemi mbuma elongobani mpo ya boyamboli.\n\n16 Mpe sikawa tala, nalobi epai ya bino nde ekoya liwa, kutu ete liwa lya ibale, liye lizali liwa lya molimo; nde ezali ntango yoko ete onso oyo akokufa o masumu ma ye, lokola mpo ya liwa lyoko lya ntango, akokufa lokola liwa lyoko lya molimo; iyo, akokufa lokola na makambo matali bosembo.\n\n17 Nde ezali ntango monioko mwa bango mokozala lokola liziba lya moto mpe libanga lya fofolo, ya lyango mololi mokomata likolo libela na libela; mpe nde ezali ntango eye bakokangema na miniololo o nse o bobebisami bwa libela, engebene na nguya mpe bokangemi bwa Satana, ye koyangelaka bango engebene na bolingi bwa ye.\n\n18 Nde, nalobi epai ya bino, bakozala lokola soko esalemaka te bosikoli; mpo bakoki kosikolama te engebene na boyengebene bwa Nzambe; mpe bakoki kokufa lisusu te, komonoko bopoli bozali lisusu te.\n\n19 Sikawa esalemaki ete etiaka Alama nsuka yoko ya kolobaka maloba maye, bato banso babandaki kokamwa mingi;\n\n20 Kasi ezalaki Ationa moko, oyo azalaki moyangeli mokonzi moko o ntei ya bango, ayaki mpe alobaki epai ya ye: Nini ezali eye olobi, ete moto akosekwa uta na bakufi mpe akobongwana uta o kufa eye o bozali bwa kufa te, ete bozo bokoka kokufa mokolo moko te?\n\n21 Nini elingi koloba nkoma eye, eye elobi ete Nzambe atiaki bakeluba mpe mopanga mwa moto o esti ya elanga ya Edene, mbele baboti ba biso ba yambo balingaki kokota mpe kolia mbuma ya nzete ya bomoi, mpe kozala na bomoi libela? Mpe boye tomoni ete nkonzo ekokaki kozala te ete bazala na bomoi libela.\n\n22 Sikawa Alama alobaki epai ya ye: Eye ezali likambo liye nazalaki penepene na kolimbola. Sikawa tomoni ete Adama akweyaki na koliaka mbuma epekisama, engebene na liloba lya Nzambe; mpe boye tomoni ete, na bokwei bwa ye, bato banso bakomaki bato babunga mpe kokweya.\n\n23 Mpe sikawa tala, nalobi epai ya bino ete, soko ekokaka kosalema mpo ya Adama kolia mbuma ya nzete ya bomoi o ntango ena, elingaki kozala liwa te, mpe liloba lilingaki kozala mpamba, kosalaka Nzambe mokosi moko, mpo alobaki: soko olii, solo okokufa.\n\n24 Mpe tomoni ete liwa liyei likolo lya moto, iyo, liwa liye lilobamaki na Amuleki, liye lizali liwa lya ntango; nzokande ntaka yoko epesami epai ya moto o yango akokaki koyambola; yango wana bomoi boye bokomaki bozali boko bwa momekano; ntango yoko ya kolengele mpo ya kokutana na Nzambe; ntango yoko mpo ya kolengele bozali bozanga nsuka boye bolobelamaki na biso, boye bozali nsima ya bosekwi bwa bakufi.\n\n25 Sikawa, soko ezalaka te mwango mwa bosikoli, moye motiamaki uta o bokelami bwa mokili, elingaki kozala te bosekwi bwa bakufi. Kasi etiami mwango moko mwa bosikoli, eye ekomeme esalema bosekwi bwa bakufi, moye molobelamaki.\n\n26 Mpe sikawa tala, soko ekokaki ete baboti ba biso ba yambo bakende mpe balia mbuma ya nzete ya bomoi balingaki kozala babola libela, kozalaka na bozali bwa bolengeli te; mpe boye mwango mwa bosikoli molingaki kokakema, mpe liloba lya Nzambe lilingaki kozala mpamba, kopesaka eloko te.\n\n27 Kasi tala, ezalaki boye te; kasi elakelama epai ya bato ete basengeli kokufa; mpe nsima ya liwa, bakoya o bosambisi, kutu bosambisi boye tolobelaki, boye bozali nsuka.\n\n28 Mpe esilaka Nzambe kolaka ete makambo maye makoya epai ya moto, tala, nde amonoki ete elongobanaki ete moto ayeba etali makambo wapi alakaka epai ya ye;\n\n29 Yango wana atindaki banzelu mpo ya kosolola na bango, baye basalaki bato komono nkembo ya ye.\n\n30 Mpe babandaki uta o ntango ena kobianga likolo lya nkombo ya ye; yango wana Nzambe asololaki na bato, mpe asalaki eyebisama epai ya bango mwango mwa bosikoli, moye alengeleki uta o bokelami bwa mokili; mpe eye asalaki eyebisama epai ya bango engebene na bondimi mpe boyamboli bwa bango mpe misala misantu mya bango.\n\n31 Yango wana, apesaki mitindo epai ya bato, bango kobukaka yambo mibeko mya yambo lokola mpo ya makambo maye mazali ma ntango, mpe kokomaka lokola banzambe, koyebaka bolamu mpe bobe, komitiaka o bozali boko bwa kosala, to kotiamaka o bozali bwa kosala engebene na bolingi mpe elengi ya bango, soko mpo ya kosala bolamu to mpo ya kosala bobe—\n\n32 Yango wana Nzambe apesaki epai ya bango mitindo, esilisaki ye kosala eyebisama epai ya bango mwango mwa bosikoli, ete basala bobe te, etumbu ya bwango kozalaka kufa ya ibale, eye ezalaki liwa lya libela mpo ya makambo matali bosembo; mpo likolo lya baye ba lolenge loye, mwango mwa bosikoli mokokaki te kozala na nguya, mpo misala mya boyengebene mikokaki te kobebisama, engebene na bolamu bwa likolo koleka bwa Nzambe.\n\n33 Kasi Nzambe abiangaki bato, o nkombo ya Mwana Mobali wa ye, (eye kozalaka mwango mwa bosikoli boye botiamaki) kolobaka: Soko bokoyambola mpe boyeisi mitema mya bino mikasi te, nde nakoyoka ngolu likolo lya bino, na lisalisi lya Mwana Mobali Mobotami se Moko wa ngai;\n\n34 Yango wana, onso oyo ayamboli, mpe ayeisi motema mwa ye mokasi te, akozala na likoki likolo lya ngolu na lisalisi lya Mwana Mobali Mobotami se Moko wa ngai, mpo ya bolimbisi boko bwa masumu ma ye; mpe baye bakokota o kati ya bopemi bwa ngai.\n\n35 Mpe onso oyo akoyeisa motema mwa ye mokasi mpe akosala bobe, tala, nalapi ndai o nkele ya ngai ete akokota te o kati ya bopemi bwa ngai.\n\n36 Mpe sikawa, bandeko ba ngai, tala, nalobi epai ya bino ete soko boyeisi mitema mya bino mikasi, bokokota te o bopemi bwa Nkolo; yango wana bobe bwa bino botumoli ye ete atinda o nse nkele ya ye likolo lya bino lokola o ntango ya botumoli bwa yambo; iyo, engebene na liloba lya ye o botumoli bwa nsuka lokola bwa yambo, mpo ya bobebisami bwa libela bwa bozo bwa bino; yango wana, engebene na liloba lya ye, mpo ya liwa lya nsuka, lokola lya yambo.\n\n37 Mpe sikawa, bandeko ba ngai, komonoko toyebi makambo maye, mpe mazali solo, toyambola, mpe toyeisa mitema mya biso mikasi te, ete totumola te Nkolo Nzambe wa biso mpo ya kobenda o nse nkele ya ye likolo lya biso o mitindo miye mya ye mya mibale miye apesi epai ya biso; kasi tika tokota o kati ya bopemi bwa Nzambe, boye alengeleki engebene na liloba lya ye.\n\n", "alma 13": "[center][font_size=26]Mokapo 13[/font_size][/center]\n\n[i]Bato babiangemi lokola banganga banene na ntina ya bondimi boluti bwa bango mpe misala mya bango milamu—Basengeli koteya mitindo—O nzela ya bosembo basantisami mpe bakoti o kati ya bopemi bwa Nkolo—Malikisedeke azalaki moko wa baye—Banzelu bazali kosakolaka nsango ilamu o ntaka ya mboka—Bakobimisa boyei bwa solo bwa Klisto. Penepene na 82 Yambo ya Klisto.[/i]\n\n1 Mpe lisusu, bandeko ba ngai, nalingi kozongisa mayele ma bino o ntango eye Nkolo Nzambe apesaki mitindo miye epai ya bana ba ye; mpe nalingi ete bomikundola ete Nkolo Nzambe akulisaki banganga, nsima ya molongo mosantu mwa ye, moye mozalaki nsima ya molongo mwa Mwana Mobali wa ye, mpo ya koteya makambo maye epai ya bato.\n\n2 Mpe banganga bana bakulisamaki nsima ya molongo mwa Mwana Mobali wa ye, o lolenge loko ete na yango bato bakokaki koyeba o lolenge kani bakoki kotalela o boso Mwana Mobali wa ye mpo ya bosikoli.\n\n3 Mpe eye ezali lolenge nsima ya yango bakulisamaki—kobiangemaka mpe kolengelemeke uta o bokelami bwa mokili engebene na boyebi bwa Nzambe yambo likambo lisalema, na ntina ya bondimi boluti mpe misala milamu mya bango; o esika ya yambo kotikamaka mpo ya kopono bolamu to bobe; yango wana bango koponoko bolamu, mpe kosalelaka bondimi bwa bango bonene mpenza, babiangemi na libiangi lisantu, iyo, na libiangi lina lisantu liye lilengelemi na, mpe engebene na bosikoli boko bwa bolengeli mpo ya baye ba lolenge loye.\n\n4 Mpe boye babiangemaki o libiangi liye lisantu na ntina ya bondimi bwa bango, ntango basusu babwakaki Molimo mwa Nzambe na ntina ya bokasi bwa mitema mya bango mpe lolanda la mayele ma bango, soko ezalaka te mpo ya eye, bakokaka kozala na litomba linene lokola bandeko ba bango.\n\n5 To o nsuka, o esika ya yambo bazalaki o ndelo yoko elongo na bandeko ba bango; boye libiangi liye lisantu lilengelemeke uta o bokelami bwa mokili mpo ya baye ba lolenge loye lokola bakoyeisa mitema mya bango mikasi te, kozalaka o kati ya mpe o nzela ya botumbolami bwa Mwana Mobali Mobotami se Moko, oyo alengelemeki—\n\n6 Mpe boye kobiangemaka na libiangi liye lisantu, mpe kokulisamaka epai ya bonganga bonene bwa molongo mosantu mwa Nzambe, mpo ya kolakisa mitindo mya ye epai ya bana ba bato, ete bango lisusu bakoka kokota o kati ya bopemi bwa ye—\n\n7 Bonganga boye bonene kozalaka nsima ya molongo mwa Mwana Mobali wa ye, moye molongo mozalaki uta o bokelami bwa mokili; to o maloba masusu, kozalaka te na ebandeli ya mikolo to nsuka ya mibu, kolengelemeke uta o boseko bonso na boseko bonso, engebene na boyebi bwa ye bwa makambo manso yambo masalema—\n\n8 Sikawa bakulisamaki nsima ya lolenge loye—kobiangemaka na libiangi lyoko lisantu, mpe kokulisamaka na bokuli bosantu, mpe kokamataka likolo lya bango bonganga bonene bwa molongo mosantu, liye libiangi, mpe bokuli, mpe bonganga bonene, bozali te na ebandeli to nsuka—\n\n9 Boye bakomi banganga banene libela, nsima ya molongo mwa Mwana Mobali, Mobotami se Moko wa Tata, oyo azali te na ebandeli ya mikolo to nsuka ya mibu, ye atonda na boboto, alima, mpe bosolo. Mpe boye ezali. Amene.\n\n10 Sikawa, lokola nalobaki etali molongo mosantu, to bonganga boye bonene, ezalaki mingi baye bakulisamaki mpe bakomaki banganga banene ba Nzambe; mpe ezalaki na ntina ya bondimi boluti mpe boyamboli bwa bango, mpe bosembo bwa bango liboso lya Nzambe, bango koponoko koyambola mpe kosala bosembo esika ya kowa;\n\n11 Yango wana babiangemaki nsima ya molongo mwa ye mosantu, mpe basantisamaki, mpe bilamba bya bango bisukwamaki mpembe o kati ya makila ma Mwana wa Mpate.\n\n12 Sikawa bango, nsima ya kosantisamaka na Molimo Mosantu, bilamba bya bango koyeisamaka mpembe, mpe kozalaka peto mpe mbindo te liboso lya Nzambe, bakokaki te kotala likolo lya lisumu longola se soko ezalaki na nkele; mpe bazalaki mingi, mingi mpenza, baye bayeisamaki peto mpe bakotaki o kati ya bopemi bwa Nkolo Nzambe wa bango.\n\n13 Mpe sikawa, bandeko ba ngai, nalingi ete bomikitisa liboso lya Nzambe, mpe bomeme mbuma elongobani mpo ya boyamboli, ete bokoka lokola kokota o kati ya bopemi bona.\n\n14 Iyo, bomikitisa kutu lokola bato bazalaki o mikolo mya Malikisedeke, oyo azalaki lokola nganga monene nsima ya molongo moye nalobeli, ye lokola akamataki likolo lya ye bonganga bonene libela.\n\n15 Mpe ezalaki kaka Malikisedeke oyo na nani Abalayama afutaki biteni bya zomi; iyo, kutu tata wa biso Abalayama afutaki biteni bya zomi ya eteni ya zomi ya inso azwaki.\n\n16 Sikawa bokuli boye bopesamaki nsima ya lolenge loye, ete na yango bato bakoka kotalela o boso Mwana Mobali wa Nzambe, yango kozalaka emoniseli ya molongo mwa ye, to yango kozalaka molongo mwa ye, mpe eye ete bakoka kotalela o boso na ye mpo ya bolimbisi bwa masumu ma bango, ete bakoka kokota o kati ya bopemi bwa Nkolo.\n\n17 Sikawa Malikisedeke oyo azalaki mokonzi likolo lya mboka ya Saleme; mpe bato ba ye bakolaki o bobe mpe bonsomo; iyo, bango banso bakendeki mpembeni; batondaki na ndenge inso ya nkuna;\n\n18 Kasi Malikisedeke kosalelaka bondimi bokasi, mpe kozwaka mosala mwa bonganga bonene engebene na molongo mosantu mwa Nzambe, ateyaki boyamboli epai ya bato ba ye. Mpe tala, bayambolaki; mpe Malikisedeke atiaki kimia o mboka o mikolo mya ye; yango wana abiangemaki mwana wa mokonzi wa kimia, mpo azalaki mokonzi wa Saleme; mpe ayangelaki o nse ya tata wa ye.\n\n19 Sikawa, ezalaki mingi yambo ya ye, mpe lisusu ezalaki mingi nsima ya ye, kasi moko te azalaki monene koleka; yango wana, ye batangi mingi mingi.\n\n20 Sikawa nalingi te kobandela likambo lyango; nini nalobi ekoki kokoka. Tala, nkoma izali liboso lya bino; soko bokokamola yango ekozala mpo ya bobebisami bwa bino moko.\n\n21 Mpe sikawa esalemaki ete elobaka Alama maloba maye epai ya bango, atandolaki loboko la ye epai ya bango mpe abelelaki na mongongo moko mokasi, kolobaka: Sikawa ezali ntango mpo ya koyambola, mpo mokolo mwa lobiko mopusani penepene;\n\n22 Iyo, mpe mongongo mwa Nkolo, na monoko mya banzelu, mosakoli yango, epai ya bikolo binso; iyo, mosakoli yango, ete bakoki kozala na nsango ilamu ya bosepeli bonene; iyo, mpe akoyokisa nsango ilamu iye o ntei ya bato ba ye banso, iyo, kutu na bango baye bapalangani mosika likolo lya etando ya mabele; yango wana iyei epai ya biso.\n\n23 Mpe isalemi iyebisama epai ya biso o maloba ma polele, ete tokoka kososola, ete tokoka te kobunga; mpe eye na ntina ya biso kowayawayaka o mboka yoko ya kobangisa; yango wana, tosungami mpenza, mpo tozali na nsango ilamu isakolami epai ya biso o biteni binso bya elanga ya vino ya biso.\n\n24 Mpo tala, banzelu bazali kosakolaka yango epai ya mingi o ntango eye o mboka ya biso; mpe eye mpo ya mwango mwa kolengele mitema mya bana ba bato mpo ya koyamba liloba lya ye o ntango ya boyei bwa nkembo ya ye.\n\n25 Mpe sikawa tokozela bobele mpo ya koyoka nsango ya bosepeli esakolama epai ya biso o monoko mwa banzelu, ya boyei bwa ye; mpo ntango eyei, biso toyebi te boniboni mosika te. Elinga Nzambe ete ekoka kozala o mikolo mya ngai; kasi yango ezala mosika te to mosika, o yango nakosepela.\n\n26 Mpe ekosalema eyebisama epai ya bayengebene mpe basantu, na monoko mwa banzelu, o ntango ya boyei bwa ye ete maloba ma batata ba biso makokokisama, engebene na ena eye balobaki etali ye, eye ezalaki engebene na molimo mwa bobikuli oyo azalaki na bango.\n\n27 Mpe sikawa, bandeko ba ngai, natombeli uta o eteni ya katikati ya motema mwa ngai, iyo, na bobangi bonene kutu kina o bolozi, ete boyokemela epai ya maloba ma ngai, mpe bobwaka mosika masumu ma bino, mpe bozelisa te mokolo mwa boyamboli bwa bino;\n\n28 Kasi ete bolinga komikitisa liboso lya Nkolo, mpe kobianga likolo lya nkombo ya ye esantu, mpe kokenge mpe kosambela mbala na mbala, ete bokoka kosenginiama te likolo lya eye bokoki kokumba, mpe boye kokambema na Molimo Mosantu, kokomaka basawa, basokemi, bayangelami, bampikiliki, botonda na bolingo, mpe motema molai monso;\n\n29 Kozalaka na bondimi na Nkolo; kozalaka na elikia yoko ete bokozwa bomoi bwa seko; kozalaka na bolingo bwa Nzambe ntango inso o mitema mya bino, ete bokoka kotombolama o mokolo mwa nsuka mpe bokota o kati ya bopemi bwa ye.\n\n30 Mpe tika Nkolo apesa epai ya bino boyamboli, ete bomeme te o nse nkele ya ye likolo lya bino, ete bokangema te o nse na miniololo mya limfelo, ete bokoka te koyoka mpasi ya liwa lya ibale.\n\n31 Mpe Alama alobaki lisusu maloba mingi koleka epai ya bato, maye makomami te o buku eye.\n\n", "alma 14": "[center][font_size=26]Mokapo 14[/font_size][/center]\n\n[i]Alama mpe Amuleki bakangemi o boloko mpe babetemi—Bandimi mpe nkoma isantu ya bango itumbami na moto—Bamartiru baye bayambami na Nkolo o nkembo—Bifelo bya boloko bipasuki mpe bikwei—Alama mpe Amuleki babikisami mpe baniokoli ba bango babomami. Penepene na 82–81 Yambo ya Klisto.[/i]\n\n1 Mpe esalemaki ete esilisaka ye kotia nsuka yoko ya kolobakaka epai ya bato mingi ya bango bandimaki likolo lya maloba ma ye, mpe babandaki koyambola, mpe koluka nkoma.\n\n2 Kasi eteni eleki mingi ya bango bazalaki na mposa ya kobebisa Alama mpe Amuleki; mpo bazalaki na nkanda na Alama, na ntina ya polele ya maloba ma ye epai ya Zezilomi; mpe balobaki lisusu ete Amuleki akosaka epai ya bango, mpe atiolaki mobeko mwa bango mpe lisusu basambi mpe basambisi ba bango.\n\n3 Mpe bazalaki lisusu na nkanda na Alama mpe Amuleki; mpe zambi batatolaki polele boye mpo ya nkuna ya bango, balukaki kotia bango libanda na kobombama.\n\n4 Kasi esalemaki ete basalaki yango te; kasi bakamataki bango mpe bakangaki bango na nsinga ikasi, mpe bakamataki bango liboso lya mosambisi mokonzi wa mboka.\n\n5 Mpe bato bakendeki mpe batatolaki likolo lya bango—kotatolaka ete batiolaki mobeko, mpe basambi mpe basambisi ba mboka, mpe lisusu bato banso baye bazalaki o mboka; mpe batatolaki lisusu ete balobaki ete ezali se Nzambe moko, mpe akotinda Mwana Mobali wa ye o ntei ya bato, kasi akobikisa bango te; mpe makambo mingi ma lolenge loye etatolaki bato likolo lya Alama mpe Amuleki. Sikawa eye esalemaki liboso lya mosambisi mokonzi wa mboka.\n\n6 Mpe esalemaki ete Zezilomi akamwaki o maloba maye malobamaka na bato; mpe ayebaki etali lolanda la mayele ma ye, loye asalaka o ntei ya bato na maloba ma ye ma lokuta; mpe bozo bwa ye bobandaki kopasolama o nse ya makanisi ma elindo ya yemei; iyo, abandaki kozingama penepene na bolozi bwa limfelo.\n\n7 Mpe esalemaki ete Zezilomi abandaki kobelela epai ya bato, kolobaka: Tala, nazali na elindo, mpe bato baye bazali na mbindo te liboso lya Nzambe. Mpe abandaki kosamba mpo ya bango uta o ntango ena; kasi bato batiolaki ye, kolobaka: Ezwami yo lokola na zabulu? Mpe babwakaki nsoi likolo lya ye, mpe babwakaki ye libanda uta o ntei ya bango, mpe lisusu bango banso baye bandimaki o maloba maye malobamaki na Alama mpe Amuleki; mpe babwakaki bango libanda, mpe batindaki bato mpo ya kobwaka mabanga na bango.\n\n8 Mpe bamemeki basi mpe bana ba bango elongo, mpe banso baye bandimaki to balakisamaki mpo ya kondima o liloba lya Nzambe basalaki ete babwakama o kati ya moto; mpe lisusu bamemeki makundoli ma bango maye makwaki nkoma isantu, mpe babwakaki yango o kati ya moto lokola, ete makoka kozika mpe kobebisama na moto.\n\n9 Mpe esalemaki ete bakamataki Alama mpe Amuleki, mpe bamemeki bango o esika ya bomartiru, ete bakoka kotatola bobebisami bwa bango baye bazikaki nie na moto.\n\n10 Mpe emonoki Amuleki bolozi bwa basi mpe bana baye bazikaki nie o moto, ye lokola ayokaki bolozi; mpe alobaki epai ya Alama: Boniboni tokoki kozala banzeneneke na likambo liye lya nsomo? Yango wana tika totandola maboko ma biso, mpe tosalela nguya ya Nzambe eye ezali na biso, mpe tobikisa bango uta o moto.\n\n11 Kasi Alama alobaki epai ya ye: Molimo asengisi ngai ete nasengeli te kotandola loboko la ngai; mpo tala, Nkolo yemei ayambi bango epai ya ye, o nkembo; mpe atiki ete bakoka kosala likambo liye, to ete bato bakoka kosala likambo liye epai ya bango, engebene na bokasi bwa mitema mya bango, ete masambisi maye akosala likolo lya bango o nkele ya ye makoka koyengebene; mpe makila ma bazangi elindo mateleme lokola litatoli lyoko likolo lya bango, iyo, mpe ekobelela makasi likolo lya bango o mokolo mwa nsuka.\n\n12 Sikawa Amuleki alobaki epai ya Alama: Tala, mbele bakotumba biso lokola.\n\n13 Mpe Alama alobaki: Tika ezala engebene na bolingi bwa Nkolo. Kasi, tala, mosala mwa biso mosili te; yango wana bakotumba biso te.\n\n14 Sikawa esalemaki ete ezikaka nie nzoto ya bango baye babwakamaka o kati ya moto, mpe lisusu makundoli maye mabwakamaki elongo na bango, mosambisi mokonzi wa mboka ayaki mpe atelemeki liboso lya Alama mpe Amuleki, lokola bakangemaki; mpe abeteki bango na loboko la ye o matama ma bango, mpe alobaki epai ya bango: Nsima ya nini bomoni, ekoteya bino lisusu epai ya bato baye, ete bakobwakama o kati ya liziba lya moto mpe libanga lya fofolo?\n\n15 Tala, bomoni ete bozalaki te na nguya ya kobikisa bango baye babwakamaki o kati ya moto; mpe Nzambe abikisi bango te zambi bazalaki ba bondimi bwa bino. Mpe mosambisi abeteki bango lisusu o matama ma bango, mpe atunaki: Nini elobi bino mpo ya binomei?\n\n16 Sikawa mosambisi oyo azalaki nsima ya molongo mpe bondimi bwa Newolo, oyo abomaki Gideona.\n\n17 Mpe esalemaki ete Alama mpe Amuleki bayanolaki ye eloko te; mpe abeteki bango lisusu, mpe apesaki bango na bapolisi mpo ya kobwakama o kati ya boloko.\n\n18 Mpe ebwakamaka bango o kati ya boloko mikolo misato, eyaki basambi, mpe basambisi, mpe banganga, mpe balakisi mingi, baye bazalaki ba mosala mwa Newolo; mpe bayaki epai ya boloko kotala bango; mpe batunaki bango etali maloba mingi; kasi bayanolaki bango eloko te.\n\n19 Mpe esalemaki ete mosambisi atelemeki liboso lya bango, mpe alobaki: Ntina nini boyanoli te maloba ma bato baye? Eyebi bino te ete nazali na nguya ya kobwaka bino epai ya moto? Mpe atindaki bango koloba; kasi bayanolaki eloko te.\n\n20 Mpe esalemaki ete balongwaki mpe bakendeki nzela ya bango, kasi bayaki lisusu o mokolo mwa nsima; mpe mosambisi abeteki bango lisusu o matama ma bango. Mpe bato mingi bayaki kobete lokola, mpe babeteki bango, kolobaka: Ekoteleme bino lisusu mpe ekosambisa bino bato baye, mpe ekokitisa bino motindo mwa biso? Soko bozali na nguya monene ya lolenge loye ntina nini ekoki bino komibikisa te?\n\n21 Mpe makambo mingi ma lolenge loye balobaki epai ya bango, kokeketiniaka mino mya bango, mpe kobwakaka nsoi epai ya bango, mpe kolobaka: boniboni ekozala biso ntango tokotumbolama?\n\n22 Mpe makambo mingi ma lolenge loye, iyo, makambo manso ma lolenge loye balobaki epai ya bango; mpe boye basekeki bango mpo ya mikolo mingi. Mpe balongolaki bilei uta na bango ete bakoka kozala na nzala, mpe mai ete bakoka kozala na mposa ya mai; mpe bakamataki uta na bango bilamba bya bango ete bazala bolumbu; mpe boye bakangemaki na nsinga ikasi, mpe bakangemaki o boloko.\n\n23 Mpe esalemaki ete esilaki bango koyoka mpasi mpo ya mikolo mingi, (mpe ezalaki o mokolo mwa zomi na mibale, o sanza ya zomi, o mobu mwa zomi mwa bokonzi bwa basambisi likolo lya bato ba Nefi) ete mosambisi mokonzi likolo mboka ya Amoniya mpe mingi ya balakisi ba bango mpe basambi ba bango bakotaki epai ya boloko wapi Alama mpe Amuleki bakangemaki na nsinga.\n\n24 Mpe mosambisi mokonzi atelemeki liboso lya bango, mpe abeteki bango lisusu, mpe alobaki epai ya bango: Soko bozali na nguya ya Nzambe bomibikisa uta o nkanga iye, mpe nde tokondima ete Nkolo akobebisa bato baye engebene na maloba ma bino.\n\n25 Mpe esalemaki ete bango banso bakendeki mpe babeteki bango, kolobaka maloba mana kaka, kutu kina wa nsuka; mpe elobaki wa nsuka epai ya bango nguya ya Nzambe ezalaki likolo lya Alama mpe Amuleki, mpe batelemeki likolo lya makolo ma bango.\n\n26 Mpe Alama agangaki, kolobaka: Bolai kani ekoyoka biso mpasi ya matungisi manene ma lolenge loye, O Nkolo? O Nkolo, pesa biso makasi engebene na bondimi bwa biso boye bozali na Klisto, kutu mpo ya lobiko. Mpe bakataki nsinga o yango bakangemaki; mpe emonoki bato eye, babandaki kokima, mpo bobangi bwa bobebisami boyaka likolo lya bango.\n\n27 Mpe esalemaki ete enene boye ezalaki bobangi bwa bango ete bakweyaki o mabele, mpe bazwaki te ekuke ya libanda lya boloko; mpe mabele maninganaki na bokasi, mpe bifelo bya boloko bibukanaki na ibale, boye ete bikweyaki o mabele; mpe mosambisi mokonzi, mpe basambi, mpe banganga, mpe balakisi, baye babeteki Alama mpe Amuleki babomamaki na bokwei bwa byango.\n\n28 Mpe Alama mpe Amuleki babimaki uta o boloko, mpe bazwaki mpasi te; mpo Nkolo apesaka nguya epai ya bango, engebene na bondimi bwa bango na Klisto. Mpe babimaki mbala yoko uta o boloko; mpe bakangolamaki uta o nkanga ya bango; mpe boloko bokweyaka o mabele, mpe bato banso o bifelo bwa bwango, longola se Alama mpe Amuleki, babomamaki, mpe na mbala yoko bayaki o engumba.\n\n29 Sikawa bato koyokaka makelele moko manene bayaki kokimaka elongo ebele mpo ya koyeba ntina ya mango; mpe emonoki bango Alama mpe Amuleki koyaka libanda lya boloko, mpe bifelo bya bwango bikweyaki o mabele, bazwaki bobangi bonene, mpe bakimaki uta o miso mya Alama mpe Amuleki lokola ntaba yoko akima elongo na elenge ya ye uta na nkoyi ibale; mpe boye bakimaki uta o miso mya Alama mpe Amuleki.\n\n", "alma 15": "[center][font_size=26]Mokapo 15[/font_size][/center]\n\n[i]Alama mpe Amuleki bakei o Sidomi mpe batii eklezia yoko—Alama abikisi Zezilomi, oyo asangani na Eklezia—Mingi babatisami, mpe Eklezia ezwi bomengo—Alama mpe Amuleki bakei o Zalayemila. Penepene na 81 Yambo ya Klisto.[/i]\n\n1 Mpe esalemaki ete Alama mpe Amuleki batindamaki mpo ya kokende libanda lya engumba ena; mpe bakendeki, mpe bayaki libanda kutu o kati ya mboka ya Sidomi; mpe tala, kuna bamonoki bato banso baye bakendeki libanda lya mboka ya Amoniya, baye babwakamaki libanda mpe babambamaki mabanga, zambi bandimaki o maloba ma Alama.\n\n2 Mpe basangelaki epai ya bango makambo manso makomaki epai ya basi mpe bana ba bango, mpe lisusu matali bangomei, mpe nguya ya libiki lya bango.\n\n3 Mpe lisusu Zezilomi alalaki na bokono o Sidomi, na lisakima lyoko lya kozikisa, liye lisalemaki mpo ya mikakatano minene mya mayele ma ye na ntina ya nkuna ya ye, mpo abanzaki ete Alama mpe Amuleki bazalaki lisusu te; mpe abanzaki ete Alama mpe Amuleki babomamaki na ntina ya bobe bwa ye. Mpe lisumu liye, mpe masumu ma ye mingi masusu, mapasulaki mayele ma ye kina ekomaki koswa mpenza, kozangaka libiki; yango wana abandaki kozika na moto moko mokasi.\n\n4 Sikawa, eyokaki ye ete Alama mpe Amuleki bazalaki o mboka ya Sidomi, motema mwa ye mobandaki kozwa mpiko; mpe atindaki sasaipi maloba epai ya bango, kozalaka na mposa ya bango koya epai ya ye.\n\n5 Mpe esalemaki ete bakendeki sasaipi, kotosaka maloba maye atindaka epai ya bango; mpe bakotaki epai ya ndako epai ya Zezilomi; mpe bakutaki ye likolo lya mbeto ya ye, na bokono, kozalaka o nse mpenza na lisakima lyoko lya kozikisa; mpe mayele ma ye mazalaki koswa mpenza na ntina ya bobe bwa ye; mpe emonoki ye bango a tandolaki loboko la ye, mpe abondelaki bango ete balinga kobikisa ye.\n\n6 Mpe esalemaki ete Alama alobaki epai ya ye, kokamataka ye na loboko; Endimi yo na nguya ya Klisto mpo ya lobiko?\n\n7 Mpe ye ayanolaki mpe alobaki: Iyo, nandimi maloba manso maye oteyi.\n\n8 Mpe Alama alobaki: Soko ondimi na bosikoli bwa Klisto okoki kobika.\n\n9 Mpe alobaki: Iyo, nandimi engebene na maloba ma yo.\n\n10 Mpe nde Alama abelelaki epai ya Nkolo, kolobaka: O Nkolo Nzambe wa biso, yoka ngolu na moto oyo, mpe bikisa ye engebene na bondimi bwa ye na Klisto.\n\n11 Mpe elobaka Alama maloba maye, Zezilomi apumbwaki likolo lya makolo ma ye, mpe abandaki kotambola; mpe eye esalemaki o bokamwi bwa bato banso; mpe boyebi bwa eye bokendeki o ntaka ya mboka mobimba ya Sidomi.\n\n12 Mpe Alama abatisaki Zezilomi epai ya Nkolo; mpe abandaki uta ntango ena koteya epai ya bato.\n\n13 Mpe Alama atiaki eklezia yoko o mboka ya Sidomi, mpe abulisaki banganga mpe balakisi o mboka, mpo ya kobatisa epai ya Nkolo banso baye bazalaki na mposa ya kobatisama.\n\n14 Mpe esalemaki ete bazalaki mingi; mpo babukanaki kuna uta o ekolo zingazinga mpembeni na Sidomi, mpe babatisamaki.\n\n15 Kasi lokola mpo ya bato baye bazalaki o mboka ya Amoniya, batikalaki kaka bato boko ba mitema mikasi mpe ba nkanza; mpe bayambolaki te masumu ma bango, kopesaka nguya enso ya Alama mpe Amuleki na zabulu; mpo bazalaki ba mosala mwa Newolo, mpe bandimaki te o boyamboli na masumu ma bango.\n\n16 Mpe esalemaki ete Alama mpe Amuleki, Amuleki kosundolaka wolo ya ye, mpe mpauni ya ye, mpe biloko bya ye binso bya motuya, biye bizalaki o mboka ya Amoniya, mpo ya liloba lya Nzambe, ye kobwakamaka na bango baye bazalaki mbala yoko baninga ba ye ba kala, mpe lisusu na tata wa ye mpe na libota lya ye;\n\n17 Yango wana, esilisaka Alama kotia eklezia o Sidomi, komonoko bososoli boko bonene, iyo, komonoko ete bato basosolamaka lokola mpo ya lolendo la mitema mya bango, mpe babandaki komikitisa liboso lya Nzambe, mpe babandaki komisangisa elongo o ndako isantu mpo ya kokumbamela Nzambe liboso lya lotale, kokengeke mpe kosambelaka mbala na mbala, ete bakoka kobikisama uta na Satana, mpe uta o liwa, mpe uta o bobebisami—\n\n18 Sikawa lokola nalobaki, Alama komonoko makambo maye manso, yango wana akamataki Amuleki mpe ayaki likolo lya mboka ya Zalayemila, mpe akamataki ye o ndako ya yemei, mpe asalisaki ye o mikakatano mya ye, mpe alendisaki ye na Nkolo.\n\n19 Mpe boye esilaki mobu mwa zomi mwa bokonzi bwa basambisi likolo lya bato ba Nefi.\n\n", "alma 16": "[center][font_size=26]Mokapo 16[/font_size][/center]\n\n[i]Balamani babebisi bato ba Amoniya—Zolami akambi Banefi o elonga likolo lya Balamani—Alama mpe Amuleki mpe mingi basusu bateyi liloba—Balakisi ete nsima ya bosekwi bwa ye Klisto akobima na Banefi. Penepene na 81–77 Yambo ya Klisto.[/i]\n\n1 Mpe esalemaki ete o mobu mwa zomi na moko mwa bokonzi bwa basambisi likolo lya bato ba Nefi, o mokolo mwa mitano mwa sanza ya ibale, ezalaki kimia nzike o mboka ya Zalayemila, ezalaki bitumba te mpe boweli te mpo ya yoko motango mwa mibu, kutu kina o mokolo mwa mitano mwa sanza ya ibale, o mobu mwa zomi na moko, eyokanaki bogangi boko bwa bitumba o ntaka ya mboka.\n\n2 Mpo tala, mampinga ma Balamani mayaka likolo lya mopanzi mwa esobe, o kati ya ndelo ya mboka, kutu o kati ya engumba ya Amoniya, mpe babandaki koboma bato mpe kobebisa engumba.\n\n3 Mpe sikawa esalemaki ete, yambo Banefi bakoka kotelemisa limpinga lyoko likoki mpo ya kobwaka bango libanda lya mboka, babebisaka bato baye bazalaki o engumba ya Amoniya, mpe lisusu boko zingazinga na ndelo ya Noa, mpe bamemeki basusu mosika bakangemi o kati ya esobe.\n\n4 Sikawa esalemaki ete Banefi bazalaki na mposa ya kokamata bango baye bamememeke mosika bakangemi o kati ya esobe.\n\n5 Yango wana, ye oyo aponomoki kapiteni mokonzi likolo lya mampinga ma Banefi, (mpe nkombo ya ye ezalaka Zolami, mpe azalaka na bana babali babale, Lehi mpe Aya)—sikawa Zolami mpe bana ba ye babali babale, koyebaka ete Alama azalaki nganga monene likolo lya eklezia, koyokaka ete Alama azalaki na molimo mwa bobikuli, yango wana bakendeki epai ya ye mpo ya koyeba soko Nkolo akolinga ete bakende o kati ya esobe o boluki bwa bandeko ba bango, baye bakamatamaka bakangemi na Balamani.\n\n6 Mpe esalemaki ete Alama atunaki Nkolo etali likambo lyango. Mpe Alama azongaki mpe alobaki epai ya bango ete: Tala, Balamani bakokatisa ebale ya Sidoni o sudi ya esobe, mosika mpenza o ngambo esusu ya ndelo ya mboka ya Mati. Mpe tala, kuna ekokutana bino na bango, o esti ya ebale ya Sidoni, mpe kuna Nkolo akopesa bino bandeko ba bino baye bakamatami bakangemi na Balamani.\n\n7 Mpe esalemaki ete Zolami mpe bana babali ba ye bakatisaki likolo lya ebale ya Sidoni, elongo na mampinga ma bango, mpe batambolaki mosika o ngambo esusu ya ndelo ya Mati o kati ya sudi ya esobe, eye ezalaki o mopanzi mwa esti ya ebale ya Sidoni.\n\n8 Mpe bayaki likolo lya mampinga ma Balamani, mpe Balamani bapalanganaki mpe babenganamaki o kati ya esobe; mpe bakamataki bandeko ba bango baye bakamatamaka bakangami na Balamani, mpe ezalaki moto moko te wa bango abungaka oyo akamatamaka mokangami. Mpe bamememeki na bandeko ba bango mpo ya kozwa mboka ya bangomei.\n\n9 Mpe boye esilaki mobu mwa zomi na moko mwa basambisi, Balamani kobenganamaka libanda lya mboka, mpe bato ba Amoniya babebisamaki; iyo, moto onso wa bomoi wa Baamoniyayite abebisamaki, mpe lisusu engumba ya bango enene, eye balobaki Nzambe akokaki te kobebisa, na ntina ya bonene bwa yango.\n\n10 Kasi tala, o mokolo moko etikalaki mpamba; mpe bibembe biliamaki na mbwa mpe niama ya zamba.\n\n11 Nzokande, nsima ya mikolo mingi nzoto ya bango ikufa itondisamaki meke likolo lya etando ya mabele, mpe izipamaki na ezipele eke. Mpe sikawa boye bonene bozalaki nsolo ya yango ete bato bakendeki te kozwa mboka ya Amoniya mpo ya mibu mingi. Mpe ebiangemaki Mpamba ya Banewolo; mpo bazalaki ba mosala mwa Newolo, baye babomamaki; mpe mboka ya bango etikalaki mpamba.\n\n12 Mpe Balamani bayaki lisusu te kobunda na Banefi kina o mobu mwa zomi na minei mwa bokonzi bwa basambisi likolo lya bato ba Nefi. Mpe boye mpo ya mobu misato bato ba Nefi bazalaki na kimia ya ntango inso o mboka mobimba.\n\n13 Mpe Alama mpe Amuleki bakendeki koteyaka boyamboli na bato o tempelo ya bango, mpe o ndako isantu ya bango, mpe lisusu o sinagogi ya bango, iye itongamaki nsima ya lolenge la Bayuda.\n\n14 Mpe lokola mingi balingaki koyoka maloba ma bango, epai ya bango bakabaki liloba lya Nzambe, na boponi bato te.\n\n15 Mpe boye Alama mpe Amuleki bakendeki, mpe bato basusu mingi koleka baponomoki mpo ya mosala, mpo ya koteya liloba o ntaka ya mboka mobimba. Mpe botii bwa eklezia bokomaki bisika binso o ntaka ya mboka, o bikolo binso zingazinga mpembeni, o ntei ya bato banso ba Banefi.\n\n16 Mpe ezalaki bokeseni te o ntei ya bango; Nkolo asopaki mpenza libanda Molimo mwa ye likolo lya etando mobimba ya mboka mpo ya kolengele mayele ma bana ba bato, to mpo ya kolengele mitema mya bango mpo ya koyamba liloba liye bakolakisama o ntango ya boyei bwa ye—\n\n17 Ete bakoka te kozala bakasi na liloba, ete bakoka te kozala bazangi bondimi, mpe kokoba o bobebisami, kasi ete bakoka koyamba liloba na bosepeli, mpe lokola etape ekangemi o kati ya vino ya solo, ete bakoka kokota o kati ya bopemi bwa Nkolo Nzambe wa bango.\n\n18 Sikawa banganga baye bakendeki o ntei ya bato bateyaki likolo lya lokuta, mpe bokosi, mpe boluli, mpe songisongi, mpe nko, mpe matio, mpe boyibi, boyongoli, bopunzi, bobomi, bosali ekobo, mpe ndenge inso ya bosoni, kobelelaka ete makambo maye masengeli te kozala boye—\n\n19 Kolakisaka makambo maye makoya mosika te; iyo, kolakisaka boyei bwa Mwana Mobali wa Nzambe, mpasi mpe liwa lya ye, mpe lisusu bosekwi bwa bakufi.\n\n20 Mpe mingi ya bato batunaki etali esika wapi Mwana Mobali wa Nzambe akoya; mpe balakisamaki akobima epai ya bango nsima ya bosekwi bwa ye; mpe eye bato bayokaki na bosepeli bonene mpe nsai.\n\n21 Mpe sikawa esilaka eklezia kotiama o ntaka ya mboka mobimba—kozwaka elonga likolo lya zabulu, mpe liloba lya Nzambe koteyamaka o bopeto bwa lyango o mboka mobimba, mpe Nkolo kosopaka mapamboli ma ye likolo lya bato—boye esilaki mobu mwa zomi na minei mwa bokonzi bwa basambisi likolo lya bato ba Nefi.\n\n", "alma 17": "Nsango ya bana babali ba Moziya, baye babwakaki makoki ma bango o bokonzi mpo ya liloba lya Nzambe, mpe bakendeki o mboka ya Nefi mpo ya koteya na Balamani; mpasi ya bango mpe libiki lya bango—engebene na makundoli ma Alama.\n\nKokwaka mikapo 17 o 27 eye o kati.\n\n[center][font_size=26]Mokapo 17[/font_size][/center]\n\n[i]Bana babali ba Moziya bazali na molimo mwa bobikuli mpe bobimisi—Bakei nzela ya bango ya ikeseni mpo ya kosakola liloba epai ya Balamani—Amona akei o mboka ya Yisamaele mpe akomi mosali wa mokonzi Lamoni—Amona abikisi bitonga bya mokonzi mpe abomi bayini ba ye o mai ma Sebu. Nzela ya 1–3, penepene na 77 Yambo ya Klisto; nzela 4, penepene na 91–77 Yambo ya Klisto; mpe nzela 5–39, penepene na 91 Yambo ya Klisto.[/i]\n\n1 Mpe sikawa esalemaki ete lokola ezalaki Alama kokendeke mobembo uta o mboka ya Gideona epai ya sudi, mosika na mboka ya Mati, tala, o bokamwi bwa ye, akutanaki na bana babali ba Moziya, kokendeke o mobembo ona mboka ya Zalayemila.\n\n2 Sikawa bana babali ba Moziya bazalaki elongo na Alama o ntango anzelu abimaki epai ya ye na mbala ya yambo; yango wana Alama asepelaki mpenza mpo ya komono bandeko ba ye; mpe nini ebakisaki mingi o bosepeli bwa ye, bazalaki kaka bandeko ba ye na Nkolo; iyo, mpe bakolaki makasi o boyebi bwa bosolo; mpo bazalaki bato ba bososoli bolamu mpe balukaki nkoma na etingia, ete bakoka koyeba liloba lya Nzambe.\n\n3 Kasi eye ezali enso te; bamipesaki o losambo, mpe bokili boike; yango wana na molimo mwa bobikuli, mpe na molimo mwa bobimisi, mpe elakisaki bango, balakisaki na nguya mpe na bokulaka bwa Nzambe.\n\n4 Mpe balakisaka liloba lya Nzambe mpo ya ntaka ya mibu zomi na minei o ntei ya Balamani, kozalaka na elonga nzike na komemeke mingi o boyebi bwa bosolo; iyo, na nguya ya maloba ma bango mingi bamememeki liboso lya lotale la Nzambe, mpo ya kobianga likolo lya nkombo ya ye mpe kotubela masumu ma bango liboso lya ye.\n\n5 Sikawa iye izali bizaleli biye bilandaki bango o mibembo mya bango, mpo bazalaki na matungisi mingi; bayokaki mpasi nzike, o nzoto mpe o makanisi, lokola nzala, mposa ya mai mpe bolembi, mpe lisusu misala nzike o molimo.\n\n6 Sikawa, iye izalaki mibembo mya bango: kotikaka tata wa bango, Moziya, o mobu mwa yambo mwa basambisi; koboyaka bokonzi boye tata wa bango azalaki na mposa ya kopesa likolo lya bango, mpe lisusu eye ezalaki makanisi ma bato;\n\n7 Nzokande bakendeki libanda lya mboka ya Zalayemila, mpe bakamataki mipanga mya bango, mpe makonga ma bango, mpe matimbo ma bango, mpe makula ma bango, mpe bilingongo bya bango; mpe eye basalaki ete bakoka kopesa bilei mpo ya bangomei o esobe.\n\n8 Mpe boye bakendeki o kati ya esobe elongo na motango mwa bango moye baponoki, mpo ya kokende o mboka ya Nefi, mpo ya koteya liloba lya Nzambe epai ya Balamani.\n\n9 Mpe esalemaki ete bakendeki mobembo mikolo mingi o esobe, mpe bakilaki nzike mpe basambelaki nzike ete Nkolo apesa epai ya bango ndambo yoko ya Molimo mwa ye mpo ya kokende elongo na bango, mpe atikala elongo na bango, ete bakoka kozala esalele yoko o maboko ma Nzambe mpo ya komeme, soko ekokaki kosalema, bandeko ba bango, Balamani, o boyebi bwa bosolo, o boyebi bwa bosenzi bwa mimeseno mya batata ba bango, miye milongobanaki te.\n\n10 Mpe esalemaki ete Nkolo abimelaki bango na Molimo mwa ye, mpe alobaki epai ya bango: Bondisamani. Mpe babondisamaki.\n\n11 Mpe Nkolo alobaki epai ya bango lisusu: Kendeni o ntei ya Balamani, bandeko ba bino, mpe tiani liloba lya ngai; kasi bokozala bampikiliki o motema molai mpe matungisi, ete bokoka kolakisa ndakisa ilamu epai ya bango na ngai, mpe nakosala esalele yoko na bino o maboko ma ngai mpo ya lobiko la bozo mingi.\n\n12 Mpe esalemaki ete mitema mya bana babali ba Moziya, mpe lisusu bango baye bazalaki elongo na bango, bazwaki mpiko epai ya Balamani mpo ya kosakola epai ya bango liloba lya Nzambe.\n\n13 Mpe esalemaki ete ekomaka bango o ndelo ya mboka ya Balamani, ete bakabwanaki, mpe bakendeki moto mosika na mosusu, kolikiaka na Nkolo ete bakokutana lisusu o bokangi bwa bango bwa bobuki mbuma; mpo babanzaki ete enene ezalaki mosala moye babandaka.\n\n14 Mpe solo ezalaki enene, mpo babandaka koteya liloba lya Nzambe na bato boko ba nkei mpe ba mitema mikasi mpe ba loma; bato boko basepelaki na kobomaka Banefi, mpe koyongolo o mpe kowembeke bango; mpe mitema mya bango mikangemaki likolo lya bozwi, to likolo lya wolo mpe mpauni, mpe mabanga ma ntalo; kasi bazalaki koluka kozwa biloko biye na kobomaka mpe kowembeke, ete bakoka te kosala mpo ya byango na maboko ma bangomei.\n\n15 Boye bazalaki bato boko ba goigoi, mingi ya baye basambelaki bikeko, mpe botutu bwa Nzambe bokweyaki likolo lya bango na ntina ya mimeseno mya batata ba bango; ata bilako bya Nkolo bininolamaki ona bango likolo lya masengeli ma boyamboli.\n\n16 Yango wana, eye ezalaki ntina mpo ya yango bana babali ba Moziya babandaki mosala, ete mbele bakoka komeme bango ona boyamboli; ete mbele bakoka komeme bango na koyeba mwango mwa bosikoli.\n\n17 Yango wana bakabwanaki moko na mosusu, mpe bakendeki o ntei ya bango, moto na moto ye moko, engebene na liloba mpe nguya ya Nzambe eye epesamaki epai ya ye.\n\n18 Sikawa Amona kozalaka mokonzi o ntei ya bango, to kutu asalaki epai ya bango, mpe alongwaki uta na bango, nsima ya kopambolaka bango engebene na bisika mingi bya bango, kokabaka liloba lya Nzambe epai ya bango, to kosalaka epai ya bango yambo ya bolongwi bwa ye; mpe boye basalaki mibembo mingi o mboka.\n\n19 Mpe Amona akendeki o mboka ya Yisamaele, mboka ebiangemaki nsima ya nkombo ya bana babali ba Yisamaele, baye lokola bakomaki Balamani.\n\n20 Mpe lokola Amona akotaki o mboka ya Yisamaele, Balamani bakamataki ye mpe bakangaki ye, lokola ezalaki momeseno mpo ya kokanga Banefi banso baye bakweyaki o kati ya maboko ma bango, mpe komeme bango liboso lya mokonzi; mpe boye etikalaki na elengi ya mokonzi koboma bango, to kobwaka bango o kati ya boloko, to kobwaka bango libanda lya mboka ya ye, engebene na bolingi mpe elengi ya ye.\n\n21 Mpe boye Amona amememeki liboso lya mokonzi oyo azalaki likolo lya mboka ya Yisamaele; mpe nkombo ya ye ezalaki Lamoni; mpe azalaki eboto yoko ya Yisamaele.\n\n22 Mpe mokonzi atunaki na Amona soko azalaki na mposa ya ye kofanda o mboka o ntei ya Balamani, to o ntei ya bato ba ye.\n\n23 Mpe Amona alobaki epai ya ye: Iyo, nazali na mposa ya kofanda o ntei ya bato baye mpo ya ntango yoko; iyo, mpe mbele kina o mokolo nakufi.\n\n24 Mpe esalemaki ete mokonzi Lamoni azalaki na bosepeli boika na Amona, mpe asalaki ete nkanga ya ye ikangolama; mpe alingaki ete Amona akamata moko wa bana basi ba ye o bolongani.\n\n25 Kasi Amona alobaki epai ya ye: Te, kasi nakozala mosali wa yo. Yango wana Amona akomaki mosali moko wa mokonzi Lamoni. Mpe esalemaki ete atiamaki elongo na basali basusu mpo ya kokenge bitonga bya Lamoni, engebene na momeseno mwa Balamani.\n\n26 Mpe esilaka ye kozala o bosali bwa mokonzi mikolo misato, lokola azalaki elongo na basali ba Balamani kokendeke na bitonga bya bango i esika ya mai, maye mabiangemaki mai ma Sebu, mpe Balamani banso bakambaki bitonga bya bango kuna, ete bakoka kozwa mai—\n\n27 Yango wana, lokola Amona mpe basali basusu ba mokonzi bazalaki kokambaka bitonga bya bango o esika ya mai, tala, yoko motango mwa Balamani, baye bazalaka na bitonga bya bango o mai, batelemeki mpe bapalanganisaki bitonga bya Amona mpe basali ba mokonzi, mpe bapalanganisaki bango mpenza ete basusu bakimaki nzela mingi.\n\n28 Sikawa basali ba mokonzi babandaki koyimayima, kolobaka: Sikawa mokonzi akoboma biso, lokola asalaki bandeko ba biso zambi bitonga bya bango bipalanganaki mpo ya nkuna ya bato baye. Mpe babandaki kolela mpenza, kolobaka: Tala, bitonga bya biso bipalanganisami kala.\n\n29 Sikawa balelaki na ntina ya bobangi bwa bobomi bwa bango. Sikawa emonoko Amona eye motema mwa ye movimbaki o kati ya ye na bosepeli; mpo, alobaki, nakolakisa nguya ya ngai epai ya baninga ba ngai basali, to nguya eye ezali na ngai, na kozongisaka bitonga biye epai ya mokonzi, ete nakoka kolonga mitema mya baninga ba ngai basali, ete nakoka kokamba bango na kondima o maloba ma ngai.\n\n30 Mpe sikawa, iye izalaki makanisi ma Amona, emonoki ye matungisi ma bango baye abiangaki bandeko ba ye.\n\n31 Mpe esalemaki ete aleteke bango na maloba ma ye, kolobaka: Bandeko ba ngai, zalani na bosepeli mpenza mpe tokende koluka bitonga, mpe tokosangisa byango elongo mpe tokomeme byango lisusu epai ya mai; mpe boye tokobatela bitonga bya mokonzi mpe akoboma biso te.\n\n32 Mpe esalemaki ete bakendeki koluka bitonga, mpe balandaki Amona, mpe bawelisaki na lombangu nzike mpe bakendeki o boso bwa bitonga bya mokonzi, mpe basangisaki byango elongo lisusu o esika ya mai.\n\n33 Mpe bato bana lisusu batelemeki mpo ya kopalanganisa bitonga bya bango; kasi Amona alobaki epai ya bandeko ba ye: Zingani bitonga zingazinga mpembeni ete bikima te; mpe nakei mpe nakowela na bato baye bapalanganisi bitonga bya biso.\n\n34 Yango wana, basalaki lokola Amona atindaki bango, mpe akendeki mpe atelemeki mpo ya kowela na bango baye batelemeki mpembeni ya mai ma Sebu; mpe bazalaki o motango moke te.\n\n35 Yango wana babangaki Amona te, mpo babanzaki ete moko wa bato ba bango akokaki koboma ye engebene na elengi ya ye, mpo bayebaki te ete Nkolo alakaki Moziya ete akobikisa bana babali ba ye libanda lya maboko ma bango; mpe bayebaki eloko te etali Nkolo; yango wana basepelaki o bobebisami bwa bandeko ba bango; mpe mpo ya ntina eye batelemeki mpo ya kopalanganisa bitonga bya mokonzi.\n\n36 Kasi Amona atelemeki mpe abandaki kobwaka mabanga epai ya bango na bilingongo bya ye; iyo, na nguya ekasi abwakaki mabanga o ntei ya bango mpenza; mpe boye abomaki yoko motango mwa bango mpo ete babandaki kokamwa na nguya ya ye; nzokande basilikaki na ntina ya liwa lya bandeko ba bango, mpe bazwaki mokano ete akweya; yango wana, komonoko ete bakokaki te kobete ye na mabanga ma bango, babelemeki elongo na nzete mpo ya koboma ye.\n\n37 Kasi tala, bato banso baye batombolaki nzete ya bango mpo ya kobete Amona, abakolaki maboko ma bango na mopanga mwa ye; mpo atelemelaki mabete ma bango na kokataka maboko ma bango na mbeli ya mopanga mwa ye, mpenza ete bakamwaki, mpe babandaki kokima liboso lya ye; iyo, mpe bazalaki bake te o motango; mpe asalaki bango bakima na makasi ma loboko la ye.\n\n38 Sikawa motoba ya bango bakweyaki na bilingongo bya ye, kasi abomaki moko te longola soko ezalaki mokonzi wa bango na mopanga mwa ye; mpe abakolaki maboko mingi ma bango lokola matombolamaki na ye, mpe mazalaki moke te.\n\n39 Mpe ebenganaki ye bango, azongaki mpe bamelisaki mai bitonga bya bango mpe bazongisaki bango o matiti ma mokonzi, mpe nde bayingelaki epai ya mokonzi, kokumbaka maboko maye mabakolamaka na mopanga mwa Amona, ma bango baye balukaki koboma ye; mpe mayingisamaki epai ya mokonzi mpo ya litatoli lyoko lya makambo maye basalaka.\n\n", "alma 18": "[center][font_size=26]Mokapo 18[/font_size][/center]\n\n[i]Mokonzi Lamoni abanzi ete Amona azali Molimo Monene—Amona alakisi mokonzi etali Bokeli, mpe etali bosali bwa Nzambe elongo na bato, mpe etali bosikoli boye bokoya o nzela ya Klisto—Lamoni andimi mpe akwei o mabele lokola soko akufaki. Penepene na 90 Yambo ya Klisto.[/i]\n\n1 Mpe esalemaki ete mokonzi Lamoni asalaki ete basali ba ye bateleme mpe batatola makambo manso maye bamonoki etali likambo lyango.\n\n2 Mpe etatolaka bango banso makambo bamonoko, mpe eyokaka ye bopotongono bwa Amona na kobatelaka bitonga bya ye, mpe lisusu nguya enene alakisaki na kowelaka na bango baye balingaki koboma ye, akamwaki mpenza, mpe alobaki: Solo, oyo azali monene koleka moto moko. Tala, ezali te eye Molimo Monene oyo atindaki bitumbu binene bya lolenge loye likolo lya bato baye, na ntina ya bobomi bwa bango?\n\n3 Mpe bayanolaki mokonzi, mpe balobaki: Soko ezali ye Molimo Monene to moto moko, biso toyebi te; kasi eye nzike toyebi, ete akoki kobomama te na bayini ba mokonzi; mpe ekoki bango te kopalanganisa bitonga bya mokonzi ezali ye elongo na biso, na ntina ya mayele mpe makasi ma ye; yango wana biso toyebi ete azali moninga na mokonzi. Mpe sikawa, O mokonzi, tondimi te ete moto moko akoki kozala na nguya ya lolenge loye, mpo toyebi akoki te kobomama.\n\n4 Mpe sikawa, eyokaki mokonzi maloba maye, alobaki epai ya bango: Sikawa nayebi ete azali Molimo Monene; mpe ayei o nse o ntango eye mpo ya kobatela bomoi bwa bino, ete nakoka koboma bino te lokola nasalaki bandeko ba bino. Sikawa eye ezali Molimo Monene oyo batata ba biso balobelaki.\n\n5 Sikawa eye ezalaki momeseno mwa Lamoni, oyo azwaki uta na tata wa ye, ete ezali Molimo Monene moko. Ata bandimaki na Molimo Monene moko, babanzaki ete enso eye basalaki ezalaki sembo; nzokande, Lamoni abandaki kobanga mpenza, na bobangi mbele asalaka mbeba na kobomaka basali ba ye;\n\n6 Mpo abomaka mingi ya bango zambi bandeko ba bango bapalanganisaki bitonga bya bango o esika ya mai; mpe boye, zambi batikaka bitonga bya bango bipalanganisama babomamaki.\n\n7 Sikawa ezalaki esaleli ya Balamani koteleme mpembeni ya esika ya mai ma Sebu mpo ya kopanza bitonga bya bato, ete na yango bakoka kobengana mingi iye ipalanganisamaki epai ya mboka ya bangomei, yango kozalaka esaleli ya bopunzi o ntei ya bango.\n\n8 Mpe esalemaki ete mokonzi Lamoni atunaki na basali ba ye, kolobaka: Wapi azali moto oyo azali na nguya enene ya lolenge loye?\n\n9 Mpe bango balobaki epai ya ye: Tala, azali koleisaka farasa ya yo. Sikawa mokonzi atindaka basali ba ye, yambo ya ntango ya komelisa mai na bitonga bya bango, ete balengele farasa mpe makalo ma ye mpe bakamba ye o mboka ya Nefi; mpo kuna limpati lyoko linene lilakamaki na tata wa Lamoni, oyo azalaki mokonzi likolo lya mboka mobimba ya Nefi.\n\n10 Sikawa eyokaki mokonzi Lamoni ete Amona azalaki kolengele farasa ya ye mpe makalo ma ye akamwaki mingi koleka, na ntina ya bopotongono bwa Amona, kolobaka: Solo ezalaki moko te o ntei ya basali ba ngai banso oyo azali potongono boye lokola moto oyo; mpo kutu amikundoli mitindo mya ngai minso mpo ya kosalela myango.\n\n11 Sikawa nayebi solo ete eye ezali Molimo Monene, mpe nazali na mposa na ye ete aya epai ya ngai, kasi nameki te.\n\n12 Mpe esalemaki ete esalaka Amona farasa mpe makalo ibongo mpo ya mokonzi mpe basali ba ye, ayingelaki epai ya mokonzi, mpe amonoki ete elongi ya mokonzi ebalukaki; yango wana azalaki penepene na kozonga libanda lya miso mya ye.\n\n13 Mpe moko wa basali ba mokonzi alobaki epai ya ye, Rabana, eye ezali, na kolimbolaka, wa nguya to mokonzi monene, bamonoki bakonzi ba bango kozala ba nguya mpe yango wana alobaki epai ya ye ete: Rabana, mokonzi alingi ete otikala.\n\n14 Yango wana Amona abalukaki epai ya mokonzi mpe alobaki epai ya ye: Nini olingi nasala mpo ya yo, O, mokonzi? Mpe mokonzi ayanolaki ye te mpo ya ntaka ya ngonga yoko engebene na ntango ya bango, mpo ayebaki te nini aloba epai ya ye.\n\n15 Mpe esalemaki ete Amona alobaki epai ya ye lisusu: Nini ezali mposa ya yo mpo ya ngai? Kasi mokonzi ayanolaki te.\n\n16 Mpe esalemaki ete Amona, etondisamaki ye na Molimo mwa Nzambe, yango wana ayebaki makanisi ma mokonzi. Mpe alobaki epai ya ye: Ezali zambi oyoki ete nabatelaki basali ba yo mpe bitonga bya yo, mpe nabomaki sambo ya bandeko ba bango na bilingongo mpe na mopanga, mpe nabakolaki maboko ma basusu, mpo ya kobatela bitonga mpe basali ba yo; tala, ezali eye esali bokamwi bwa yo?\n\n17 Nalobi epai ya yo, nini ezali, ete bokamwi bwa yo bozala bonene? Tala, nazali moto moko, mpe nazali mosali wa yo; yango wana, enso eye ozali na mposa eye ezali sembo, eye nakosala.\n\n18 Sikawa eyokaki mokonzi maloba maye, akamwaki lisusu, mpo amonaki ete Amona akokaki kososola makanisi ma ye; kasi ata eye, mokonzi Lamoni afungolaki monoko mpe alobaki epai ya ye boye: Nani ozali? Ozali Molimo Monene, oyo ayebi makambo manso?\n\n19 Amona ayanolaki mpe alobaki epai ya ye: Nazali te.\n\n20 Mpe mokonzi alobaki: boniboni oyebi makanisi ma motema mwa ngai? Okoki koyebisa ngai na bobangi te, mpe lobela ngai etali makambo maye; mpe lisusu lobela ngai na nguya kani obomaki mpe obakolaki maboko ma bandeko ba ngai baye bapalanganisaki bitonga bya ngai—\n\n21 Mpe sikawa, soko olobeli ngai etali makambo maye, enso eye ozali na mposa nakopesa epai ya yo; mpe soko esengelamaki, nalingaki kokengele yo na mampinga ma ngai; kasi nayebi ete yo ozali na nguya mingi koleka bango; nzokande, enso eye ozali na mposa nakopesa yango epai ya yo.\n\n22 Sikawa Amona ezalaki ye na bwania, nzokande na mabe te, alobaki epai ya Lamoni ete: elingi yo koyokemela epai ya maloba ma ngai, soko nalobeli yo na nguya kani nasali makambo maye? Mpe eye ezali likambo nazali na mposa na yo.\n\n23 Mpe mokonzi ayanolaki ye, mpe alobaki: Iyo, nakondima maloba ma yo manso. Mpe boye azwamaki na mayele.\n\n24 Mpe Amona abandaki koloba epai ya ye na mpiko, mpe alobaki epai ya ye: Endimi yo ete ezali Nzambe moko?\n\n25 Mpe ayanolaki, mpe alobaki epai ya ye: Nayebi te nini elingi koloba.\n\n26 Mpe nde Amona alobaki: Endimi yo ete ezali Molimo Monene moko?\n\n27 Mpe alobaki, Iyo.\n\n28 Mpe Amona alobaki: Eye ezali Nzambe. Mpe Amona alobaki epai ya ye lisusu: Endimi yo ete Molimo Monene oyo, oyo azali Nzambe, akelaki biloko binso bizali o lola mpe o mabele?\n\n29 Mpe alobaki: Iyo, nandimi ete akelaki biloko binso biye bizali o mabele; kasi nayebi lola te.\n\n30 Mpe Amona alobaki epai ya ye: Lola ezali esika Nzambe afandi mpe banzelu ba ye banso basantu.\n\n31 Mpe mokonzi Lamoni alobaki: Ezali likolo lya mabele?\n\n32 Mpe Amona alobaki: Iyo, mpe akotalaka o nse likolo lya bana banso ba bato; mpe ayebi makanisi manso mpe mikano mya mitema; mpo na loboko la ye akelaki uta o ebandeli.\n\n33 Mpe mokonzi Lamoni alobaki: Nandini makambo manso olobi. Etindami yo uta na Nzambe?\n\n34 Amona alobaki epai ya ye: Nazali moto moko; mpe moto o ebandeli akelamaki na elili ya Nzambe, mpe nabiangemi na Molimo Mosantu mwa ye mpo ya kolakisa makambo maye epai ya bato baye, mpo ete bakoka komememe na boyebi boko bwa ena eye eyengebeni mpe ezali solo;\n\n35 Mpe ndambo yoko ya Molimo mona mofandi na ngai, oyo epesi ngai boyebi, mpe lisusu nguya engebene na bondimi bwa ngai mpe mposa iye izali na Nzambe.\n\n36 Sikawa elobaka Amona maloba maye, abandaki o bokeli bwa mokili, mpe lisusu bokeli bwa Adama, mpe alobelaki ye makambo manso matali bokwei bwa moto, mpe azongelaki mpe atiaki liboso lya ye makundoli mpe nkoma isantu ya bato, iye ilobamaki na baprofeta, kutu kina o ntango eye tata wa bango, Lehi, atikaki Yelusaleme.\n\n37 Mpe lisusu azongelaki epai ya bango (mpo ezalaki epai ya mokonzi mpe basali ba ye) mibembo minso mya batata ba bango o esobe, mpe mpasi inso ya bango na nzala mpe mposa ya mai, mpe misala mya bango, mpe bongo na bongo.\n\n38 Mpe lisusu azongelaki epai ya bango etali botomboki bwa Lamani mpe Lemuele, mpe bana babali ba Yisamaele, iyo, botomboki bonso bwa bango asangelaki bango; mpe asembolaki epai ya bango makundoli mpe nkoma inso uta o ntango Lehi atikaki Yelusaleme kina o ntango ya lelo.\n\n39 Kasi eye ezali enso te; mpo asembolaki epai ya bango mwango mwa bosikoli, moye molengeleme uta o bokelami bwa mokili; mpe lisusu asalaki eyebama epai ya bango etali boyei bwa Klisto, mpe misala minso mya Nkolo asalaki miyebana epai ya bango.\n\n40 Mpe esalemaki ete ntango esilisaka ye koloba makambo maye manso, mpe kosembola mango na mokonzi, ete mokonzi andimaki maloba maye manso.\n\n41 Mpe abandaki kobondela epai ya Nkolo, kolobaka: O, Nkolo, yoka ngolu; engebene na beboo ya ngolu ya yo eye oyokaka likolo lya bato ba Nefi, yoka ngolu likolo lya ngai, mpe bato ba ngai.\n\n42 Mpe sikawa, elobaka ye maloba maye, akweyaki epai ya mabele, lokola soko akufaki.\n\n43 Mpe esalemaki ete basali ba ye bakamataki ye mpe bamemeki ye epai ya mwasi wa ye, mpe balalisaki ye likolo lya mbeto; alalaki lokola soko akufaki o ntaka ya mikolo mibale mpe butu ibale; mpe mwasi wa ye, mpe bana babali ba ye, mpe bana basi ba ye balelaki likolo lya ye, nsima ya lolenge la Balamani, kolelaka mingi bobungisi bwa ye.\n\n", "alma 19": "[center][font_size=26]Mokapo 19[/font_size][/center]\n\n[i]Lamoni azwi mwinda mwa bomoi bwa libela mpe amoni Mosikoli—Baye ndako ya ye bakwei na botutuki, mpe mingi bamoni banzelu—Amona abatelami na likamwisi—Abatisi mingi mpe atii eklezia o ntei ya bango. Penepene na 90 Yambo ya Klisto.[/i]\n\n1 Mpe esalemaki ete nsima ya mikolo mibale mpe butu ibale bazalaki penepene na kokamata nzoto ya ye mpe kolalisa yango o lilita, liye basalaki mpo ya mwango mwa bokundi bakufi ba bango.\n\n2 Sikawa mwasi wa mokonzi eyokaki ye nsango ya Amona, yango wana atindaki moto mpe azalaki na mposa ete ayingela epai ya ye.\n\n3 Mpe esalemaki ete Amona asalaki lokola atindamaki, mpe ayingelaki epai ya mwasi wa mokonzi, mpe azalaki na mposa ya koyeba nini alingaki ete asala.\n\n4 Mpe alobaki epai ya ye: Basali ba mobali wa ngai basali yango eyebama epai ya ngai ete ozali profeta moko wa Nzambe mosantu, mpe ete ozali na nguya ya kosala misala mingi mikasi o nkombo ya ye;\n\n5 Yango wana, soko ezali boye, ngai nalingi ete oyingela mpe otala mobali wa ngai, mpo azali kolala likolo lya mbeto ya ye mpo ya ntaka ya mikolo mibale mpe butu ibale; mpe boko bato balobi ete akufi te, kasi basusu balobi ete akufi mpe alumbi nsolo, mpe asengelaki kotiama o lilita; kasi lokola mpo ya ngaimei, na ngai alumbi nsolo te.\n\n6 Sikawa, eye ezali likambo Amona azalaki na mposa, mpo ayebaki ete mokonzi Lamoni azalaki o nse ya nguya ya Nzambe; ayebaki ete elamba eyindo ya bozangi bondimi ezalaki kobwakamaka mosika uta o mayele ma ye, mpe mwinda moye mopelisaki mayele ma ye, moye mozalaki mwinda mwa nkembo ya Nzambe, moye mozalaki mwinda mwa bokamwi mwa bolamu bwa ye—iyo, mwinda moye moyingisaki bosepeli bwa lolenge loye o kati ya bozo bwa ye, lipata lya molili kolongwaka, mpe ete mwinda mwa bomoi bwa libela mopelaki o bozo bwa ye, iyo, ayebaki ete eye elongaka nzoto ya ye ya mosuni, mpe amememeki mosika na Nzambe—\n\n7 Yango wana, nini mwasi wa mokonzi azalaki na mposa ezalaki bobele mposa ya ye. Yango wana, ayingelaki mpo ya kotala mokonzi engebene lokola mwasi wa mokonzi azalaki na mposa na ye; mpe amonoki mokonzi, mpe ayebaki ete akufaki te.\n\n8 Mpe alobaki epai ya mwasi wa mokonzi: Akufi te, kasi alali na Nzambe, mpe o mokolo mwa nsima akolamuka lisusu; yango wana kundani ye te.\n\n9 Mpe Amona alobaki epai ya ye: Endimi yo eye? Mpe alobaki epai ya ye: Nazali na litatoli te longola se liloba lya yo, mpe liloba lya basali ba biso; nzokande nandimi ete ekozala engebene lokola olobi.\n\n10 Mpe Amona alobaki epai ya ye: Opambolami na ntina ya bondimi boluti bwa yo; nalobi epai ya yo, mwasi, ezali te bondimi bonene bwa lolenge loye o ntei ya bato banso ba Banefi.\n\n11 Mpe esalemaki ete akengeki likolo lya mbeto ya mobali wa ye, uta o ntango ena kutu kina o ntango ena o mokolo mwa nsima moye Amona alakaka ete akolamuka.\n\n12 Mpe esalemaki ete alamukaki, engebene na maloba ma Amona; mpe lokola alamukaki, atandolaki loboko la ye epai ya mwasi, mpe alobaki: Epambolama nkombo ya Nzambe, mpe opambolami.\n\n13 Mpo lokola solo ozali na bomoi, tala, namoni Mosikoli wa ngai; mpe akoya mpe akobotama na mwasi, mpe akosikola bato banso bakondima likolo lya nkombo ya ye. Sikawa, elobaka ye maloba maye, motema mwa ye movimbaki o kati ya ye, mpe azindaki lisusu na bosepeli; mpe mwasi wa mokonzi azindaki o nse lokola, elongamaki ye na Molimo.\n\n14 Sikawa Amona komonoko ete Molimo mwa Nkolo asopanaki engebene na nsambo ya ye likolo lya Balamani, bandeko ba ye, baye bazalaka ntina ya eleli nzike boye o ntei ya Banefi, to o ntei ya bato banso ba Nzambe na ntina ya mabe ma bango mpe mimeseno mya bango, akweyika likolo lya mabolongo ma ye, mpe abandaki kosopa bozo bwa ye o losambo mpe bopesi matondi na Nzambe mpo ya nini asalaka mpo ya bandeko ba ye; mpe lisusu alongamaki na bosepeli; mpe boye bango basato bazindaka o mabele.\n\n15 Sikawa, emonoko basali ba mokonzi ete bakweyaka, bango mpe lokola babandaki kobelela epai ya Nzambe, mpo bobangi bwa Nkolo boyaki likolo lya bango lokola, mpo ete ezalaki bango baye batelemeke liboso lya mokonzi mpe batatolaki epai ya ye etali nguya enene ya Amona.\n\n16 Mpe esalemaki ete babiangaki likolo lya nkombo ya Nkolo, na makasi ma bango, kutu kina bakweyaka o mabele, longola se soko ezalaki moko wa basi ba Balamani, oyo ya ye nkombo ezalaki Abisi, ye abongwamaka epai ya Nkolo uta mibu mingi, na ntina ya limoni lyoko linene lya tata wa ye—\n\n17 Boye, ebongwanaka ye na Nkolo, mpe esalaka ye mokolo moko te eyebana, yango wana, emonoki ye ete basali banso ba Lamoni bakweyaka o mabele, mpe lisusu nkolo wa ye, mwasi wa mokonzi, mpe mokonzi, mpe Amona balalaki kifwafwa likolo lya mabele, ayebaki ete ezalaki nguya ya Nzambe; mpe kobanzaka ete nkonzo eye, na kosalaka eyebana epai ya bato nini ekomaki epai ya bango, ete na komonoko likambo liye likosala bango kondima o nguya ya Nzambe, yango wana, akimaki uta ndako na ndako, koyebisaka yango epai ya bato.\n\n18 Mpe babandaki kosangana elongo epai ya ndako ya mokonzi. Mpe kuna eyaki ebele, mpe o bokamwi bwa bango bamonoki mokonzi, mpe mwasi wa mokonzi, mpe basali ba bango kifwafwa likolo lya mabele, mpe bango banso balalaki kuna lokola soko bakufaki; mpe bamonoki Amona, mpe tala Amona azalaki Monefi moto.\n\n19 Mpe sikawa bato babandaki koyimayima o ntei ya bangomei; boko bato babandaki kolobaka ete ezalaki bobe boko bonene boyaki likolo lya bango, to likolo lya mokonzi mpe ndako ya ye, zambi andimaki ete Monefi atikala o mboka.\n\n20 Kasi basusu bapamelaki bango, kolobaka: Mokonzi amemi bobe boye likolo lya ndako ya ye, zambi abomaki basali ba ye baye batikaki bitonga bya bango bipalanganisama o mai ma Sebu.\n\n21 Mpe lisusu bapamelamaki na bango baye batelemeke o mai ma Sebu mpe bapalanganisaki bitonga biye bizalaki bya mokonzi, mpo bazalaki na nkanda na Amona na ntina ya motango moye abomaka mwa bandeko ba bango o mai ma Sebu, na ntango ezalaki bango kobatela bitonga bya mokonzi.\n\n22 Sikawa, moko wa bango, oyo ya ye ndeko abomamaka na mopanga mwa Amona, ezalaki ye na nkanda mpenza na Amona, abendaki mopanga mwa ye mpe abelemeki ete akoka kotika yango kokweya likolo lya Amona, mpo ya koboma ye; mpe lokola atombolaki mopanga mpo ya kokata ye, tala, akweyaki mokufi.\n\n23 Sikawa tomoni ete Amona akokaki kobomama te, mpo Nkolo alobaka epai ya Moziya, tata wa ye: Nakobatela ye, mpe ekozala epai ya ye engebene na bondimi bwa yo—yango wana, Moziya atikaki ye o maboko ma Nkolo.\n\n24 Mpe esalemaki ete emonoki ebele ete moto akweyaki mokufi, oyo atombolaki mopanga mwa ye mpo ya koboma Amona, bobangi boyaki likolo lya bango banso, mpe bamekaki te kotia maboko ma bango mpo ya kosimba ye to moko wa bango baye bakweyaki; mpe babandaki kokamwa lisusu o ntei ya bangomei nini ekokaki kozala ntina ya nguya ena enene, to nini makambo maye manso malingaki koloba.\n\n25 Mpe esalemaki ete ezalaki mingi o ntei ya bango baye balobaki ete Amona azalaki Molimo Monene, mpe basusu balobaki ete atindamaki na Molimo Monene;\n\n26 Kasi basusu bapamelaki bango banso, kolobaka ete azalaki dongolomiso, oyo atindamaki uta o Banefi mpo ya koniokolo bango.\n\n27 Mpe ezalaki boko bato baye balobaki ete Amona atindamaki na Molimo Monene mpo ya kotungisa bango na ntina ya mabe ma bango; mpe ete Molimo Monene oyo alandaka ntango inso Banefi, oyo abikisaka bango ntango inso libanda lya maboko ma bango; mpe balobaki ete ezalaki Molimo Monene oyo abebisaki mingi ya bandeko ba bango, Balamani.\n\n28 Mpe boye boweli bobandaki kozala bokasi mpenza o ntei ya bango. Mpe ntango ewelaki bango boye, mwasi mosali oyo asalaki ebele basanganisama ayaki, mpe emonoki ye boweli boye bozalaki o ntei ya ebele azalaki na mawa mpenza, kutu kina o mai ma miso.\n\n29 Mpe esalemaki ete akendeki kokamata mwasi wa mokonzi na loboko, ete mbele akoka kotelemisa ye uta o mabele; mpe sasaipi lokola asimbaki loboko la ye atelemeki likolo lya makolo ma ye, mpe agangaki na mongongo mokasi, kolobaka: O Yesu mopambolami, oyo abikisi ngai na limfelo lyoko lya nsomo! O Nzambe mopambolami, yoka ngolu likolo lya bato baye!\n\n30 Mpe elobaki ye makambo maye, abeteki maboko ma ye, etondaki ye na bosepeli, kolobaka maloba mingi maye masosolamaki te; mpe esalaki ye eye, akamataki mokonzi, Lamoni, na loboko, mpe tala atelemeki likolo lya makolo ma ye.\n\n31 Mpe ye, sasaipi, komonoko boweli boye bozalaki o ntei ya bato ba ye, abelemeki mpe abandaki kopamela bango, mpe kolakisa bango maloba maye ayokaka uta o monoko mwa Amona; mpe lokola mingi bayokaki maloba ma ye bandimaki, mpe babongwanaki epai ya Nkolo.\n\n32 Kasi mingi o ntei ya bango balingaki te koyoka maloba ma ye; yango wana bakendeki nzela ya bango.\n\n33 Mpe esalemaki ete elamukaki Amona asalaki lisusu epai ya bango, mpe lokola esalaki basali ba Lamoni banso; mpe banso basakolaki epai ya bato likambo kaka lyoko—ete mitema mya bango mibongwanaki; mpe bazalaki lisusu te na mposa ya kosala bobe.\n\n34 Mpe tala, mingi basakolaki epai ya bato ete bamonoko banzelu mpe basololaka elongo na bango; mpe boye balobelaka bango makambo matali Nzambe, mpe matali bosembo bwa ye.\n\n35 Mpe esalemaki ete ezalaki mingi baye bandimaki o maloba ma bango; mpe lokola mingi bandimaki babatisamaki; mpe bakomaki bato boko sembo, mpe batiaki eklezia o ntei ya bango.\n\n36 Mpe boye mosala mwa Nkolo mobandaki o ntei ya Balamani; boye Nkolo abandaki kosopa libanda Molimo mwa ye likolo lya bango; mpe tomoni ete loboko la ye loninolami na bato banso baye bakoyambola mpe bakondima likolo lya nkombo ya ye.\n\n", "alma 20": "[center][font_size=26]Mokapo 20[/font_size][/center]\n\n[i]Nkolo atindi Amona o Midoni mpo ya kobikisa bandeko ba ye bakangemaki o boloko—Amona mpe Lamoni bakutani na tata wa Lamoni, oyo azali mokonzi wa mboka mobimba—Amona atindi mokonzi wa mobange mpo andima botiki bwa bandeko ba ye. Penepene na 90 Yambo ya Klisto.[/i]\n\n1 Mpe esalemaki ete etiaki bango eklezia yoko o mboka ena, mokonzi Lamoni azalaki na mposa ete Amona akende elongo na ye o mboka ya Nefi, ete akoka kolakisa ye epai ya tata wa ye.\n\n2 Mpe mongongo mwa Nkolo moyaki na Amona, kolobaka: Okomata te o mboka ya Nefi, mpo tala, mokonzi akoluka bomoi bwa yo; kasi osengeli kokende o mboka ya Midoni; mpo tala, ndeko wa yo Aloni, mpe lisusu Muloki mpe Ama bazali o boloko.\n\n3 Sikawa esalemaki ete eyokaki Amona eye, alobaki epai ya Lamoni: tala, ndeko mobali mpe bandeko ba ngai bazali o boloko o Midoni, mpe nakei ete nakoka kobikisa bango.\n\n4 Sikawa Lamoni alobaki epai ya Amona: Nayebi, o bokasi bwa Nkolo okoki kosala makambo manso. Kasi tala, nakokende elongo na yo o mboka ya Midoni; mpo mokonzi wa mboka ya Midoni, oyo ya ye nkombo ezali Atiomino, azali moninga epai ya ngai; yango wana nakokende o mboka ya Midoni, ete nabondela mokonzi wa mboka, mpe akobwaka bandeko ba yo libanda lya boloko. Sikawa Lamoni alobaki epai ya ye: Nani alobeli yo ete bandeko ba yo bazali o boloko?\n\n5 Mpe Amona alobaki epai ya ye: Moko te ayebisaki ngai, longola se soko ezali Nzambe; mpe alobaki epai ya ngai—Kende kobikisa bandeko ba yo, mpo bazali o boloko o mboka ya Midoni.\n\n6 Sikawa eyokaki Lamoni eye asalaki ete basali ba ye babongisa farasa mpe makalo ma ye.\n\n7 Mpe alobaki epai ya Amona: Yaka, nakokende elongo na yo o mboka ya Midoni, mpe kuna nakosamba na mokonzi ete abwaka bandeko ba yo libanda lya boloko.\n\n8 Mpe esalemaki ete lokola Amona mpe Lamoni bazalaki o mobembo kuna, bakutanaki na tata wa Lamoni, oyo azalaki mokonzi likolo lya mboka mobimba.\n\n9 Mpe tala, tata wa Lamoni alobaki epai ya ye: Ntina nini oyaki te o limpati o mokolo mona monene esalaki ngai limpati mpo ya bana babali ba ngai, mpe mpo ya bato ba ngai?\n\n10 Mpe alobaki lisusu: Wapi ozali kokendeke elongo na Monefi oyo, oyo azali moko wa bana ba mokosi moko?\n\n11 Mpe esalemaki ete Lamoni azongelaki epai ya ye wapi azalaki kokendeke, mpo abangaki kotumola ye.\n\n12 Mpe lisusu alobelaki ye ntina inso ya bowumeli bwa ye o bokonzi bwa yemei, ete akendeki te o limpati liye tata wa ye alengeleki.\n\n13 Mpe sikawa ezongelaki Lamoni epai ya ye makambo maye manso, tala, o bokamwi bwa ye, tata wa ye asilikaki na ye, mpe alobaki: Lamoni, ozali kokendeke kobikisa Banefi baye, baye bazali bana ba mokosi moko. Tala, ayongoloki batata ba biso; mpe sikawa bana ba ye lisusu bayei o ntei ya biso ete bakoka, na mayele mabe ma bango mpe bokosi bwa bango, kobuba biso, ete bango lokola bakoka koyongolo bozwi bwa biso.\n\n14 Sikawa tata wa Lamoni atindaki ye ete aboma Amona na mopanga. Mpe atindaki ye lisusu ete akende te o mboka ya Midoni, kasi azonga elongo na ye o mboka ya Yisamaele.\n\n15 Kasi Lamoni alobaki epai ya ye: Nakoboma Amona te, mpe nakozonga te o mboka ya Yisamaele, kasi nakokende o mboka ya Midoni ete nakoka kobimisa bandeko ba Amona, mpo nayebi ete bazali bato bayengebene mpe baprofeta basantu ba Nzambe wa solo.\n\n16 Sikawa eyokaki tata wa ye maloba maye, asilikaki na ye, mpe abendaki mopanga mwa ye ete akoka kobamba ye o mabele.\n\n17 Kasi Amona atelemeki mpe alobaki epai ya ye: Tala, okoboma te mwana mobali wa yo; nzokande, ezalaki bolamu mingi koleka ete ye akweya esika ya yo, mpo tala, ayamboli masumu ma ye; kasi soko okwei o ntango eye, na nkanda ya yo, bozo bwa yo bokoki te kobikisama.\n\n18 Mpe lisusu, elongobani ete otika; mpo soko obomi mwana mobali wa yo, oyo azali moto azangi elindo, makila ma ye makoganga uta o nse na Nkolo Nzambe wa ye, mpo bobekoli boya likolo lya yo; mpe mbele obungisa bozo bwa yo.\n\n19 Sikawa elobaki Amona maloba maye epai ya ye, ayanolaki, kolobaka: Ngai nayebi ete soko nabomi mwana mobali wa ngai, ete nakotangisa makila mazangi elindo; mpo ezali yo oyo oluki kobebisa ye.\n\n20 Mpe atandolaki loboko la ye mpo ya koboma Amona. Kasi Amona atelemelaki mabete ma ye, mpe lisusu atutaki loboko la ye mpo ete akoka kosalela yango te.\n\n21 Sikawa emonoki mokonzi ete Amona akokaki koboma ye, abandaki kosamba na Amona ete abikisa bomoi bwa ye.\n\n22 Kasi Amona atombolaki mopanga mwa ye, mpe alobaki epai ya ye: Tala, nakobete yo longola se soko otiki epai ya ngai ete bandeko ba ngai babwakama libanda lya boloko.\n\n23 Sikawa mokonzi, kobangaka abungisa bomoi bwa ye, alobaki: Soko okobikisa ngai nakotika epai ya yo enso eye okosenge, kutu na katikati ya bokonzi bwa ngai.\n\n24 Sikawa emonoki Amona ete asalaki likolo lya mokonzi wa mobange engebene na mposa ya ye, alobaki epai ya ye: Soko otiki ete bandeko ba ngai babwakama libanda lya boloko, mpe lisusu ete Lamoni akoka kosimba kaka bokonzi bwa ye, mpe ete ozala te na nkanda na ye, kasi otika ete akoka kosala engebene na mposa ya yemei o enso eye akanisi, nde nakobikisa yo; soko te nakobamba yo o mabele.\n\n25 Sikawa elobaka Amona maloba maye, mokonzi abandaki kosepela na ntina ya bomoi bwa ye.\n\n26 Mpe emonoki ye ete Amona azalaki te na mposa ya koboma ye, mpe emonoki ye lisusu bolingo bonene azalaki na bwango mpo ya mwana mobali wa ye Lamoni, akamwaki mpenza, mpe alobaki: Zambi eye ezali eye enso ozali na mposa, ete nabimisa bandeko ba yo, mpe nandima ete mwana mobali wa ngai Lamoni asimba kaka bokonzi bwa ye, tala, nakotika epai ya yo ete mwana mobali wa ngai akoka kosimba bokonzi bwa ye uta o ntango eye mpe libela; mpe nakoyangela ye lisusu te—\n\n27 Mpe nakotika epai ya yo ete bandeko ba yo bakoka kobwakama libanda lya boloko, mpe yo mpe bandeko ba yo bokoka koya epai ya ngai, o bokonzi bwa ngai; mpo nakozala na mposa enene ya komono yo. Mpo mokonzi akamwaki mingi o maloba maye alobaka, mpe lisusu o maloba maye malobamaki na mwana mobali wa ye Lamoni, yango wana azalaki na mposa ya koyekola yango.\n\n28 Mpe esalemaki ete Amona mpe Lamoni bakobaki o mobembo mwa bango ona mboka ya Midoni. Mpe Lamoni akutaki lisungi o miso mya mokonzi wa mboka; yango wana bandeko ba Amona bamememeki libanda lya boloko.\n\n29 Mpe ekutanaki Amona na bango azalaki na mawa mpenza, mpo tala bazalaki bolumbu, mpe mposo ya bango ipalolamaki mpenza na ntina ya kozalaka kokangema na nsinga ikasi. Mpe lisusu bayokaka mpasi ya nzala, mposa ya mai, mpe ndenge inso ya matungisi; nzokande bazalaki bampikiliki o mpasi ya bango inso.\n\n30 Mpe, lokola esalemaki, ezali mokako mwa bango kokweya o kati ya maboko ma bato boko ba motema mokasi mingi koleka mpe nkanza mingi koleka; yango wana balingaki te koyokemela epai ya maloba ma bango, mpe babwakaka bango libanda, mpe babeteki bango, mpe babenganaki bango uta ndako na ndako, mpe uta esika na esika, kutu kina bakomaki o mboka ya Midoni; mpe kuna bakamatamaki mpe babwakamaki o boloko, mpe bakangemaki na nsinga ikasi, mpe babombamaki o boloko mpo ya mikolo mingi, mpe babikisamaki na Lamoni mpe Amona.\n\n", "alma 21": "Nsango yoko ya liteya lya Aloni, mpe Muloki, mpe bandeko ba bango, na Balamani.\n\nKokwaka mikapo 21 o 26 eye o kati.\n\n[center][font_size=26]Mokapo 21[/font_size][/center]\n\n[i]Aloni ateyi Baamaleki etali Klisto mpe botumbolami bwa ye—Aloni mpe bandeko ba ye bakangemi o boloko o Midoni—Nsima ya libiki lya bango, balakisi o sinagogi mpe basali mingi babongwama—Lamoni apesi bonsomi bwa boyambi na bato ba mboka ya Yisamaele. Penepene na 90–77 Yambo ya Klisto.[/i]\n\n1 Sikawa ekabwanaki Amona mpe bandeko ba ye o ndelo ya mboka ya Balamani, tala Aloni akendeki mobembo mwa ye ona mboka eye ebiangemaki Balamani Yelusaleme na, kobiangaka yango engebene ya mboka ya mbotama ya batata ba bango; mpe ezalaki mosika kokanganaka na ndelo ya Molomoni.\n\n2 Sikawa Balamani mpe Baamaleki mpe bato ba Amuloni batongaki engumba yoko enene, eye ebiangemaki Yelusaleme.\n\n3 Sikawa Balamani na bangomei bazalaki mpenza mitema mikasi, kasi Baamaleki mpe Baamuloni bazalaki lisusu mitema mikasi mingi koleka; yango wana basalaki Balamani ete bayeisa mitema mya bango mikasi, ete bayika bokasi o nkuna mpe bonsomo bwa bango.\n\n4 Mpe esalemaki ete Aloni ayaki o engumba ya Yelusaleme, mpe abandaki koteya na Baamaleki. Mpe abandaki koteya na bango o sinagogi ya bango, mpo batongaka sinagogi ya bango nsima ya molongo mwa Banewolo; mpo mingi ya Baamaleki mpe Baamuloni bazalaki nsima ya molongo mwa Banewolo.\n\n5 Yango wana, lokola Aloni ayingelaki o kati ya yoko sinagogi ya bango mpo ya koteya epai ya bato, mpe lokola azalaki kolobaka epai ya bango, tala etelemeki Moamaleki moko mpe abandaki kowela na ye, kolobaka: Nini ezali eye otatoli? Emoni yo anzelu? Ntina nini ebimi banzelu te epai ya biso? Tala ezali te bato baye balamu lokola bato ba yo?\n\n6 Olobi lisusu, longola se soko toyamboli tokowa. Boniboni eyebi yo makanisi mpe mokano mwa mitema mya biso? Boniboni eyebi yo ete tozali na ntina ya koyambola? Boniboni eyebi yo ete tozali te bato boko sembo? Tala, totongi ndako isantu, mpe tomisangisi elongo mpo ya kokumbamela Nzambe. Tondimi ete Nzambe akobikisa bato banso.\n\n7 Sikawa Aloni alobaki epai ya ye: Endimi yo ete Mwana Mobali wa Nzambe akoya mpo ya kosikola bato uta o masumu ma bango?\n\n8 Mpe moto ona alobaki epai ya ye: Tondimi te ete oyebi likambo lya lolenge loye. Tondimi te o mimeseno miye mya ligboma. Tondimi te ete oyebi makambo makoya, mpe tondimi te ete batata ba yo mpe lisusu ete batata ba biso bayebaki etali makambo maye balobaki, etali eye esengeli koya.\n\n9 Sikawa Aloni abandaki kofungola nkoma epai ya bango itali boyei bwa Klisto, mpe lisusu itali bosekwi bwa bakufi, mpe ete ekoki kozala bosikoli te mpo ya bato longola se soko ezali na lisalisi lya liwa mpe mpasi ya Klisto, mpe botumbulami bwa makila ma ye.\n\n10 Mpe esalemaki ete lokola abandaki kosembola makambo maye epai ya bango basilikaki na ye, mpe babandaki koseke ye; mpe balingaki te koyoka maloba maye alobaki.\n\n11 Yango wana, emonoki ye ete balingaki te koyoka maloba ma ye, akendeki libanda lya sinagogi ya bango, mpe ayaki likolo o etuka eye ebiangemaki Ani-Ati, mpe kuna akutaki Muloki koteyaka liloba epai ya bango; mpe lisusu Ama mpe bandeko ba ye. Mpe bawelaki na mingi etali liloba.\n\n12 Mpe esalemaki ete bamonoki ete bato balingaki koyeisa mitema mya bango mikasi, yango wana balongwaki mpe bayaki likolo o mboka ya Midoni. Mpe bateyaki liloba epai ya mingi, mpe bake bandimaki likolo lya maloba maye bateyaki.\n\n13 Nzokande, Aloni mpe yoko motango mwa bandeko ba ye bakamatamaki mpe babwakamaki o kati ya boloko, mpe etikali ya bango bakimaki libanda lya mboka ya Midoni epai ya mboka ya bikolo zingazinga mpembeni.\n\n14 Mpe bango baye babwakamaki o kati ya boloko bayokaki mpasi mingi, mpe babikisamaki na loboko la Lamoni mpe Amona, mpe baleisamaki mpe balatisamaki.\n\n15 Mpe bakendeki lisusu kosakola liloba, mpe boye babikisamaki mpo ya mbala ya yambo libanda lya boloko; mpe boye bayokaka mpasi.\n\n16 Mpe bakendeki bisika binso bakambemaki na Molimo mwa Nkolo, koteyaka liloba lya Nzambe o sinagogi inso ya Baamaleki, to na mangomba manso ma Balamani wapi bakokaki kondimama.\n\n17 Mpe esalemaki ete Nkolo abandaki kopambola bango, mpo ete bamemeki mingi o boyebi bwa bosolo; iyo, bandimisaki mingi na masumu ma bango, mpe mimeseno mya batata ba bango, miye mizalaki alima te.\n\n18 Mpe esalemaki ete Amona mpe Lamoni bazongaki uta mboka ya Midoni o mboka ya Yisamaele, eye ezalaki mboka ya lisango lya bango.\n\n19 Mpe mokonzi Lamoni alingaki lisusu te kotika ete Amona asalela ye, to azala mosali wa ye.\n\n20 Kasi asalaki ete etongisama sinagogi o mboka ya Yisamaele; mpe asalaki ete bato ba ye, to bato baye bazalaki o nse ya bokonzi bwa ye bamisangisa elongo.\n\n21 Mpe asepelaki likolo lya bango, mpe alakisaki bango makambo mingi. Mpe lisusu asakolaki epai ya bango ete bazalaki bato boko baye bazalaki o nse ya ye, mpe ete bazalaki bato nsomi, ete bazalaki bansomi uta o bokakemi bwa mokonzi, tata wa ye; mpo ete tata wa ye atikaka epai ya ye ete akoka kokonza likolo lya bato baye bazalaki o mboka ya Yisamaele, mpe o mboka inso zingazinga mpembeni.\n\n22 Mpe lisusu asakolaki epai ya bango ete bakoka kozala na lipanda lwa kokumbamelaka Nkolo Nzambe wa bango engebene na mposa ya bango, o bisika binso bazalaki, soko bazalaki o mboka eye ezalaki o nse ya bokonzi ya mokonzi Lamoni.\n\n23 Mpe Amona ateyaki epai ya bato ba mokonzi Lamoni; mpe esalemaki ete alakisaki bango makambo manso matalaki makambo ma bosembo. Mpe alendisaki bango mokolo na mokolo, na etingia enso; mpe bayokemelaki epai ya liloba lya ye, mpe bazalaki na mpila mpo ya kobomba mitindo mya Nzambe.\n\n", "alma 22": "[center][font_size=26]Mokapo 22[/font_size][/center]\n\n[i]Aloni ateyi tata wa Lamoni etali Bokeli, bokwei bwa Adama, mpe mwango mwa bosikoli na lisalisi lya Klisto—Mokonzi mpe baye ndako ya ye banso babongwani—Bokaboli bwa mboka o kati ya Banefi mpe Balamani bolimbolami. Penepene na 90–77 Yambo ya Klisto.[/i]\n\n1 Sikawa, lokola Amona azalaki boye koteyaka mbala inso bato ba Lamoni, tokozongela nsango ya Aloni mpe bandeko ba ye; mpo esilisaki ye kolongwa uta o mboka ya Midoni akambemaki na Molimo o mboka ya Nefi, kutu o ndako ya mokonzi oyo azalaki likolo lya mokili mobimba longola se mboka ya Yisamaele; mpe azalaki tata wa Lamoni.\n\n2 Mpe esalemaki ete akotaki epai ya ye o kati ya ndako enene ya mokonzi, elongo na bandeko ba ye, mpe amigumbaki liboso lya mokonzi, mpe alobaki epai ya ye: Tala, O mokonzi, tozali bandeko ba Amona, baye obimisaki libanda lya boloko.\n\n3 Mpe sikawa, O mokonzi, soko olingi kobatela bomoi bwa biso, tokozala basali ba yo. Mpe mokonzi alobaki epai ya bango: Telemeni, mpo nakotika epai ya bino bomoi bwa bino, mpe nakolinga te ete bozala basali ba ngai; kasi ngai nakokangama ete bosala epai ya ngai; mpo nazalaki mwa moke na mobulu na molimo wa ngai na ntina ya ngolu mpe bonene bwa maloba ma ndeko wa bino Amona; mpe nazali na mposa ya koyeba ntina nini ayei te libanda lya Midoni elongo na bino.\n\n4 Mpe Aloni alobaki epai ya mokonzi: Tala, Molimo mwa Nkolo abiangi ye o nzela esusu; akendeki o mboka ya Yisamaele, koteya bato ba Lamoni.\n\n5 Sikawa mokonzi alobaki epai ya bango: Nini ezali eye bolobi etali Molimo mwa Nkolo? Tala, eye ezali likambo liye lipesi ngai mobulu.\n\n6 Mpe lisusu, nini ezali eye Amona alobaki—Soko okoyambola okobikisama, mpe soko okoyambola te, okobwakama mosika o mokolo mwa nsuka?\n\n7 Mpe Aloni ayanolaki ye mpe alobaki epai ya ye: Endimi yo ete ezali Nzambe moko? Mpe mokonzi alobaki: Nayebi ete Baamaleki balobi ete ezali Nzambe moko, mpe napesaki ndingisa epai ya bango ete batonga ndako isantu, ete bamisangisa elongo mpo ya kokumbamela ye. Mpe soko sikawa olobi ezali Nzambe moko, tala nakondima.\n\n8 Mpe sikawa eyokaki Aloni eye, motema mwa ye mobandaki kosepela, mpe alobaki: Tala, solo lokola ozali na bomoi, O mokonzi, ezali Nzambe moko.\n\n9 Mpe mokonzi alobaki: Ezali Nzambe Molimo Monene oyo abimisaki batata ba biso libanda lya mboka ya Yelusaleme?\n\n10 Mpe Aloni alobaki epai ya ye: Iyo, azali Molimo Monene ona, mpe akelaki biloko binso o lola mpe o mabele. Endimi yo eye?\n\n11 Mpe alobaki: Iyo, nandimi ete Molimo Monene akelaki biloko binso, mpe nazali na mposa ete olobela ngai etali makambo maye manso, mpe nakondima maloba ma yo.\n\n12 Mpe esalemaki ete emonoki Aloni ete mokonzi alingaki kondima maloba ma ye, abandaki uta o bokeli bwa Adama, kotangaka nkoma epai ya mokonzi—boniboni Nzambe akelaki moto nsima ya elilingi ya yemei, mpe ete Nzambe apesaki ye mitindo, mpe na ntina ya bobuki mobeko, moto akweyaka.\n\n13 Mpe Aloni alimbolaki epai ya ye nkoma uta o bokeli bwa Adama, kotiaka bokwei bwa moto liboso lya ye, mpe bozali bwa bango bwa mosuni mpe lisusu mwango mwa bosikoli, moye molengelemeki uta o bokelami bwa mokili, na lisalisi lya Klisto, mpo ya onso oyo akondima nkombo ya ye.\n\n14 Mpe uta moto akweyaka akokaki kokoka eloko moko te na yemei; kasi mpasi mpe liwa lya Klisto litumbolami mpo ya masumu ma bango, o nzela ya bondimi mpe boyamboli, mpe bongo na bongo; mpe ete akati nkanga ya liwa, ete lilita lizala na elonga te, mpe ete etengu ya liwa eminama mpenza o elikia ya nkembo; mpe Aloni alimbolaki makambo maye epai ya mokonzi.\n\n15 Mpe esalemaki ete esilisaki Aloni kolimbola makambo maye epai ya ye, mokonzi alobaki: Nini nasala mpo ete nakoka kozala na bomoi boye bwa seko boye olobeli? Iyo, nini nakosala mpo ete nakoka kobotama na Nzambe, kobakolaka molimo moye mwa nkuna libanda lya motema mwa ngai, mpe kozwa Molimo mwa ye, ete nakoka kotondisama na bosepeli, ete nakoka kobwakama te mosika o mokolo mwa nsuka? Tala, elobaki ye, nakotika manso nazwi, iyo, nakosundola bokonzi bwa ngai, ete nakoka kozwa bosepeli boye bonene.\n\n16 Kasi Aloni alobaki epai ya ye: Soko ozali na mposa ya likambo liye, soko okogumbama liboso lya Nzambe, iyo, soko okoyambola masumu ma yo manso, mpe okogumbama liboso lya Nzambe, mpe okobianga likolo lya nkombo ya ye o bondimi, kondimaka ete okozwa, nde okozwa elikia eye ozali na mposa.\n\n17 Mpe esalemaki ete elobaki Aloni maloba maye, mokonzi agumbamaki o nse liboso lya Nkolo, likolo lya mabolongo ma ye; iyo, amilalisaki likolo lya mabele, mpe abelelaki makasi, kolobaka:\n\n18 O Nzambe, Aloni alobeli ngai ete ezali Nzambe moko; mpe soko ezali Nzambe moko, mpe soko ozali Nzambe, okosala yomei oyebana epai ya ngai, mpe nakotika masumu ma ngai manso mpo ya koyeba yo, ete nakoka kosekwisama uta na bakufi, mpe kobikisama o mokolo mwa nsuka. Mpe sikawa elobaka mokonzi maloba maye, akweyaki lokola soko akufaki.\n\n19 Mpe esalemaki ete basali ba ye bakimaki mpe balobelaki mwasi wa mokonzi manso maye makomaki epai ya mokonzi. Mpe ayaki epai ya mokonzi; mpe emonoki ye alalaki lokola soko akufaki, mpe lisusu Aloni mpe bandeko ba ye batelemeki mpembeni lokola soko bazalaka ntina ya bokwei bwa ye, asilikaki na bango, mpe atindaki ete basali ba ye, to basali ba mokonzi, bakamata bango mpe baboma bango.\n\n20 Sikawa basali bamonoko ntina ya bokwei bwa mokonzi, yango wana bamekaki te kotia maboko ma bango likolo lya Aloni mpe bandeko ba ye; mpe basambaki elongo na mwasi wa mokonzi kolobaka: Ntina nini etindi yo ete toboma bato baye, ntango tala moko wa bango azali mokasi koleka biso banso? Yango wana tokokweya liboso lya bango.\n\n21 Sikawa emonoki mwasi wa mokonzi bobangi bwa basali abandaki kobanga mpenza, mbele yoko bobe boya likolo lya ye. Mpe atindaki basali ba ye bakende kobianga bato, ete bakoka koboma Aloni mpe bandeko ba ye.\n\n22 Sikawa emonoki Aloni mokano mwa mwasi wa mokonzi, ye, lisusu koyebaka bokasi bwa mitema mya bato, abangaki mbele ebele bamisangisa elongo, mpe ezala boweli mpe mbilingambilinga o ntei ya bango; yango wana atiaki liboso loboko la ye mpe atelemisaki mokonzi uta o mabele, mpe alobaki epai ya ye: Teleme. Mpe atelemeki likolo lya makolo ma ye, kozwaka bokasi bwa ye.\n\n23 Sikawa eye esalemaki o miso mya mwasi wa mokonzi mpe mingi ya basali. Mpe emonoki bango yango bakamwaki mingi, mpe babandaki kobanga. Mpe mokonzi atelemeki liboso, mpe abandaki kosala epai ya bango. Mpe asalaki epai ya bango, mpenza ete baye ndako ya ye mobimba babongwanaki epai ya Nkolo.\n\n24 Sikawa ebele bamisangisaki elongo na ntina ya motindo mwa mwasi wa mokonzi, mpe babandaki koyimayima o ntei ya bango na ntina ya Aloni mpe bandeko ba ye.\n\n25 Kasi mokonzi atelemeki liboso o ntei ya bango mpe asalaki epai ya bango. Mpe balembisamaki ona Aloni mpe bango baye bazalaki elongo na ye.\n\n26 Mpe esalemaki ete emonoki mokonzi ete bato balembisamaki, asalaki ete Aloni mpe bandeko ba ye bateleme liboso o katikati ya ebele, mpe ete bateya liloba epai ya bango.\n\n27 Mpe esalemaki ete mokonzi atindaki esakola o ntaka ya mboka mobimba, o ntei ya bato ba ye banso baye bazalaki o mboka ya ye, baye bazalaki o bikolo binso zingazinga mpembeni, biye bizalaki na ndelo kutu ya mbu, o esti mpe o westi, mpe biye bikabwanaki uta o mboka ya Zalayemila penepene na esobe eke mpe elai, eye ebendanaki uta o mbu ya esti kutu kina o mbu ya westi, mpe zingazinga mpembeni na ndelo ya libongo lya mbu, mpe na ndelo ya esobe eye ezalaki o nordi ya mboka ya Zalayemila, o nzela ya ndelo ya Mati, penepene ya moto ya ebale ya Sidoni, kobendanaka uta o esti ona westi—na boye Balamani mpe Banefi bakabwanaki.\n\n28 Sikawa, eteni eleki goigoi ya Balamani bazalaki o esobe, mpe bafandaki o biema; mpe bapanzanaki o esobe na westi, o mboka ya Nefi; iyo, mpe o westi ya mboka ya Zalayemila, na ndelo penepene na libongo lya mbu, mpe o westi ya mboka ya Nefi, o esika ya lisango lya yambo lya batata ba bango, mpe boye kolandaka ndelo ya libongo lya mbu.\n\n29 Mpe lisusu bazalaki Balamani mingi o esti ya libongo lya mbu, wapi Banefi babenganaki bango. Mpe boye Banefi bazalaki penepene na kozingama na Balamani; nzokande Banefi bakamataka biteni binso o nordi ya mboka ezalaki na ndelo ya esobe, o moto mwa ebale Sidoni, uta o esti kina o westi, zingazinga mpembeni na mpanzi ya esobe; o nordi, kutu kina bakomaki o mboka babiangaki Beboo.\n\n30 Mpe ezalaki na ndelo likolo lya mboka eye babiangaki Mpamba, yango kozalaka boye mosika epai ya nordi ete eyaki o kati ya mboka eye ezalaka na bato mpe babebisamaka, ya bango mikuwa tolobeli, eye ebombolamaki na bato ba Zalayemila, yango kozalaka esika ya bokomi bwa bango bwa yambo o mboka.\n\n31 Mpe bayaki uta kuna likolo o kati ya sudi ya esobe. Boye mboka epai ya nordi ebiangemaki Mpamba, mpe mboka epai ya sudi ebiangemaki Beboo, yango kozalaka esobe eye etondi na niama ya zamba ya lolenge na lolenge, eteni yoko ya yango eyaka uta o mboka ya epai ya nordi mpo ya bilei.\n\n32 Mpe sikawa, ezalaki bobele ntaka ya mokolo moko na ndambo ya mobembo mpo ya Monefi moko, na nzela alima ya Beboo mpe o mboka Mpamba, uta o esti kina o mbu ya westi; mpe boye mboka ya Nefi mpe mboka ya Zalayemila izalaki penepene na kozingama na mai, kuna kozalaka mwa nkingo ya mabele o kati ya mboka ya epai ya nordi mpe mboka ya epai ya sudi.\n\n33 Mpe esalemaki ete Banefi bafandaka o mboka Beboo, kutu uta o esti epai ya mbu ya westi, mpe boye Banefi na bwania bwa bango, na bakengeli ba bango mpe mampinga ma bango, bazingaki Balamani o sudi, ete na yango bazala lisusu te na bozwi o nordi, ete bakoka te komatela mboka ya epai ya nordi.\n\n34 Yango wana Balamani bakokaki kozala lisusu te na bozwi bobele o mboka ya Nefi, mpe esobe zingazinga mpembeni. Sikawa eye ezalaki bwania na Banefi—lokola Balamani bazalaki moyini na bango, balingaki te bayoka mpasi ya matungisi epai na epai, mpe lisusu ete bakoka kozala na mboka wapi bakokaki kokima, engebene na mposa ya bango.\n\n35 Mpe sikawa ngai, esilisi ngai koloba boye, nazongi lisusu na nsango ya Amona mpe Aloni, Omina mpe Imini, mpe bandeko ba bango.\n\n", "alma 23": "[center][font_size=26]Mokapo 23[/font_size][/center]\n\n[i]Bonsomi bwa eyamba bosakolami—Balamani bazali o mboka mpe bingumba sambo babongwani—Bamibiangi Ati-Nefi-Lehi mpe bapesami bonsomi uta o botutu. Baamaleki mpe Baamuloni baboyi bosolo. Penepene na 90–77 Yambo ya Klisto.[/i]\n\n1 Tala, sikawa esalemaki ete, mokonzi wa Balamani atindaki esakola o ntei ya bato ba ye banso, ete batia te maboko ma bango likolo lya Amona, to Aloni, to Omina, to Imini, to bandeko ba bango baye bakokende koteyaka liloba lya Nzambe, o esika enso bakozala, o eteni enso ya mboka ya bango.\n\n2 Iyo, atindaki mobeko o ntei ya bango, ete batia te maboko ma bango likolo lya bango mpo ya kokanga bango, to kobwaka bango o kati ya boloko; mpe babwaka te nsoi likolo lya bango, to kobete bango te, to kobwaka bango te libanda lya sinagogi ya bango, to kofiakola bango fimbo te; to kobwaka mabanga na bango te, kasi bazala na nzela polele o ndako ya bango, mpe lisusu o tempelo ya bango, mpe o ndako isantu ya bango.\n\n3 Mpe boye bakokaki kokende mpe koteya liloba engebene na mposa ya bango, mpo mokonzi abongwanaki epai ya Nkolo, mpe baye ndako ya ye mobimba; yango wana atindaki esakola o ntaka ya mboka epai ya bato ba ye, ete liloba lya Nzambe likoka te kozala na bokakemi, kasi ete likende o ntaka ya mboka mobimba, ete bato ba ye bakoka kondimisama etali mimeseno mya nkuna mya batata ba bango, mpe ete bakoka kondimisama ete bango bazalaki banso bandeko, mpe ete basengelaki koboma te, to kopunza te, to koyiba te, to kosala ekobo te, to kosala lolenge loko te la nkuna.\n\n4 Mpe sikawa esalemaki ete etindaki mokonzi esakola eye, ete Aloni mpe bandeko ba ye bakendeki uta engumba na engumba, mpe uta ndako yoko ya bokumbami na esusu, kotiaka biklezia, mpe kobulisaki banganga mpe balakisi o ntaka ya mboka o ntei ya Balamani, mpo ya koteya mpe kolakisa liloba lya Nzambe o ntei ya bango; mpe boye babandaki kozala na nkonzo enene.\n\n5 Mpe nkoto na nkoto bamememeki o boyebi bwa Nkolo, iyo, nkoto na nkoto bamememeki o bondimi na mimeseno mya Banefi; mpe bateyamaki makundoli mpe bobikuli boye bokitanisamaki kutu kina o ntango eye.\n\n6 Mpe lokola na ntembe te Nkolo azali na bomoi, boye na ntembe te lokola mingi bandimaki, to lokola mingi bamememeki o boyebi bwa bosolo, o nzela ya liteya lya Amona mpe bandeko ba ye, engebene na molimo mwa bobimisi mpe wa bobikuli, mpe nguya ya Nzambe kosalaka makamwisi na bango—iyo, nalobi epai ya bino, lokola Nkolo azali na bomoi, lokola mingi ya Balamani bandimaki na liteya lya bango, mpe babongwanaki epai ya Nkolo, bakweyaki mosika mokolo moko te.\n\n7 Mpo bakomaki bato boko sembo; batiaki o nse mandoki ma botomboki bwa bango, ete babundaki lisusu na Nzambe te, mpe na moko te ya bandeko ba bango.\n\n8 Sikawa, baye bazali bango baye babongwanaki epai ya Nkolo:\n\n9 Bato ba Balamani baye bazalaki o mboka ya Yisamaele;\n\n10 Mpe lisusu mwa bato ba Balamani baye bazalaki o mboka ya Midoni;\n\n11 Mpe lisusu mwa bato ba Balamani baye bazalaki o engumba ya Nefi;\n\n12 Mpe lisusu mwa bato ba Balamani baye bazalaki o mboka ya Silomi, mpe baye bazalaki o mboka ya Semiloni, mpe o engumba ya Lemuele, mpe o engumba ya Siminilomi.\n\n13 Mpe iye izali nkombo ya bingumba bya Balamani baye babongwanaki epai ya Nkolo; mpe iye izali baye batiaki o nse mandoki ma botomboli bwa bango, iyo, mandoki ma bango manso ma etumba; mpe bazalaki banso Balamani.\n\n14 Mpe Baamaleki babongwanaki te, longola se moko, mpe moko te azalaki ya Baamuloni; kasi bayeisaki mitema mya bango mikasi, mpe lisusu mitema mya Balamani o eteni ya mboka esika enso bafandaki, iyo, mpe mboka ike inso ya bango mpe bingumba binso bya bango.\n\n15 Yango wana, topesi nkombo ya bingumba binso bya Balamani o byango bayambolaki mpe bayaki o boyebi bwa bosolo, mpe babongwanaki.\n\n16 Mpe sikawa esalemaki ete mokonzi mpe baye babongwanaki bazalaki na mposa ete bakoka kozala na nkombo yoko, ete na yango bakoka kokesenisama na bandeko ba bango; yango wana mokonzi atunanaki elongo na Aloni mpe mingi ya banganga, etali nkombo eye bakokamata likolo lya bango, mpo ete bakoka bokesenisama.\n\n17 Mpe esalemaki ete babiangaki nkombo ya bango Ati-Nefi-Lehi; mpe babiangemaki na nkombo eye mpe babiangemaki Balamani lisusu te.\n\n18 Mpe babandaki kozala mpenza balinga mosala; iyo, mpe bazalaki balingani elongo na Banefi, yango wana, bafungolaki bozalani elongo na bango, mpe botutu bwa Nzambe bolandaki bango lisusu te.\n\n", "alma 24": "[center][font_size=26]Mokapo 24[/font_size][/center]\n\n[i]Balamani bayei kobunda na bato ba Nzambe—Bato ba Ati-Nefi-Lehi basepeli na Klisto mpe babimelami na banzelu—Baponi koyoka mpasi ya liwa esika ya komibatela—Balamani mingi babongwani. Penepene na 90–77 Yambo ya Klisto.[/i]\n\n1 Mpe esalemaki ete Baamaleki mpe Baamuloni mpe Balamani baye bazalaki o mboka ya Amuloni, mpe lisusu o mboka ya Helama, mpe baye bazalaki o mboka ya Yelusaleme, mpe o nsuka, o mboka inso zingazinga mpembeni, baye babongwanaki te mpe bakamataki te likolo lya bango nkombo ya Ati-Nefi-Lehi, balamusamaki na Baamaleki mpe na Baamuloni na nkanda likolo lya bandeko ba bango.\n\n2 Mpe boyini bwa bango bokomaki bwa nsomo mpenza epai ya bandeko ba bango, kutu mpenza ete babandaki kotomboka na mokonzi wa bango, mpenza ete balingaki te ete azala mokonzi wa bango; yango wana, bakamataki mandoki mpo ya kobundisa bato ba Ati-Nefi-Lehi.\n\n3 Sikawa mokonzi apesaki bokonzi likolo lya mwana mobali wa ye, mpe abiangaki nkombo ya ye Ati-Nefi-Lehi.\n\n4 Mpe mokonzi akufaki o mobu mona kaka eye Balamani babandaki kosala bolengeli mpo ya etumba na bato ba Nzambe.\n\n5 Sikawa ekutanaki Amona mpe bandeko ba ye mpe bango banso baye balandaki ye bamonoki bolengeli bwa Balamani mpo ya kobebisa bandeko ba bango, babelemeki o mboka ya Midiana, mpe kuna Amona akutanaki na bandeko ba ye banso; mpe uta kuna bayaki o mboka ya Yisamaele ete bakoka kosala likita elongo na Lamoni mpe lisusu elongo na ndeko wa ye Ati-Nefi-Lehi, nini bakosala mpo ya komibatela na Balamani.\n\n6 Sikawa ezalaki moto moko te o ntei ya bato baye babongwanaki epai ya Nkolo bakamataki mandoki mpo ya kobundisa bandeko ba bango; te, balingaki te kutu kosala bolengeli mpo ya etumba; iyo, mpe lisusu mokonzi wa bango atindaki bango ete basala yango te.\n\n7 Sikawa, iye izali maloba maye alobaki epai ya bato etali likambo lyango: Natondi Nzambe wa ngai, bato balingami ba ngai ete Nzambe monene wa biso atindaki na bolamu bandeko ba biso baye, Banefi, epai ya biso mpo ya koteya epai ya biso, mpe mpo ya kondimisa biso mimeseno mya nkuna mya batata ba biso.\n\n8 Mpe tala, natondi Nzambe monene wa ngai ete apesi biso ndambo ya Molimo mwa ye mpo ya kolembisa mitema mya biso, ete tofungoli bozalani boko elongo na bandeko ba biso baye, Banefi.\n\n9 Mpe tala, natondi lisusu Nzambe wa ngai, ete na kofungolaka bozalani boye, tondimisami na masumu ma biso, mpe bobomi mingi boye tosali.\n\n10 Mpe natondi lisusu Nzambe wa ngai, iyo, Nzambe monene wa ngai, ete apesi epai ya biso ete tokokaki koyambola na makambo maye, mpe lisusu ete alimbisi biso na masumu mana mingi ma biso mpe bobomi boye tosali, mpe alongoli elindo na mitema mya biso, o nzela ya makoki ma Mwana Mobali wa ye.\n\n11 Mpe sikawa tala, bandeko ba ngai, mpamba te ezalaki enso eye tokokaki kosala, (lokola tozalaki babunga koleka na bato banso) mpo ya koyambola na masumu ma biso manso mpe bobomi mingi boye tosali, mpe kosala Nzambe alongola mango uta o mitema mya biso, mpo ezalaki enso tokokaki kosala mpo ya koyambola bo ekoki liboso lya Nzambe ete akoka kolongola mbindo ya biso—\n\n12 Sikawa, bandeko balingami ba ngai balamu mingi koleka, mpamba te Nzambe alongolaki mbindo ya biso, mpe mipanga mya biso mikomi kongenge, nde totia lisusu te mbindo na mipanga mya biso na makila ma bandeko ba biso.\n\n13 Tala, nalobi epai ya bino, Te, tokanga mipanga mya biso ete mitiama mbindo te na makila ma bandeko ba biso; mpo mbele, soko totii mbindo na mipanga mya biso lisusu mikoki kosukwama mingenge lisusu te na makila ma Mwana Mobali wa Nzambe monene wa biso, maye makosopama mpo ya botumbolami bwa masumu ma biso.\n\n14 Mpe Nzambe monene ayoki ngolu likolo lya biso, mpe asali makambo maye mayebana epai ya biso ete tokoka te kowa; iyo, makambo maye mayebana epai ya biso yambo makoma, zambi alingi bozo bwa biso lokola mpe alingi bana ba biso; yango wana, na ngolu ya ye akobimela biso na banzelu ba ye, ete mwango mwa lobiko mokoka koyebisama epai ya biso lokola mpe epai ya nkola ikoya nsima.\n\n15 O, boniboni Nzambe wa biso azali na ngolu! Mpe sikawa tala, mpamba te ezali lokola mpenza tokokaki kosala mpo mbindo ya biso elongwa na biso, mpe mipanga mya biso mikomisama kongenge, tobomba myango mosika ete mibatelama bongengi, lokola litatoli epai ya Nzambe wa biso o mokolo mwa nsuka, to o mokolo moye tokomememe koteleme liboso lya ye mpo ya kosambisama, ete totii te mbindo na mipanga mya biso na makila ma bandeko ba biso uta akabelaki epai ya biso liloba lya ye mpe akomisi biso sembesembe na lyango.\n\n16 Mpe sikawa, bandeko ba ngai, soko bandeko ba biso baluki kobebisa biso, tala, tokobomba mosika mipanga mya biso, iyo, kutu tokokunda myango mozindo o mabele, ete ekoka kobatelama bongengi, lokola litatoli ete tosaleli yango mokolo moko te, o mokolo mwa nsuka; mpe soko bandeko ba biso babebisi biso, tala, tokokende epai ya Nzambe wa biso mpe tokobikisama.\n\n17 Mpe sikawa esalemaki ete etiaka mokonzi nsuka yoko o bolobi boye, mpe esilisaki bato banso kosangana elongo, bakamataki mipanga mya bango, mpe mandoki manso maye bazalaki kosalela mpo ya kosopa makila ma bato, mpe bakundaki mango mpenza mozindo o mabele.\n\n18 Mpe eye basalaki, yango kozalaka na miso mya bango litatoli lyoko na Nzambe, mpe lisusu epai ya bato, ete bakosalela mokolo moko te mandoki mpo ya kosopa makila ma bato; mpe eye basalaki, kolapaka mpe kosalaka boyokani elongo na Nzambe, ete na esika ya kosopa makila ma bandeko ba bango bakosundola bomoi bwa bangomei; mpe na esika ya kobotolo na ndeko moko bakopesa epai ya ye; mpe na esika ya kolekisa mikolo mya bango na goigoi bakosala mpenza na maboko ma bango.\n\n19 Mpe boye tomoni ete, emememeki Balamani baye na kondima mpe na koyeba bosolo, bazalaki sikisiki, mpe bandimaki kutu koyoka mpasi ya liwa esika ya kosala lisumu; mpe boye tomoni ete bakundaki mandoki ma bango ma kimia, to bakundaki mandoki ma bango ma etumba, mpo ya kimia.\n\n20 Mpe esalemaki ete bandeko ba bango, Balamani, basalaki bolengeli mpo ya etumba, mpe bayaki o mboka ya Nefi mpo ya mwango mwa kobebisa mokonzi, mpe kotia mosusu o esika ya ye, mpe lisusu kobebisa bato ba Ati-Nefi-Lehi libanda lya mboka.\n\n21 Sikawa emonoki bato ete bazalaki koya mpo ya kobunda na bango babimaki mpo ya kokutana na bango, mpe bamilalisaki liboso lya bango kina o mabele, mpe babandaki kobianga nkombo ya Nkolo; mpe boye bazalaki na ezalela eye ntango Balamani babandaki kokweya likolo lya bango, mpe babandaki koboma bango na mopanga.\n\n22 Mpe boye kokutanaka na bokasi te, babomaki nkoto yoko na mitano ya bango; mpe toyebi ete bapambolami, mpo bakei kofanda elongo na Nzambe wa bango.\n\n23 Sikawa emonoki Balamani ete bandeko ba bango balingaki te kokima uta na mopanga, mpe kobaluka te mpembeni na loboko la mobali to na loboko la mwasi, kasi bandimaki kolala o nse mpe kowa, mpe bakumisaki Nzambe kutu o ntango mpenza ya bowei o nse ya mopanga—\n\n24 Sikawa emonoki Balamani eye batikaki kobomaka bango; mpe ezalaki mingi baye mitema mya bango mivimbanaki mpo ya baye ba bandeko ba bango bakweyaka o nse ya mopanga, mpo bayambolaki makambo maye basalaka.\n\n25 Mpe esalemaki ete babwakaki o nse mandoki ma bango ma etumba, mpe balingaki te kokamata mango lisusu, mpo batubamaki mpo ya bobomi boye basalaka; mpe bakitaki o nse kutu lokola bandeko ba bango, koyekemeke likolo lya ngolu ya baye mandoki ma bango matombolamaki mpo ya koboma bango.\n\n26 Mpe esalemaki ete bato ba Nzambe basanganaki mokolo mona mingi koleka motanga moye mobomamaka; mpe bango baye babomamaka bazalaki sembo, yango wana tozali na ntina te ya kotia ntembe ete babikisamaki.\n\n27 Mpe ezalaki moto moko wa nkuna te abomamaki o ntei ya bango; kasi ezalaki mingi koleka nkoto yoko bamememeki o boyebi bwa bosolo; boye tomoni ete Nkolo akosalaka o nzela mingi mpo ya lobiko la bato ba ye.\n\n28 Sikawa motango monene mwa bango ba Balamani baye babomaki mingi boye ya bandeko ba bango bazalaki Baamaleki mpe Baamuloni, motango monene mwa bango bazalaki nsima ya molongo mwa Banewolo.\n\n29 Sikawa, o ntei ya baye basanganaki na bato ba Nkolo, ezalaki moto te oyo bazalaki Baamaleki to Baamuloni, to oyo bazalaki ba molongo mwa Banewolo, kasi bazalaki banso biboto bya solo bya Lamani mpe Lemuele.\n\n30 Mpe boye tokoki kososola polele, ete esilaki bato boko mbala yoko kozala bapelisama mwinda na Molimo mwa Nzambe, mpe kozala na boyebi bonene bwa makambo matali bosembo, mpe nde bakwei mosika o kati ya masumu mpe bobuki mobeko, bakokoma mito mikasi koleka mpe boye bozali bwa bango bokokoma bobe koleka soko bayebaka mokolo moko te makambo maye.\n\n", "alma 25": "[center][font_size=26]Mokapo 25[/font_size][/center]\n\n[i]Etumba ya Balamani epanzani—Nkona ya banganga ba Noa bakufi lokola Abinadi abikulaki—Balamani mingi babongwani mpe basangani na bato ba Ati-Nefi-Lehi—Bandimi na Klisto mpe babateli mobeko mwa Mose. Penepene na 90–77 Yambo ya Klisto.[/i]\n\n1 Mpe tala, sikawa esalemaki ete Balamani bana basilikaki mingi koleka zambi babomaki bandeko ba bango; yango wana balapaki bobekoli likolo lya Banefi; mpe bamekaki lisusu te koboma bato ba Ati-Nefi-Lehi o ntango ena.\n\n2 Kasi bakamataki mampinga ma bango mpe bamataki o kati ya ndelo ya mboka ya Zalayemila, mpe bakweyaki likolo lya bato baye bazalaki o mboka ya Amoniya mpe babebisaki bango.\n\n3 Mpe nsima ya yango, bazalaka na bitumba mingi na Banefi, na byango babenganamaki mpe babomamaki.\n\n4 Mpe o ntei ya Balamani baye babomamaki ezalaki penepene na nkona enso ya Amuloni mpe bandeko ba ye, baye bazalaki banganga ba Noa, mpe babomamaki na maboko ma Banefi;\n\n5 Mpe etikali, kokimaka na esobe ya esti, mpe kobotoloko nguya mpe bokulaka likolo lya Balamani, basalaki ete mingi ya Balamani bakoka kokufa na moto na ntina ya boyambi bwa bango—\n\n6 Mpo mingi ya bango, nsima ya koyoka mpasi nzike ya bobungisi mpe matungisi mingi, babandaki kolamusama na bokundoli bwa maloba maye Aloni mpe bandeko ba ye bateyaka na bango o mboka ya bango; yango wana babandaki kondima te mimeseno mya batata ba bango, mpe kondima na Nkolo, mpe ete apesaki nguya enene epai ya Banefi; mpe boye ezalaki mingi ya bango babongwanaki o esobe.\n\n7 Mpe esalemaki ete bayangeli bana baye bazali mintika mya bana ba Amuloni basalaki ete bakoka kotiama na liwa, iyo, bango banso baye bandimaki na makambo maye.\n\n8 Sikawa bomartiru boye bosalaki ete mingi ya bandeko ba bango balamusamaki na nkanda; mpe ebandaki kozala boweli o esobe; mpe Balamani babandaki kolanda bato ba nkona ya Amuloni mpe bandeko ba ye mpe babandaki koboma bango; mpe bakimaki o kati ya esobe ya esti.\n\n9 Mpe tala balandami o mokolo mwa lelo na Balamani. Boye maloba ma Abinadi mamememeki masalema, maye alobaki matali nkona ya banganga baye basalaki ete bakoka koyoka mpasi ya liwa na moto.\n\n10 Mpo alobaki epai ya bango: Nini bokosala epai ya ngai ekozala emoniseli ya makambo makoya.\n\n11 Mpe sikawa Abinadi azalaki moto wa yambo oyo ayokaki mpasi ya liwa na moto na ntina ya boyambi bwa ye na Nzambe; sikawa eye ezali nini alingaki koloba, ete mingi bakoyoka mpasi ya liwa na moto, engebene lokola ayokaka mpasi.\n\n12 Mpe alobaki epai ya banganga ba Noa ete nkona ya bango ekosala mingi batiama na liwa, na lolenge loko lokola ye, mpe ete bakopalanganisama libanda mpe bakobomama, lokola mpate yoko ezanga mokengeli ekobenganama mpe ekobomama na niama ya zamba; mpe sikawa tala, maloba maye malakisami bosolo, mpo babenganamaki na Balamani, mpe balandamaki, mpe babetemeki.\n\n13 Mpe esalemaki ete emonoki Balamani ete bakokaki te kolonga Banefi bazongaki lisusu o mboka ya bangomei; mpe mingi ya bango bayaki kofanda o mboka ya Yisamaele mpe o mboka ya Nefi, mpe bamisangisaki na bato ba Nzambe, baye bazalaki bato ba Ati-Nefi-Lehi.\n\n14 Mpe bakundaki lokola mandoki ma bango ma etumba, engebene lokola bandeko ba bango basalaka, mpe babandaki kozala bato boko sembo; mpe batambolaki o nzela ya Nkolo, mpe batosaki kobatela mitindo mya ye mpe meko ya ye.\n\n15 Iyo, mpe babatelaki mobeko mwa Mose; mpo elongobanaki ete babatela mobeko mwa Mose mpo ya sikawa, mpo mokokisamaki mobimba te. Kasi ata mobeko mwa Mose, batalelaki o boso boyei bwa Klisto, komaniolaka ete mobeko mwa Mose mozalaki emoniseli ya boyei bwa ye, mpe kondimaka ete basengeli kobatela makokisi mana ma libanda kina o ntango eye akobimisama epai ya bango.\n\n16 Sikawa babanzaki te ete lobiko lokoya na mobeko mwa Mose; kasi mobeko mwa Mose mosalisaki mpo ya kopesa bokasi na bondimi bwa bango na Klisto; mpe boye bakangaki elikia yoko o nzela ya bondimi, epai ya lobiko la seko, koyekemeke likolo lya molimo mwa bobikuli, oyo alobelaki makambo makoya.\n\n17 Mpe sikawa tala, Amona, mpe Aloni, mpe Omina, mpe Imini, mpe bandeko ba bango basepelaki mpenza, mpo ya nkonzo eye bazwaki o ntei ya Balamani, komonoko ete Nkolo apesaki epai ya bango engebene na nsambo ya bango, mpe alakisaka lisusu bosolo bwa liloba lya ye epai ya bango na likambo lyoko lyoko.\n\n", "alma 26": "[center][font_size=26]Mokapo 26[/font_size][/center]\n\n[i]Amona akembeli Nkolo—Bapotongono bapesami bokasi na Nkolo mpe bapesami boyebi—Na bondimi bato bakoki komeme nkoto na nkoto ya bozo na boyamboli—Nzambe azali na nguya enso mpe asosoli makambo manso. Penepene na 90–77 Yambo ya Klisto.[/i]\n\n1 Mpe sikawa, iye izali maloba ma Amona na bandeko ba ye, maye malobi boye: Bandeko babali ba ngai mpe bandeko ba ngai, tala, nalobi epai ya bino ete, ntina enene boniboni tozali na yango mpo ya kosepela; mpo ekokaki biso kobanza ntango tolongwaki uta o mboka ya Zalayemila ete Nzambe alingaki kopesa epai ya biso mapamboli manene boye?\n\n2 Mpe sikawa, natuni, mapamboli manene kani apesi epai ya biso? Ekoki bino kolobela?\n\n3 Tala,nakoyanola mpo ya bino; mpo bandeko ba biso, Balamani, bazalaki o molili, iyo, kutu o lobwaku la molili mingi koleka, kasi tala, boniboni mingi ya bango bamememi mpo ya komono mwinda mwa bokamwi mwa Nzambe! Mpe eye ezali mapamboli maye epesami epai ya biso, ete tokomisami bisalele o maboko ma Nzambe mpo ya komeme mpembeni mosala moye monene.\n\n4 Tala, nkoto na nkoto ya bango basepeli, mpe bamememi o kati ya etonga ya Nzambe.\n\n5 Tala, elanga ekomeli, mpe bopambolami, mpo bokataki na likwangola, mpe bobukaki na makasi ma bino, iyo, bolai bwa mokolo mobimba bosalaki; mpe tala motango mwa maboke ma bino! Mpe makosangisama o ebombelo, ete mabebisama te.\n\n6 Iyo, makolalisama o nse te na ekumbaki o mokolo mwa nsuka; iyo, mpe makobakolama te na mipepe mya kaina; kasi ekomi ekumbaki makosangisama elongo esika ya mango, ete ekumbaki ekoka kokota na mango te; iyo, mpe bakobenganama te na mopepe mokasi o esika enso moyini akokana komeme mango.\n\n7 Kasi tala, bazali o maboko ma Nkolo wa bobuki, mpe bazali ba ye; mpe akotelemisa bango o mokolo mwa nsuka.\n\n8 Epambolama nkombo ya Nzambe wa biso; toyemba mpo ya kokumisa ye, iyo, topesa matondi o nkombo ya ye esantu, mpo akosala bosembo libela.\n\n9 Mpo, soko tobimaki te libanda lya mboka ya Zalayemila, baye bandeko balingami mingi ba biso, baye balingi biso boye, balingaki bobele koniongama na boyini na biso, iyo, mpe balingaki lisusu kozala bampaya na Nzambe.\n\n10 Mpe esalemaki ete elobaki Amona maloba maye, ndeko wa ye Aloni apamelaki ye, kolobaka: Amona, nakobanga ete bosepeli bwa yo bomeme yo mosika na komikumisa.\n\n11 Kasi Amona alobaki epai ya ye: Namikumisi te na bokasi bwa ngaimei, to na bwania bwa ngaimei te; kasi tala, bosepeli bwa ngai botondi, iyo, motema mwa ngai mofuluki na bosepeli, mpe nakosepela na Nzambe wa ngai.\n\n12 Iyo, nayebi ete nazali mpamba; mpo ya bokasi bwa ngai nazali motau; yango wana nakomikumisa te ngaimei, kasi nakomikumisa na Nzambe wa ngai, mpo na bokasi bwa ye nakoki kosala makambo manso; iyo, tala, makamwisi mingi makasi tosali o mokili moye, mpo ya yango tokokumisa nkombo ya ye libela.\n\n13 Tala, nkoto mingi boniboni ya bandeko ba biso akangolaki uta o bolozi bwa limfelo; mpe bamememi mpo ya koyemba bolingo bosikolaka, mpe eye mpo ya nguya ya liloba lya ye liye lizali na biso, yango wana ezali biso na ntina enene te ya kosepela?\n\n14 Iyo, tozali na ntina ya kokumisa ye libela, mpo azali Nzambe Aleki Likolo, mpe akangolaki bandeko ba biso uta o miniololo mya limfelo.\n\n15 Iyo, bazingamaki mpembeni na molili mwa libela mpe bobebisami; kasi tala, amemeki bango o kati ya mwinda mwa ye mwa libela, iyo, o kati ya lobiko la libela; mpe bazingami mpembeni na boike bwa bolingo bwa ye bozangi emekiseli; iyo, mpe tozali bisalele o maboko ma ye na kosalaka mosala moye monene mpe mwa bokamwi.\n\n16 Yango wana, tokembela, iyo, tokokembela na Nkolo; iyo, tokosepela, mpo bosepeli bwa biso botondi; iyo, tokokumisa Nzambe wa biso libela. Tala, nani akoki kokembela nzike mpenza na Nzambe? Iyo, nani akoki kolobela nzike mpenza nguya ya ye enene, mpe ngolu ya ye, mpe motema molai mwa ye ona bana ba bato? Tala, nalobi epai ya bino, nakoki te koloba eteni elike eke eye nayoki.\n\n17 Nani akokaki kobanza ete Nzambe wa biso alingaki kozala na ngolu boye lokola mpo ya kowambola biso uta o bozali bwa biso bwa nsomo, bwa masumu, mpe bosantolama?\n\n18 Tala, tokendeki kutu na nkele, na bokaneli mpo ya kobebisa eklezia ya ye.\n\n19 O nde sikawa, ntina nini akangi biso te na bobebisami bwa nsomo, iyo, ntina nini atikaki te mopanga mwa ye mwa boyengebene mokweya likolo lya biso, mpe akinela biso bozangi elikia ya seko?\n\n20 O, bozo bwa ngai, penepene lokola ezalaki, bokimi na likanisi. Tala, asalelaki te boyengebene bwa ye likolo lya biso, kasi na ngolu ya ye enene amemi biso likolo lya lobwaku lona lwa liwa lya seko mpe bobola, kutu mpo ya lobiko la bozo bwa biso.\n\n21 Mpe sikawa tala, bandeko ba ngai, moto wa mokili kani azali oyo ayebi makambo maye? Nalobi epai ya bino ete, ezali moko te oyo ayebi makambo maye, longola se soko ezali moyamboli.\n\n22 Iyo, ye oyo ayamboli, mpe asaleli bondimi, mpe amemi liboso misala milamu, mpe asambeli ntango inso kotikaka te—epai ya ye epesami koyeba mibombamo mya Nzambe; iyo, epai ya ye ekopesama kobimisa makambo mabimisami mokolo moko te; iyo, mpe ekopesama epai ya ye komeme nkoto na nkoto ya bozo na boyamboli, kutu lokola epesamaki epai ya biso komeme baye bandeko ba biso na boyamboli.\n\n23 Sikawa bomikundola, bandeko ba ngai, ete tolobaki epai ya bandeko ba biso o mboka ya Zalayemila, tokei o mboka ya Nefi, mpo ya koteya epai ya bandeko ba biso, Balamani, mpe basekeki biso na litio?\n\n24 Mpo balobaki epai ya biso: Ebanzi bino ete bokoki komeme Balamani na boyebi bwa bosolo? Ebanzi bino ete bokoki kondimisa Balamani bozangi alima bwa mimeseno mya batata ba bango, bato ba mito mikasi lokola bazali; ya bango mitema mikosepelaka na bosopi makila; ya bango mikolo balekisi na bobe boleki bonene; ya bango nzela ezali bobuki mobeko uta o ebandeli? Sikawa bandeko ba ngai, bomikundoli ete eye ezalaki elobeli ya bango.\n\n25 Mpe lisusu balobaki: tokamata mandoki mpo ya kobunda na bango, ete tobebisa bango mpe bobe bwa bango libanda lya mboka, mbele bamatela biso mpe babebisa biso.\n\n26 Kasi tala, bandeko balingami ba ngai, toyaki te o kati ya esobe na mokano mwa kobebisa bandeko ba biso, kasi na mokano ete mbele tokoka kobikisa mwa ndambo ya bozo bwa bango.\n\n27 Sikawa ezalaki mitema mya biso na bokakemi, mpe penepene na kozonga nsima, tala, Nkolo abondisaki biso, mpe alobaki: Kendeni o ntei ya bandeko ba bino, Balamani, mpe memeni na bompikiliki matungisi ma bino, mpe nakopesa epai ya bino nkonzo.\n\n28 Mpe sikawa tala, toyei, mpe tozali o ntei ya bango; mpe tozali na bompikiliki na mpasi ya biso, mpe toyokaki mpasi mingi ya bozangi; iyo, totambolaki mobembo uta ndako na ndako, koyekemeke likolo lya ngolu ya mokili—likolo lya ngolu ya mokili kaka te, kasi likolo lya ngolu ya Nzambe.\n\n29 Mpe tokoti o kati ya ndako ya bango mpe tolakisi bango, mpe tolakisi bango o balabala ya bango; iyo, mpe toteyi bango likoli lya ngomba patatalu ya bango; mpe tokoti lisusu o tempelo ya bango mpe o sinagogi ya bango mpe toteyi bango; mpe tobwakami libanda, mpe totiolami, tokamatanai mpe tobwakami nsoi, mpe tobetemi likolo lya matama ma biso; mpe tobwakami mabanga, mpe tokangami na nsinga ikasi, mpe tobwakami o boloko; mpe na lisalisi lya nguya mpe bwania bwa Nzambe tobikisami lisusu.\n\n30 Mpe toyokaki mpasi ya ndenge inso ya matungisi, mpe eye enso, ete mbele tokoka kozala nzela ya kobikisa yoko bozo; mpe tobanzaki ete bosepeli bwa biso bokozala botonda soko mbele tokoki kozala nzela ya kobikisa boko.\n\n31 Sikawa tala, tokoki kotala o boso mpe komono mbuma ya misala mya biso; mpe mizali mike? Nalobi epai ya bino, Te, mizali mingi; iyo, mpe tokoki kotatola bosolo bwa myango, na ntina ya bolingo bwa bango ona bandeko ba bango mpe lisusu ona biso.\n\n32 Mpo tala, babonzaka kutu bomoi bwa bango esika ya kokamata bomoi bwa bayini ba bango; mpe bakundi mandoki ma bango mabitumba mozindo o mabele, na ntina ya bolingo bwa bango ona bandeko ba bango.\n\n33 Mpe sikawa tala nalobi epai ya bino, ezali bolingo bonene boye o mboka mobimba? Tala, nalobi epai ya bino, Te, ezali te, kutu o ntei ya Banefi.\n\n34 Mpo tala, bakokaki kokamata mandoki mpo ya kobunda na bandeko ba bango; bakokaki te komiyokisa mpasi ya kobomama. Kasi tala boniboni mingi ya baye batiki o nse bomoi bwa bango; mpe toyebi ete bakei na Nzambe wa bango, na ntina ya bolingo bwa bango mpe boyini bwa bango na kosumuka.\n\n35 Sikawa, ezali biso na ntina ya kosepela te? Iyo, nalobi epai ya bino, ezalaki mokolo moko te bato baye bazalaki na ntina ya kosepela lokola biso, uta mokili ebanda, iyo, mpe bosepeli bwa ngai bomemi ngai mosika, kutu kina namikumisa na Nzambe wa ngai; mpo azali na nguya enso, bwania bonso, mpe bososoli bonso, akoyokaka ntina ya makambo manso; mpe azali Mozali moko wa ngolu, kutu mpo ya lobiko, na bango baye bakoyamboli mpe bakondima likolo lya nkombo ya ye.\n\n36 Sikawa soko eye ezali komikumisa, kutu boye nakomikumisa; mpo eye ezali bomoi bwa ngai mpe mwinda mwa ngai, bosepeli bwa ngai mpe lobiko la ngai, mpe bosikoli bwa ngai uta o lisuma lya libela. Iyo, epambolami nkombo ya Nzambe wa ngai, oyo azwi likanisi mpo ya bato baye, baye bazali etape yoko ya nzete ya Yisalaele, mpe ebungi uta o nzoto ya yango o mboka mompaya; iyo, nalobi, epambolama nkombo ya Nzambe wa ngai, oyo azwi likanisi mpo ya biso, mitelengano o mboka mompaya.\n\n37 Sikawa bandeko ba ngai, tomoni ete Nzambe azwi likanisi mpo ya bato banso, mboka kani bakoki kozala; iyo, akotangaka bato ba ye, mpe nsopo ya ngolu ya ye izali likolo lya mabele manso. Sikawa eye ezali bosepeli bwa ngai, mpe bopesi matondi manene ma ngai; iyo, mpe nakopesa matondi epai ya Nzambe wa ngai libela. Amene.\n\n", "alma 27": "[center][font_size=26]Mokapo 27[/font_size][/center]\n\n[i]Nkolo atindi Amona akamba bato ba Ati-Nefi-Lehi o bozangi likama—Likolo lya bokutani na Alama, bosepeli bwa Amona bolembisaki ye—Banefi bapesi Baati-Nefi-Lehi mboka ya Yesoni—Babiangemi bato ba Amona. Penepene na 90–77 Yambo ya Klisto.[/i]\n\n1 Sikawa esalemaki ete ntango Balamani bana baye bakendeke kosala etumba na Banefi, bamonoki ete nsima ya bitumba mingi mpo ya kobebisa bango, ete ezalaki mpamba koluka bobebisami bwa bango, bazongaki lisusu o mboka ya Nefi.\n\n2 Mpe esalemaki ete Baamaleki, na ntina ya bobungisi bwa bango, basilikaki mpenza. Mpe emonoki bango ete bakokaki te koluka bobekoli uta na Banefi, babandaki kolamusa bato na nkanda likolo lya bandeko ba bango, bato ba Ati-Nefi-Lehi; yango wana babandaki lisusu kobebisa bango.\n\n3 Sikawa bato baye baboyaki lisusu kokamata mandoki ma bango, mpe bandimaki bangomei babomama engebene na mposa ya bayini ba bango.\n\n4 Sikawa emonoki Amona mpe bandeko ba ye mosala moye mwa bobebisami o ntei ya bango baye balingaki na boboto boye, mpe o ntei ya bango baye balingaka bango na boboto boye—mpo basalelaki bango lokola soko bazalaki banzelu batindami na Nzambe mpo ya kobikisa bango na bobebisami bwa libela—yango wana, ntango Amona mpe bandeko ba ye bamonoki mosala monene moye mwa bobebisami, baningisamaki na mawa, mpe balobaki epai ya mokonzi:\n\n5 Tosangisa elongo bato baye ba Nkolo, mpe tokita o mboka ya Zalayemila na bandeko ba biso Banefi, mpe tokima libanda lya maboko ma bayini ba biso, ete tobebisama te.\n\n6 Kasi mokonzi alobaki epai ya bango: Tala, Banefi bakobebisa biso, na ntina ya bobomi mpe masumu mingi tosalaki na bango.\n\n7 Mpe Amona alobaki: Nakokende mpe nakotuna na Nkolo, mpe soko alobi epai ya biso, kitani epai ya bandeko ba bino, ekolinga bino kokende?\n\n8 Mpe mokonzi alobaki epai ya ye: Iyo, soko Nkolo alobi epai ya biso kendeni, tokokita epai ya bandeko ba biso, mpe tokozala bawumbu ba bango kina tokobongisa epai ya bango bobomi mingi tosalaki na bango.\n\n9 Kasi Amona alobaki epai ya ye: Ezali te na mobeko mwa bandeko ba biso, moye motiamaki na tata wa ngai, ete ezala bawumbu o ntei ya bango; yango wana tokita mpe toyekeme na ngolu ya bandeko ba biso.\n\n10 Kasi mokonzi alobaki epai ya ye: Tuna liboso na Nkolo, mpe soko alobi epai ya biso kendeni, tokokende; soko te tokowa o mboka.\n\n11 Mpe esalemaki ete Amona akendeki mpe atunaki na Nkolo, mpe Nkolo alobaki epai ya ye:\n\n12 Kamata bato baye libanda lya mboka eye, ete bawa te; mpo Satana azali na nguya monene likolo lya mitema mya Baamaleki, baye bazali kolamusa Balamani na nkanda na bandeko ba bango mpo ya koboma bango; yango wana kende libanda lya mboka eye; mpe bapambolami bato baye na nkola eye, mpo nakobatela bango.\n\n13 Mpe sikawa esalemaki ete Amona akendeki mpe alobelaki mokonzi maloba manso maye Nkolo alobaka epai ya ye.\n\n14 Mpe basangisaki elongo bato ba bango banso, iyo, bato banso ba Nkolo, mpe basangisaki elongo bibwele mpe bitonga bya bango mpe bakendeki libanda lya mboka, mpe bayaki o kati ya esobe eye ekaboli mboka ya Nefi na mboka ya Zalayemila, mpe bakomaki mpembeni ya ndelo ya mboka.\n\n15 Mpe esalemaki ete Amona alobaki epai ya bango: Tala, ngai mpe bandeko ba ngai tokokende o kati ya mboka ya Zalayemila, mpe bokotikala awa kina tokozonga; mpe tokomeka mitema mya bandeko ba biso, soko balingi ete bokoka kokota o mboka ya bango.\n\n16 Mpe esalemaki ete lokola Amona azalaki kokendeke o kati ya mboka, ete ye na bandeko ba ye bakutanaki na Alama, likolo lya esika eye elobelami; mpe tala, eye ezalaki bokutani bwa bosepeli.\n\n17 Sikawa bosepeli bwa Amona bozalaki monene boye kutu ete atondisamaki; iyo, aminamaki mobimba na bosepeli bwa Nzambe wa ye, kina nzoto ya ye elembeki; kutu kina na bolembi bwa bokasi mpe akweyaki lisusu o mabele.\n\n18 Sikawa ezalaki te eye bosepeli boluti? Tala, eye ezali bosepeli boye moko te azwi longola se soko ezali moyamboli wa solo mpe moluki mosawa wa esengo.\n\n19 Sikawa bosepeli bwa Alama na bokutani na bandeko ba ye bozalaki solo bonene, mpe lisusu bosepeli bwa Aloni, bwa Omina, mpe Imini; kasi tala bosepeli bwa bango bozalaki te ete boleka bokasi bwa bango.\n\n20 Mpe sikawa esalemaki ete Alama akambaki bandeko ba ye na bozongi o mboka ya Zalayemila; kutu o ndako ya yemei. Mpe bakendeki mpe balobelaki mosambisi mokonzi manso maye makomaki epai ya bango o mboka ya Nefi, o ntei ya bandeko ba bango, Balamani.\n\n21 Mpe esalemaki ete mosambisi mokonzi atindaki esakola yoko o ntaka ya mboka mobimba, kozalaka na mposa ya mokano mwa bato etali bondimami bwa bandeko ba bango, baye bazalaki bato ba Ati-Nefi-Lehi.\n\n22 Mpe esalemaki ete mokano mwa bato moyaki, kolobaka: Tala, tokotika mboka ya Yesoni, eye ezali na esti ya mbu, eye ekangi mboka Beboo, eye ezali o sudi ya mboka Beboo; mpe mboka eye Yesoni ezali mboka eye tokopesa epai ya bandeko ba biso lokola lisango lya bango.\n\n23 Mpe tala, tokotia mampinga ma biso o kati ya mboka Yesoni mpe mboka Nefi, ete tobatela bandeko ba biso o mboka Yesoni; mpe eye tosali mpo ya bandeko ba biso, na ntina ya bobangi bwa bango na kotombola mandoki likolo lya bandeko ba bango mbele basala lisumu; mpe eye bobangi bonene bwa bango boyaki na ntina ya boyamboli bwa nsomo boye basalaka, engebene na bobomi mingi bwa bango mpe nkuna ya nsomo ya bango.\n\n24 Mpe sikawa tala, eye tokosala epai ya bandeko ba biso, ete bakoka kosangola mboka Yesoni; mpe tokokengele bango na bayini ba bango na mampinga ma biso, soko bakopesa biso ndambo ya biloko bya bango mpo ya kosunga biso ete tokoka kosalisa mampinga ma biso.\n\n25 Sikawa, esalemaki ete eyokaka Amona eye, azongaki na bato ba Ati-Nefi-Lehi, mpe lokola elongo na Alama, o kati ya esobe, wapi batelemisaki biema bya bango, mpe bayebisaki bango makambo manso. Mpe Alama asangelaki epai ya bango mbongwana ya ye, mpe Amona mpe Aloni, mpe bandeko ba ye.\n\n26 Mpe esalemaki ete yango esalaki bosepeli bonene o ntei ya bango. Mpe bakitaki o mboka ya Yesoni, mpe bakamataki mboka ya Yesoni; mpe babiangemaki na Banefi bato ba Amona; yango wana bakesenisamaki na nkombo ena nsima libela.\n\n27 Mpe bazalaki o ntei ya bato ba Nefi, mpe lisusu, batangemaki o ntei ya bato baye bazalaki ba eklezia ya Nzambe. Mpe bakesenisamaki lokola mpo ya mpila ya bango ona Nzambe, mpe ona bato lokola; mpo bazalaki mpenza sembo mpe alima o makambo manso; mpe bazalaki sikisiki o bondimi bwa Klisto, kutu kina o nsuka.\n\n28 Mpe batalaki bosopi makila ma bandeko ba bango na nsomo enene; mpe bakokaki mokolo moko te kolongama mpo ya kotombola mandoki likolo lya bandeko ba bango; mpe batalaki mokolo moko te likolo lya liwa na ndambo moko te ya nsomo, mpo ya elikia mpe bomoni bwa bango bwa Klisto mpe bosekwi; yango wana, liwa liminamaki mpenza mpo ya bango na elonga ya Klisto likolo lya lyango.\n\n29 Yango wana, bandimaki koyoka mpasi ya liwa na lolenge loleki la kpokoso mpe nsomo loye lokokaki kosalema na bandeko ba bango, yambo bandima kokamata mopanga to mopanga mogumbama mpo ya kobete bango.\n\n30 Mpe boye bazalaki bato boko ba mpila mpe balingama, mpe bato boko basungama mingi ba Nkolo.\n\n", "alma 28": "[center][font_size=26]Mokapo 28[/font_size][/center]\n\n[i]Balamani balongami na ebakata ya etumba yoko—Nkoto zomi babomami—Bato ba nkuna bakangemi na kokoma o bozali boko bwa lisuma lizanga nsuka; basembo bakomi na esengo yoko ekosuka mokolo moko te. Penepene na 77–76 Yambo ya Klisto.[/i]\n\n1 Mpe sikawa esalemaki ete esilisaki bato ba Amona kotiama o mboka ya Yesoni, mpe eklezia yoko etiamaki lokola o mboka ya Yesoni, mpe mampinga ma Banefi matandamaki zingazinga mpembeni na Yesoni, iyo, na ndelo zingazinga mpembeni ya mboka ya Zalayemila; tala mampinga ma Balamani balandaka bandeko ba bango o kati ya esobe.\n\n2 Mpe boye ezalaki ebakata ya etumba yoko; iyo, kutu yoko ya lolenge loko lokola eyebanaka mokolo moko te o ntei ya bato banso o mboka uta o ntango Lehi atikaki Yelusaleme; iyo, mpe nkoto zomi ya Balamani babomamaki mpe bapalanganisamaki mosika.\n\n3 Iyo, mpe lisusu ezalaki ebakata ya bobomi boko o ntei ya bato ba Nefi; nzokande, Balamani babenganamaki mpe bapalanganisamaki, mpe bato ba Nefi bazongaki lisusu o mboka ya bango.\n\n4 Mpe sikawa eye ezalaki ntango yoko eye ezalaki eleli mpe boleli boko bonene boyokanaki o ntaka ya mboka mobimba, o ntei ya bato banso ba Nefi—\n\n5 Iyo, bogangi bwa bazenga kolelaka mpo ya babali ba bango, mpe lisusu bwa batata kolelaka mpo ya bana ba bango, mpe mwana mwasi mpo ya ndeko mobali, iyo, ndeko mobali mpo ya tata; mpe boye bogangi bwa boleli boyokanaki o ntei ya bango banso, kolelaka libota lya bango liye libomamaki.\n\n6 Mpe sikawa solo eye ezalaki mokolo mwa mawa; iyo, ntango yoko ya lipombo, mpe ntango yoko ya bokili mingi mpe losambo.\n\n7 Mpe boye esilaki mobu mwa zomi na mitano mwa bokonzi bwa basambisi likolo lya bato ba Nefi;\n\n8 Mpe eye ezali nsango ya Amona mpe bandeko ba ye, mibembo mya bango o mboka ya Nefi, mpasi ya bango o mboka, mawa ma bango, mpe matungisi ma bango, mpe bosepeli bwa bango boyebani ntina te, mpe boyambi mpe bozangi likama lya bandeko ba bango o mboka ya Yesoni. Mpe sikawa tika Nkolo, Mosikoli wa bato banso, apambola bozo bwa bango libela.\n\n9 Mpe eye ezali nsango ya bitumba mpe boweli o ntei ya Banefi, mpe lisusu bitumba o kati ya Banefi mpe Balamani; mpe mobu zomi na mitano mwa bokonzi bwa basambisi mosili.\n\n10 Mpe uta o mobu mwa yambo kina o zomi na mitano ememeki esalema bobebisami bwa bomoi nkoto mingi; iyo, ememeki makambo ma nsomo ma bosopi makila.\n\n11 Mpe nzoto ya nkoto mingi ilali o nse o mabele, ntango izali nzoto nkoto mingi kopoloko na mabondo likolo lya etando ya mabele; iyo, mpe nkoto mingi bazali kolelaka mpo ya bobungisi bwa mabota ma bango, mpo bazali na ntina ya kobanga, engebene na bilako bya Nkolo, ete bakangemi na bozali bwa lisuma lizanga nsuka.\n\n12 Ntango eleli solo nkoto mingi ya basusu mpo ya bobungisi bwa mabota ma bango, nzokande basepeli lokola mpe batondi nsai na elikia, mpe kutu bayebi, engebene na bilako bya Nkolo, ete batombolami mpo ya kofanda o loboko la mobali la Nzambe, na bozali bwa esengo ekosuka mokolo moko te.\n\n13 Mpe boye tomoni boniboni enene bokeseni bwa moto bozali na ntina ya lisumu mpe bobuki mobeko, mpe nguya ya zabulu, eye eyei na mwango mobe moye abimisaka mpo ya kotanda motambo na mitema mya bato.\n\n14 Mpe boye tomoni ete bato bazwaki libiangi linene lya etingia lya moto na kosala na elanga ya vino ya Nkolo; mpe boye tomoni ntina enene ya mawa, mpe lisusu ya bosepeli—mawa na ntina ya liwa mpe bobebisami o ntei ya bato, mpe bosepeli na ntina ya mwinda mwa Klisto mpo ya bomoi.\n\n", "alma 29": "[center][font_size=26]Mokapo 29[/font_size][/center]\n\n[i]Alama azali na mposa ya kobelela boyamboli na mpila ya banzelu—Nkolo apesi balakisi mpo ya bikolo binso—Alama akembeli na mosala mwa Nkolo mpe na nkonzo ya Amona mpe bandeko ba ye. Penepene na 76 Yambo ya Klisto.[/i]\n\n1 O ete nazalaka anzelu, mpe nakokaka kozala na litombeli lya motema mwa ngai, ete nakokaka kokende mpe koloba na mondule mwa Nzambe, na mongongo moko mwa koningisa mabele, mpe kobelela boyamboli epai ya bato banso!\n\n2 Iyo, nalingi kosakola epai ya bozo bonso, lokola na mongongo mwa nkake, boyamboli mpe mwango mwa bosikoli, ete basengeli koyambola koya epai ya Nzambe wa biso, ete ekoka lisusu te kozala mawa likolo lya mabele mobimba.\n\n3 Kasi tala, ngai nazali moto moko, mpe nakosumukaka na litombeli lya ngai; mpo nasengelaki kosepela na kosala makambo maye Nkolo apesaki epai ya ngai.\n\n4 Nasengeli te kopasola na mposa ya motema mwa ngai mobeko mwa sikisiki mwa Nzambe moko moyengebene, mpo nayebi ete akopesaka epai ya bato engebene na mposa ya bango, soko ekozala mpo ya liwa to bomoi; iyo, nayebi ete akokabolaka epai ya bato, iyo, akopesaka mibeko epai ya bango mibeko miye mibongwanaka te, engebene na bolingi bwa bango, soko ekozala mpo ya lobiko to mpo ya bobebisami.\n\n5 Iyo, mpe nayebi ete bolamu mpe bobe boyaki yambo ya bato banso; ye oyo ayebi te bolamu uta o bobe azangi mpamela; kasi ye oyo ayebi bolamu mpe bobe, na ye epesami engebene na mposa ya ye, soko ezali na mposa ya bolamu to bobe, bomoi to liwa, bosepeli to boswi bwa motema.\n\n6 Sikawa, komonoko ete nayebi makambo maye, ntina nini nakozala na mposa ya kosala mingi koleka kosala mosala na mwango nabiangemi?\n\n7 Ntina nini nakozala na mposa ete nazala anzelu, ete nakoka koloba epai ya nsuka inso ya mabele?\n\n8 Mpo tala, Nkolo akopesaka epai ya bikolo binso, ya ekolo mpe monoko mwa bangomei, mpo ya kolakisa liloba lya ye, na bwania, inso iye amoni ekoki na bango kozwa; yango wana tomoni ete Nkolo akopesaka toli na bwania, engebene na eye eyengebeni mpe ya solo.\n\n9 Nayebi ete eye Nkolo atindi ngai, mpe nakembeli na yango. Nakembeli na ngaimei te, kasi nakembeli na eye Nkolo atindi ngai; iyo, mpe eye ezali nkembo ya ngai, ete mbele nakoka kozala esalele yoko o maboko ma Nzambe mpo ya komeme yoko bozo o bobongoli bwa mitema; mpe eye ezali bosepeli bwa ngai.\n\n10 Mpe tala, emoni ngai mingi ya bandeko ba ngai bayamboli ba solo, mpe koyaka na Nkolo Nzambe wa bango, nde etondi bozo bwa ngai na bosepeli; nde namikundoli nini Nkolo asali mpo ya ngai, iyo, kutu ete ayoki losambo la ngai; iyo, nde namikundoli loboko la ye la ngolu loye aninolaki ona ngai.\n\n11 Iyo, mpe namikundoli bokangemi bwa batata ba ngai; mpo nayebi solo ete Nkolo abikisaki bango libanda lya bowumbu, mpe na eye atiaki eklezia ya ye; iyo, Nkolo Nzambe, Nzambe wa Abalayama, Nzambe wa Yisaka, mpe Nzambe wa Yakobo, abikisaki bango libanda lya bowumbu.\n\n12 Iyo, ntango inso nakomikundolaka bokangemi bwa batata ba ngai; mpe ete kaka Nzambe ona oyo abimisaki bango libanda lya maboko ma Baejipito abikisaki bango libanda lya bowumbu.\n\n13 Iyo, mpe kaka Nzambe ena atiaki eklezia ya ye o ntei ya bango; iyo, mpe kaka Nzambe ona abiangi ngai na libiangi lyoko lisantu, mpo ya koteya liloba epai ya bato baye, mpe apesi ngai nkonzo nzike, na yango bosepeli bwa ngai botondi.\n\n14 Kasi nasepeli te bobele na nkonzo ya ngaimei, kasi bosepeli bwa ngai botondi mingi koleka na ntina ya nkonzo ya bandeko ba ngai, baye bamataki o mboka ya Nefi.\n\n15 Tala, basali mpenza, mpe baboti mbuma nzike; mpe boniboni enene ekozala mbano ya bango!\n\n16 Sikawa, ekanisi ngai nkonzo ya bandeko baye ba ngai bozo bwa ngai bomememi mosika, kutu mpo ya bokaboli bwa bwango uta na nzoto, lokola soko ezalaki, boye enene ezali bosepeli bwa ngai.\n\n17 Mpe sikawa, tika Nzambe apesa epai ya baye, bandeko ba ngai, ete bakoka kofanda o bokonzi bwa Nzambe; iyo, mpe lisusu bango banso baye bazali mbuma ya misala mya bango ete bakoka kokende lisusu te libanda, kasi ete bakoka kokumisa ye libela. Mpe tika Nzambe atika ete ekoka kosalema engebene na maloba ma ngai, kutu lokola nalobaki. Amene.\n\n", "alma 30": "[center][font_size=26]Mokapo 30[/font_size][/center]\n\n[i]Koliyolo, motelemeli Klisto, atioli Klisto, Botumbolami, mpe molimo mwa bobikuli—Alakisi ete ezali Nzambe te, bokwei bwa moto te, etumbu mpo ya lisumu te, mpe Klisto te—Alama atatoli ete Klisto akoya mpe biloko binso bilakisi ete ezali Nzambe moko—Koliyolo asengi elembo mpe akomi baba—Zabulu abimeli Koliyolo lokola anzelu moko mpe alakisaki ye nini koloba—Koliyolo aniatami o nse mpe akufi. Penepene na 76–74 Yambo ya Klisto.[/i]\n\n1 Tala, sikawa esalemaki ete esilaka bato ba Amona kotiama o mboka ya Yesoni, iyo, mpe lisusu esilaka Balamani kobenganama libanda lya mboka, mpe bakufi ba bango kokundama na bato ba mboka—\n\n2 Sikawa bakufi ba bango batangemaki te na ntina ya bonene bwa motango mwa bango mpe bakufi ba Banefi batangemaki te—kasi esalemaki ete esilisaka bango kokunda bakufi ba bango, mpe lisusu nsima ya mikolo mya bokili, mpe boleli, mpe losambo, (mpe ezalaki o mobu mwa zomi na motoba mwa bokonzi bwa basambisi likolo lya bato ba Nefi) ebandaki kozala ntango inso kimia o mboka mobimba.\n\n3 Iyo, mpe bato batosaki kobatela mitindo mya Nkolo; mpe bazalaki sikisiki na kotosa makuli ma Nzambe, engebene na mobeko mwa Mose; mpo balakisamaki kobatela mobeko mwa Mose kina mokokokisama.\n\n4 Mpe boye bato bazalaki mbilingambilinga te o mobu mobimba mwa zomi na motoba mwa bokonzi bwa basambisi likolo lya bato ba Nefi.\n\n5 Mpe esalemaki ete o ebandeli ya mobu mwa zomi na sambo mwa bokonzi bwa basambisi, ezalaki ntango inso kimia.\n\n6 Kasi esalemaki ete o nsuka ya mobu mwa zomi na sambo, eyaki moto moko o mboka ya Zalayemila, mpe azalaki Motelemeli Klisto, mpo abandaki koteya epai ya bato mabe likolo lya mabikuli maye malobamaki na baprofeta, etali boyei bwa Klisto.\n\n7 Sikawa ezalaki mobeko te mpo ya boyambi bwa moto; mpo ezalaki mpenza ekeseni na mitindo mya Nzambe ete ezala mobeko moko moye mokokaki komeme bato na bisika bikokani te.\n\n8 Mpo boye elobi nkoma: Pononi mokolo moye, nani bokosalela.\n\n9 Sikawa soko moto moko azali na mposa ya kosalela Nzambe, ezalaki litomba lya ye; to kutu, soko andimaki na Nzambe ezalaki litomba lya ye kosalela ye; kasi soko andimaki te ezalaki mobeko te mpo ya kotumbola ye.\n\n10 Kasi soko abomaki moto atumbolamaki mpo ya liwa; mpe soko ayongoloki, atumbolamaki lokola; mpe soko ayibaki atumbolamaki lokola; mpe soko asalaki ekobo atumbolamaki lokola; iyo, mpo ya nkuna enso eye batumbolamaki.\n\n11 Mpo ezalaki mobeko moko ete bato bakosambisama engebene na mabe ma bango. Nzokande, ezalaki mobeko moko te mpo ya boyambi bwa moto moko; bongo, moto moko atumbolamaki bobele mpo ya mabe maye asalaka; yango wana bato banso bazalaki na esika ekokani.\n\n12 Mpe Motelemeli Klisto oyo, oyo ya ye nkombo ezalaki Koliyolo, (mpe mobeko mokokaki kosimba ye te) abandaki koteya epai ya bato ete ekozala Klisto te. Mpe nsima ya lolenge loye ateyaki kolobaka:\n\n13 O bino bokangemi o nse ya elikia yoko ya ligboma mpe ya mpamba, ntina nini bomikangisi na makambo ma ligboma ma lolenge loye? Ntina nini bozali koluka Klisto? Mpo moto te akoki koyeba likambo lyoko liye likoya.\n\n14 Tala, makambo maye bobiangi mabikuli, maye bolobi makitanisami na baprofeta basantu, tala, mazali mimeseno mya ligboma mya batata ba bino.\n\n15 Boniboni boyebi bosolo bwa mango ? Tala, bokoki koyeba te makambo maye bomoni te; yango wana bokoki koyeba te ete ekozala Klisto moko.\n\n16 Bokotalela o boso mpe bolobi ete bomoni bolimbisi boko bwa masumu ma bino. Kasi tala, oyo ezali ekomi ya makanisi ma kizengi; mpe bobebi boye bwa makanisi ma bino bokomi na ntina ya mimeseno mya batata ba bino, maye makambi bino mosika o kati ya boyambi boko bwa makambo maye mazali boye te.\n\n17 Mpe makambo mingi koleka ma lolenge loye alobaki epai ya bango, kolobelaka bango ete ekoki kosalema te botumbolami mpo ya masumu ma bato, kasi moto na moto akotambola na bomoi boye engebene na bosali bwa ekelamo; yango wana moto na moto akozwa bomengo engebene na mayele ma ye, mpe ete moto na moto akolonga engebene na bokasi bwa ye; mpe eloko enso nini moto asalaki ezalaki bobe te.\n\n18 Mpe boye ateyaki bango, kokambaka mosika mitema mya mingi, kosalaka bango kotombola mito mya bango na nkuna ya bango, iyo, kokambaka mosika basi mingi, mpe babali lokola, kosala pite—kolobelaka bango ete ntango moto akufi, yango ezalaki nsuka ya ye.\n\n19 Sikawa moto oyo amataki o mboka ya Yesoni lisusu, koteyaka makambo maye o ntei ya bato ba Amona, baye bazalaka mbala yoko bato ba Balamani.\n\n20 Kasi tala bazalaki na bwania koleka mingi ya Banefi; mpo bakamataki ye, mpe bakangaki ye, mpe bamemeki ye, liboso lya Amona, oyo azalaki nganga monene likolo lya bato bana.\n\n21 Mpe esalemaki ete asalaki ete amememe libanda lya mboka. Mpe amataki o kati ya mboka ya Gideona, mpe abandaki koteya epai ya bango lokola; mpe awa azalaki na nkonzo nzike te, mpo akamatamaki mpe akangamaki mpe amememeki liboso lya nganga monene, mpe lisusu mosambisi mokonzi likolo lya mboka.\n\n22 Mpe esalemaki ete nganga monene alobaki epai ya ye: Ntina nini okei zingazinga kosantolaka nzela ya Nkolo? Ntina nini olakisi bato baye ete ekozala Klisto te, mpo ya kokata bosepeli bwa bango? Ntina nini olobi mabe likolo mabikuli manso ma baprofeta basantu?\n\n23 Sikawa nkombo ya nganga monene ezalaki Gidona. Mpe Koliyolo alobaki epai ya ye: Zambi nalakisi te mimeseno mya ligboma lya batata ba bino, mpe zambi nalakisi te bato baye komikangisa o nse ya mabuli mpe makokisi maye matiami o nse na banganga ba kala, mpo ya koyiba nguya mpe bokulaka likolo lya bango, mpo ya kokanga bango na bozangi boyebi, ete bakoka kotombola te mito mya bango, kasi bamememe o nse engebene na maloba ma yo.\n\n24 Bolobi ete bato baye bazali bato nsomi. Tala, nalobi ete bazali na bowumbu. Bolobi ete mabikuli mana ma kala mazali solo. Tala, nalobi ete boyebi te ete mazali solo.\n\n25 Bolobi ete bato baye bazali bato boko ba elindo mpe bakweya, na ntina ya bobuki mobeko mwa moboti moko. Tala, nalobi ete mwana moke azali na elindo te na ntina ya baboti ba ye.\n\n26 Mpe bolobi lisusu ete Klisto akoya. Kasi tala, nalobi ete boyebi te ete ekozala Klisto moko. Mpe bolobi lisusu ete akobomama mpo ya masumu ma mokili—\n\n27 Mpe boye bokumbi mosika bato baye nsima ya mimeseno mya ligboma mya batata ba bino, mpe engebene na mposa ya binomei; mpe bokangi bango o nse, kutu lokola ezalaka na bowumbu, ete bokoka komitondisa mabumu na misala mya maboko ma bango, ete bameka te kotala likolo na mpiko, mpe ete bakoka te kosepela na makoki mpe matomba ma bango.\n\n28 Iyo, bameki te kosalela eye ezali ya bangomei mbele batuka banganga ba bango, baye bakangi bango engebene na mposa ya bango, mpe bamemi bango kondima, na mimeseno mya bango mpe ndoto ya bango mpe mayele ma bango mpe mamoni ma bango mpe mibombamo mikanisi bango, ete bakokoka, soko basali te engebene na maloba ma bango, kotuka mozali moko ayebani te, oyo balobi azali Nzambe—mozali moko amonono to ayebana mokolo moko te, oyo azalaki mokolo moko te mpe akozala mokolo moko te.\n\n29 Sikawa emonoki nganga monene mpe mosambisi mokonzi bokasi bwa motema mwa ye, iyo, emonoki bango ete alingaki kofinga kutu Nzambe, balingaki kopesa eyano te na maloba ma ye; kasi basalaki ete akangema, mpe bapesaki ye o kati ya maboko ma bapolisi, mpe batindaki ye o mboka ya Zalayemila, ete bakoka komeme ye liboso lya Alama, mpe mosambisi mokonzi oyo azalaki moyangeli likolo lya mboka mobimba.\n\n30 Mpe esalemaki ete ntango amememeki liboso lya Alama mpe mosambisi mokonzi, akobaki na lolenge loko lokola asalaki o mboka ya Gideona; iyo, akobaki kotuka.\n\n31 Mpe atelemeki na maloba manene ma bovimbani liboso lya Alama, mpe atiolaki banganga mpe balakisi, kofundaka bango na komemeka mosika bato nsima ya mimeseno mya bozoba mya batata ba bango, na ntina ya botondisi mabumu na misala mya bato.\n\n32 Sikawa Alama alobaki epai ya ye: Oyebi ete biso tomitondisi te mabumu na misala mya bato baye; mpo tala, nasali uta o ebandeli ya bokonzi bwa basambisi kina sikawa, na maboko ma ngaimei mpo ya bosali bwa ngai, ata mibembo mingi mya ngai zingazinga mpembeni na mboka mpo ya kosakola liloba lya Nzambe epai ya bato ba ngai.\n\n33 Mpe ata misala mingi miye nasali na eklezia, nazwi mokolo moko te mingi koleka lokola kutu likuta lyoko te mpo ya mosala mwa ngai; mpe moko te ya bandeko ba ngai, longola se soko ezalaki kiti ya bosambisi; mpe nde tozwi bobele engebene na mobeko mpo ya ntango ya biso.\n\n34 Mpe sikawa, soko tozwi eloko te mpo ya misala mya biso na eklezia, nini ezali litomba lya biso na eklezia longola se soko ezali mpo ya kosakola bosolo, ete tokoka kozala na nsai na bosepeli bwa bandeko ba biso?\n\n35 Nde ntina nini olobi ete biso toteyi epai ya bato baye mpo ya kozwa matabisi, eyebi yo, yomei, ete biso tozwi matabisi te? Mpe sikawa, endimi yo ete biso tokosi bato baye, eye epesi bosepeli bwa lolenge loye o mitema mya bango?\n\n36 Mpe Koliyolo ayanolaki ye, Iyo.\n\n37 Mpe Alama alobaki epai ya ye: Endimi yo ete ezali Nzambe moko?\n\n38 Mpe ayanolaki, Te.\n\n39 Sikawa Alama alobaki epai ya ye: Ekowangana yo lisusu ete ezali Nzambe moko, mpe lisusu okowangana Klisto? Mpo tala, nalobi epai ya yo, nayebi ete ezali Nzambe moko, mpe lisusu ete Klisto akoya.\n\n40 Mpe sikawa polele kani ezali na yo ete Nzambe azali te, to Klisto akoya te? Nalobi epai ya yo ete ozali na yoko te, longola se soko ezali liloba lya yo bobele.\n\n41 Kasi tala, nazali na biloko binso lokola litatoli ete makambo maye mazali solo; mpe yo lokola ozali na biloko binso lokola litatoli ete mazali solo; mpe ekowangana yo mango? Endimi yo ete makambo maye mazali solo?\n\n42 Tala, nayebi ete yo ondimi, kasi ozwami na molimo moko mwa lokuta, mpe obengani Molimo mwa Nzambe ete azala na esika te na yo; kasi zabulu azali na nguya likolo lya yo, mpe amemi yo zingazinga, kosalaka bisalasala ete akoka kobebisa bana ba Nzambe.\n\n43 Mpe sikawa Koliyolo alobaki epai ya Alama: Soko olakisi ngai elembo, ete nakoka kondimisama ete ezali Nzambe moko, iyo, lakisa epai ya ngai ete azali na nguya, mpe nde nakondimisama na bosolo bwa maloba ma yo.\n\n44 Kasi Alama alobaki epai ya ye: Ozali na bilembo bikoki; elingi yo komeka Nzambe wa yo? Ekoloba yo, Lakisa epai ya ngai elembo, ntango ozali na litatoli lya baye banso bandeko ba yo, mpe lisusu litatoli lya baprofeta basantu banso? Nkoma izali liboso lya yo, iyo, mpe biloko binso bilakisi ete ezali Nzambe moko; iyo, kutu mabele, mpe biloko biye bizali likolo lya etando ya mango, iyo, mpe mioto minso miye mikotambolaka na lolenge la sikisiki mitatoli ete ezali Mokeli moko Wa Likolo Mingi Koleka.\n\n45 Mpe nzokande okei zingazinga, kokambaka mosika mitema mya bato baye, kotatolaka epai ya bango ete ezali Nzambe te? Mpe nzokande okowangana matatoli maye manso? Mpe alobaki: Iyo, nakowangana, longola se soko okolakisa ngai elembo yoko.\n\n46 Mpe sikawa esalemaki ete Alama alobaki epai ya ye: Tala, nayoki mpasi na ntina ya bokasi bwa motema mwa yo, iyo, ete okotelemela kaka molimo mwa bosolo, ete bozo bwa yo bokoka kobebisama.\n\n47 Kasi tala, eleki bolamu ete bozo bwa yo bobunga esika ete ozala nzela ya komeme bozo mingi o nse na bobebisami, mpo ya lokuta la yo mpe maloba ma koleteke ma yo; yango wana soko okowangana lisusu, tala Nzambe akobete yo, ete okokoma baba, okofungola monoko mokolo moko te, ete okoka kokosa bato baye lisusu te.\n\n48 Sikawa Koliyolo alobaki epai ya ye: Nawangani bozali bwa Nzambe moko te, kasi nandimi te ete ezali Nzambe moko; mpe nalobi lisusu, ete boyebi te ete ezali Nzambe moko; mpe longola se soko olakisi ngai elembo yoko, nakondima te.\n\n49 Sikawa Alama alobaki epai ya ye: Eye nakopesa epai ya yo mpo ya elembo, ete okokomisama baba, engebene na maloba ma ngai; mpe nalobi, ete o nkombo ya Nzambe, okokomisama baba, ete okozala lisusu na bolobi te.\n\n50 Sikawa elobaka Alama maloba maye, Koliyolo akomaki baba, ete akokaki lisusu kozala na bolobi te, engebene na maloba ma Alama.\n\n51 Mpe sikawa emonoki mosambisi mokonzi eye, asembolaki loboko la ye mpe akomaki epai ya Koliyolo, kolobaka: Endimisami yo na nguya ya Nzambe? Na oyo ozalaki na mposa ete Alama alakisa yo elembo ya ye? Elingi yo ete atungisa basusu, mpo ya kolakisa yo elembo yoko? Tala, alakisi epai ya yo elembo yoko; mpe sikawa ekoswana yo lisusu?\n\n52 Mpe Koliyolo asembolaki loboko la ye mpe akomaki, kolobaka: Nayebi ete nazali baba, mpo nakoki koloba te; mpe nayebi ete eloko te longola se nguya ya Nzambe ekokaki komeme eye epai ya ngai; iyo, nayebaki ntango inso ete ezalaki Nzambe moko.\n\n53 Kasi tala, zabulu akosi ngai; mpo amibimisaki epai ya ngai na lolenge la anzelu, mpe alobaki epai ya ngai: Kende mpe butwisa bato baye, mpo bakei banso mpembeni nsima ya Nzambe ayebani te. Mpe alobaki epai ya ngai: ezali Nzambe te; iyo, mpe alakisaki ngai maye nasengelaki koloba. Mpe nalakisi maloba ma ye; mpe nalakisaki bango zambi basepelisamaki na mayele ma mosuni; mpe nalakisaki bango, kutu kina nazalaka na nkonzo mingi; mpo ete solo nandimaki ete mazali solo; mpe mpo ya ntina eye natelemelaki bosolo, kutu kina namemi botutu bonene boye likolo lya ngai.\n\n54 Sikawa elobaka ye eye, abondelaki Alama asambela epai ya Nzambe, ete botutu bokoka kolongwa uta na ye.\n\n55 Kasi Alama alobaki epai ya ye: Soko botutu boye bokolongwa na yo okokamba lisusu mosika mitema mya bato baye; yango wana, ekozala epai ya yo kutu lokola Nkolo alingi.\n\n56 Mpe esalemaki ete botutu boye bolongwaki te na Koliyolo; kasi abwakamaki libanda, mpe akendeki uta ndako na ndako kolomboko mpo ya bilei.\n\n57 Sikawa boyebi bwa nini ekomaki epai ya Koliyolo bobimisamaki sasaipi o ntaka ya mboka mobimba; iyo, esakola etindamaki na mosambisi mokonzi na bato banso o mboka, kosakolaka epai ya bango baye bandimaka na maloba ma Koliyolo ete basengeli koyambola noki, mbele masambisi mana kaka maya epai ya bango.\n\n58 Mpe esalemaki ete banso bandimisamaki na nkuna ya Koliyolo; yango wana banso babongwanaki lisusu epai ya Nkolo; mpe eye etii nsuka ya bobe bwa nsima ya lolenge la Koliyolo. Mpe Koliyolo akendeki uta ndako na ndako, kolomboko bilei mpo ya lisalisi lya ye.\n\n59 Mpe esalemaki ete lokola akendeki o ntei ya bato, iyo, o ntei ya bato boko baye bamikabwanaki na Banefi mpe bamibiangaki Bazolami, kokambemaka na moto moko oyo ya ye nkombo ezalaki Zolami—mpe lokola akendeki o ntei ya bango, tala, bamataki likolo lya ye mpe baniataki ye, kutu kina akufaki.\n\n60 Mpe boye tomoni nsuka ya ye oyo akosantola nzela ya Nkolo; mpe boye tomoni ete zabulu akosalisa te bana ba ye o mokolo mwa nsuka, kasi akobenda bango noki o nse na limfelo.\n\n", "alma 31": "[center][font_size=26]Mokapo 31[/font_size][/center]\n\n[i]Alama azali na moto mwa misio yoko mpo ya kobutwisa bapengwi ba Bazolami—Bazolami bawangani Klisto, bandimi na boyambi bwa lokuta bwa boponomi, mpe bakumbameli na nsambo itiami—Bamisionele batondi na Molimo Mosantu—Mpasi ya bango eminami mpenza o bosepeli bwa Klisto. Penepene na 74 Yambo ya Klisto.[/i]\n\n1 Sikawa esalemaki ete nsima ya nsuka ya Koliyolo, ezwaki Alama nsango ete Bazolami bazalaki kosantola nzela ya Nkolo, mpe ete Zolami, oyo azalaki mokambi wa bango, azalaki kokambaka mitema mya bato na kogumbama o nse na banzambe ba bikeko baba, motema mwa ye lisusu mobandaki koyoka mpasi mpo ya bobe bwa bato.\n\n2 Mpo ezalaki ntina ya mawa manene na Alama koyeba bobe o ntei ya bato ba ye; yango wana motema mwa ye mozalaki na mawa mpenza na ntina ya bokabwani bwa Bazolami uta na Banefi.\n\n3 Sikawa Bazolami basanganaka bangomei elongo o mboka yoko eye babiangaki nkombo Ationumi, oyo ezalaki o esti ya mboka ya Zalayemila, eye elalaki penepene na ndelo ya libongo lya mbu, eye ezalaki o sudi ya mboka ya Yesoni, eye lisusu ezalaki ndelo ya esobe ya sudi, eye esobe etondaki na Balamani.\n\n4 Sikawa Banefi bazalaki na bobangi bonene ete Bazolami bakota na bozalani na Balamani, mpe ete ezala nzela ya bobungisi bonene o ngambo ya Banefi.\n\n5 Mpe sikawa, lokola liteya lya liloba lizalaka na bokasi bonene bwa kokamba bato na kosala eye eyengebeni—iyo, ezalaki na ekomi ya nguya mingi likolo lya mayele ma bato mingi koleka mopanga, to eloko esusu, eye ekomaki epai ya bango—yango wana Alama akanisaki elongobanaki ete bameka bokasi bwa liloba lya Nzambe.\n\n6 Yango wana akamataki Amona, mpe Aloni, mpe Omina, mpe Imini atikaki o eklezia ya Zalayemila; kasi basato ba yambo akamataki elongo na ye, mpe lisusu Amuleki mpe Zezilomi, baye bazalaki o Meleki; mpe akamataki lisusu bana babali babale ba ye.\n\n7 Sikawa, nkulutu ya bana babali ba ye akamataki te elongo na ye, mpe nkombo ya ye ezalaki Elamani; kasi nkombo ya bango baye akamataki elongo na ye izalaki Sibiloni mpe Koliatoni; mpe iye izali nkombo ya bango baye bakendeki elongo na ye o ntei ya Bazolami, mpo ya koteya liloba.\n\n8 Sikawa Bazolami bazali bakabwani uta na Banefi; yango wana liloba lya Nzambe liteyamaki epai ya bango.\n\n9 Kasi bakweyaka o kati ya mabosani manene, mpo balingaki te kotosa kobatela mitindo mya Nzambe, mpe meko ya ye, engebene na mobeko mwa Mose.\n\n10 Mpe balingaki te kotosa makokisi ma eklezia, mpo ya kokoba na losambo mpe libondeli na Nzambe mokolo na mokolo, ete bakota te o kati ya lisenginia.\n\n11 Iyo, o nsuka, basantolaki nzela ya Nkolo o bisika mingi mpenza; yango wana, mpo ya ntina eye, Alama mpe bandeko ba ye bakendeki o kati ya mboka mpo ya koteya liloba epai ya bango.\n\n12 Sikawa, ekomaka bango o mboka, tala, o bokamwi bwa bango bakutaki Bazolami batongaka sinagogi, mpe bazalaki kosangana bangomei o mokolo moko mwa mposo, moye mokolo babiangaki mokolo mwa Nkolo, mpe bakumbamelaki nsima ya lolenge loko loye Alama mpe bandeko ba ye bamonoko mokolo moko te;\n\n13 Mpo bazalaki na esika yoko etongama likolo o katikati ya sinagogi, esika yoko mpo ya koteleme, eye ezalaki likolo lya moto; mpe nsonge ya yango ekokaki kokwa bobele moto moko.\n\n14 Yango wana, onso oyo azalaki na mposa ya kokumbamela asengelaki kokende mpe koteleme likolo lya nsonge ya yango, o mpe tandolaki maboko ma ye ona lola, mpe abelela na mongongo mokasi, kolobaka:\n\n15 Mosantu, Nzambe mosantu; tondimi ete ozali Nzambe, mpe tondimi ete ozali mosantu, mpe ete ozalaki molimo moko, mpe ozali molimo moko, mpe ete okotikala molimo moko libela.\n\n16 Nzambe mosantu, tondimi ete okabolaki biso uta na bandeko ba biso; mpe tondima te na mimeseno mya bandeko ba biso, miye mikitanisama na bango na bomwana bwa batata ba bango; kasi tondimi ete oponi biso mpo ya kozala bana basantu ba yo; mpe lisusu osalaki eyebana epai ya biso ete ekozala Klisto te.\n\n17 Kasi ozali yo kaka lobi, lelo, mpe libela; mpe oponi biso ete tokobikisama, ntango eponomi banso zingazinga na biso mpo ya kobwakama na nkanda ya yo o nse o limfelo; mpo ya bwango bosantu, O Nzambe, totondi yo; mpe lisusu totondi yo mpo ete oponi biso, ete tokoka te kokambema mosika nsima ya mimeseno mya ligboma mya bandeko ba biso, miye mikangi bango o nse o boyambi boko bwa Klisto, boye bokambi mitema mya bango na kowayawaya mosika na yo, Nzambe wa biso.\n\n18 Mpe lisusu totondi yo, O Nzambe, ete tozali bato baponomo mpe basantu. Amene.\n\n19 Sikawa esalemaki ete esilisaki Alama mpe bandeko ba ye mpe bana babali ba ye koyoka nsambo iye, bakamwaki koleka ndelo.\n\n20 Mpo tala, moto na moto akendeki mpe abonzaki nsambo iye kaka.\n\n21 Sikawa esika ebiangemaki na bango Lamemipitomi, eye, na kolimbola, ezali etando esantu.\n\n22 Sikawa, uta o etando eye, babonzaki likolo, moto na moto, losambo lona kaka mpenza epai ya Nzambe, kotondaka Nzambe wa bango ete baponomoki na ye, mpe ete akambaki bango te mosika nsima ya momeseno mwa bandeko ba bango, mpe ete mitema mya bango miyibamaki te mosika na kondima na makambo makoya, na maye bayebelaki eloko te.\n\n23 Sikawa, esilisaka bato banso kobonza matondi nsima ya lolenge loye, bazongaki o ndako ya bango, kolobelaka lisusu mokolo moko te etali Nzambe wa bango kina mokolo basanganaka bangomei elongo lisusu o etando esantu, mpo ya kobonza matondi nsima ya lolenge la bango.\n\n24 Sikawa, emonoki Alama eye motema mwa ye moyokaki mpasi; mpo amonoki ete bazalaki bato boko ba nkuna mpe babeba; iyo, amonoki ete mitema mya bango mikangemaki likolo lya wolo, mpe likolo lya mpauni, mpe likolo lya ndenge inso ya biloko bya malonga.\n\n25 Iyo, mpe amonoki lisusu ete mitema mya bango mitombwamaki likolo epai ya bifundeli binene, o lolendo la bango.\n\n26 Mpe atombolaki likolo mongongo mwa ye o lola, mpe abelelaki, kolobaka: O, boniboni bolai, O Nkolo, okotika ete basali ba yo bafanda awa o mosuni, mpo ya kotala nkuna enene boye o ntei ya bana ba bato?\n\n27 Tala, O Nzambe, babeleli epai ya yo, mpe nzokande mitema mya bango miminami mpenza o lolendo la bango. Tala, O Nzambe, babeleli epai ya yo na minoko mya bango, ntango etombwami bango likolo kutu na bonene, elongo na biloko bya mpamba bya mokili.\n\n28 Tala, O Nzambe wa ngai, bilamba bya bango bya ntalo, mpe mpete ya bango, mpe bikomo bya bango, mpe bikembi bya bango bya wolo, mpe biloko bya bango binso bya motuya biye bakembi na byango; mpe tala, mitema mya bango mitiami likolo lya byango, mpe nzokande babeleli epai ya yo mpe balobi—Totondi yo, O Nzambe, mpo tozali bato baponomi epai ya yo, ntango basusu bakufi.\n\n29 Iyo, mpe balobi ete osalaki eyebana epai ya bango ete ekozala Klisto te.\n\n30 O Nkolo Nzambe, boniboni bolai ekotika yo ete nkuna ya lolenge loye mpe bozangi bopotongono bozala o ntei ya bato baye? O Nkolo, ekopesa yo ngai bokasi, ete nakoka komeme bokono bwa ngai. Mpo nazali moto wa bokono, mpe nkuna ya lolenge loye o ntei ya bato baye eswi bozo bwa ngai.\n\n31 O Nkolo, motema mwa ngai mozali na mawa mpenza; elingi yo kobondisa bozo bwa ngai na Klisto. O Nkolo, elingi yo kosala epai ya ngai ete nakoka kozala na bokasi, ete nakoka komome na bompikiliki mpasi ya matungisi maye makoya likolo lya ngai, na ntina ya bobe bwa bato baye.\n\n32 O Nkolo, elingi yo kobondisa bozo bwa ngai, mpe kopesa epai ya ngai nkonzo, mpe baninga ba ngai ba mosala lokola baye bazali elongo na ngai—iyo, Amona, mpe Aloni, mpe Omina, mpe lisusu Amuleki mpe Zezilomi, mpe lisusu bana babali ba ngai babale—iyo, kutu baye banso elingi yo kobondisa, O Nkolo. Iyo, elingi yo kobondisa bozo bwa bango na Klisto.\n\n33 Elingi yo kopesa epai ya bango ete bakoka kozala na bokasi, ete bakoka komeme matungisi ma bango maye makoya likolo lya bango na ntina ya mabe ma bato baye.\n\n34 O Nkolo, elingi yo kosala epai ya biso ete tokoka kozala na nkonzo na komemeke bango lisusu epai ya yo na Klisto.\n\n35 Tala, O Nkolo, bozo bwa bango bozali na motuya, mpe mingi ya bango bazali bandeko ba biso; yango wana, pesa epai ya biso, O Nkolo, nguya mpe bwania ete tomeme baye, bandeko ba biso, lisusu epai ya yo.\n\n36 Sikawa esalemaki ete elobaka Alama maloba maye, atiaki maboko ma ye likolo lya baye banso bazalaki elongo na ye. Mpe tala, lokola etiaki ye maboko ma ye likolo lya bango, batondisamaki na Molimo Mosantu.\n\n37 Mpe nsima ya yango ete bakabwanaki bango na bango, kokamataka likanisi te mpo ya bangomei nini bakolia, to nini bakomela, to nini bakolata.\n\n38 Mpe Nkolo asungaki bango ete bayoka nzala te, to bayoka mposa ya mai te; iyo, mpe lisusu apesaki bango bokasi, ete bayoka mpasi ya lolenge loko te la matungisi, longola se soko maminamaki mpenza na bosepeli bwa Klisto. Sikawa eye ezalaki engebene na losambo la Alama; mpe eye zambi abondelaki na bondimi.\n\n", "alma 32": "[center][font_size=26]Mokapo 32[/font_size][/center]\n\n[i]Alama alakisi bakeleli baye ya bango matungisi makomisi bango basawa—Bondimi bozali elikia yoko na eye emononi te eye ezali solo—Alama atatoli ete banzelu basaleli babali, basi, mpe bana—Alama amekisi liloba na nkona yoko—Esengeli elonama mpe eleisama—Nde ekokola o kati ya nzete yoko uta eye mbuma ya bomoi bwa seko ekobukama. Penepene na 74 Yambo ya Klisto.[/i]\n\n1 Mpe esalemaki ete bakendeki, mpe babandaki koteya liloba lya Nzambe epai ya bato, kokotaka o kati ya sinagogi ya bango, mpe o kati ya ndako ya bango; iyo, mpe bateyaki liloba o balabala ya bango.\n\n2 Mpe esalemaki ete nsima ya mosala moike o ntei ya bango, babandaki kozala na nkonzo o ntei ya nkondo ya babola; mpo tala, babwakamaki libanda lya sinagogi na ntina ya niamuniamu ya monzele mwa bango—\n\n3 Yango wana bazalaki na ndingisa te ya kokota o kati ya sinagogi ya bango mpo ya kokumbamela Nzambe, emononoki bango lokola mbindo; yango wana bazalaki bakeleli; iyo, bamononoki lokola bosoto; Yango wana bazalaki bakeleli mpo ya biloko bya mokili; mpe lisusu bazalaki bakeleli o motema.\n\n4 Sikawa, lokola Alama azalaki kolakisa mpe koloba epai ya bato likolo lya ngomba patatalu ya Onida, kuna eyaki ebele mpenza epai ya ye, baye bazalaki bango baye tolobeli, baye nde bazalaki bakeleli o motema, na ntina ya bozangi mpo ya biloko bya mokili.\n\n5 Mpe bayaki epai ya Alama; mpe moto wa liboso o ntei ya bango alobaki epai ya ye: Tala, nini baye bandeko ba ngai bakosala, mpo batiolami na bato banso na ntina ya bozangi bwa bango, iyo, mpe mingi koleka na banganga ba biso; mpo babwakaki biso libanda lya sinagogi ya biso iye biso tosalaki makasi mpo ya kotonga na maboko ma bisomei; mpe babwakaki biso libanda na ntina ya bozangi boluti bwa biso; mpe tozali na esika te ya kokumbamela Nzambe wa biso; mpe tala, nini tokosala?\n\n6 Mpe sikawa eyokaki Alama eye, abalukaki zingazinga, elongi ya ye sasaipi ona ye, mpe amonoki na bosepeli bonene; mpo amonoki ete matungisi ma bango makomisaka bango solo basawa, mpe ete bazalaki na bolengeli boko mpo ya koyoka liloba.\n\n7 Yango wana alobaki lisusu te na ebele esusu; kasi atandolaki loboko la ye, mpe abelelaki epai ya bango baye amonoki, baye bazalaki bayamboli ba solo, mpe alobaki epai ya bango:\n\n8 Namoni ete bozali na mitema mikita; mpe soko boye, bopambolami.\n\n9 Tala ndeko wa bino alobi, nini Tokosala?—mpo tobwakami libanda lya sinagogi ya biso, ete tokoki te kokumbamela Nzambe wa biso.\n\n10 Tala, nalobi epai ya bino, ebanzi bino ete bokoki te kokumbamela Nzambe longola se soko ezali na sinagogi ya bino?\n\n11 Mpe lisusu, nalingi kotuna, ebanzi bino ete bosengeli kokumbamela Nzambe bobele mbala yoko o mposo yoko?\n\n12 Nalobi epai ya bino, ezali bolamu ete bobwakami libanda lya sinagogi ya bino, ete bokoka kozala basawa, mpe ete bokoka koyekola bwania; mpo esengeli ete boyekola bwania; mpo ezali zambi ete bobwakami libanda, ete botiolami na bandeko ba bino na ntina ya bozangi boluti bwa bino, mpo bomememi mpenza na bokitisi bwa motema; mpo bomememi na kozala basawa.\n\n13 Mpe sikawa, zambi bosengisami na kozala basawa bopambolami; mpo moto moko ntango isusu, soko asengisami na kozala mosawa, akoluka boyamboli; mpe sikawa solo, onso oyo ayamboli akokuta ngolu; mpe oyo akuti ngolu mpe atii molende kina o nsuka, akobikisama.\n\n14 Mpe sikawa, lokola nalobaki epai ya bino, ete zambi bosengisamaki na kozala basawa bopambolami, ebanzi bino te ete bapambolami mingi koleka baye bamikitisi na ntina ya liloba?\n\n15 Iyo, ye oyo amikitisi solo, mpe ayamboli masumu ma ye, mpe atii molende kina o nsuka, ye kaka akopambolama—iyo, bakopambolama mingi koleka baye basengisami na kozala basawa na ntina ya bozangi boluti bwa bango.\n\n16 Yango wana, bapambolami bango baye bakomikitisa esengisamaki bango te na kozala basawa; to kutu, na maloba masusu, apambolami ye oyo andimi maloba ma Nzambe, mpe abatisami na nkanza te ya motema, iyo, mpe na komememeke te na koyeba liloba, to kutu na kosengisama te na koyeba, yambo bandima.\n\n17 Iyo, bazali mingi baye balobi: Soko okolakisa epai ya biso elembo uta o lola, nde tokoyeba na bosolo; nde tokondima.\n\n18 Sikawa natuni, ezali eye bondimi? Tala, nalobi epai ya bino, Te; mpo soko moto ayebi likambo lyoko azali na ntina te ya kondima, mpo ayebi yango.\n\n19 Mpe sikawa, boniboni nzike mingi alakelami botutu ye oyo ayebi bolingi bwa Nzambe kasi asali bwango te, koleka ye oyo andimi bobele, to azali bobele na ntina ya kondima, mpe akwei o kati ya bobuki mobeko?\n\n20 Sikawa na likambo liye bosengeli kopono. Tala, nalobi epai ya bino, ete ezali o ngambo yoko lokola ezali o esusu; mpe ekozala epai ya moto engebene na mosala mwa ye.\n\n21 Mpe sikawa lokola nalobaki etali bondimi—bondimi ezali te kozala na boyebi boko bobongo nie bwa makambo; yango wana soko ozali na bondimi ozali na elikia mpo ya makambo maye mamononi te, maye mazali solo.\n\n22 Mpe sikawa, tala, nalobi epai ya bino, mpe nalingi ete bomikundola, ete Nzambe akoyokaka ngolu epai ya baye banso bandimi likolo lya nkombo ya ye; yango wana azali na mposa, o esika ya yambo, ete bondima, iyo, mpe kutu likolo lya liloba lya ye.\n\n23 Mpe sikawa, akabi liloba lya ye na banzelu epai ya bato, iyo, na babali kaka te kasi na basi lokola. Sikawa eye ezali enso te; bana bake bazali na maloba mapesami epai ya bango mbala mingi, maye mabulunganisi bato ba bwania mpe bayekola.\n\n24 Mpe sikawa, bandeko balingami ba ngai, lokola bozali na mposa ya koyeba nini bokosala zambi botungisami mpe bobwakami libanda—sikawa nazali na mposa te ete bobanza ete nalingi te kosambisa bino bobele engebene na eye ezali solo—\n\n25 Mpo nalingi te koloba ete banso ba bino bosengisami komikitisa; mpo nandimi solo ete ezali boko o ntei ya bino baye bakomikitisa, ezala bango na bizaleli binso bakoki.\n\n26 Sikawa, lokola nalobaki etali bondimi—ete ezalaki te boyebi boko bobongo nie—kutu boye ezali na maloba ma ngai. Bokoki koyeba bosolo bwa mango yambo te, na bobongonie, lokola mingi te koleka bondimi bozali boyebi boko bobongo nie.\n\n27 Kasi tala, soko bokolongwa na mpongi mpe bokolamusa nguya ya bino, kutu na bomeki boko likolo lya maloba ma ngai, mpe kosalela eteni yoko ya bondimi, iyo, kutu soko bokoki mingi te koleka kozala na mposa ya kondima, tika mposa eye esala na bino, kutu kina bondima na lolenge loko ete bokoka kopesa esika na ndambo ya maloba ma ngai.\n\n28 Sikawa, tokomekisa liloba na nkona. Sikawa, soko bopesi esika, ete nkona ekoka kokonama o motema mwa bino, tala, soko ezali nkona ya solo, to nkona elamu, soko bobwaki yango libanda te na bozangi bondimi bwa bino, ete botelemela Molimo mwa Nkolo, tala, ekobanda kovimba o kati ya ntolo ya bino; mpe ekoyoka bino boningani bwa bovimbi boye, bokobanda koloba o kati ya binomei—Esengeli mpenza ezala nkona elamu, to liloba lizali lilamu, mpo ebandi kotandola bozo bwa ngai; iyo, ebandi kopelisa mwinda mwa bososoli bwa ngai, iyo, ebandi kozala elengi mpo ya ngai.\n\n29 Sikawa, tala, oyo ekobakisa bondimi bwa bino te? Nalobi epai ya bino ete, iyo; nzokande bokoli te o boyebi boko bobongo nie.\n\n30 Kasi tala, lokola nkona evimbi, mpe eboti nkasa, mpe ebandi kokola, nde bosengeli mpenza koloba ete nkona ezali elamu; mpo tala evimbi, mpe eboti nkasa, mpe ebandi kokola. Mpe sikawa, tala, eye ekolendisa bondimi bwa bino te? Iyo, ekolendisa bondimi bwa bino: mpo okoloba nayebi ete eye ezali nkona elamu; mpo tala eboti nkasa mpe ebandi kokola.\n\n31 Mpe sikawa, tala, eyebi bino na ntembe te eye ezali nkona elamu? Nalobi epai ya bino, Iyo; mpo nkona na nkona ekobotaka na elilingi ya yangomei.\n\n32 Yango wana, soko nkona ekoli, ezali elamu, kasi soko ekoli te, tala ezali elamu te, yango wana ekobwakama mosika.\n\n33 Mpe sikawa, tala, zambi bomeki bomeki, mpe bokoni nkona, mpe evimbi mpe eboti nkasa, mpe ebandi kokola, bosengeli mpenza koyeba ete nkona ezali elamu.\n\n34 Mpe sikawa, tala, ezali boyebi bwa bino bobongo nie? Iyo, boyebi bwa bino bozali bobongo nie o likambo lina, mpe bondimi bwa bino bozali kolala; mpe eye zambi boyebi, mpo boyebi ete liloba livimbisi bozo bwa bino, mpe lisusu boyebi ete liboti mpenza nkasa, ete bososoli bwa bino bobandi kopela mwinda, mpe mayele ba bino mabandi kotandolama.\n\n35 O nde, ezali te eye mpenza? Nalobi epai ya bino, iyo, zambi ezali mwinda; mpe eye enso ezali mwinda, ezali elamu, zambi ekoki kososolama, yango wana bosengeli koyeba ete ezali elamu; mpe sikawa tala, esilisi bino komeka mwinda moye ezali bososoli bwa bino bobongo nie?\n\n36 Tala nalobi epai ya bino, Te; mpe esengeli bino te kotia mpembeni bondimi bwa bino, mpo bosalelaki bobele bondimi bwa bino mpo ya kokona nkona ete bokoka komeka bomeki bwa koyeba soko nkona ezalaki elamu.\n\n37 Mpe tala, awa nzete ebandi kokola, bokoloba: Toleisa yango na bokebi bonene, ete ekoka kozwa mosisa, ete ekoka kokola, mpe epesa mbuma epai ya biso. Mpe sikawa tala, soko boleisi yango na bokebi boike, ekozwa mosisa, mpe ekokola, mpe ekopesa mbuma.\n\n38 Kasi soko botali mpamba nzete, mpe botii te makanisi mpo ya boleisi bwa yango, tala, ekozwa mosisa moko te; mpe ekoya mulunge mwa moi mpe mokozikisa yango, zambi ezali na mosisa te, ekokauka nie, mpe bokopikola yango mpe kobwaka yango libanda.\n\n39 Sikawa, eye ezali te zambi nkona ezalaki elamu te, mpe ezali te zambi mbuma ya yango elingaki kozala elongobana te; kasi ezali mpo mabele ma bino mazali ekomba, mpe bolingi koleisa nzete te, yango wana bokoki kozala na mbuma ya yango te.\n\n40 Mpe boye, soko bokoleisa liloba te, kotalaka o boso na liso lya bondimi na mbuma, bokoki mokolo moko te kopikola mbuma ya nzete ya bomoi.\n\n41 Kasi soko bokoleisa liloba, iyo, leisani nzete lokola ebandi kokola, na bondimi bwa bino elongo na etingia enene, mpe na bompikiliki, kotalaka o boso na mbuma ya yango, ekokamata mosisa; mpe tala ekozala nzete yoko ekobima zololo kina na bomoi bwa libela.\n\n42 Mpe na ntina ya etingia ya bino mpe bondimi bwa bino mpe bompikiliki bwa bino na liloba na koleisaka lyango, ete likamata mosisa na bino, tala, moke moke bokopikola mbuma ya lyango, eye ezali ya motuya, eye ezali sukali likolo lya enso eye ezali sukali, mpe eye ezali mpembe likolo lya enso eye ezali mpembe, iyo, mpe ya peto likolo lya enso eye ezali peto; mpe bokosala limpati likolo lya mbuma eye kutu kina botondi, ete bozala lisusu na nzala te, mpe bozala na mposa ya mai te.\n\n43 Nde, bandeko ba ngai, bokobuka mbano ya bondimi bwa bino, mpe etingia ya bino, mpe bompikiliki, mpe motema molai, kozelaka nzete epesa mbuma epai ya bino.\n\n", "alma 33": "[center][font_size=26]Mokapo 33[/font_size][/center]\n\n[i]Zenosi alakisi ete bato basengeli kosambela mpe kokumbamela Nzambe o bisika binso, mpe ete bosambisi bobalolami mosika na ntina ya Mwana Mobali—Zenoki alakisi ete ngolu epesami na ntina ya Mwana Mobali—Mose atombolaka o esobe, emoniseli yoko ya Mwana Mobali wa Nzambe. Penepene na 74 Yambo ya Klisto.[/i]\n\n1 Sikawa esilisaki Alama koloba maloba maye, batindaki epai ya ye na mposa ya koyeba soko basengeli kondima na Nzambe moko, ete bakoka kozwa mbuma eye alobelaka, to boniboni basengeli kokona nkona, to liloba liye alobelaka, liye alobaki ete lisengeli kokonama o mitema mya bango; to na lolenge kani basengelaki kobanda kosalela bondimi bwa bango.\n\n2 Mpe Alama alobaki epai ya bango: Tala, bolobi ete bokoki te kokumbamela Nzambe wa bino zambi bobwakami libanda lya sinagogi ya bino. Kasi tala, nalobi epai ya bino, soko bobanzi ete bokoki te kokumbamela Nzambe, bosali mbeba enene, mpe bosengelaki koluka nkoma; soko bobanzi ete balakisi bino eye, bososoli yango te.\n\n3 Emikundoli bino botangaki nini Zenosi, profeta wa kala, alobaki etali losambo to bokumbami?\n\n4 Mpo alobaki: Oyoki ngolu, O Nzambe, mpo oyoki losambo la ngai, kutu ezalaki ngai o esobe; iyo, oyokaki ngolu esambelaki ngai etali bango baye bazalaki bayini ba ngai, mpe obalolaki bango na ngai.\n\n5 Iyo, O Nzambe, mpe oyokaki ngolu epai ya ngai esambelaki ngai epai ya yo o elanga ya ngai; ebelelaki ngai epai ya yo o losambo la ngai, mpe oyokaki ngai.\n\n6 Mpe lisusu, O Nzambe, ebalukaki ngai o ndako ya ngai oyokaki ngai o losambo la ngai.\n\n7 Mpe ebalukaki ngai o ebombelo ya ngai, O Nzambe, mpe esambelaki ngai epai ya yo, oyokaki ngai.\n\n8 Iyo, oyoki ngolu epai ya bana ba yo ebeleli bango epai ya yo, mpo ya koyoka yo kasi bato te, mpe olingaki koyoka bango.\n\n9 Iyo, O Nzambe, oyoki ngolu epai ya ngai, mpe oyoki ebelela ya ngai o katikati ya mayangani ma yo.\n\n10 Iyo, mpe oyoki lisusu ngai ebwakami ngai libanda mpe etiolami ngai na bayini ba ngai; iyo, oyokaki ebelela ya ngai, mpe osilikaki na bayini ba ngai, mpe obimelaki bango na nkanda ya yo na bobebisami bwa sasaipi.\n\n11 Mpe oyokaki ngai na ntina ya matungisi ma ngai mpe bosolo bwa ngai; mpe ezali na ntina ya Mwana Mobali wa yo ete oyokaki boye ngolu epai ya ngai, yango wana nakobelela epai ya yo na matungisi ma ngai manso, mpo na yo ezali bosepeli bwa ngai; mpo obalolaki masambisi ma yo mosika na ngai, na ntina ya Mwana Mobali wa yo.\n\n12 Mpe sikawa Alama alobaki epai ya bango: Endimi bino nkoma ina iye ikomami na bango ba kala?\n\n13 Tala, soko bondimi, bosengeli kondima nini Zenosi alobaki; mpo, tala alobaki: Obaloli mosika masambisi ma yo na ntina ya Mwana Mobali wa yo.\n\n14 Sikawa tala, bandeko ba ngai, natuni soko botangi nkoma? Soko botangi, boniboni bokoki kozanga kondima Mwana Mobali wa Nzambe?\n\n15 Mpo ekomami te ete Zenosi ye kaka alobelaki makambo maye, kasi Zenoki alobelaki makambo maye lokola—\n\n16 Mpo tala, alobaki: Osiliki, O Nkolo, na bato baye, zambi balingi te kososola ngolu ya yo iye opesaki epai ya bango na ntina ya Mwana Mobali wa yo.\n\n17 Mpe sikawa, bandeko ba ngai, bomoni ete profeta wa babale wa kala atatolaki Mwana Mobali wa Nzambe, mpe zambi bato balingaki te kososola maloba ma ye babambaki ye mabanga kina o liwa.\n\n18 Kasi tala, eye ezali enso te; baye bazali te bobele boko baye balobeli etali Mwana Mobali wa Nzambe.\n\n19 Tala, alobelamaki na Mose; iyo, mpe tala emoniseli yoko etelemisamaki o esobe, ete onso oyo akotala likolo lya yango akozala na bomoi. Mpe mingi batalaki yango mpe bazalaki na bomoi.\n\n20 Kasi bake basosolaki ntina ya makambo mana, mpe eye na ntina ya bokasi bwa mitema mya bango. Kasi ezalaki mingi baye bazalaki mito mikasi boye ete balingaki te kotala yango wana bawaki. Sikawa ntina balingaki te kotala ezali zambi bandimaki te ete ekobikisa bango.\n\n21 O bandeko ba ngai, soko bokokaki kobika bobele na kobwakaka miso mya bino zingazinga ete bokoka kobikisama, elingaki bino te kotala noki, to ekolinga bino kutu koyeisa mitema mya bino mikasi na bozangi bondimi, mpe kozala goigoi, ete bolinga te kobwaka miso mya bino zingazinga, ete bokoka kowa?\n\n22 Soko boye, lisuma likoya likolo lya bino; kasi soko boye te, nde bwakani miso mya bino zingazinga mpe bandani kondima na Mwana Mobali wa Nzambe, ete akoya kosikola bato ba ye, mpe ete akoyoka mpasi mpe akokufa mpo ya kotumbolama mpo ya masumu ma bango; mpe ete akolamuka lisusu uta o bakufi, eye ekomeme esalema bosekwi, ete bato banso bakoteleme liboso lya ye, mpo ya kosambisama o mokolo mwa nsuka mpe mwa bosambisi, engebene na misala mya bango.\n\n23 Mpe sikawa, bandeko ba ngai, nazali na mposa ete bokona liloba liye o mitema mya bino, mpe lokola libandi kovimba kutu boye leisani lyango na bondimi bwa bino. Mpe tala, ekokoma nzete yoko, kobimaka zololo na bino kina o bomoi bwa libela. Mpe nde Nzambe akoka kosala epai ya bino ete mikumba mya bino mikoka kozala pepele, na lisalisi lya bosepeli bwa Mwana Mobali wa ye. Mpe kutu eye enso ekoki bino kosala soko bolingi. Amene.\n\n", "alma 34": "[center][font_size=26]Mokapo 34[/font_size][/center]\n\n[i]Amuleki atatoli ete liloba lizali na Klisto mpo ya lobiko—Longola se soko botumbolami bosalemi, bato banso bakowa—Mobeko mobimba mwa Mose molakisi nzela ona mbeka ya Mwana Mobali wa Nzambe—Mwango mwa seko mwa bosikoli mofandi likolo lya bondimi mpe boyamboli—Sambelani mpo ya mapamboli ma ntango mpe ma molimo—Bomoi boye bozali ntango mpo ya bato kolengele kokutana na Nzambe—Salani lobiko la bino na bobangi liboso lya Nzambe. Penepene na 74 Yambo ya Klisto.[/i]\n\n1 Mpe sikawa esalemaki ete esilisaka Alama koloba maloba maye epai ya bango afandaki o nse likolo lya mabele, mpe Amuleki atelemeki mpe abandaki kolakisa bango, kolobaka:\n\n2 Bandeko ba ngai, nakanisi ete ekoka te ete bozanga koyeba makambo maye malobamaki matali boyei bwa Klisto, oyo alakisami na biso azali Mwana Mobali wa Nzambe; iyo, nayebi ete makambo maye malakisamaki epai ya bino beboo liboso lya bokabwani uta o ntei ya biso.\n\n3 Mpe lokola bino bozalaki na mposa ya ndeko mobali molingami wa ngai ete ayebisa epai ya bino nini bosengeli kosala, na ntina ya matungisi ma bino; mpe alobi mwa moke epai ya bino mpo ya kolengele mayele ma bino; iyo, mpe alendisi bino mpo ya bondimi mpe bompikiliki—\n\n4 Iyo, kutu ete bozala na bondimi boike boye kutu mpo ya kokona liloba o mitema mya bino, ete bokoka komeka bomeki bwa bolamu bwa yango.\n\n5 Mpe tomoni ete motuna monene moye mozali o makanisi ma bino mozali soko liloba lizali na Mwana Mobali wa Nzambe, to soko ezali Klisto te.\n\n6 Mpe bomonoki lisusu ete ndeko mobali wa ngai alakisaki epai ya bino, o bileko mingi, ete liloba lya lobiko lizali na Klisto mpo ya lobiko.\n\n7 Ndeko wa ngai abiangaki likolo lya maloba ma Zenosi, ete bosikoli bokoya o lisalisi lya Mwana Mobali wa Nzambe, mpe lisusu likolo lya maloba ma Zenoki; mpe lisusu abilaki epai ya Mose, mpo ya kolakisa ete makambo maye mazali solo.\n\n8 Mpe sikawa, tala, nakotatola epai ya bino ete makambo maye mazali solo. Tala, nalobi epai ya bino, ete nayebi ete Klisto akoya o ntei ya bana ba bato, mpo ya kokamata bobuki mobeko bwa bato ba ye, mpe ete akotumbolama mpo ya masumu ma mokili; mpo Nkolo Nzambe alobi bongo.\n\n9 Mpo elongobani ete botumbolami boko bosalema; mpo engebene na mwango monene mwa Nzambe wa Seko esengeli botumbolami bosalema, soko te bato banso basengeli na ntembe te kowa; iyo, banso bazali mito mikasi; iyo, banso bakwei mpe babungi, mpe basengeli kowa longola se soko ezali na lisalisi lya botumbolami boye elongobani bosalema.\n\n10 Mpo elongobani ete ezala mbeka yoko enene mpe ya nsuka; iyo, mbeka ya moto te, mpe ya niama te, mpe ya lolenge loko te la ndeke; mpo ekozala te mbeka yoko ya moto; kasi esengeli ezala mbeka ezanga ndelo mpe ya seko.\n\n11 Sikawa ezali moto moko te oyo akoki kobonza makila ma yemei maye makotumbolama mpo ya masumu ma bato basusu. Sikawa, soko moto moko abomi, tala mobeko mwa biso, moye mozali moyengebene, mokokamata bomoi bwa ndeko mobali wa ye? Nalobi epai ya bino, Te.\n\n12 Kasi mobeko mokosenge bomoi bwa ye oyo abomi, yango wana ekoki kozala eloko te eye ezali mokuse na botumbolami boko bozanga ndelo eye ekokoka mpo ya masumu ma mokili.\n\n13 Yango wana, elongobani ete ezala mbeka yoko enene mpe ya nsuka, mpe nde ekozala, to elongobani ete ezala, nsuka ya bosopi makila; nde ekokisami mobeko mwa Mose; iyo, enso ekokokisama, nsonge mpe elembo yoko na yoko, mpe yoko te ekoleka.\n\n14 Mpe tala, eye ezali ntina mobimba ya mobeko, eteni na eteni kolakisaka na mbeka ena enene mpe ya nsuka; mpe mbeka ena enene mpe ya nsuka ekozala Mwana Mobali wa Nzambe, iyo, ezanga ndelo mpe ya seko.\n\n15 Mpe boye akomeme lobiko na bango baye bakondima likolo lya nkombo ya ye; eye kozalaka mokano mwa mbeka eye ya nsuka, mpo ya komeme penepene nsopo ya ngolu, iye ilongi boyengebene, mpe imemi penepene nzela epai ya bato ete bakoka kozala na bondimi mpo ya boyamboli.\n\n16 Mpe boye ngolu ekoki kosepelisa bisenge bya boyengebene, mpe kozinga byango o maboko ma bozangi likama, ntango ye oyo asaleli te bondimi mpo ya boyamboli amitalisi na mobeko mobimba mwa bisenge bya boyengebene; yango wana bobele epai ya ye oyo azali na bondimi mpo ya boyamboli emememi mpembeni mwango monene mpe mwa seko mwa bosikoli.\n\n17 Yango wana tika Nzambe apesa epai ya bino, bandeko ba ngai, ete bokoka kobanda kosalela bondimi bwa bino mpo ya boyamboli, ete bobanda kobelela nkombo ya ye esantu, ete ayoka ngolu epai ya bino;\n\n18 Iyo, belelani epai ya ye mpo ya ngolu; mpo azali na nguya mpo ya kobikisa.\n\n19 Iyo, bomikitisa, mpe kobani na kosambela epai ya ye.\n\n20 Belelani epai ya ye ezali bino o bilanga bya bino, iyo, likolo lya bibwele bya bino binso.\n\n21 Belelani epai ya ye o ndako ya bino, iyo, likolo lya baye ndako ya bino, ntongo, nzanga, mpe mpokwa.\n\n22 Iyo, belelani epai ya ye mpo ya mabe na nguya ya bayini ba bino.\n\n23 Iyo, belelani epai ya ye mpo ya mabe na zabulu, oyo azali moyini wa bosembo bonso.\n\n24 Belelani epai ya ye likolo lya milona mya bilanga bya bino, ete bokoka kozwa bomengo na myango.\n\n25 Belelani likolo lya bibwele bya bilanga bya bino, ete bikoka koyikana.\n\n26 Kasi eye ezali enso te; bosengeli kosopa mpenza bozo bwa bino o bisika bya bino bikangema, mpe bibombelo bya bino, mpe o esobe ya bino.\n\n27 Iyo, mpe ebeleli bino te epai ya Nkolo, tika mitema mya bino mitondisama, mibendana libanda o losambo epai ya ye ntango inso mpo ya bolamu bwa bino, mpe lisusu mpo ya bolamu bwa bango baye bazali zingazinga na bino.\n\n28 Mpe sikawa tala, bandeko balingami ba ngai, nalobi epai ya bino, banzani te ete eye ezali enso; mpo esilisi bino kosala makambo maye, soko bobaloli mosika bazangi, mpe baye ba bolumbu, mpe bobimeli te bakoni mpe batungisami, mpe bokabi te biloko bya bino, soko bozwi, na bango baye batelemi na mposa—nalobi epai ya bino, soko bosali yoko te ya makambo maye, tala, losambo la bino lozali mpamba, mpe lotombeli bino eloko te, mpe bozali lokola bakibisi baye bawangani bondimi.\n\n29 Yango wana, soko bomikundoli te kozala na lolango, bozali lokola likambu, liye molambi kambili akobwaka libanda, (yango kolongobanaka te) mpe liniatami o nse ya makolo ma bato.\n\n30 Mpe sikawa, bandeko ba ngai, nalingi ete, esilisi bino kozwa matatoli mingi boye, komonoko ete nkoma isantu itatolaki makambo maye, yakani mpe botani mbuma mpo ya boyamboli.\n\n31 Iyo, nalingi ete boya mpe boyeisa mitema mya bino mikasi lisusu te; mpo tala, sikawa ezali ntango mpe mokolo mwa lobiko la bino; mpe yango wana, soko bokoyambola mpe bokoyeisa mitema mya bino mikasi te, sasaipi mwango monene mwa bosikoli mokomememe mpembeni ya bino.\n\n32 Mpo tala, bomoi boye bozali ntango mpo ya bato kolengele mpo ya kokutana na Nzambe; iyo, tala mokolo mwa bomoi boye mozali mokolo mpo ya bato kosala misala mya bango.\n\n33 Mpe sikawa, lokola nalobaki epai ya bino yambo, lokola bozali na matatoli mingi, yango wana, nabondeli na bino ete bozilisa te mokolo mwa boyamboli bwa bino kina o nsuka; mpo nsima ya mokolo moye mwa bomoi, moye mopesameli biso mpo ya kolengele mpo ya boseko, tala, soko tobongisi te ntango ya biso ezali biso o bomoi boye, nde eyei butu bwa molili na bwango ekoki te mosala kosalema.\n\n34 Bokoki koloba te, emememi bino o kpokoso ena ya nsomo, ete nakoyambola, ete nakozonga epai ya Nzambe wa ngai. Te, bokoki te koloba eye; mpo molimo mona kaka oyo mozwi nzoto ya bino o ntango eye bokei libanda lya bomoi boye, molimo mona kaka akozala na nguya ya kozwa nzoto ya bino o mokili mwa seko.\n\n35 Mpo tala, soko bozilisaki mokolo mwa boyamboli bwa bino kutu kina o liwa, tala, bokomi bayangelami na molimo mwa zabulu, mpe akangi bino ba ye; yango wana, Molimo mwa Nkolo alongwaki uta na bino, mpe azali na esika te na bino, mpe zabulu azali na nguya enso likolo lya bino; mpe eye ezali bozali bwa nsuka bwa moto wa nkuna.\n\n36 Mpe eye nayebi; zambi Nkolo alobi ete afandi te o tempelo izanga bosantu, kasi o mitema mya basembo afandi; iyo, mpe alobi lisusu ete basembo bakofanda o bokonzi bwa ye, mpo ya kokende libanda lisusu te; kasi bilamba bya bango bikokomisama mpembe o nzela ya makila ma Mwana wa Mpate.\n\n37 Mpe sikawa, bandeko balingami ba ngai, nazali na mposa ete bomikundola makambo maye, mpe ete bosala lobiko la bino na bobangi liboso lya Nzambe, mpe ete bowangana lisusu te boyei bwa Klisto;\n\n38 Ete bowela lisusu te na Molimo Mosantu, kasi boyamba ye, mpe bokamata nkombo ya Klisto; ete bomikitisa liboso lya ye kutu o mputulu, mpe bokumbamela Nzambe, o bisika binso bokoka kozala, o molimo mpe o bosolo; mpe ete bozala na bomoi na bopesi matondi mokolo na mokolo, mpo ya ngolu mpe mapamboli mingi maye apesi likolo lya bino.\n\n39 Iyo, mpe lisusu nakolendisa bino, bandeko ba ngai, ete bokenge mpo ya losambo ntango inso, ete bokoka kokambema te mosika na masenginia ma zabulu, ete alonga bino te, ete bokoka kokoma bayangelami ba ye te o mokolo mwa nsuka; mpo tala, akopesa bino mbano ya eloko elamu te.\n\n40 Mpe sikawa bandeko balingami ba ngai, nalingi kolendisa bino na kozala na bompikiliki, mpe ete bondima ndenge inso ya matungisi; ete botiola te bango baye babwaki bino libanda na ntina ya bozangi boluti bwa bino, mbele bokoma basumuki lokola bango;\n\n41 Kasi ete bozala na bompikiliki, mpe bokanga mitema na matungisi mana, na elikia yoko ya sikisiki ete mokolo moko bokopema uta o matungisi ma bino manso.\n\n", "alma 35": "[center][font_size=26]Mokapo 35[/font_size][/center]\n\n[i]Boteyi bwa liloba bobebisi bikelakela bya Bazolami—Babengani babongwani, baye nde basanganaki na bato ba Amona o Yesoni—Alama ayoki mawa na ntina ya nkuna ya bato. Penepene na 74 Yambo ya Klisto.[/i]\n\n1 Sikawa esalemaki ete esilisaka Amuleki kotia nsuka yoko o maloba maye, bamilongolaki uta na ebele mpe bayaki likolo o kati ya mboka ya Yesoni.\n\n2 Iyo, mpe etikali ya bandeko, esilisaka bango koteya liloba epai ya Bazolami, bayaki likolo o mboka ya Yesoni lokola.\n\n3 Mpe esalemaki ete esilaka eteni eyebana mingi ya Bazolami kotunana elongo etali maloba maye malakisamaki epai ya bango, basilikaki na ntina ya liloba, mpo ebebisaki bikelakela bya bango; yango wana balingaki te koyokemela epai ya maloba.\n\n4 Mpe batindaki mpe basangisaki elongo o ntaka ya mboka mobimba bato banso, mpe batunanaki elongo na bango etali maloba maye malobamaki.\n\n5 Sikawa bayangeli ba bango mpe banganga ba bango mpe balakisi ba bango batikaki te bato bayeba etali mposa ya bango; yango wana bayebaki na mayele makanisi ma bato banso.\n\n6 Mpe esalemaki ete esilaka bango koyeba makanisi ma bato banso, bango baye basepelaki na maloba maye malobamaki na Alama mpe bandeko ba ye babwakamaki libanda lya mboka; mpe bazalaki mingi; mpe bayaki lisusu likolo o mboka ya Yesoni.\n\n7 Mpe esalemaki ete Alama mpe bandeko ba ye basalaki epai ya bango.\n\n8 Sikawa bato ba Bazolami basilikaki na bato ba Amona baye bazalaki o Yesoni, mpe moyangeli mokonzi wa Bazolami, kozalaka moto moko wa nkuna mpenza, atindaki likolo epai ya bato ba Amona kozalaka na mposa ete bango babwaka libanda lya mboka ya bango banso baye bayaki likolo uta na bango o kati ya mboka\n\n9 Mpe afulaki libanda bokaneli mingi likolo lya bango. Mpe sikawa bato ba Amona babangaki te maloba ma bango; yango wana baboyaki kobwaka bango libanda, kasi bayambaki bakeleli banso ba Bazolami baye bayaki likolo epai ya bango; mpe baleisaki bango, mpe balatisaki bango, mpe bapesaki epai ya bango mboka mpo ya lisango lya bango; mpe basalaki epai ya bango engebene na mposa ya bango.\n\n10 Sikawa eye elamusaki Bazolami na nkanda likolo lya bato ba Amona, mpe babandaki kosangana elongo na Balamani mpe balamusaki bango lokola na nkanda likolo lya bango.\n\n11 Mpe boye Bazolami mpe Balamani babandaki kosala bolengeli mpo ya etumba na bato ba Amona, mpe lisusu na Banefi.\n\n12 Mpe boye esilaki mobu mwa zomi na sambo mwa bokonzi bwa basambisi likolo lya bato ba Nefi.\n\n13 Mpe bato ba Amona bakendeki libanda lya mboka ya Yesoni, mpe bayaki likolo kofanda o kati ya mboka ya Meleki, mpe bapesaki esika o mboka ya Yesoni mampinga ma Banefi, ete bakoka kowela na mampinga ma Balamani mpe mampinga ma Bazolami; mpe boye ebandaki etumba o kati ya Balamani mpe Banefi, o mobu mwa zomi na mwambe mwa bokonzi bwa basambisi; mpe nsango yoko ekopesama ya bitumba bya bango awa nsima.\n\n14 Mpe Alama, mpe Amona, mpe bandeko ba bango, mpe lisusu bana babali babale ba Alama bazongaki o mboka ya Zalayemila, esilisaki bango kozala bisalele o maboko ma Nzambe mpo ya komeme mingi ya Bazolami o boyamboli; mpe lokola mingi bamememeki o boyamboli babenganamaki libanda lya mboka ya bango; kasi bazalaki na mboka mpo ya lisango lya bango o mboka ya Yesoni, mpe bakamataki mandoki mpo ya kobatela bangomei, mpe basi ba bango, mpe bana, mpe mboka ya bango.\n\n15 Sikawa Alama, eyokaki ye mpasi mpo ya bobe bwa bato ba ye, iyo mpo ya bitumba, mpe bosopi makila, mpe boweli boye bozalaki o ntei ya bango; mpe esakolaki ye liloba, to etindamaki ye mpo ya kosakola liloba o ntei ya bato banso o engumba inso; mpe komonoko ete mitema mya bato mibandaki kokola na bokasi, mpe ete babandaki kotumolama na ntina ya sikisiki ya liloba, motema mwa ye mozalaki na mawa mpenza.\n\n16 Yango wana, asalaki ete bana babali ba ye basangisama elongo, ete akoka kopesa epai ya bango moko na moko mokumba mwa ye, ya bokeseni, etali makambo masengeli mpo ya bosembo. Mpe tozali na nsango yoko ya mitindo mya ye, miye apesaki epai ya bango engebene na likundoli lya yemei.\n\n", "alma 36": "Mitindo mya Alama na mwana mobali wa ye Elamani.\n\nKokwaka mikapo 36 mpe 37.\n\n[center][font_size=26]Mokapo 36[/font_size][/center]\n\n[i]Alama atatoli na Elamani mbongwana ya ye nsima ya komono anzelu—Ayoki mpasi ya bolozi bwa bozo botumbolami; abiangaki likolo lya nkombo ya Yesu, mpe abotamaki na Nzambe—Bosepeli bwa sukali botondisi bozo bwa ye—Amonoki lingomba lya banzelu kokumisaka Nzambe—Babongwani mingi bameki mpe bamoni lokola amekaki mpe amonoki. Penepene na 74 Yambo ya Klisto.[/i]\n\n1 Mwana mobali wa ngai, pesa litoyi na maloba ma ngai; mpo nalapi epai ya yo, ete mbala nzike lokola ekobatela yo mitindo mya Nzambe okozwa bomengo o mboka.\n\n2 Nalingi ete osala lokola nasali, na komikundolaka bowumbu bwa batata ba biso; mpo bazalaki o bowumbu, mpe moko te akokaki kobika bango longola se soko ezalaki Nzambe wa Abalayama, mpe Nzambe wa Yisaka, mpe Nzambe wa Yakobo; mpe solo abikisaki bango o matungisi ma bango.\n\n3 Mpe sikawa, O mwana mobali wa ngai Elamani, tala, ozali o bolenge bwa yo, mpe yango wana, nabondeli yo ete olinga koyoka maloba ma ngai mpe koyekola na ngai; mpo nayebi ete baye banso bakotia elikia ya bango na Nzambe bakosalisama o mikakatano mya bango, mpe mobulu mwa bango, mpe matungisi ma bango, mpe bakotombolama likolo o mokolo mwa nsuka.\n\n4 Mpe ngai nalingi te ete okanisa ete nayebi na ngaimei—na ya ntango te kasi ya molimo, na ya mosuni te kasi ya Nzambe.\n\n5 Sikawa, tala, nalobi epai ya yo ete, soko nabotamaki te na Nzambe nalingaki koyeba te makambo maye; kasi Nzambe, na monoko mwa anzelu mosantu wa ye, asali makambo maye mayebana epai ya ngai, na bolongobani bwa ngai ata moko te;\n\n6 Mpo nakendeki zingazinga elongo na bana babali ba Moziya, kolukaka kobebisa eklezia ya Nzambe; kasi tala, Nzambe atindaki anzelu mosantu wa ye kokanga biso na nzela.\n\n7 Mpe tala, alobaki epai ya biso, lokola ezalaki mongongo mwa nkake, mpe mabele mobimba maninganaki o nse ya makolo ma biso; mpe biso banso tokweyaki o mabele, mpo bobangi bwa Nkolo boyaki likolo lya biso.\n\n8 Kasi tala, mongongo molobaki epai ya ngai: Teleme. Mpe nalamukaki mpe natelemeki, mpe namonoki anzelu.\n\n9 Mpe alobaki epai ya ngai: Soko olingi na yomei kobebisama, koluka lisusu te kobebisa eklezia ya Nzambe.\n\n10 Mpe esalemaki ete nakweyaki o mabele; mpe ezalaki mpo ya ntaka ya mikolo misato mpe butu isato ete nakokaki te kofungola monoko mwa ngai, mpe kosalela te binama bya ngai.\n\n11 Mpe anzelu alobaki makambo mingi epai ya ngai, maye mayokanaki na bandeko ba ngai, kasi nayokaki mango te; mpo eyokaki ngai maloba—soko olingi obebisama na yomei, luka lisusu te kobebisa eklezia ya Nzambe—nabetemeki na bobangi mpe bokamwi bonene bwa lolenge loye mbele ntano esusu nakobebisama, ete nakweyaki o mabele mpe nayokaki lisusu te.\n\n12 Kasi naniongamaki na monioko mwa seko, mpo bozo bwa ngai bopasolamaki na ndelo eleki mpe boniongamaki mpo ya masumu ma ngai manso.\n\n13 Iyo, namikundolaki masumu mpe mabe ma ngai manso, mpo ya mango naniokwamaki na bolozi bwa limfelo; iyo, namonoki ete natombokaki na Nzambe wa ngai, mpe ete nabatelaka te mitindo misantu mya ye.\n\n14 Iyo, mpe nabomaki mingi ya bana ba ye, to kutu nakambaki bango mosika epai ya bobebisami; iyo, mpe o nsuka, boye enene ezalaki masumu ma ngai, ete likanisi mpenza lya boyei o kati ya miso mya Nzambe wa ngai liniokolaki bozo bwa ngai na nsomo ya kolimbola te.\n\n15 O, ekanisaki ngai, ete nakoka kobenganama mpe kolimwa nzoto mpe bozo lokola, ete nakoka te komememe mpo ya koteleme o miso mya Nzambe wa ngai, mpo ya kosambisama na misala mya ngai.\n\n16 Mpe sikawa, mpo ya mikolo misato mpe butu isato naniokwamaki, kutu na bolozi bwa bozo botumbolami.\n\n17 Mpe esalemaki ete lokola naniongamaki boye na monioko, ntango epasolamaki ngai motema o bokundoli bwa masumu ma ngai mingi, tala, namikundolaki lisusu koyoka tata wa ngai kobikula epai ya bato etali boyei bwa Yesu Klisto moko, Mwana Mobali wa Nzambe, mpo ya kotumbolama mpo ya masumu ma mokili.\n\n18 Sikawa, lokola mayele ma ngai masimbaki likolo lya likanisi liye, nabelelaki o kati ya motema mwa ngai: O Yesu, Mwana Mobali wa Nzambe, yoka ngolu likolo lya ngai, oyo nazali na matiti ma bololo, mpe nazingami mpembeni na miniololo mya liwa.\n\n19 Mpe sikawa, tala, ekanisaki ngai eye, nakokaki komikundola bolozi bwa ngai lisusu te; iyo, napasolamaki o bokundoli bwa masumu ma ngai lisusu te.\n\n20 Mpe o, bosepeli kani, mpe mwinda mwa bokamwi kani namonoki; iyo, bozo bwa ngai botondaki na bosepeli boluti lokola ezalaki bolozi bwa ngai!\n\n21 Iyo, nalobi epai ya yo, mwana mobali wa ngai, ete ekokaki kozala eloko te eluti ndelo boye mpe bololo boye lokola ezalaki bolozi bwa ngai. Iyo, nalobi lisusu epai ya yo, mwana wa ngai, ete ekoki kozala eloko te eluti ndelo mpe sukali lokola ezalaki bosepeli bwa ngai.\n\n22 Iyo, nakanisaki namonoki, kutu lokola tata wa biso Lehi amonoki, Nzambe kofandaka likolo lya kiti ya ye, ezingami ye na mangomba meke meke ma banzelu, na ezalela ya koyembelaka mpe kosanzolaka Nzambe wa bango; iyo, mpe bozo bwa ngai bozalaki na mposa ya kozala kuna.\n\n23 Kasi tala, binama bya ngai bizwaki bokasi lisusu, mpe natelemeki likolo lya makolo ma ngai, mpe namonisaki epai ya bato ete ngai nabotamaki na Nzambe.\n\n24 Iyo, mpe uta ntango ena kutu kina sikawa, nasali na kolembe te, ete nakoka komeme babozo epai ya boyamboli; ete nakoka komeme bango na komeka bosepeli boluti boye namekaki; ete bakoka lokola kobotama na Nzambe, mpe kotondisama na Molimo Mosantu.\n\n25 Iyo, mpe sikawa tala, O mwana mobali wa ngai, Nkolo apesi ngai bosepeli mpenza na mbuma ya misala mya ngai;\n\n26 Mpo na ntina ya liloba liye akabaki epai ya ngai, tala, mingi babotami na Nzambe, mpe bameki lokola namekaki, mpe bamoni miso na miso lokola namonaki; yango wana bayebi makambo maye nalobi, lokola nayebi; mpe boyebi boye nazwi bozali bwa Nzambe.\n\n27 Mpe nasalisami o nse ya mimekano mpe mobulu mwa ngai mwa lolenge na lolenge, iyo, mpe ndenge inso ya matungisi ma ngai; iyo, Nzambe abimisi ngai uta o boloko, mpe uta o bowumbu, mpe uta o liwa; iyo, mpe natii elikia ya ngai na ye, mpe akobikisa ngai lisusu.\n\n28 Mpe nayebi ete akosekwisa ngai o mokolo mwa nsuka, mpo ya kofanda elongo na ye o nkembo; iyo, mpe nakosanzola ye libela, mpo abimisi batata ba biso libanda lya Ejipito, mpe amini Baejipito o mbu etane; mpe akambaki bango na nguya ya ye o kati ya mboka elakelama; iyo, mpe abikisi bango libanda lya bowumbu mpe bokangemi mbala na mbala.\n\n29 Iyo, lisusu amemi batata ba biso libanda lya mboka ya Yelusaleme, mpe lisusu, na nguya ya ye ya libela, abikisi bango libanda lya bowumbu mpe bokangemi mbala na mbala kina o mokolo mwa lelo; mpe nasimbi ntango inso bokundoli bokangemi bwa bango; iyo, osengelaki lokola kosimba bokundoli, lokola ngai nasali, bokangami bwa bango.\n\n30 Kasi tala, mwana mobali wa ngai, eye ezali enso te; mpo osengelaki koyeba lokola ngai nayebi, ete mbala nzike lokola ekobatela yo mitindo mya Nzambe okozwa bomengo o mboka; mpe osengelaki koyeba lisusu, ete mbala nzike lokola ekobatela yo te mitindo mya Nzambe okobwakama mosika uta o miso mya ye. Sikawa eye ezali engebene na liloba lya ye.\n\n", "alma 37": "[center][font_size=26]Mokapo 37[/font_size][/center]\n\n[i]Palaki ya motako mpe nkoma isusu ibatelami mpo ya komeme bozo na lobiko—Bayalede babomamaki na ntina ya nkuna ya bango—Ndai mpe mayokani ma bango masengeli kobombama na bato—Tunanani elongo na Nkolo na misala mya bino minso—Lokola Liawona ekambaki Banefi, boye liloba lya Klisto likokamba bato o bomoi bwa seko. Penepene na 74 Yambo ya Klisto.[/i]\n\n1 Mpe sikawa, mwana mobali wa ngai Elamani, natindi yo ete okamata makundoli maye mapesamaki mokumba na ngai;\n\n2 Mpe natindi yo lisusu ete obomba likundoli lya bato baye, lokola nasalaki, likolo lya palaki ya Nefi, mpe obomba biloko binso biye bisantu, biye nabombaki; kutu lokola nabombaki byango; mpo ezali mpo ya mwango mwa bwania ete mabombami.\n\n3 Mpe palaki iye ya motako, iye ikwi minkoma miye, miye mizali na makundoli ma nkoma isantu likolo lya myango, iye izali bonkoko bwa batata ba biso ba kala, kutu uta o ebandeli—\n\n4 Tala, ebikulamaki na batata ba biso, ete ikobombama mpe ikokitanisama uta nkola yoko o esusu, mpe ikobombama mpe ikobatelama na loboko la Nkolo kina ikokende epai ya ekolo na ekolo, libota na libota, monoko na monoko, mpe bato na bato, ete bakoyeba mibombamo mikwami likolo lya yango.\n\n5 Mpe sikawa tala, soko mibombami misengeli kosimba bongengi bwa yango; iyo, mpe mikosimba bongengi bwa yango; iyo, mpe lokola mikosimba palaki inso iye ikwi nkoma isantu.\n\n6 Sikawa okoki kobanza ete eye ezali ligboma na ngai; kasi tala nalobi epai ya yo, ete na biloko bike mpe bya mindondo te makambo manene makomememe masalema; mpe nzela ike mbala mingi ikobulunganisa moto wa bwania.\n\n7 Mpe Nkolo Nzambe akosalaka na nzela mpo ya komeme mpembeni mwango mwa ye monene mpe mwa seko; mpe na nzela ike mpenza Nkolo akobulunganisaka moto wa bwania mpe akomeme mpembeni lobiko la babozo mingi.\n\n8 Mpe sikawa, ezali kina lelo bwania na Nzambe ete biloko biye bibatelama; mpo tala, bitandolaki bokundoli bwa bato baye, iyo, mpe bindimisaki mingi libosani lya nzela ya bango, mpe Bimemeki bango o boyebi bwa Nzambe wa bango mpo ya lobiko la bozo bwa bango.\n\n9 Iyo, nalobi epai ya yo, ezalaka te mpo ya makambo maye, maye makwami o makundoli maye, maye mazali likolo lya palaki iye, Amona mpe bandeko ba ye bakokaki te kondimisa nkoto mingi boye ya Balamani momeseno mwa miko mwa batata ba bango; iyo, makundoli maye mpe maloba ma mango mamemeki bango epai ya boyamboli, ena ezali, mamemeki bango o boyebi bwa Nkolo Nzambe wa bango, mpe kosepela na Yesu Klisto Mosikoli wa bango.\n\n10 Mpe nani ayebi soko ekozala nzela ya bomemi nkoto mingi ya bango, iyo, mpe lisusu nkoto mingi ya bandeko ba mito mikasi ba biso, Banefi, baye sikawa bayeisi mitema mya bango mikasi na lisumu mpe bobe, o boyebi bwa Mosikoli wa bango?\n\n11 Sikawa mibombamo miye miyebisami minso te epai ya ngai; yango wana nakotika.\n\n12 Mpe ekoki soko nalobi bobele mibombami mpo ya mwango mwa bwania, moye mwango moyebani na Nzambe; mpo akopesaka toli na bwania likolo lya misala mya ye, mpe nzela ya ye ezali semba, mpe botamboli bwa ye bozali zunguluke yoko ya seko.\n\n13 O omikundola, omikundola, mwana mobali wa ngai Elamani, boniboni sikisiki ezali mitindo mya Nzambe. Mpe alobaki: Soko bobateli mitindo mya ngai bokozwa bomengo o mboka—kasi soko bobateli te mitindo mya ngai bokokatama monka uta o miso mya ngai.\n\n14 Mpe sikawa omikundola, mwana mobali wa ngai, ete Nzambe apesi yo mokumba ya biloko biye, biye bizali bya bule, biye abombi bule, mpe lisusu biye akobomba mpe akobatela mpo ya mwango mwa bwania na ye, ete akoka kolakisa nguya ya ye epai ya nkola ikoya.\n\n15 Mpe sikawa tala, nalobeli yo na molimo mwa bobikuli, ete soko obuki mitindo mya Nzambe, tala, biloko biye biye bizali bule bikobotolomo uta na yo na nguya ya Nzambe, mpe okosundolama epai ya Satana, ete akoka koyungula yo lokola mpumbulu liboso lya mopepe.\n\n16 Kasi soko obateli mitindo mya Nzambe, mpe osali na biloko biye biye bizali bule engebene na eye Nkolo akotinda yo, (mpo osengeli kobila epai ya Nkolo mpo ya makambo manso maye osengeli kosala na byango) tala, nguya te ya mabele to ya limfelo ekoki kokamata byango uta na yo, mpo Nzambe azali na nguya mpo ya kokokisa maloba ma ye manso.\n\n17 Mpo akokokisa bilako bya ye binso biye akosala epai ya yo, mpo akokisi bilako biye asali epai ya batata ba biso.\n\n18 Mpo alakaki epai ya bango ete akobatela biloko biye mpo ya mwango mwa bwania na ye, ete akoka kolakisa nguya ya ye epai ya nkola ikoya.\n\n19 Mpe sikawa tala, mwango moko akokisi; kutu na bozongisi bwa nkoto mingi ya Balamani o boyebi bwa bosolo; mpe alakisi bango nguya ya ye, mpe akolakisa lisusu kaka nguya ya ye na bango epai ya nkola ikoya; yango wana ikobatelama.\n\n20 Yango wana natindi yo, mwana mobali wa ngai Elamani, ete ozala na etingia na kokokisaka maloba ma ngai manso, mpe ete ozala na etingia na kobombaka mitindo mya Nzambe lokola mikomami.\n\n21 Mpe sikawa, nakoloba epai ya yo etali palaki ntuku ibale na inei ina, ete obomba yango, ete mibombamo mpe misala mya molili, mpe misala mya bango mya nkuku, to misala mya nkuku mya bato baye babebisami, mikoka komonisama epai ya bato ba ye; iyo, bobomi bonso bwa bango, mpe koyongolo, mpe bopunzi bwa bango, mpe nkuna mpe bonsomo bonso bwa bango, ikoka komonisama epai ya bato baye; iyo, mpe ete obatela bibongolele biye.\n\n22 Mpo tala, Nkolo amonoki ete bato ba ye babandaki kosala o molili, iyo, kosala bobomi na nkuku mpe bonsomo; yango wana Nkolo alobaki, soko bayamboli te bakobebisama mosika uta o etando ya mabele.\n\n23 Mpe Nkolo alobaki: Nakolengele epai ya mosali wa ngai Gazelemi, libanga lyoko, liye likongenge o molili mpo ya mwinda, ete nakoka kobombola epai ya bato ba ngai baye basaleli ngai, ete nakoka kobombola epai ya bango misala mya bandeko ba bango, iyo, misala mya nkuku, misala mya bango mya molili, mpe nkuna mpe bonsomo bwa bango.\n\n24 Mpe sikawa, mwana mobali wa ngai, bibongolele biye bilengelemeki ete liloba lya Nzambe likoka kokokisama, liye alobaki, kolobaka:\n\n25 Nakomeme libanda boindo epai ya mwinda misala mya bango minso mya nkuku mpe bonsomo bwa bango; mpe longola se soko boyamboli nakobebisa bango uta o libanda lya etando ya mabele; mpe nakomeme o mwinda bonkutu mpe bonsomo bwa bango, epai ya ekolo na ekolo eye ekokamata nsima mokili moye.\n\n26 Mpe sikawa, mwana mobali wa ngai, tomoni ete bayambolaki te; yango wana babebisami, mpe kina sikawa liloba lya Nzambe likokisami; iyo, bonsomo bwa bango bwa nkuku bomememi libanda lya boindo, mpe miyebani epai ya biso.\n\n27 Mpe sikawa, mwana mobali wa ngai, natindi yo ete osimba ndai inso ya bango, mpe boyokani bwa bango, mpe bondimani bwa bango o bonsomo bwa bango bwa nkuku; iyo, mpe bilembo bya bango binso mpe makamwisi ma bango okobomba na bato baye, ete bayeba mango te, mbele mbaimbai bakokweya o kati ya molili mpe bakobebisama.\n\n28 Mpo tala, ezali botutu boko likolo lya mboka eye mobimba, ete bobebisami bokoya likolo lya basali bana banso ba molili, engebene na nguya ya Nzambe, ekotela bango mpenza; yango wana nazali na mposa ete bato baye bakoka te kobebisama.\n\n29 Yango wana okobomba mwango mwa nkuku moye mwa ndai ya bango mpe boyokani bwa bango na bato baye, mpe bobele nkuna ya bango mpe bobomi bwa bango mpe bonsomo bwa bango okosala miyebana epai bango; mpe okolakisa bango koyina nkuna mpe bonsomo mpe bobomi bwa lolenge loye; mpe okolakisa bango lisusu ete bato baye babebisamaki na ntina ya nkuna bonsomo bwa bango mpe bobomi bwa bango.\n\n30 Mpo tala, babomaki baprofeta banso ba Nkolo baye bayaki o ntei ya bango mpo ya kosakola epai ya bango etali bobe bwa bango; mpe makila ma bango baye babomaki mabeleli epai ya Nkolo Nzambe wa bango mpo ya bobekoli likolo lya bango baye babomamaki; mpe boye masambisi ma Nzambe mayaki likolo lya baye ba molili mpe makelemba ma nkuku.\n\n31 Iyo, mpe elakelama botutu mboka libela na libela mpo ya basali bana ba molili mpe makelemba ma nkuku, kutu mpo ya bobebisami, longola se soko bayamboli yambo batela mpenza.\n\n32 Mpe sikawa, mwana mobali wa ngai, omikundola maloba maye nalobaki epai ya yo; ndimisa te miango miye mya nkuku epai ya bato baye, kasi lakisa bango boyini boko bwa libela likolo lya lisumu mpe bobe.\n\n33 Teya bango boyamboli, mpe bondimi likolo lya Nkolo Yesu Klisto; lakisa bango bamikitisa mpe bazala basokemi mpe na mitema mikita; lakisa bango bazala kotelemela masenginia ma zabulu, o bondimi bwa bango likolo lya Nkolo Yesu Klisto.\n\n34 Lakisa bango kolembe mokolo moko te misala milamu, kasi kozala basokemi mpe na mitema mikita; mpo ba lolenge lona bakozwa bopemi na bozo bwa bango.\n\n35 O, omikundola, mwana mobali wa ngai, mpe oyekola bwania o bolenge bwa yo; iyo, oyekola o bolenge bwa yo kobatela mitindo mya Nzambe.\n\n36 Iyo, mpe belela epai ya Nzambe mpo ya lisalisi lya yo; iyo, tika misala mya yo minso mizala epai ya Nkolo, mpe esika enso okei tika yango ezala na Nkolo; iyo, tika ete makanisi ma yo manso makambema epai ya Nkolo; iyo, tika ete mayoki ma motema mwa yo matiama likolo lya Nkolo libela.\n\n37 Tunana elongo na Nkolo na misala mya yo minso, mpe akokamba yo mpo ya bolamu; iyo, ekolala yo o nse o butu lala o nse na Nkolo, ete akoka kokenge likolo lya yo na mpongi ya yo; mpe ntango ekolamuka yo o ntongo tika motema mwa yo motonda na matondi epai ya Nzambe; mpe soko osali makambo maye, okotombolama likolo o mokolo mwa nsuka.\n\n38 Mpe sikawa, mwana mobali wa ngai, nazali na mwa moke ya koloba etali eloko eye batata ba biso babiangaki libungutulu, to mokambi—to batata ba biso babiangaki yango Liawona, eye ezali, na kolimbolaka, kompa yoko; mpe Nkolo alengeleki yango.\n\n39 Mpe tala, ekoki moto te kosala mosala nsima ya esaleli ya ntoki boye. Mpe tala, elengelemeki mpo ya kolakisa epai ya batata ba biso botamboli boye bakosala na mobembo o esobe.\n\n40 Mpe esalaki mpo ya bango engebene na bondimi bwa bango na Nzambe; yango wana, soko bazalaka na bondimi mpo ya kondima ete Nzambe akokaki kosala ete makonga mana malakisa nzela bakokende, tala, esalemaki; yango wana bazalaki na likamwisi liye, mpe lisusu makamwisi masusu masalemaki, na nguya ya Nzambe, mokolo na mokolo.\n\n41 Nzokande, zambi makamwisi mana masalemaki na nzela ike, yango ilakisaki epai ya bango misala mya bokamwi. Bazalaki goigoi, mpe babosanaki kosalela bondimi mpe etingia ya bango mpe nde misala mina mya bokamwi misilaki, mpe bazwaki botomboli lisusu te o mobembo mwa bango.\n\n42 Yango wana, bawumelaki o esobe, to basalaki te mobembo na botamboli semba, mpe batungisamaki na nzala mpe mposa ya mai, na ntina ya masumu ma bango.\n\n43 Mpe sikawa, mwana mobali wa ngai, nalingi ete ososola ete makambo maye mazangi elilingi te; mpo lokola batata ba biso bazalaki goigoi na kosala keba na kompa eye (sikawa makambo maye mazalaki ma ntango) bazwaki bomengo te; kutu boye ezalaki makambo maye mazali ma molimo.\n\n44 Mpo tala, ezali petepete kosala keba na liloba lya Klisto, liye likolakisa yo botamboli boko bwa alima na esengo ya seko, lokola esengelaki mpo ya batata ba biso kosala keba na kompa, eye ekolakisa epai ya bango botamboli boko bwa alima o mboka elakelama.\n\n45 Mpe sikawa nalobi, ezali kuna emoniseli moko o likambo liye? Mpo lokola mpenza ezali solo mokambi moye momemeki batata ba biso, na kolandaka botamboli bwa bango, o mboka elakelama, maloba ma Klisto, soko tolandi botamboli bwa mango, makomeme biso o ngambo esusu ya lobwaku la mawa o kati ya mboka ya elako elamu mingi koleka.\n\n46 O mwana mobali wa ngai, tozala goigoi te na ntina ya petepete ya nzela; mpo boye ezalaki na batata ba biso; mpo esalemaki mpo ya bango, mpo boye elengelemeki mpo ya bango, ete soko batalaka bakokaki kozala na bomoi. Nzela elengelemi, mpe soko tokotala yango tokozala na bomoi libela.\n\n47 Mpe sikawa, mwana mobali wa ngai, tala ete obatela biloko biye bya bule, iyo, tala ete otala na Nzambe mpe ozala na bomoi. Kende epai ya bato baye kosakola liloba, mpe zala na limemia, Mwana mobali wa ngai, sese.\n\n", "alma 38": "Mitindo mya Alama na mwana mobali wa ye Sibiloni.\n\nKokwaka mokapo 38.\n\n[center][font_size=26]Mokapo 38[/font_size][/center]\n\n[i]Sibiloni aniokwamaki mpo ya ntina ya bosembo—Lobiko lozali na Klisto, oyo azali bomoi mpe mwinda mwa mokili—Simbani mposa inso ya bino. Penepene na 74 Yambo ya Klisto.[/i]\n\n1 Mwana mobali wa ngai, pesa litoyi na maloba ma ngai, mpo nalobi epai ya yo, kutu lokola nalobaki epai ya Elamani, ete mbala nzike lokola ekobatela yo mitindo mya Nzambe okozwa bomengo o mboka; mpe mbala nzike lokola ekobatela yo te mitindo mya Nzambe okokatama mosika uta o miso mya ye.\n\n2 Mpe sikawa, mwana mobali wa ngai, nandimi ete nakozala na bosepeli bonene na yo, na ntina ya molende mpe bondimi bwa yo epai ya Nzambe; mpo lokola obandi o bolenge bwa yo kotala na Nkolo Nzambe wa yo, kutu boye nazali na elikia ete okokoba na kobatelaka mitindo mya ye; mpo apambolami ye oyo akotia molende kina o nsuka.\n\n3 Nalobi epai ya yo, mwana mobali wa ngai, ete nazali na bosepeli bonene na yo, na ntina ya bondimi bwa yo mpe na etingia ya yo, mpe bompikiliki bwa yo mpe motema molai mwa yo o ntei ya bato ba Bazolami.\n\n4 Mpo nayebi ete ozalaki na miniololo; iyo, mpe nayebi lisusu ete obambamaki mabanga mpo ya ntina ya liloba; mpe ondimaki makambo maye manso na bompikiliki zambi Nkolo azalaki elongo na yo; mpe sikawa oyebi ete Nkolo abikisaki yo.\n\n5 Mpe sikawa mwana mobali wa ngai, Sibiloni, nalingi ete omikundola, ete lokola mpenza okotia elikia ya yo na Nzambe kutu mingi boye akobikisa yo o libanda lya mimekano mya yo, mpe mobulu mwa yo, mpe matungisi ma yo, mpe okotombolama likolo o mokolo mwa nsuka.\n\n6 Sikawa, mwana mobali wa ngai, nalingi te ete okanisa ete ngai nayebi makambo maye ngaimei, kasi ezali Molimo mwa Nzambe oyo azali na ngai oyo azali kosala makambo maye mayebana epai ya ngai; mpo soko nabotamaki te na Nzambe nalingaki te koyeba makambo maye.\n\n7 Kasi tala, Nkolo na ngolu ya ye enene atindaki anzelu wa ye mpo ya kosakola epai ya ngai ete nasengeli kotika mosala mwa bobebisi o ntei ya bato ba ye; iyo, mpe namoni anzelu moko miso na miso, mpe alobaki na ngai, mpe mongongo mwa ye mozalaki lokola nkake, mpe moningisaki mabele mobimba.\n\n8 Mpe esalemaki ete nazalaki mikolo misato mpe butu isato o bolozi mpe nsomo ya bololo mingi koleka o bozo bwa ngai; mpe mokolo moko te, kina nabelelaki epai ya Nkolo Yesu Klisto mpo ya ngolu, nazwaki bolimbisi bwa masumu ma ngai. Kasi tala, nabelelaki epai ya ye mpe nazwaki kimia o bozo bwa ngai.\n\n9 Mpe sikawa, mwana mobali wa ngai, nalobeli yo eye ete okoka kozwa bwania, ete okoka koyekola na ngai ete ezali te nzela esusu to mayele na wapi moto akoki kobikisama, bobele o kati mpe na lisalisi lya Klisto. Tala, azali bomoi mpe mwinda mwa mokili. Tala, azali liloba lya bosolo mpe bosembo.\n\n10 Mpe sikawa, lokola obandi kolakisa liloba kutu boye nalingi ete okoba kolakisa; mpe nalingi ete ozala na etingia mpe motei o makambo manso.\n\n11 Tala ete otombwana te mpo ya lolendo; iyo, tala ete omikumisa te na bwania bwa yomei, to na bokasi bwa yomei.\n\n12 Salela mpiko, kasi enzombo te; mpe lisusu tala ete osimba mposa inso ya yo, ete okoka kotondisama na bolingo; tala ete omibenda uta na goigoi.\n\n13 Sambela te lokola Bazolami bakosalaka, mpo omoni ete bakosambelaka mpo bayokama na bato, mpe mpo bakumisama mpo ya bwania bwa bango.\n\n14 Loba te: O Nzambe, natondi yo ete biso tozali balamu koleka bandeko ba biso; kasi kutu loba: O Nkolo, limbisa bozangi bolongobani bwa ngai, mpe omikundola bandeko ba ngai na ngolu—iyo, ndima bozangi bolongobani bwa yo liboso lya Nzambe.\n\n15 Mpe tika Nkolo apambola bozo bwa yo, mpe ayamba yo o mokolo mwa nsuka o kati ya bokonzi bwa ye, mpo ya kofanda na kimia. Sikawa kende, mwana mobali wa ngai, mpe lakisa liloba epai ya bato baye. Zala na limemia. Mwana mobali wa ngai, sese.\n\n", "alma 39": "Mitindo mya Alama na mwana mobali wa ye Koliatoni.\n\nKokwaka mikapo 39 o 42 eye o kati.\n\n[center][font_size=26]Mokapo 39[/font_size][/center]\n\n[i]Lisumu lya bosoni lizali bonsomo—Masumu ma Koliatoni mapekisaki Bazolami koyamba liloba—Bosikoli bwa Klisto bosali nsima na kobikisaka bapotongono bazalaki yambo ya bwango. Penepene na 74 Yambo na Klisto.[/i]\n\n1 Mpe sikawa, mwana mobali wa ngai, nazali na mwa moke lisusu ya koloba epai ya yo koleka nini nalobaki epai ya ndeko mobali wa yo; mpo tala, etalaki yo te molende mwa ndeko mobali wa yo, bopotongono bwa ye, mpe etingia ya ye na kobombaka mitindo mya Nzambe? Tala, elakisaki ye te ndakisa yoko elamu mpo ya yo?\n\n2 Mpo osalaki keba mingi te epai ya maloba ma ngai lokola esalaki ndeko wa yo, o ntei ya bato ba Bazolami. Sikawa, eye ezali nini naboyi na yo; okobaki na komikumisa na bokasi bwa yo mpe bwania bwa yo.\n\n3 Mpe eye ezali enso te, mwana mobali wa ngai. Osalaki eye ezali mpasi epai ya ngai; mpo osundolaki mosala, mpe okendeki likolo o kati ya mboka ya Siloni o ntei ya ndelo ya Balamani, nsima ya mwasi wa pite Izabela.\n\n4 Iyo, ayibaki mosika mitema mya mingi; kasi eye ezalaki te bolimbisi mpo ya yo, mwana mobali wa ngai. Osengelaki koyika mpiko na mosala na mwango ozwaki mokumba.\n\n5 Eyebi yo te, mwana mobali wa ngai, ete makambo maye mazali bonsomo boko o miso mya Nkolo; iyo, nsomo mingi koleka likolo lya masumu manso longola se bosopi makila mazangi elindo to kowanganaka Molimo Mosantu?\n\n6 Mpo tala, soko owangani Molimo Mosantu ezalaki ye na esika mbala yoko na yo, mpe oyebi ete owangani ye, tala eye ezali lisumu liye likolimbisama te; iyo, mpe onso oyo akoboma na kobundisaka mwinda mpe boyebi bwa Nzambe, ezali petepete te mpo ya ye kozwa bolimbisi; iyo, nalobi epai ya yo, mwana mobali wa ngai ete ezali petepete te mpo ya ye kozwa bolimbisi boko.\n\n7 Mpe sikawa mwana mobali wa ngai, nalingi na Nzambe ete ozalaka te na elindo ya bobe boko bonene boye. Nalingaki te kowumela likolo lya mabe ma yo, mpo ya kozokisa bozo bwa yo, soko ezalaki te mpo ya bolamu bwa yo.\n\n8 Kasi tala, okoki te kobomba mabe ma yo na Nzambe; mpe longola se soko oyamboli makoteleme lokola litatoli likolo lya yo o mokolo mwa nsuka.\n\n9 Sikawa mwana mobali wa ngai nalingi ete oyambola mpe osundola masumu ma yo, mpe okende lisusu te nsima ya mposa ya miso mya yo, kasi omiwangana o makambo maye manso; mpo longola se soko osali eye okoki ata moke te kosangola bokonzi bwa Nzambe. O, omikundola, mpe kamata yango likolo lya yo, mpe omiwangana o makambo maye.\n\n10 Mpe natindi yo kokamata likolo lya yo kotunana elongo na bandeko babali bankulutu ba yo na misala mya yo; mpo tala, ozali o bolenge bwa yo, mpe ozali na mposa ya koleisama na bandeko ba yo. Mpe sala keba na toli ya bango.\n\n11 Ndima te yomei okambema mosika na likambo lya mpamba mpe lya ligboma; Ndima te zabulu akamba motema mwa yo mosika lisusu nsima ya basi bana ba nkuna ba pite. Tala, O mwana mobali wa ngai, boniboni enene bobe omemeki likolo lya Bazolami; mpo emonoki bango etamboleli ya yo balingaki te kondima na maloba ma ngai.\n\n12 Mpe sikawa Molimo mwa Nkolo alobi epai ya ngai: Tinda bana ba yo kosala bolamu, mbele bakamba mosika mitema mya bato mingi na bobebisami. Yango wana natindi yo, mwana mobali wa ngai, na bobangi bwa Nzambe, ete otika mabe ma yo.\n\n13 Ete obaluka na Nkolo na mayele, bokasi, mpe makasi ma yo manso; ete okamba mosika lisusu te mitema na kosala na nkuna; kasi kutu zonga epai ya bango, mpe ndima miko mya yo mpe mbeba ena eye osali.\n\n14 Luka te bomengo to biloko bya mpamba bya mokili moye; mpo tala, okoki te komeme byango na yo.\n\n15 Mpe sikawa, mwana mobali wa ngai, nalingi koloba mwa moke epai ya yo etali boyei bwa Klisto. Tala, nalobi epai ya yo, ete ezali ye oyo akoya solo kolongola masumu ma mokili; iyo, akoya kosakola nsango ya nsai ya lobiko epai ya bato ba ye.\n\n16 Mpe sikawa, mwana mobali wa ngai, eye ezali mosala mpo ya mwango obiangemaki, mpo ya kosakola nsango eye ya nsai epai ya bato ba ye, mpo ya kolengele mayele ma bango; mpo kutu ete lobiko lokoka koya epai ya bango, ete bakoka kolengele mayele ma bana ba bango na koyoka liloba o ntango ya boyei bwa ye.\n\n17 Mpe sikawa nakokitisa motema mwa yo mwa moke na likambo liye. Tala, ozali kokamwa ntina nini makambo maye mayebanaki kala yambo masalema. Tala, nalobi epai ya yo, ezali te bozo boko o ntango eye na motuya epai ya Nzambe lokola bozo boko bokozala o ntango ya boyei bwa ye?\n\n18 Elongobani lokola ete mwango mwa bosikoli moyebana epai ya bato baye lokola epai ya bana ba bango?\n\n19 Ezali te lokola petepete o ntango eye mpo ya Nkolo kotinda anzelu wa ye kosakola nsango eye ya nsai epai ya biso lokola epai ya bana ba biso, to lokola nsima ya boyei bwa ye?\n\n", "alma 40": "[center][font_size=26]Mokapo 40[/font_size][/center]\n\n[i]Klisto akomeme esalema bosekwi bwa bato banso—Bakufi sembo bakokende o paradizu mpe bato ba nkuna o molili mwa libanda mpo ya kozela mokolo mwa bosekwi bwa bango—Biloko binso bikozongisama o lolenge lolamu mpe lobongo nie o Bosekwi. Penepene na 74 Yambo ya Klisto.[/i]\n\n1 Sikawa mwana mobali wa ngai, awa ezali mwa moke lisusu nalingi koloba epai ya yo; mpo nasosoli ete mayele ma yo mazali kotungisama etali bosekwi bwa bakufi.\n\n2 Tala, nalobi epai ya yo, ete ezali te bosekwi—to, nalingi koloba, na maloba masusu, ete kufa eye ekolata te bozangi bokufi, bopoli boye bokolata te bozangi bopoli—kina nsima ya boyei bwa Klisto.\n\n3 Tala, akomeme esalema bosekwi bwa bakufi. Kasi tala, mwana mobali wa ngai bosekwi bozali naino te. Sikawa, nakobombola epai ya yo mobombamo moko; nzokande, ezali mibombamo mingi, miye mibombami, ete moko te ayebi myango longola se Nzambe yemei. Kasi nalakisi epai ya yo likambo lyoko liye nasengaki na etingia na Nzambe ete nakoka koyeba—lina litali bosekwi.\n\n4 Tala, ezali ntango yoko elakelama ete banso bakoya uta o bakufi. Sikawa ntango ekoya eye moko te ayebi; kasi Nzambe ayebi ntango eye elakelama.\n\n5 Sikawa, soko ekozala ntango yoko, to ntango ya ibale, to ntango ya isato, ete bato bakoya uta na bakufi, ezali likambo te; mpo Nzambe ayebi makambo maye manso; ekoki na ngai koyeba ete eye ezali likambo—ete ntango yoko elakelama ete bato banso bakosekwa uta na bakufi.\n\n6 Sikawa esengeli mpenza ezala ntaka yoko katikati ya ntango ya liwa mpe ntango ya bosekwi.\n\n7 Mpe sikawa nalingi natuna nini ekokoma na bozo bwa bato uta ntango eye ya liwa na ntango elakelama mpo ya bosekwi?\n\n8 Sikawa soko ezali koleka ntango yoko elakelama mpo ya bato kosekwa ezali likambo te; mpo bato banso bakokufa te mbala yoko, mpe eye ezali likambo te; enso ezali lokola mokolo moko na Nzambe, mpe ntango emekami bobele mpo ya bato.\n\n9 Yango wana, ezali ntango yoko elakelama epai ya bato ete bakosekwa uta na bakufi; mpe ezali ntaka yoko o kati ya ntango ya liwa mpe bosekwi. Mpe sikawa, etali ntaka ya ntango, nini ekokoma na bozo bwa bato ezali likambo liye natunaki na etingia na Nkolo mpo ya koyeba; mpe eye ezali likambo liye nayebi.\n\n10 Mpe ekoya ntango banso bakosekwa, nde ekoyeba bango ete Nzambe ayebi ntango inso iye alakelaki mpo ya moto.\n\n11 Sikawa, etali bozali bwa bozo o kati ya liwa mpe bosekwi—tala, eyebisamaki epai ya ngai na anzelu moko, ete milimo mya bato banso, sasaipi lokola milongwi uta o nzoto eye ya kufa, iyo, milimo mya bato banso, soko bazalaki balamu to babe, bazongisami na Nzambe oyo apesaki bango bomoi.\n\n12 Mpe nde ekosalema ete, milimo mya bango baye bazali sembo bakoyambama o bozali bwa esengo, boye bobiangemi paradizu, bozali boko bwa bopemi, bozali boko bwa kimia, wapi bakopema uta o mobulu monso mwa bango mpe uta o libungisi linso, mpe mawa.\n\n13 Mpe nde ekosalema, ete milimo mya nkuna, iyo, baye bazali babe—mpo tala, bazali te na eteni ndambo ya Molimo mwa Nkolo; mpo tala, bango baponoki misala mibe esika ya milamu; yango wana molimo mwa zabulu akotaki o kati ya bango, mpe azwi ndako ya bango—mpe baye bakobwakama libanda lya molili. Kuna ekozala boleli, mpe biyelela, mpe bolei mino, mpe eye na ntina ya bobe bwa bangomei, kokambemaka na bakangemi na bolingi bwa zabulu.\n\n14 Sikawa eye ezali bozali bwa bozo bwa nkuna, iyo, o molili, mpe o bozali boko bwa nsomo, bwa bobangi kotalelaka mpo ya nkele ya moto ya nkanda ya Nzambe likolo lya bango; boye batikali na bozali boye, lokola basembo na paradizu, kina o ntango ya bosekwi bwa bango.\n\n15 Sikawa, izali boko baye basosoli ete bozali boye bwa esengo mpe bozali boye bwa bobola bwa bozo, yambo ya bosekwi, bozalaki bosekwi boko bwa yambo. Iyo, nandimi ekoki kobiangema bosekwi boko, bosekwi bwa molimo to bozo mpe bofandi bwa bango na esengo to mawa, engebene na maloba maye malobami.\n\n16 Mpe tala, lisusu elobami, ete ezali bosekwi boko bwa yambo, bosekwi boko bwa bato banso bazalaki, to baye bazali, to baye bakozala, kina o bosekwi bwa Klisto uta na bakufi.\n\n17 Sikawa, tobanza te ete bosekwi boye bwa yambo, boye bolobami na lolenge loye, ekoki kozala bosekwi bwa bozo mpe bofandisi bwa bango o esengo to bobola. Okoki te kobanza ete eye ezali nini elingi koloba.\n\n18 Tala, nalobi epai ya yo, Te; kasi elingi koloba bosangani lisusu bwa bozo na nzoto, ya bango baye uta o mikolo mya Adama kina o bosekwi bwa Klisto.\n\n19 Sikawa, soko bozo mpe nzoto ya bango baye balobami ikosangana na mbala yoko, bato ba nkuna lokola basembo, nalobi te; ekoki, ete nalobi ete banso bakoya; to na maloba masusu, bosekwi bwa bango bokomememe bosalema yambo ya bosekwi bwa bango baye bakokufa nsima ya bosekwi bwa Klisto.\n\n20 Sikawa, mwana mobali wa ngai, nalobi te ete bosekwi bwa bango bokoya o bosekwi bwa Klisto; kasi tala, napesi likanisi lya ngai, ete bozo mpe nzoto ikosangana, iye ya basembo, o bosekwi bwa Klisto, mpe bomati bwa ye o lola.\n\n21 Kasi soko ezali o bosekwi bwa ye to nsima, nalobi te; kasi eye nalobi mpenza, ete ezali ntaka yoko o kati ya liwa mpe bosekwi bwa nzoto, mpe bozali bwa bozo na esengo to bobola kina o ntango elakelama na Nzambe ete bakufi bakoya, mpe bakosangisama, bozo mpe nzoto lokola, mpe komememe mpo ya koteleme liboso lya Nzambe, mpe basambisama engebene na misala mya bango.\n\n22 Iyo, eye ememi mpembeni bozongisi bwa biloko biye bilobelami na minoko mya baprofeta.\n\n23 Bozo bokozongisama na nzoto, mpe nzoto na bozo; iyo, mpe enama na enama mpe ekangisele na ekangisele ekozongisama na nzoto ya yango; iyo, kutu nsuki yoko ya moto ekobunga te; kasi biloko binso bikozongisama na lolenge la byango lolamu mpe lobongo nie.\n\n24 Mpe sikawa, mwana mobali wa ngai, eye ezali bozongisi boye bolobelami na minoko mya baprofeta—\n\n25 Mpe nde basembo bakongenge o bokonzi bwa Nzambe.\n\n26 Kasi tala, liwa lya nsomo likoya epai ya bato ba nkuna; mpo bakokufa mpo ya makambo matali makambo ma bosembo; mpo bazali na mbindo, mpe eloko te ya mbindo ekoki kosangola bokonzi bwa Nzambe; kasi babwakami libanda, mpe bafandisami mpo ya kolia mbuma ya mikumba mya bango to misala mya bango, miye mizali mibe; mpe bakomele mbondo ya nkeni yoko ya bololo.\n\n", "alma 41": "[center][font_size=26]Mokapo 41[/font_size][/center]\n\n[i]O Bosekwi bato bakoya na bozali boko bwa esengo ezanga nsuka to bobola ezanga nsuka —Nkuna mokolo moko te ekozala esengo—Bato ba mosuni bazangi Nzambe o mokili—Moto na moto akozwa lisusu o bozongisi bilembo mpe bizalela azwaki o bokufi. Penepene na 74 Yambo ya Klisto.[/i]\n\n1 Mpe sikawa mwana mobali wa ngai, nazali na mwa moke ya koloba etali bozongisi boye bolobami; mpo tala, boko basantoli nkoma, mpe bakei mpembeni na ntina ya likambo liye. Mpe nasosoli ete mayele ma yo matungisamaki lisusu etali likambo liye. Kasi tala, nakolimbola lyango epai ya yo.\n\n2 Nalobi epai ya yo, mwana mobali wa ngai, ete mwango mwa bozongisi elongobani na boyengebene bwa Nzambe; mpo esengeli ete biloko binso bizongisama na molongo mwa byango molamu. Tala, esengeli mpe eyengebeni, engebene na nguya mpe bosekwi bwa Klisto, ete bozo bwa moto mozongisama o nzoto ya bwango, mpe eteni na eteni ya nzoto ezongisama na yangomei.\n\n3 Mpe elongobani na boyengebene bwa Nzambe ete bato basambisama engebene na misala mya bango; mpe soko misala mya bango mizalaki milamu na bomoi boye, mpe mposa ya mitema mya bango izalaki ilamu, ete bakoka lisusu, o mokolo mwa nsuka, kozongisama epai ya eye ezali elamu.\n\n4 Mpe soko misala mya bango mizalaki mibe, bakozongisama o bobe. Yango wana, biloko binso bikozongisama na molongo mwa byangomei, eloko na eloko na lolenge la yango mpenza—bokufi bosekwi na bozangi bokufi, bopoli na bozangi bopoli—bisekwi na esengo ya ezanga nsuka mpo ya kosangola bokonzi bwa Nzambe, to na bobola bwa bozanga nsuka mpo ya kosangola bokonzi bwa zabulu, moko o ngambo yoko, mosusu o ngambo esusu—\n\n5 Moko asekwi na esengo engebene na mposa ya ye ya esengo, to bolamu engebene na mposa ya ye ya bolamu; mpe mosusu na bobe engebene na mposa ya ye ya bobe; mpo lokola azalaki na mposa ya kosala bobe bolai bwa mokolo mobimba, kutu boye akozwa mbano ya ye ya bobe ekoya butu.\n\n6 Mpe boye ezali o ngambo esusu. Soko ayambolaki masumu ma ye, mpe azalaki na mposa ya bosembo kina o nsuka ya mikolo mya ye, kutu boye akozwa mbano ya bosembo.\n\n7 Baye bazali baye bakosikolama na Nkolo; iyo, baye bazali baye bakamatami libanda, baye babikisami na butu ezanga nsuka ya molele; mpe boye bakoteleme to bakokweya; mpo tala, bazali basambisi ba bangomei, soko bakosala bolamu to bobe.\n\n8 Sikawa, mibeko mya Nzambe mikobongwanaka te; yango wana, nzela elengelemi ete onso oyo alingi akoki kotambola na yango mpe kobikisama.\n\n9 Mpe sikawa tala, mwana mobali wa ngai, komeka lisusu te kotumola Nzambe wa yo likolo lya biteni bina bya malongi, na byango kina lelo omekaki kosala lisumu.\n\n10 Kobanza te, zambi elobelami etali bozongisi, ete okozongisama uta o lisumu na esengo. Tala, nalobi epai ya yo, nkuna mokolo moko te ekozala esengo.\n\n11 Mpe sikawa, mwana mobali wa ngai, bato banso baye bazali na bozali boko bwa mokili, to nalingi koloba, na bozali bwa mosuni, bazali na lititi lya bololo mpe bowumbu bwa bobe; bazangi Nzambe na mokili, mpe batamboli na bokeseni na lizali lya Nzambe; yango wana, bazali na bozali boko bokeseni na lizali lya esengo.\n\n12 Mpe sikawa tala, ezali ntina ya liloba bozongisi kokamata eloko ya bozali boko bwa mokili mpe kotia yango na bozali boko bwa mokili te, to kotia yango na bozali boko bokeseni na bozali bwa yango?\n\n13 O, mwana mobali wa ngai, eye ezali te; kasi ntina ya liloba bozongisi ezali komeme ezonga lisusu bobe mpo ya bobe, to ya mosuni mpo ya ya mosuni, to ya zabulu mpo ya ya zabulu—elamu mpo ya eye ezali elamu; sembo mpo ya eye ezali sembo; eyengebene mpo ya eye ezali eyengebene; ya ngolu mpo ya eye ezali ya ngolu.\n\n14 Yango wana, mwana mobali wa ngai, tala ete ozala na ngolu epai ya bandeko ba yo; sala na boyengebene, sambisa na bosembo, mpe sala bolamu ntango inso; mpe soko osali makambo maye manso nde okozwa mbano ya yo; iyo, okozala na ngolu ezongisami epai ya yo lisusu; okozala na boyengebene bozongisi epai ya yo lisusu; okozala na bosambisi bwa bosembo bozongisi epai ya yo lisusu; mpe okozala na bolamu bopesami mbano epai ya yo lisusu.\n\n15 Mpo eye okotinda libanda ekozonga epai ya yo lisusu, mpe ekozongisama; yango wana, liloba bozongisi likokweyisa mpenza mingi koleka mosumuki, mpe likoyengebinia ye ata moke te.\n\n", "alma 42": "[center][font_size=26]Mokapo 42[/font_size][/center]\n\n[i]Bokufi bozali ntango ya momekano mpo ya kokokisa moto koyambola mpe kosalela Nzambe—Bokwei bwa Adama bomemeki liwa lya ntango mpe lya molimo likolo lya bato banso—Bosikoli bokoya o nzela ya boyamboli—Nzambe yemei atumbolami mpo ya masumu ma mokili—Ngolu ezali mpo ya bango baye bayamboli—Banso basusu bayangelami na boyengebene bwa Nzambe—Ngolu ekoya na ntina ya Botumbolami—Bobele bayamboli ba solo bakobikisama. Penepene 74 Yambo ya Klisto.[/i]\n\n1 Mpe sikawa, mwana mobali wa ngai, nasosoli ezali mwa likambo lisusu litungisi mayele ma yo, liye okoki kososola te—liye litali boyengebene bwa Nzambe na etumbu ya mosumuki; mpo omeki kobanza ete ezali boyengebene te ete mosumuki afandisama o bozali bwa bobola.\n\n2 Sikawa tala, mwana mobali wa ngai, nalingi kolimbola likambo liye epai ya yo. Mpo tala, esilisaki Nkolo Nzambe kotinda baboti ba biso ba yambo uta o elanga ya Edene, mpo ya kokona na mabele, uta wapi bakamatamaki—iyo, abenganaki libanda moto, mpe atiaki o nsuka ya esti ya elanga ya Edene, bakeluba, mpe mopanga moko mwa moto moye mokobaluka o nzela inso, mpo mobomba nzete ya bomoi—\n\n3 Sikawa, tomoni ete moto akomaki lokola Nzambe, koyebaka bolamu mpe bobe; mpe mbele asembola loboko la ye, mpe akamata lokola nzete ya bomoi, mpe alia mpe azala na bomoi bwa seko, Nkolo Nzambe atiaki bakeluba mpe mopanga mwa moto, ete alia mbuma ya yango te—\n\n4 Mpe boye tomoni, ete epesamaki ntango yoko epai ya moto, mpo ya koyambola, iyo, ntango yoko ya momekano, ntango yoko ya koyambola mpe kosalela Nzambe.\n\n5 Mpo tala, soko Adama asembolaka loboko la ye sasaipi, mpe aliaka nzete ya bomoi, alingaki kozala na bomoi bwa seko, engebene na liloba lya Nzambe, kozalaka na ntaka te mpo ya koyambola; iyo, mpe lisusu liloba lya Nzambe lilingaki kozala mpamba, mpe mwango monene mwa lobiko molingaki kokakema.\n\n6 Kasi tala, etangamaki epai ya moto ete akufa—Yango wana, lokola bakatamaki uta o nzete ya bomoi basengelaki kokatama uta o etando ya mabele—mpe moto akomaki abunga libela, iyo, bakomaki moto akweya.\n\n7 Mpe sikawa, omoni na eye ete baboti ba biso ba yambo bakatamaki o ntango mpe o molimo lokola mosika uta o miso mya Nkolo; mpe boye tomoni ete bakomi bayangelami mpo ya kolanda nsima ya bolingi bwa bango.\n\n8 Sikawa tala, elongobanaki te ete moto abutwisama uta o liwa liye lya ntango, mpo elingaki kobebisa mwango monene mwa esengo.\n\n9 Yango wana, lokola bozo bokokaki kokufa mokolo moko te, mpe bokwei bomemeki likolo lya bato banso liwa lyoko lya molimo mpe lya ntango lokola, ena ezali, bakatamaki mosika uta o miso mya Nkolo, elongobanaki ete bato banso babutwisama uta o liwa liye lya molimo.\n\n10 Yango wana, lokola bakomaki ba mosuni, ba biyokeli, mpe ba zabulu, na lizali, bozali boye bwa momekano bokomaki bozali boko mpo ya bango kolengele; ekomaki bozali boko bwa bolengeli.\n\n11 Mpe sikawa omikundola, mwana mobali wa ngai, soko ezalaki te mwango mwa bosikoli, (kotiaka mwango mpembeni) sasaipi lokola bakufaki bozo bwa bango bozalaki bobola, kokatamaka mosika uta o miso mya Nkolo.\n\n12 Mpe sikawa, ezalaki nzela te ya kobutwisa bato uta o bozali bwa bokwei boye, boye moto amemeke likolo lya yemei na ntina ya bozangi botosi.\n\n13 Yango wana, engebene na boyengebene, mwango mwa bosikoli mokokaki te komememe mpembeni, bobele likolo lya masengeli ma boyamboli bwa bato o bozali boye bwa momekano, iyo, bozali boye bwa momekano; mpo longola se soko ezalaki mpo ya masengeli maye, ngolu ekokaki te kosala longola se soko ekobebisa mosala mwa boyengebene. Sikawa mosala mwa boyengebene mokokaki te kobebisama; soko boye, Nzambe alingaki kotika kozala Nzambe.\n\n14 Mpe boye tomoni ete bato banso bakweyaki, mpe bazalaki o maboko ma boyengebene; iyo, boyengebene bwa Nzambe, boye bofandisaki bango libela mpo ya kokatama mosika uta o miso mya ye.\n\n15 Mpe sikawa, mwango mwa ngolu mokokaki te komememe mpembeni longola se soko botumbolami boko bokosalema; yango wana Nzambe yemei atumbolami mpo ya masumu ma mokili, mpo ya komeme mpembeni mwango mwa ngolu, mpo ya kolembisa bisenge bya boyengebene, ete Nzambe akoka kozala Nzambe moko abongo nie, mpe moyengebene, mpe Nzambe wa ngolu lokola.\n\n16 Sikawa, boyamboli bokokaki te koya epai ya bato longola se soko ezalaki etumbu yoko, eye ezalaki ya seko lokola bomoi bwa bozo bosengeli kozala, ekangema ya bokeseni na mwango mwa esengo, eye lokola ezalaki ya seko lokola bomoi bwa bozo.\n\n17 Sikawa, boniboni ekokaki moto koyambola longola se soko akosumuka? Boniboni ekokaki ye kosumuka soko mobeko mozalaki te? Boniboni ekokaki kozala mobeko moko longola se soko etumbu ezalaki?\n\n18 Sikawa, ezalaki etumbu yoko ekangema, mpe mobeko moyengebene mopesamaki, moye momemi boswi bwa motema epai ya moto.\n\n19 Sikawa, soko epesamaki mobeko te—soko moto moko abomi, akokufa—elingaki ye kobanga alingaki kokufa soko akoboma?\n\n20 Mpe lisusu, soko epesamaki mobeko te na lisumu bato balingaki te kobanga kosumuka.\n\n21 Mpe soko epesamaki mobeko te, soko bato basumukaki nini boyengebene bokokaki kosala, to ngolu lokola, mpo ilingaki kozala na likoki lyoko te likolo lya ekelamo?\n\n22 Kasi epesamaki mobeko moko, mpe etumbu akangemaki, mpe boyamboli boko bopesami; boye boyamboli, ngolu esengi; soko te, boyengebene bosengeli ekelamo mpe bosaleli mobeko, mpe mobeko mopesi etumbu; soko boye te, misala mya boyengebene molingaki kobebisama, mpe Nzambe alingaki kotika kozala Nzambe.\n\n23 Kasi Nzambe atiki te kozala Nzambe, mpe ngolu esengeli na moyamboli, mpe ngolu eyei na ntina ya botumbolami; mpe botumbolami bomemi esalema bosekwi bwa bakufi; mpe bosekwi bwa bakufi bomemi bozongisi bwa moto o kati ya miso mya Nzambe; mpe boye bazongisami o kati ya miso mya ye, mpo ya kosambisama engebene na misala mya bango, engebene na mobeko mpe boyengebene.\n\n24 Mpo tala, boyengebene bosaleli bisenge bya bwango, mpe lisusu ngolu esengeli inso iye izali ya yangomei; mpe boye, moto te longola se moyamboli wa solo abikisami.\n\n25 Nini, ebanzi yo ete ngolu ekoki koyiba boyengebene? Nalobi epai ya yo, Te; ata moke te. Soko boye, Nzambe alingaki kotika kozala Nzambe.\n\n26 Mpe boye Nzambe amemi mpembeni mwango mwa ye monene mpe mwa seko, moye alengeleki uta o bokelami bwa mokili. Mpe boye eyei mpembeni lobiko mpe bosikoli bwa bato, mpe bobebisami mpe bobola bwa bango.\n\n27 Yango wana, O mwana mobali wa ngai, onso oyo alingi koya akoki koya komele mai ma bomoi bwa seko na bonsomi; mpe onso oyo alingi koya te lolenge loko akosengisama te; kasi o mokolo mwa nsuka ekozongisama epai ya ye engebene na misala mya ye.\n\n28 Soko azali na mposa ya kosala bobe, mpe ayamboli te o mikolo mya ye, tala, bobe bokosalema epai ya ye, engebene na bozongisi bwa Nzambe.\n\n29 Mpe sikawa, mwana mobali wa ngai, nazali na mposa ete otika makambo maye matungisa yo lisusu te, mpe bobele tika masumu ma yo matungisa yo, na matungisi maye makomeme yo epai ya boyamboli.\n\n30 O mwana mobali wa ngai, nazali na mposa ete owangana boyengebene bwa Nzambe lisusu te. Meka lisusu komilimbisa ata moke te na ntina ya masumu ma yo, na kowanganaka boyengebene bwa Nzambe; kasi tika boyengebene bwa Nzambe, mpe ngolu ya ye, mpe motema molai mwa ye mozala na nguya mpenza o motema mwa yo; mpe tika ememe yo o nse o mputulu o bosawa.\n\n31 Mpe sikawa, O mwana mobali wa ngai, obiangemi na Nzambe mpo ya kolakisa liloba epai ya bato baye. Mpe sikawa, mwana mobali wa ngai, kende nzela ya yo, sakola liloba na bosolo mpe limemia, ete okoka komeme bozo epai ya boyamboli, ete mwango monene mwa ngolu mokoka kozala na likoki likolo lya bango. Mpe tika Nzambe apesa epai ya yo kutu engebene na maloba ma ngai. Amene.\n\n", "alma 43": "[center][font_size=26]Mokapo 43[/font_size][/center]\n\n[i]Alama mpe bana babali ba ye bateyi liloba—Bazolami mpe Banefi basusu bakabwani bakomi Balamani—Balamani bayei kobunda na Banefi o etumba—Moloni apesi Banefi ebundele ya bobatelami—Nkolo abimisi na Alama mayele ma etumba ma Balamani—Banefi babateli ndako, bonsomi, mabota mpe eyamba ya bango—Mampinga ma Moloni mpe Lehi mazingi Balamani. Penepene na 74 Yambo ya Klisto.[/i]\n\n1 Mpe sikawa esalemaki ete bana ba Alama bakendeki o ntei ya bato, mpo ya kosakola liloba epai ya bango. Mpe Alama, lisusu, yemei, akokaki te kopema, mpe akendeki lokola.\n\n2 Sikawa tokoloba lisusu te etali liteya lya bango, longola se ete bateyaki liloba, mpe bosolo, engebene na molimo mwa bobikuli mpe libimisi; mpe bateyaki nsima ya molongo mosantu mwa Nzambe na mwango babiangemaki.\n\n3 Mpe sikawa tala nazongi o nsango yoko ya bitumba o kati ya Banefi mpe Balamani, o mobu mwa zomi na mwambe mwa bokonzi bwa basambisi.\n\n4 Mpo tala, esalemaki ete Bazolami bakomaki Balamani; yango wana, o ebandeli ya mobu mwa zomi na mwambe bato banso ba Banefi bamonoki ete Balamani bazalaki koyaka likolo lya bango; yango wana basalaki bolengeli mpo ya etumba; iyo, basangisaki elongo mandoki ma bango o mboka ya Yesoni.\n\n5 Mpe esalemaki ete Balamani bayaki elongo nkoto na nkoto; mpe bayaki o kati ya mboka ya Ationumi, eye ezali mboka ya Bazolami; mpe moto moko o nkombo ya Zelayemina azalaki mokambi wa bango.\n\n6 Mpe sikawa, lokola Baamaleki bazalaki bato ba ezalela yoko ya nkuna mpe ya bobomi mingi koleka Balamani, kati ya o mpe na bangomei, yango wana, Zelayemina aponoki bakapiteni bakonzi likolo lya Balamani, mpe bango banso bazalaki Baamaleki mpe Bazolami.\n\n7 Sikawa eye asalaki ete akoka kobatela boyini bwa bango ona Banefi, ete akoka komeme bango o kati ya boyangelami mpo ya bokokisi miango mya ye.\n\n8 Mpo tala, miango mya ye mizalaki mpo ya kolamusa Balamani na nkanda likolo lya Banefi; eye asalaki ete akoka koyiba nguya enene likolo lya bango, mpe lisusu ete akoka kolonga nguya likolo lya Banefi na komemeke bango o kati ya bowumbu.\n\n9 Mpe sikawa mwango mwa Banefi mozalaki mwa kosalisa mboka ya bango, mpe ndako ya bango, mpe basi ba bango, mpe bana ba bango, ete bakoka kobatela bango uta o maboko ma bayini ba bango; mpe lisusu ete bakoka kobatela makoki ma bango mpe matomba ma bango, iyo, mpe lisusu lipanda lya bango, ete bakoka kokumbamela Nzambe engebene na mposa ya bango.\n\n10 Mpo bayebaki ete soko bakwei o kati ya maboko ma Balamani, ete onso oyo akokumbamela Nzambe o molimo mpe o bosolo, Nzambe wa solo mpe wa bomoi, Balamani bakobebisa ye.\n\n11 Iyo, mpe bayebaki lisusu boyini bwa nsuka mpenza bwa Balamani ona bandeko ba bango, baye bazalaki bato ba Ati-Nefi-Lehi, baye babiangemaki bato ba Amona—mpe balingaki te kokamata mandoki ma bango, iyo, bakotaki o kati ya boyokani boko mpe balingaki te kobuka bwango—yango wana, soko bakweyaki o kati ya maboko ma Balamani balingaki kobebisa bango.\n\n12 Mpe Banefi balingaki te kondima ete babebisama; yango wana bapesaki bango mboka mpo ya lisango lya bango.\n\n13 Mpe bato ba Amona bapesaki epai ya Banefi ndambo enene ya bilei bya bango mpo ya kosalisa mampinga ma bango; mpe boye Banefi basengisamaki, bango moko, kotelemela Balamani, baye bazalaki eteni yoko ya Lamani mpe Lemuele, mpe bana babali ba Yisamaele, mpe bango banso baye bakabwanaki uta o Banefi, baye bazalaki Baamaleki mpe Bazolami, mpe biboto bya banganga ba Noa.\n\n14 Sikawa biboto bina bazalaki na motango monene, penepene, lokola Banefi; mpe boye Banefi basengelaki kowela na bandeko ba bango, kutu kina o bosopi makila.\n\n15 Mpe esalemaki ete lokola mampinga ma Balamani masanganaki o mboka ya Ationumi, tala, mampinga ma Banefi balengelemeki mpo ya kokutana na bango o mboka ya Yesoni.\n\n16 Sikawa, mokambi wa Banefi, to moto oyo aponomoki mpo ya kozala kapiteni mokonzi likolo lya Banefi—sikawa kapiteni mokonzi akamataki bokomanda bwa mampinga manso ma Banefi—mpe nkombo ya ye ezalaki Moloni.\n\n17 Mpe Moloni akamataki bokomanda bonso, mpe boyangeli bwa bitumba bya bango. Mpe azalaki bobele na mibu tuku mibale na mitano eponomoki ye kapiteni mokonzi likolo lya mampinga ma Banefi.\n\n18 Mpe esalemaki ete akutanaki na Balamani o ndelo ya Yesoni, mpe bato ba ye bazalaki na mandoki ma mipanga, mpe ma nsendo, mpe ndenge inso ya mandoki.\n\n19 Mpe emonoki mampinga ma Balamani ete bato ba Nefi, to ete Moloni, alengeleki bato ba ye na ebende ya ntolo mpe na nguba ya loboko, iyo, mpe lisusu nguba ya kobatela mito mya bango, mpe lisusu balataki bilamba bya mbinga—\n\n20 Sikawa limpinga lya Zelayemina lilengelemeki te na eloko yoko ya lolenge loye; bazalaki bobele na mipanga mya bango, mpe nsendo ya bango, matimbo ma bango mpe makula ma bango, mabanga ma bango mpe bilingongo bya bango; mpe bazalaki bolumbu, longola se soko ezalaki mposo yoko eye ezingamaki penepene na nketo ya bango; iyo, bango banso bazalaki bolumbu, longola se soko ezalaki Bazolami mpe Baamaleki;\n\n21 Kasi balataki te mandoki ma ebende ya ntolo, to nguba te—yango wana, babangaki mpenza mampinga ma Banefi na ntina ya ebundele ya bango, ata motango mwa bango kozalaka boye mingi koleka Banefi.\n\n22 Tala, sikawa esalemaki ete bamekaki te koya kobunda na Banefi o ndelo ya Yesoni; yango wana bakendeki libanda lya mboka ya Ationumi o kati ya esobe, mpe bakamataki mobembo mwa bango zingazinga mpembeni o esobe, mosika penepene na moto bwa ebale ya Sidoni, ete bakoka koya o mboka ya Mati mpe bakamata mboka; mpo babanzaki te ete mampinga ma Moloni bakoyeba wapi bakendeki.\n\n23 Kasi esalemaki ete, sasaipi lokola bakendeki o kati ya esobe Moloni atindaki banongi o kati ya esobe mpo ya kokengele nganda ya bango; mpe Moloni, lisusu, koyebaka mabikuli ma Alama, atindaki boko bato epai ya ye, kozalaka na mposa ete atuna na Nkolo wapi mampinga ma Banefi basengelaki kokende mpo ya komibatela na Balamani.\n\n24 Mpe esalemaki ete liloba lya Nkolo liyaki epai ya Alama, mpe Alama ayebisaki bantoma ba Moloni, ete mampinga ma Balamani bazali kotambolaka zingazinga mpembeni o esobe, ete bakoka koya likolo o kati ya mboka ya Mati, ete bakoka kobanda etumba likolo lya eteni eleki petepete ya bato. Mpe bantoma bana bakendeki mpe bapesaki nsango epai ya Moloni.\n\n25 Sikawa Moloni, kotikaka eteni yoko ya limpinga lya ye o mboka ya Yesoni, mbele o yoko nzela eteni yoko ya Balamani eya o kati ya mboka mpe ekamata engumba, akamataki eteni etikalaki ya limpinga lya ye mpe atambolaki likolo o kati ya mboka ya Mati.\n\n26 Mpe asalaki ete bato banso o ntaka ena ya mboka basangana bangomei elongo mpo ya etumba na Balamani, mpo ya kobatela mboka mpe ekolo, makoki ma bango mpe lipanda lya bango; yango wana balengeleki mpo ya ntango ya boyei bwa Balamani.\n\n27 Mpe esalemaki ete Moloni asalaki ete limpinga lya ye libombama o lobwaku loye lozalaki penepene na libongo lya ebale Sidoni, liye lizalaki o westi ya ebale Sidoni o esobe.\n\n28 Mpe Moloni atiaki banongi zingazinga mpembeni, ete akoka koyeba ntango mampinga ma Lamani makoya.\n\n29 Mpe sikawa, lokola Moloni ayebaki likanisi lya Balamani, ete ezalaki na likanisi lya bango kobebisa bandeko ba bango, to koyangela mpe komeme bango o kati ya bowumbu ete bakoka kotia bokonzi boko mpo ya bangomei likolo lya mboka mobimba;\n\n30 Mpe lisusu lokola ayebaki ete ezalaki bobele mposa ya Banefi kobatela mboka ya bango, mpe lipanda lya bango, mpe eklezia ya bango, yango wana akanisaki yango lisumu te ete abatela bango na angele; yango wana, ayebaki na banongi ba ye nzela Balamani basengelaki kokamata.\n\n31 Yango wana, akabolaki limpinga lya ye mpe amemeki eteni yoko likolo o kati ya lobwaku, mpe abombaki bango o esti, mpe o sudi ya ngomba patalalu Lipila;\n\n32 Mpe etikali abombaki o lobwaku la westi, o westi ya ebale Sidoni, mpe boye o nse ya ndelo ya mboka Mati.\n\n33 Mpe boye etiaki ye limpinga lya ye engebene na mposa ya ye, alengeleki mpo ya kokutana na bango.\n\n34 Mpe esalemaki ete Balamani bayaki o nordi ya ngomba patalalu, wapi eteni yoko ya limpinga lya Moloni libombamaki.\n\n35 Mpe lokola Balamani balekaka ngomba patalalu Lipila, mpe bayaki o kati ya lobwaku, mpe babandaki kokatisa ebale Sidoni, limpinga liye libombamaki o sudi ya ngomba patalalu, baye bakambemaki na moto moko oyo ya ye nkombo ezalaki Lehi, mpe akambaki limpinga lya ye liboso mpe azingaki Balamani penepene o esti o nsima ya bango.\n\n36 Mpe esalemaki ete Balamani, emonoki bango Banefi koyaka likolo lya bango o nsima ya bango, babalukaki mpe babandaki kowela na limpinga lya Lehi.\n\n37 Mpe mosala mwa liwa mobandaki o ngambo ibale, kasi ezalaki nsomo mingi koleka epai ya Balamani, mpo bolumbu bwa bango boyambisaki bango mabete ma bozito ma Banefi na mipanga mya bango mpe nsendo ya bango, iye imemeki liwa penepene ma lobete lonso.\n\n38 Ntango o ngambo esusu, ezalaki ntango na ntango moto moko akweyaki o ntei ya Banefi, na mipanga mpe bobungisi makila ma bango, ezipamaki bango o bisika bileki na bomoi bwa nzoto, to bisika bileki na bomoi bwa nzoto bizipamaki na mabete ma Balamani, na bibende bya ntolo bya bango, mpe nguba ya loboko la bango, mpe bibende bya mito bya bango; mpe boye Banefi bamemeki mosala mwa liwa o ntei ya Balamani.\n\n39 Mpe esalemaki ete Balamani bakomaki kobanga, na ntina ya bobebisami bonene o ntei ya bango, kutu kina babandaki kokima ona ebale ya Sidoni.\n\n40 Mpe balandamaki na Lehi mpe bato ba ye; mpe babenganamaki na Lehi o mai ma Sidoni, mpe bakatisaki mai ma Sidoni. Mpe Lehi atelemisaki mampinga ma ye likolo lya libongo lya ebale ya Sidoni ete bakatisa te.\n\n41 Mpe esalemaki ete Moloni mpe limpinga lya ye bakutanaki na Balamani o lobwaku, o ngambo esusu ya ebale Sidoni, mpe babandaki kokweya likolo lya bango mpe koboma bango.\n\n42 Mpe Balamani bakimaki lisusu liboso lya bango, bakendeki ona mboka ya Mati; mpe bakutanaki lisusu na mampinga ma Moloni.\n\n43 Sikawa o likambo liye Balamani babundaki mpenza; iyo, mokolo moko te eyebanaki Balamani kobunda na makasi manene mpe mpiko mpenza ya lolenge loye, te, te kutu uta o ebandeli.\n\n44 Mpe bafulamaki na Bazolami mpe Baamaleki, baye bazalaki bakapiteni bakonzi mpe bakambi ba bango, mpe Zelayemina, oyo azalaki kapiteni mokonzi, to mokambi mokonzi mpe komanda wa bango; iyo, babundaki lokola badalagona, mpe mingi ya Banefi babomamaki na maboko ma bango, iyo, mpo babukaki na biteni bibale mingi ya bibende bya mito bya bango, mpe batobolaki mingi ya bibende bya ntolo bya bango, mpe babukaki mingi ya maboko ma bango; mpe boye Balamani babukaki na nkanda ekasi ya bango.\n\n45 Nzokande, Banefi bafulamaki na ntina eleki elamu, mpo bazalaki te kobundaka mpo ya bokonzi to nguya kasi bazalaki kobundaka mpo ya ndako ya bango mpe lipanda lya bango, basi ba bango mpe bana ba bango, mpe inso ya bango, iyo, mpo ya milulu mya bokumbami bwa bango mpe eklezia ya bango.\n\n46 Mpe bazalaki kosalaka ena bayokaki ezalaki mokumba moye basengelaki na Nzambe wa bango; mpo Nkolo alobaka epai ya bango, mpe lisusu epai ya batata ba bango, ete: Mbala nzike lokola bozali na elindo te ya kobanda etumba ya yambo, mpe ya ibale, bokoyoka mpasi te ya kobomama na maboko ma bayini ba bino.\n\n47 Mpe lisusu, Nkolo alobaki ete: bokobatela mabota ma bino kutu kina o bosopi makila. Yango wana mpo ya ntina eye Banefi bazalaki kowelaka na Balamani, mpo ya kobatela bangomei, mpe mabota ma bango, mpe mboka ya bango, ekolo ya bango, mpe makoki ma bango, mpe eyamba ya bango.\n\n48 Mpe esalemaki ete emonoki bato ba Moloni nkele mpe nkanda ya Balamani, bakomaki penepene na kozonga nsima mpe kokima bango. Mpe Moloni, komonoko mokano mwa bango, atindaki mpe afulaki mitema mya bango na makanisi maye—iyo, makanisi ma mboka ya bango, lipanda lya bango, iyo, bonsomi bwa bango uta o bowumbu.\n\n49 Mpe esalemaki ete babalukaki likolo lya Balamani, mpe bagangaki na mongongo moko epai ya Nkolo Nzambe wa bango, mpo ya lipanda lya bango mpe bonsomi bwa bango uta o bowumbu.\n\n50 Mpe babandaki kotelemela Balamani na nguya; mpe na ngonga ena kaka eye babelelaki epai ya Nkolo mpo ya bonsomi bwa bango, Balamani babandaki kokima liboso lya bango; mpe bakimaki kutu o mai ma Sidoni.\n\n51 Sikawa, Balamani bazalaki na motango monene mingi koleka, iyo, penepene mingi koleka mbala ibale motango mwa Banefi; nzokande, babenganamaki mpenza ete basangisamaki elongo o nzoto yoko o lobwaku, likolo lya libongo lya ebale ya Sidoni.\n\n52 Yango wana mampinga ma Moloni mazingaki bango penepene, iyo, kutu o ngambo ibale ya ebale, mpo tala, o esti ezalaki bato ba Lehi.\n\n53 Yango wana emonoki Zelayemina bato ba Lehi o esti ya ebale Sidoni, mpe mampinga ma Moloni o westi ya ebale Sidoni, ete bazingamaki penepene na Banefi, batondaki na nsomo.\n\n54 Sikawa Moloni, emonoki ye nsomo ya bango, atindaki bato ba ye ete batika kosopaka makila ma bango.\n\n", "alma 44": "[center][font_size=26]Mokapo 44[/font_size][/center]\n\n[i]Moloni atindi Balamani mpo ya kosala boyokani boko bwa kimia to babomama—Zelayemina aboyi ebonzo, mpe etumba ebandi lisusu—Mampinga ma Moloni malongi Balamani. Penepene na 74–73 Yambo ya Klisto.[/i]\n\n1 Mpe esalemaki ete batelemeki mpe balongwaki o ntaka yoko uta na bango. Mpe Moloni alobaki epai ya Zelayemina: Tala, Zelayemina, ete tozali te na mposa ya kozala bato ba makila. Oyebi ete bozali o maboko ma biso, nzokande tozali te na mposa ya koboma bino.\n\n2 Tala, toyei te libanda mpo ya kobunda na bino ete tokoka kosopa makila ma bino mpo ya nguya; mpe tozali te na mposa ya komeme moko o nkanga ya bowumbu. Kasi eye ezali ntina mpenza mpo ya yango boyei kobunda na biso; iyo, mpe bosiliki na biso na ntina ya eyamba ya biso.\n\n3 Kasi sikawa, bomoni ete Nkolo azali elongo na biso; mpe bomoni ete atiki bino o kati ya maboko ma biso. Mpe sikawa nalingi ete bososola ete eye esalemi epai ya biso na ntina ya eyamba ya biso mpe bondimi bwa biso na Klisto. Mpe sikawa bomoni ete bokoki te kobebisa bondimi boye bwa biso.\n\n4 Sikawa bomoni ete eye ezali bondimi bwa solo bwa Nzambe; iyo, bomoni ete Nzambe akosalisa, mpe akobomba, mpe akobatela biso, ntango elai lokola tozali potongono epai ya ye, mpe epai ya bondimi bwa biso, mpe eyamba ya biso; mpe mokolo moko te Nkolo akolinga ete tobebisama longola se soko tokokweya o kati ya bobuki mobeko mpe tokowangana bondimi bwa biso.\n\n5 Mpe sikawa, Zelayemina, natindi yo, o nkombo ya Nzambe ona wa nguya inso, oyo alendisi maboko ma biso ete tolongi nguya likolo lya bino, na bondimi bwa biso, na eyamba ya biso, na milulu mya bokumbami bwa biso, mpe na eklezia ya biso, mpe na lisalisi lya bule liye tosengeli na basi ba biso mpe bana ba biso, na lipanda liye likangi biso o mboka ya biso mpe ekolo ya biso; iyo, mpe lisusu na bobombi bwa liloba lya bule lya Nzambe, na oyo tosengeli esengo enso ya biso; mpe na eye enso elingami mingi koleka epai ya biso—\n\n6 Iyo, mpe eye ezali enso te; natindi yo na mposa inso iye bozali na yango mpo ya bomoi, ete botika mandoki ma bino ma etumba epai biso, mpe tokoluka te makila ma bino, kasi tokobatela bomoi bwa bino, soko bokokende nzela ya bino mpe bokoya lisusu te na etumba likolo lya biso.\n\n7 Mpe sikawa, soko bosali eye te, tala, bozali o maboko ma biso, mpe nakotinda bato ba ngai bakweya likolo lya bino, mpe babamba mpota ya liwa o nzoto ya bino, ete bokoka kosila; mpe nde tokotala nani akozala na nguya likolo lya bato baye; iyo, tokotala nani akomememe o kati ya bowumbu.\n\n8 Mpe sikawa esalemaki ete ntango Zelayemina ayokaki maloba maye abelemeki mpe apesaki mopanga mwa ye mpe mopanga mogumbama mwa ye, mpe makula ma ye o kati ya maboko ma Moloni, mpe alobaki epai ya ye: Tala, awa ezali mandoki ma biso ma etumba; tokopesa mango epai ya bino, kasi tokondima te bisomei kokamata ndai yoko epai ya bino, eye toyebi ete tokobuka, mpe lisusu bana ba biso; kasi tokokamata mandoki ma biso ma etumba, mpe tokondima ete tokoka kokende o kati ya esobe; soko te tokosimba mipanga mya biso, mpe tokowa to tokolonga.\n\n9 Tala, biso tozali te ba bondimi bwa bino; tondimi te ete ezali Nzambe oyo atiki biso o maboko ma bino; kasi tondimi ete ezali mayele mabe ma bino maye mabateli bino uta o mipanga mya biso. Tala, ezali bibende bya ntolo bya bino mpe nguba ya bino iye ibatelaki bino.\n\n10 Mpe sikawa etiaka Zelayemina nsuka yoko ya kolobaka maloba maye, Moloni azongisaki mopanga mpe mandoki ma etumba, maye azwaki, epai ya Zelayemina, kolobaka: Tala, tokosilisa boweli.\n\n11 Sikawa nakoki te kolongola maloba maye nalobi, yango wana lokola Nkolo azali na bomoi, bokoki kokende te longola se soko bokei elongo na ndai yoko ete bokozonga lisusu te na biso mpo ya kobunda. Sikawa lokola bozali o maboko ma biso tokotangisa makila ma bino likolo lya mabele, to bokotosa masengeli maye nalakisi.\n\n12 Mpe sikawa elobaka Moloni maloba maye, Zelayemina asimbaki mopanga mwa ye, mpe asilikaki na Moloni, mpe awelisaki o boso ete akoka koboma Moloni; kasi lokola atombolaki mopanga mwa ye, tala, moko wa basoda ba Moloni apapolaki mwango kutu o mabele, mpe ebukanaki o esimbele; mpe abeteki Zelayemina mpe akataki mposo ya nsuki ya ye mpe ikweyaki o mabele. Mpe Zelayemina alongwaki uta o liboso lya bango o katikati ya basoda ba ye.\n\n13 Mpe esalemaki ete soda oyo atelemeki mpembeni, oyo ateteki mosika mposo ya nsuki ya Zelayemina, alokotaki mposo ya nsuki uta mosika o mabele, mpe atiaki yango likolo lya nsonge ya mopanga mwa ye, mpe atombolaki yango epai ya bango, kolobaka epai ya bango na mongongo mokasi:\n\n14 Kutu lokola mposo ya nsuki eye ekweyaki o mabele, eye ezali mposo ya nsuki ya mokonzi wa bino, boye bokokweya o mabele longola se soko bopesi mandoki ma bino ma etumba mpe bokei elongo na boyokani boko bwa kimia.\n\n15 Sikawa izalaki mingi, eyokaki bango maloba maye mpe emonoki bango mposo ya nsuki eye ezalaki likolo lya nsonge ya mopanga, bazwamaki na nsomo; mpe mingi babelemeki mpe babwakaki mandoki ma bango ma etumba o makolo ma Moloni, mpe bakotaki o kati ya boyokani boko bwa kimia. Mpe mingi lokola bakotaki o kati ya boyokani boko bandimaki kokende o esobe.\n\n16 Sikawa esalemaki ete Zelayemina azalaki na nkele mpenza, mpe alamusaki etikali ya basoda ba ye na nkanda, mpo ya kowela na nguya mingi likolo lya Banefi.\n\n17 Mpe sikawa Moloni asilikaki, na ntina ya nkanza ya Balamani; yango wana atindaki bato ba ye bakweya likolo lya bango mpe baboma bango. Mpe esalemaki ete babandaki koboma bango; iyo, mpe Balamani bawelaki elongo na mipanga mya bango mpe bokasi bwa bango.\n\n18 Kasi tala, mposo bolumbu bwa bango mpe mito mitaka mya bango mitalisamaki na mipanga mipotu mya Banefi; iyo, tala, batobolomaki mpe babetemeki, iyo, mpe bakweyaki noki mpenza liboso lya mipanga mya Banefi; mpe babandaki kokombolama o nse, kutu lokola soda ya Moloni abikulaka.\n\n19 Sikawa Zelayemina, emonoki ye ete bazalaki penepene na kobebisama, agangaki na bokasi epai ya Moloni, kolakaka ete alingaki koyokana mpe lisusu bato ba ye elongo na bango, soko balingaki kobikisa etikali ya bomoi bwa bango, ete mokolo moko te bakoya lisusu na etumba likolo lya bango.\n\n20 Mpe esalemaki ete Moloni asalaki ete mosala mwa liwa mosila lisusu o ntei ya bato. Mpe akamataki mandoki ma etumba uta na Balamani; mpe esilisaka bango kokota o kati ya boyokani boko bwa kimia elongo na ye bazwaki ndingisa mpo ya kokende o kati ya esobe.\n\n21 Sikawa motango mwa bakufi ba bango motangemaki te na ntina ya bonene bwa motango; iyo, motango mwa bakufi ba bango mozalaki monene mpenza, o ngambo ya Banefi mpe o ngambo ya Balamani lokola.\n\n22 Mpe esalemaki ete babwakaki bakufi ba bango o kati ya mai ma Sidoni, mpe bakei mpe bakundami o bozindo bwa mbu.\n\n23 Mpe mampinga ma Banefi, to ba Moloni bazongaki mpe bayaki o ndako ya bango mpe mboka ya bango.\n\n24 Mpe boye esilaki mobu mwa zomi na mwambe mwa bokonzi bwa basambisi likolo lya bato ba Nefi. Mpe boye esilaki likundoli lya Alama, liye likomamaki likolo lya palaki ya Nefi.\n\n", "alma 45": "Nsango ya bato ba Nefi, mpe bitumba mpe bokabwani bwa bango, o mikolo mya Elamani, engebene na likundoli lya Elamani, liye abombaki o mikolo mya ye.\n\nKokwaka mikapo 45 o 62 eye o kati.\n\n[center][font_size=26]Mokapo 45[/font_size][/center]\n\n[i]Elamani andimi maloba ma Alama—Alama abikuli bobebisami bwa Banefi—Apamboli mpe alakeli mboka botutu—Alama akokaki kokamatama likolo na Molimo, kutu lokola Mose—Bokabwani bokomi o Eklezia. Penepene na 73 Yambo ya Klisto.[/i]\n\n1 Tala, sikawa esalemaki ete bato ba Nefi basepelisamaki mpenza, zambi Nkolo abikisaki lisusu bango libanda lya maboko ma bayini ba bango; yango wana bapesaki matondi epai ya Nkolo Nzambe wa bango; iyo, mpe bakilaki mingi mpe basambelaki mingi, mpe bakumbamelaki Nzambe na bosepeli bonene mpenza.\n\n2 Mpe esalemaki ete o mobu mwa zomi na libwa mwa bokonzi bwa basambisi likolo lya bato ba Nefi, ete Alama ayaki epai ya mwana mobali wa ye Elamani mpe alobaki epai ya ye: Endimi yo maloba maye nalobaki epai ya yo matali makundoli mana maye mabombami?\n\n3 Mpe Elamani alobaki epai ya ye: Iyo, nandimi.\n\n4 Mpe Alama alobaki epai ya ye: Endimi yo na Yesu Klisto, oyo akoya?\n\n5 Mpe alobaki: iyo, nandimi maloba manso olobaki.\n\n6 Mpe Alama alobaki epai ya ye lisusu: Ekobatela yo mitindo mya ngai?\n\n7 Mpe alobaki: Iyo, nakobatela mitindo mya yo na motema mwa ngai mobimba.\n\n8 Nde Alama alobaki epai ya ye: Opambolami; mpe Nkolo akopesa yo bomengo o mboka eye.\n\n9 Kasi tala, nazali na mwa moke ya kobikula epai ya yo; kasi nini nakobikula epai ya yo okosala te eyebana; iyo, nini nakobikula epai ya yo ekoyebisama te, kutu kina bobikuli bokokokisama; yango wana koma maloba maye nakoloba.\n\n10 Mpe maye mazali maloba: Tala, namoni ete bato baye mpenza, Banefi, engebene na molimo mwa bobimisi oyo azali na ngai, na mobu nkama minei uta o ntango Yesu Klisto akomimonisa epai ya bango, bakokulumwa o bozangi bondimi.\n\n11 Iyo, mpe nde bakomono bitumba mpe bokono, iyo, nzala mpe bosopi makila, kutu kina bato ba Nefi bakosila—\n\n12 Iyo, mpe eye zambi bakokulumwa o bozangi bondimi mpe bakokweya o kati ya misala mya molili, mpe bosoni, mpe ndenge inso ya mabe; iyo, nalobi epai ya yo, ete zambi bakosumuka na mwinda mpe boyebi bonene, iyo, nalobi epai ya yo, ete uta mokolo mona, kutu nkola ya inei ekoleka te enso yambo bobe boye bonene makosalema.\n\n13 Mpe ekoya mokolo mona monene, tala, ntango noki mpenza eyei eye bango baye bazali sikawa, to nkona ya bango baye batangemi o ntei ya bato ba Nefi, bakotangema lisusu te o ntei ya bato ba Nefi.\n\n14 Kasi onso oyo atikali, mpe abebisami te o mokolo mona monene mpe mwa nsomo, akotangema o ntei ya Balamani, mpe akokoma lokola bango, banso, longola se soko ezali ndambo oyo bakobiangema bayekoli ba Nkolo; mpe bango Balamani bakolanda kutu kina bakosila. Mpe sikawa, na ntina ya bobe, mabikuli maye makokokisama.\n\n15 Mpe sikawa esalemaki ete esilisaka Alama koloba makambo maye na Elamani, apambolaki ye, mpe lisusu bana babali ba ye basusu; mpe lisusu apambolaki mabele mpo ya litomba lya basembo.\n\n16 Mpe alobaki: boye elobi Nkolo Nzambe—Mboka ekolakelama botutu, iyo, mboka eye, mpo ya ekolo na ekolo, libota na libota, monoko na monoko, mpe bato na bato, kina o bobebisami, baye basali na nkuna, eteli bango mobimba; mpe lokola nalobi ekosalema boye ekozala; mpo eye ezali botutu mpe lipamboli lya Nzambe likolo lya mboka, mpo Nkolo akoki kotala likolo lya lisumu ata ndambo eke te ya ndingisa.\n\n17 Mpe sikawa, elobaki Alama maloba maye apambolaki eklezia, iyo, bango banso baye bakoteleme ngbi o bondimi uta o ntango ena mpe nsima.\n\n18 Mpe esilisaki Alama kosala eye akendeki libanda lya mboka Zalayemila, lokola mpo ya kokende o kati ya mboka ya Meleki. Mpe esalemaki ete ayokanaki lisusu te; mpe lokola mpo ya liwa lya ye to bokundami bwa ye toyebi te.\n\n19 Tala, eye toyebi, ete azalaki moto moko sembo; mpe liloba likendeki mosika o eklezia ete akamatamaki na Molimo, to akundamaki na loboko la Nkolo, kutu lokola Mose. Kasi tala, nkoma ilobi Nkolo akamataki Mose epai ya yemei; mpe tobanzi ete ayambi lokola Alama o molimo; yango wana, mpo ya ntina eye toyebi eloko te etali liwa lya ye mpe bokundami bwa ye.\n\n20 Mpe sikawa esalemaki ete o ebandeli ya mobu zomi na libwa mwa bokonzi bwa basambisi likolo lya bato ba Nefi, ete Elamani akendeki o ntei ya bato mpo ya kosakola liloba epai ya bango.\n\n21 Mpo tala, na ntina ya bitumba babundaki na Balamani mpe bokabwani boke mingi mpe mbilingambilinga iye izalaki o ntei ya bato, ekomaki elongobani ete liloba lya Nzambe lisakolama o ntei ya bango, iyo, mpe ete libongisi lyoko lya mibeko lisalema o ntaka ya eklezia.\n\n22 Yango wana, Elamani mpe bandeko ba ye bakendeki mpo ya kotia lisusu eklezia o mboka mobimba, iyo, o engumba na engumba o ntaka ya mboka eye ezwamaki na bato ba Nefi. Mpe esalemaki ete baponoki banganga mpe balakisi o ntaka ya mboka mobimba, likolo lya biklezia binso.\n\n23 Mpe sikawa esalemaki ete esilisaka Elamani mpe bandeko ba ye baponoki banganga mpe balakisi likolo lya biklezia ete ebimaki bokabwani o ntei ya bango, mpe balingaki te kosala keba na maloba ma Elamani mpe bandeko ba ye;\n\n24 Kasi bakolaki na lolendo, batombolamaki o mitema mya bango, na ntina ya bozwi bonene mpenza bwa bango; yango wana bakolaki na bozwi o miso mya bangomei, mpe balingaki te kosala keba na maloba ma bango, mpo ya kotambola alima liboso lya Nzambe.\n\n", "alma 46": "[center][font_size=26]Mokapo 46[/font_size][/center]\n\n[i]Amalikia asali ekokolo mpo ya kozala mokonzi—Moloni atomboli nkombo ya lipanda—Asangisi bato mpo ya kobatela eyamba ya bango—Bandimi ba solo babiangemi Baklisto—Montika mwa nkona ya Yosefe mokobatelama—Amalikia mpe bakabwani bakimi o mboka ya Nefi—Bango baye bakosunga te likambo lya bonsomi bakotiama o liwa. Penepene na 73–72 Yambo ya Klisto.[/i]\n\n1 Mpe esalemaki ete lokola mingi balingaki te koyokemela o maloba ma Elamani mpe bandeko ba ye basangisamaki elongo mpo ya kobunda na bandeko ba bango.\n\n2 Mpe sikawa tala, bazalaki na nkele mpenza, mpenza ete bazwaki mokano mpo ya koboma bango.\n\n3 Sikawa mokambi wa bango baye bazalaki na nkele na bandeko ba bango azalaki moto moko monene mpe mokasi; mpe nkombo ya ye ezalaki Amalikia.\n\n4 Mpe Amalikia azalaki na mposa ya kozala mokonzi moko; mpe bato bana baye bazalaki na nkele bazalaki na mposa ete azala mokonzi wa bango; mpe bazalaki eteni eleki enene ya bango basambisi ba nse ba mboka, mpe bazalaki kolukaka mpo ya nguya.\n\n5 Mpe bakambemaka na malete ma Amalikia, ete soko bakosunga ye mpe bakotia ye mpo ya kozala mokonzi wa bango ete akosala bango bayangeli likolo lya bato.\n\n6 Boye bamememeki mosika na Amalikia na bokabwani, ata liteya lya Elamani mpe bandeko ba ye, iyo, ata bokebi bonene mpenza bwa bango likolo lya eklezia, mpo bazalaki banganga banene likolo lya eklezia.\n\n7 Mpe izalaki mingi o eklezia baye bandimaki o maloba ma koleteke ma Amalikia, yango wana bakabwanaki kutu uta o eklezia; mpe boye izalaki makambo ma bato ba Nefi wayawaya mpe ma likama mpenza, ata elonga enene eye bazwaka likolo lya Balamani, mpe bosepeli bonene bwa bango boye bazwaka na ntina ya libiki lya bango na loboko la Nkolo.\n\n8 Boye tomoni boniboni mbangu bana ba bato bakobosanaka Nkolo Nzambe wa bango, iyo, boniboni noki bakosalaka bobe, mpe bakokambemaka mosika na moko wa bobe.\n\n9 Iyo, mpe tomoni lisusu nkuna enene moto moko wa nkuna mpenza akoki kosala esalema o ntei ya bana ba bato.\n\n10 Iyo, tomoni ete Amalikia, zambi azalaki moto moko wa bisalasala bya mayele mabe mpe moto moko wa maloba ma koleteke mingi, ete akambaki mosika mitena mya bato mingi mpo ya kosala na nkuna; iyo, mpe koluka kobebisa eklezia ya Nzambe, mpe kobebisa bokelami bwa lipanda liye Nzambe apesaka epai ya bango, to liye lipamboli Nzambe atindaka likolo lya etando ya mboka mpo ya litomba lya basembo.\n\n11 Mpe sikawa esalemaki ete eyokaka Moloni, oyo azalaki komanda mokonzi wa mampinga ma Banefi, bokabwani boye, asilikaki na Amalikia.\n\n12 Mpe esalemaki ete apasolaki kazaka ya ye; mpe akamataki kitendi yoko ya yango mpe akomaki likolo lya yango—O likundoli lya Nzambe wa biso, eyamba ya biso, mpe bonsomi, mpe kimia ya biso, basi ba biso, mpe bana ba biso—mpe akangaki yango likolo lya nsonge ya nzete yoko.\n\n13 Mpe akangaki likolo lya ebende ya ye ya moto, mpe ebende ya ye ya ntolo, mpe nguba ya ye, mpe azingaki likolo lya ebundele ya ye penepene na nketo ya ye; mpe akamataki nzete likolo lya nsonge ya yango kazaka ya ye epasuka, (mpe abiangaki yango nkombo ya lipanda) mpe amigumbaki o mabele, mpe asambelaki na makasi epai ya Nzambe wa ye mpo mapamboli ma lipanda matikala likolo lya bandeko ba ye, ntango elai lokola lingomba lyoko lya Baklisto likozala mpo ya kozwa mboka—\n\n14 Mpo boye bandimi banso ba solo ba Klisto, baye bazalaki ba eklezia ya Nzambe, babiangemaki na bango baye bazalaki te ba eklezia.\n\n15 Mpe bango baye bazalaki ba eklezia bazalaki potongono; iyo, bango banso baye bazalaki bandimi ba solo ba Klisto, bakamataki, na bosepeli, nkombo ya Klisto, to Baklisto lokola babiangemaki, na ntina ya boyambi bwa bango na Klisto oyo akoya.\n\n16 Mpe boye, na ntango eye, Moloni asambelaki ete likambo lya Baklisto, mpe bonsomi bwa mboka bokoka kosungama.\n\n17 Mpe esalemaki ete esopaki libanda Moloni bozo bwa ye epai ya Nzambe, atangaki nkombo ya mboka inso izalaki o sudi ya mboka Mpamba, iyo, mpe o nsuka, mboka mobimba, o nordi mpe o sudi lokola—mboka eponomo, mpe mboka ya lipanda.\n\n18 Mpe alobaki: Solo Nzambe akondima te ete biso, baye totiolami zambi tokamati likolo lya biso nkombo ya Klisto, toniatama o nse mpe tobebisama, kina tokomeme yango likolo lya biso na bobuki mobeko mwa bisomei.\n\n19 Mpe elobaki Moloni maloba maye, akendeki o ntei ya bato, kopepaka eteni epasulama ya elamba ya ye o mopepe, ete banso bakoka komono monkoma moye akomaka likolo lya eteni epasulama ya ye, mpe kogangaka na mongongo mokasi, kolobaka:\n\n20 Tala, banso baye bakosimba nkombo eye likolo lya mboka, tika bango baya o makasi ma Nkolo, mpe bakota o kati ya boyokani boko ete bakosimba makoki ma bango, mpe eyamba ya bango, ete Nkolo Nzambe apambola bango.\n\n21 Mpe esalemaki ete esakolaka Moloni maloba maye, tala, bato bayaki kokimaka elongo na ebundele ya bango ezingami penepene na nketo ya bango, kopasolaka bilamba bya bango bo elembo, to lokola boyokani boko, ete bakotika te Nkolo Nzambe wa bango; to, na maloba masusu, soko babuki mitindo mya Nzambe, to bakwei o kati ya bobuki mobeko, mpe bayoki nsoni mpo ya kokamata likolo lya bango nkombo ya Klisto, Nkolo akopasola bango kutu lokola bapasolaka bilamba bya bango.\n\n22 Sikawa eye ezali boyokani boye basalaki, mpe babwakaki bilamba bya bango o makolo ma Moloni, kolobaka: Biso toyokani elongo na Nzambe wa biso, ete tokobebisama, kutu lokola bandeko ba biso o mboka ya epai ya nordi, soko tokokweya o kati ya bobuki mobeko; iyo, akoki kobwaka biso o makolo ma bayini ba biso, kutu lokola tobwaki bilamba bya biso o makolo ma yo mpo ya koniatama o nse ya makolo, soko tokokweya o kati ya bobuki mobeko.\n\n23 Moloni alobaki epai ya bango: Tala, tozali montika moko mwa nkona ya Yakobo; iyo, tozali montika moko mwa nkona ya Yosefe, oyo ya ye bilamba bipasolamaki na bandeko ba ye na bitendi mingi; iyo, mpe sikawa tala, tomikundola kobatela mitindo mya Nzambe, to bilamba bya biso bikopasolama na bandeko ba biso, mpe tokobwakama o kati ya boloko, to kotekeme, to tokobomama.\n\n24 Iyo, tobatela lipanda lya biso lokola montika moko mwa Yosefe; iyo, tomikundola maloba ma Yakobo, yambo ya liwa lya ye, mpo tala, amonoki ete eteni yoko ya kazaka ya Yosefe ebatelamaki mpe ekokakolama te. Mpe alobaki—Kutu lokola montika mwa elamba ya mwana mobali wa ngai mobatelami, boye ebatelama montika moko mwa nkona ya mwana mobali wa ngai na maboko ma Nzambe, mpe mokokamatama epai ya yemei, ntango ekowa etikali ya nkona ya Yosefe, kutu lokola montika mwa elamba ya ye.\n\n25 Sikawa tala, eye epesi bozo bwa ngai mawa; nzokande, bozo bwa ngai bozali na bosepeli na mwana mobali wa ngai, na ntina ya eteni ya nkona ya ye eye ekozwama epai ya Nzambe.\n\n26 Sikawa tala, eye ezalaki elobeli ya Yakobo.\n\n27 Mpe sikawa nani ayebi soko montika mwa nkona ya Yosefe, moye mokowa lokola elamba ya ye, bazali bango baye bakabwanaki uta na biso? Iyo, mpe kutu ekozala bisomei soko totelemi ngbi te o bondimi bwa Klisto.\n\n28 Mpe sikawa esalemaki ete elobaka Moloni maloba maye, akendeki, mpe lisusu atindaki o biteni binso bya mboka wapi ezalaki boswani, mpe asangisaki elongo bato banso baye bazalaki na mposa ya kosimba lipanda lya bango, mpo ya kotelemela Amalikia mpe bango baye bakabwanaki, baye babiangemaki Baamalikiayi.\n\n29 Mpe esalemaki ete emonoki Amalikia ete bato ba Moloni bazalaki na motango mingi koleka Baamalikiayi—mpe amonoki lisusu ete bato ba ye bazalaki na ntembe etali boyengebene bwa likambo liye babandaka—yango wana, kobangaka ete alonga te mbano, akamataki bato ba ye baye balingaki mpe akendeki o kati ya mboka ya Nefi.\n\n30 Sikawa Moloni akanisaki elongobanaki ete te Balamani bazala lisusu na makasi; yango wana akanisaki kokata Baamalikiayi, to kokamata bango mpe komeme bango nsima, mpe kotia Amalikia o liwa; iyo, mpo ayebaki ete akolamusa Balamani na nkanda likolo lya bango, mpe akosala baya o etumba likolo lya bango; mpe eye ayebaki ete Amalikia akosala ete akoka kokokisa mwango mwa ye.\n\n31 Yango wana Moloni akanisaki ete elongobanaki ete akamata mampinga ma ye, baye bamisangisaki elongo, mpe bakamataki mandoki bangomei, mpe bakotaki o kati ya boyokani bwa kobatela kimia—mpe esalemaki ete akamataki limpinga lya ye mpe atambolaki libanda elongo na biema bya lyango o kati ya esobe, mpo ya kokata botamboli bwa Baamalikiayi o esobe.\n\n32 Mpe esalemaki ete asalaki engebene na mposa ya ye, mpe atambolaki o kati ya esobe, mpe alekaki liboso lya mampinga ma Amalikia.\n\n33 Mpe esalemaki ete Amalikia akimaki elongo na motango moke mwa bato ba ye, mpe etikali bapesamaki na maboko ma Moloni mpe bakamatamaki nsima o kati ya mboka ya Zalayemila.\n\n34 Sikawa, Moloni kozalaka moto aponomoki na basambisi bakonzi mpe na mokano mwa bato, yango wana azalaki na nguya engebene na bolingi bwa ye na mampinga ma Banefi, mpo ya kotia mpe kosalela bokulaka likolo lya bango.\n\n35 Mpe esalemaki ete onso oyo ya Baamalikiayi oyo alingaki te kokota o kati ya boyokani mpo ya kosunga likambo lya bonsomi, ete bakoka kosimba boyangeli boko bwa bonsomi, asalaki atiama o liwa; mpe ezalaki bake baye bowanganaki boyokani bwa bonsomi.\n\n36 Mpe esalemaki lisusu, ete asalaki nkombo ya lipanda ematisama likolo lya linongi na linongi liye lizalaki o mboka mobimba, eye ezwamaki na Banefi; mpe boye Moloni atelemisaki bendele ya lipanda o ntei ya Banefi.\n\n37 Mpe babandaki kozala na kimia lisusu o mboka; mpe boye basimbaki kimia o mboka kina penepene na nsuka ya mobu mwa zomi na libwa mwa bokonzi bwa basambisi.\n\n38 Mpe Elamani mpe banganga banene basimbaki molongo o eklezia; iyo, kutu mpo ya ntaka ya mobu minei ezalaki bango na kimia, mpe bosepeli o eklezia.\n\n39 Mpe esalemaki ete izalaki bato mingi baye bakufaki, sikisiki kondimaka ete bozo bwa bango bosikolamaki na Nkolo Yesu Klisto; boye bakendeki libanda lya mokili kosepelaka.\n\n40 Mpe izalaki boko baye bakufaki na masakima, maye o boko bileko bya mobu mazalaki mingi mingi o mboka—kasi nzike te boye na masakima, na ntina ya lolenge kitoko mingi ya matiti mpe misisa miye Nzambe alengeleke mpo ya kolongola ntina ya malali, o nse ya bwango bato bazalaki na lizali lya ntango—\n\n41 Kasi izalaki mingi baye bakufaki na mibu mingi; mpe bango baye bakufaki o bondimi bwa Klisto bazali na esengo na ye, lokola tosengeli mpenza kobanza.\n\n", "alma 47": "[center][font_size=26]Mokapo 47[/font_size][/center]\n\n[i]Amalikia asaleli bobubi, bobomi, mpe poloso mpo ya kokoma mokonzi wa Balamani—Banefi bakabwani bazali ba nkuna mpe ba loma koleka Balamani. Penepene na 72 Yambo ya Klisto.[/i]\n\n1 Sikawa tokozonga o likundoli lya biso na Amalikia mpe bango baye bakimaki elongo na ye o kati ya esobe; mpo, tala, akamataka bango baye bakendeki elongo na ye, mpe amataki o mboka ya Nefi o ntei ya Balamani, mpe alamusaki Balamani na nkanda na bato ba Nefi, mpenza ete mokonzi wa Balamani atindaki esakola yoko o ntaka ya mboka mobimba, ete bamisangisa elongo lisusu mpo ya kobunda na Banefi.\n\n2 Mpe esalemaki ete ekendeki esakola o ntei ya bango babangaki mpenza; iyo, bayokaki nsomo na koyokisa mabe mokonzi, mpe bayokaki nsomo lokola na kobunda na Banefi mbele babungisa bomoi bwa bango. Mpe esalemaki ete balingaki te, to eteni eleki mingi ya bango balingaki te, kotosa mitindo mya mokonzi.\n\n3 Mpe sikawa esalemaki ete mokonzi azalaki na nkele na ntina ya bozangi botosi bwa bango; yango wana apesaki Amalikia bokomanda bwa eteni ya limpinga lya ye eye ezalaki na botosi epai ya bitinda bya ye, mpe atindaki ete akende mpe asengisa bango na mandoki.\n\n4 Sikawa tala, eye ezalaki mposa ya Amalikia; mpo ye kozalaka moto moko wa ekpake mpo ya kosala bobe yango wana atiaki mwango o motema mwa ye mpo ya kobotolo bokonzi na mokonzi wa Balamani.\n\n5 Mpe sikawa azalaki na bokomanda bwa biteni bina bya Balamani baye basepelaki na mokonzi; mpe alukaki kolonga bosepeli bwa bango baye bazalaki te na botosi; yango wana akendeki o boso o esika eye ebiangemaki Onida, mpo kuna ekimaka Balamani banso; mpo babombolaki limpinga koyaka, mpe, kobanzaka ete bazalaki koyaka mpo ya kobebisa bango, yango wana bakimaki o Onida, o esika ya mandoki.\n\n6 Mpe baponoko moto moko mpo ya kozala mokonzi moko mpe mokambi moko likolo lya bango, kozalaka na makanisi makangema na mokano moko molengeleme ete basengisamaki te kokende kobunda na Banefi.\n\n7 Mpe esalemaki ete bamisangisaki elongo likolo lya ngomba eye ebiangemaki Atipa, o bolengeli mpo ya kobunda.\n\n8 Sikawa ezalaki te likanisi lya Amalikia mpo ya kopesa bango etumba engebene na mitindo mya mokonzi; kasi tala, ezalaki likanisi lya ye kolonga bosepeli na mampinga ma Balamani, mpo ete akoka komitia o moto mwa bango mpe alongola o bokonzi mokonzi mpe akamata bokonzi.\n\n9 Mpe tala, esalemaki ete asalaki limpinga lya ye batelemisa biema bya bango o lobwaku lozalaki penepene na ngomba Atipa.\n\n10 Mpe esalemaki ete ezalaki butu atindaki bontoma boko bwa nkuku epai ya ngomba ya Atipa, kozalaka na mposa ete mokambi wa bango baye bazalaki likolo lya ngomba, oyo ya ye nkombo ezalaki Lewoti, ete akita o nse ya ngomba, mpo azalaki na mposa ya koloba elongo na ye.\n\n11 Mpe esalemaki ete ezwaki Lewoti nsango amekaki te kokita o nse ya ngomba. Mpe esalemaki ete Amalikia atindaki lisusu mbala ya ibale, kozalaka na mposa ya ye akita. Mpe esalemaki ete Lewoti alingaki te; mpe atindaki lisusu mbala ya isato.\n\n12 Mpe esalemaki ete emonoki Amalikia ete akokaki te kosala Lewoti akita mosika na ngomba, ye moko amataki o kati ya ngomba, penepene na nganda ya Lewoti; mpe atindaki lisusu nsango epai ya Lewoti, kozalaka na mposa ete alinga kokita, mpe ameme bakengeli ba ye elongo na ye.\n\n13 Mpe esalemaki ete ekitaka Lewoti elongo na bakengeli ba ye na Amalikia, ete Amalikia azalaki na mposa ye akita elongo na limpinga lya ye o ntango ya butu, mpe azinga bato bana o nganda ya bango likolo lya bango mokonzi apesaka etinda ya ye, mpe ete asundola bango o kati ya maboko ma Lewoti, soko alingi kokomisa ye (Amalikia) mokambi moko wa mibale likolo lya limpinga mobimba.\n\n14 Mpe esalemaki ete Lewoti akitaki elongo na bato ba ye mpe bazingaki bato ba Amalikia, boye ete yambo balamuka o ntongontongo ya mokolo bazingamaki na mampinga ma Lewoti.\n\n15 Mpe esalemaki ete emonoki bango ete bazingamaki, basambaki elongo na Amalikia ete andima bango kosangana elongo na bandeko ba bango, ete bakoka te kobebisa bango. Sikawa eye ezalaki likambo mpenza liye Amalikia azalaki na yango mposa.\n\n16 Mpe esalemaki ete asundolaki bato ba ye, o bokeseni na bitinda bya mokonzi. Sikawa eye ezalaki likambo Amalikia azalaki na mposa, ete akoka kokokisa mwango mwa ye na kolongolaka bokonzi na mokonzi.\n\n17 Sikawa ezalaki momeseno o ntei ya Balamani ete soko mokambi mokonzi wa bango abomami, kopono mokonzi wa babale mpo ya kozala mokambi mokonzi wa bango.\n\n18 Mpe esalemaki ete Amalikia asalaki ete moko wa basali ba ye atia ngenge ndambo ndambo na Lewoti, ete akufaki.\n\n19 Sikawa, ekufaki Lewoti, Balamani baponoki Amalikia mpo ya kozala mokambi mpe mokonzi wa bango.\n\n20 Mpe esalemaki ete Amalikia atambolaki elongo na mampinga ma ye (mpo alongaki mposa ya ye) o mboka ya Nefi, o engumba ya Nefi, eye ezalaki engumba mokonzi.\n\n21 Mpe mokonzi ayaki libanda kokutana na ye elongo na bakengeli ba ye, mpo abanzaki ete Amalikia akokisaki bitinda bya ye, mpe ete Amalikia asangisaki elongo limpinga lyoko linene boye mpo ya kokende kobunda na Banefi o etumba.\n\n22 Kasi tala, lokola eyaki mokonzi libanda mpo ya kokutana na ye Amalikia asalaki basali ba ye bakende liboso kokutana na mokonzi. Mpe bakendeki mpe bamigumbaki liboso lya mokonzi, lokola soko mpo ya komemia ye na ntina ya bonene bwa ye.\n\n23 Mpe esalemaki ete mokonzi atandolaki loboko la ye mpo ya kotombola bango, lokola ezalaki na momeseno mwa Balamani, lokola elembo ya kimia, moye momeseno bazwaka uta na Banefi.\n\n24 Mpe esalemaki ete etombolaka ye wa yambo uta o mabele, tala atiaki mokonzi mbeli o motema; mpe akweyaki o mabele.\n\n25 Sikawa basali ba mokonzi bakimaki; mpe basali ba Amalikia batombolaki bogangi, na kolobaka:\n\n26 Tala, basali ba mokonzi batii ye mbeli o motema, mpe akwei mpe bakimi; tala, yakani mpe talani.\n\n27 Mpe esalemaki ete Amalikia atindaki mampinga ma ye batambola mpe batala nini ekomaki na mokonzi; mpe ekomaka bango o esika, mpe emonoko bango mokonzi kolalaka o makila ma ye, Amalikia asalaki lokola azalaki na nkele, mpe alobaki: Onso oyo alingaki mokonzi, tika ye akende, mpe alanda basali ba ye ete bakoka kobomama.\n\n28 Mpe esalemaki ete banso baye balingaki mokonzi, eyokaki bango maloba maye, balandaki nsima ya basali ba mokonzi.\n\n29 Sikawa emonoki basali ba mokonzi limpinga lyoko kolandaka bango nsima, babangaki lisusu, mpe bakimaki o kati ya esobe, mpe bayaki likolo o kati ya mboka ya Zalayemila mpe basanganaki na bato ba Amona.\n\n30 Mpe limpinga liye lilandaki bango nsima lizongaki, lokola balandaki bango nsima na mpamba; mpe boye Amalikia, na boyibi bwa ye, alongaki mitema mya bato.\n\n31 Mpe esalemaki ete na mokolo mwa nsima, akotaki o engumba Nefi elongo na mampinga ma ye, mpe akamataki engumba.\n\n32 Mpe sikawa esalemaki ete mwasi wa mokonzi, eyokaka ye ete mokonzi abomamaki—mpo Amalikia atindaki bontoma boko na mwasi wa mokonzi koyebisaka ye ete mokonzi abomamaka na basali ba ye, mpe alandaka bango elongo na limpinga lya ye, kasi ezalaki na mpamba, mpe basalaka boponioki bwa bango—\n\n33 Yango wana, ezwaka mwasi wa mokonzi nsango atindaki epai ya Amalikia, kozalaka na mposa ete abikisa bato ba engumba; mpe ye lokola azalaki na mposa ete akota epai ya ye; mpe azalaki na mposa ya ye ete ameme banzeneneke elongo na ye mpo ya kotatola liwa lya mokonzi.\n\n34 Mpe esalemaki ete Amalikia akamataki mosali ona kaka oyo abomaki mokonzi, mpe banso baye bazalaki elongo na ye, mpe bakotaki epai ya mwasi wa mokonzi, epai ya esika wapi afandaki; mpe bango banso batatolaki epai ya ye ete mokonzi abomamaki na basali ba yemei; mpe balobaki lisusu: Bakimi; etatoli te eye mpo ya mabe ma bango? Mpe boye basepelisaki mwasi wa mokonzi etali liwa lya mokonzi.\n\n35 Mpe esalemaki ete Amalikia alukaki bosepeli bwa mwasi wa mokonzi, mpe akamataki ye epai ya ye o bolongani; mpe boye na boyibi bwa ye, mpe na lisalisi lya basali ba ye ba mayele mabe azwaki bokonzi, iyo, andimamaki mokonzi o ntaka ya mboka mobimba, o ntei ya bato banso ba Balamani, baye bakwaki Balamani mpe Balemuele mpe Bayisamaele, mpe bakabwani banso ba Banefi, uta o bokonzi bwa Nefi kina o ntango ya lelo.\n\n36 Sikawa bakabwani baye, ezwaki bango motindo moko mpe liyebisi lyoko na Banefi, iyo, eteyamaki bango na boyebi boko bwa Nkolo, nzokande, ezali bokamwi mpo ya kosangela, ntango elai te nsima ya bokabwani bwa bango bakomaki bato ba mito mikasi mpe bazanga boyamboli, mpe ba nko, ba nkuna, ba loma koleka Balamani—komeleke mimeseno mya Balamani; kopesaka nzela na goigoi, mpe ndenge inso ya bosoni; iyo, kobosanaka mpenza Nkolo Nzambe wa bango.\n\n", "alma 48": "[center][font_size=26]Mokapo 48[/font_size][/center]\n\n[i]Amalikia asenginii Balamani na kobunda na Banefi—Moloni alengeli bato ba ye mpo ya kobatela likambo lya Baklisto—Asepeli o lipanda mpe bonsomi mpe azali moto mokasi wa Nzambe. Penepene na 72 Yambo ya Klisto.[/i]\n\n1 Mpe esalemaki ete, noki lokola Amalikia azwaki bokonzi, abandaki kofula mitema mya Balamani na kobunda na bato ba Nefi; iyo, aponoki bato mpo ya koloba epai ya Balamani uta o linongi lya bango, mabe mpo ya Banefi.\n\n2 Mpe boye afulaki mitema mya bango na kobunda na Banefi, mpenza ete o nsuka ya mobu mwa zomi na libwa mwa bokonzi bwa basambisi, ekokisaka ye mwango mwa ye kina ntango ena, iyo, ekomaka ye mokonzi likolo lya Balamani, mpe alukaki lisusu kokonza likolo lya mboka mobimba, iyo, mpe na bato banso baye bazalaki o mboka, lokola Banefi mpe Balamani lokola.\n\n3 Yango wana, akokisaki mwango mwa ye, mpo ete ayeisaki mitema mya Balamani mikasi mpe abomaki makanisi ma bango, mpe alamusaki bango na nkanda, mpenza ete asangisaka elongo limpinga lya motango moko monene mpo ya kokende kobunda na Banefi.\n\n4 Mpo azwaki mokano, na ntina ya bonene bwa motango mwa bato ba ye, mwa kozala na nguya likolo lya Banefi mpe komeme bango o kati ya bowumbu.\n\n5 Mpe boye aponoki bakapiteni bakonzi ba Bazolami, bango koyebaka mingi koleka makasi ma Banefi, mpe bisika bya bango bya bobombami, mpe biteni bileki petepete bya engumba ya bango; yango wana aponoki bango bazala bakapiteni bakonzi likolo lya mampinga ma ye.\n\n6 Mpe esalemaki ete bakamataki nganda ya bango, mpe bakendeki ona mboka ya Zalayemila o esobe.\n\n7 Sikawa esalemaki ete ntango ezalaki Amalikia boye kozwa nguya na boyibi mpe na bokosi, Moloni, o ngambo esusu, azalaka kolengeleke mitema mya bato na kozala potongono epai ya Nkolo Nzambe wa bango.\n\n8 Iyo, azalaka kolendisaka mampinga ma Banefi, mpe kotongaka bisika bikasi bike, to bisika bya bobombami; kobwakaka likolo bitutu bya mabele zingazinga mpembeni mpo ya kobomba mampinga ma ye, mpe lisusu kotongaka bifelo bya mabanga mpo ya kozinga bango, zingazinga mpembeni na engumba ya bango mpe na ndelo ya mboka ya bango; iyo, zingazinga mpembeni inso ya mboka.\n\n9 Mpe o bifelo bikasi bya bango bya petepete mingi koleka atiaki motango monene mwa bato; mpe boye akubisaki mpe alendisaki mboka eye ezwamaki na Banefi.\n\n10 Mpe boye azalaki kolengeleke kobatela lipanda lya bango, mboka ya bango, basi ba bango, mpe bana ba bango, mpe kimia ya bango, mpe ete bakoka kozala na bomoi epai ya Nkolo Nzambe wa bango, mpe ete bakoka kosimba ena eye ebiangemaki na bayini ba bango likambo lya Baklisto.\n\n11 Mpe Moloni azalaki moto moko mokasi mpe wa mpiko; azalaki moto moko wa bososoli bobongo nie; iyo, moto moko oyo asepelaki te na bosopi makila; moto moko oyo ya ye bozo bosepelaki na lipanda mpe bonsomi bwa ekolo ya ye, mpe bandeko ba ye uta o bokangemi mpe bowumbu.\n\n12 Iyo, moto moko oyo ya ye motema motondaki na matondi na Nzambe wa ye, mpo ya matomba mpe mapamboli mingi apesaki likolo lya bato ba ye; moto moko asalaki mpenza mpo ya bolamu mpe bozangi likama bwa bato ba ye.\n\n13 Iyo, mpe azalaki moto moko oyo azalaki sikisiki o bondimi bwa Klisto, mpe alapaki ndai mpo ya kobatela bato ba ye, makoki ma ye, mpe ekolo ya ye, mpe eyamba ya ye, kutu kina o bobungisi bwa makila ma ye.\n\n14 Sikawa Banefi bateyamaki komibatela na bayini ba bango, kutu kina o bosopi makila soko esengelaki; iyo, mpe bateyamaki kotumola mokolo moko te, iyo, mpe kotombola mopanga mokolo moko te longola se soko ezalaki na moyini moko, longola se soko ezalaki mpo ya kobatela bomoi bwa bango.\n\n15 Mpe eye ezalaki bondimi bwa bango, ete na kosalaka boye Nzambe akolinga bango bazwa bomengo o mboka, to na maloba masusu, soko bazalaki na bondimi na kobatelaka mitindo mya Nzambe ete akolinga bango bazwa bomengo o mboka; iyo, akebisaki bango bakima, to balengele mpo ya etumba, engebene na likama lya bango;\n\n16 Mpe lisusu, ete Nzambe akosala eyebana epai ya bango wapi bakokende mpo ya komibatela na bayini ba bango, mpe na kosalaka boye, Nkolo akobikisa bango; mpe eye ezalaki bondimi bwa Moloni, mpe motema mwa ye mokembelaki na yango; na kosopaka makila te kasi na kosalaka bolamu, na kobatelaka bato ba ye, iyo, na kobatelaka mitindo mya Nzambe, iyo, mpe na kotelemelaka bobe.\n\n17 Iyo, solo, solo nalobi epai ya bino, soko bato banso bazalaka, mpe bazalaki, mpe bakozala ntango inso, lokola Moloni, tala, nguya ya limfelo elingaki koninganisama libela; iyo, zabulu alingaki mokolo moko te kozala na nguya likolo lya mitema mya bana ba bato.\n\n18 Tala, azalaki moto moko lokola Amona, mwana mobali wa Moziya, iyo, mpe kutu bana babali basusu ba Moziya, iyo, mpe lisusu Alama mpe bana babali ba ye, mpo banso bazalaki bato ba Nzambe.\n\n19 Sikawa tala, Elamani mpe bandeko babali ba ye bazalaki balamu bake te epai ya bato koleka ezalaki Moloni; mpo bateyaki liloba lya Nzambe, mpe babatisaki mpo ya boyamboli bato banso baye bayokemelaki epai ya maloba ma bango.\n\n20 Mpe boye bakendeki, mpe bato bamikitisaki na ntina ya maloba ma bango, mpenza ete basungamaki mpenza na Nkolo, mpe boye babikisamaki uta o bitumba mpe boweli o ntei ya bango, iyo, kutu mpo ya ntaka ya mibu minei.\n\n21 Kasi, lokola nalobaki, o nsuka nsuka ya mobu mwa zomi na libwa, iyo, ata kimia ya bango o ntei ya bangomei, basengisamaki, ata baboyaki, kowela na bandeko ba bango, Balamani.\n\n22 Iyo, mpe o nsuka, bitumba bya bango mokolo moko te bisukaki mpo ya ntaka ya mibu mingi na Balamani, ata boboyi boike bwa bango.\n\n23 Sikawa, bayokaki mawa mingi na kokamata mandoki ma bango mpo ya kobunda na Balamani, zambi basepelaki te o bosopi makila; iyo, mpe eye ezalaki enso te—bayokaki mawa mpo ya kozala nzela ya botindi bandeko ba bango mingi boye libanda lya mokili moye o kati ya mokili mwa seko, balengeleme te na kokutana na Nzambe wa bango.\n\n24 Nzokande, bakokaki te kondima kolalisa o nse bomoi bwa bango, ete basi ba bango mpe bana ba bango babomabomama na motema mobe mwa bango baye bazalaka mbala yoko bandeko ba bango, iyo, mpe bakabwanaka uta o eklezia ya bango, mpe batikaki bango mpe bakendeke kobebisa bango na kosanganaka na Balamani.\n\n25 Iyo, bakokaki te kondima ete bandeko ba bango basepela likolo lya makila ma Banefi, ntango elai lokola ezalaki moko oyo abatelaki mitindo mya Nzambe, mpo ete Nkolo alakaki ete, soko bakobatela mibeko mya ye bakozwa bomengo o mboka.\n\n", "alma 49": "[center][font_size=26]Mokapo 49[/font_size][/center]\n\n[i]Balamani kokotelaka bakoki te kokamata bingumba bilendisama bya Amoniya mpe Noa—Amalikia alakeli Nzambe botutu mpe alapi komele makila ma Moloni—Elamani mpe bandeko ba ye bakobi kolendisa Eklezia. Penepene na 72 Yambo ya Klisto.[/i]\n\n1 Mpe sikawa esalemaki ete, o sanza ya zomi na yoko ya mobu mwa zomi na libwa, o mokolo mwa zomi mwa sanza, mampinga ma Balamani mamononoki kobelemeke ona mboka ya Amoniya.\n\n2 Mpe tala, engumba yango etongamaki lisusu, mpe Moloni atelemisaki limpinga lyoko penepene na ndelo ya engumba, mpe babwakaki likolo bosoto zingazinga mpembeni mpo ya kobatela bango uta o makonga mpe mabanga ma Balamani; mpo tala, babundaki na mabanga mpe makonga.\n\n3 Tala, nalobaki ete engumba ya Amoniya etongamaki lisusu. Nalobi epai ya bino, iyo, ete etongamaki lisusu ndambo; mpe zambi Balamani babebisaka yango mbala yoko mpo ya bobe bwa bato, babanzaki ete elingaki lisusu kokoma mosuni moko mwa petepete mpo ya bango.\n\n4 Kasi tala, boniboni enene ezalaki bosiswi bwa bango; mpo tala, Banefi batimolaka mpe batombolaka etutu ya mabele zingazinga mpembeni ya banga, eye ezalaki likolo boye ete Balamani bakokaki te kobwaka mabanga ma bango mpe makonga ma bango na bango ete bakoka kosala eloko, mpe bakokaki te komatela bango likolo longola se soko ezalaki o esika ya bango ya bokoti.\n\n5 Sikawa o mbala eye bakapiteni bakonzi ba Balamani bakamwaki mpenza, na ntina ya bwania bwa Banefi na kolengeleke bisika bya bango bya bozangi likama.\n\n6 Sikawa bakambi ba Balamani babanzaka ete, na ntina ya bonene bwa motango mwa bango, iyo, babanzaka ete bakozwa litomba mpo ya koya likolo lya bango lokola basalaka kina sikawa; iyo, mpe bamilengeleke na nguba, mpe na ebende ya ntolo; mpe lisusu bamilengeleke na bilamba bya mposo, iyo, bilamba bya mbinga mpo ya kozipa bolumbu bwa bango.\n\n7 Mpe elengeleke bango boye babanzaki ete ekozala petepete komatela mpe kotia bandeko ba bango o nse ya nkanga ya bowumbu, to koboma mpe kobomaboma bango engebene na bolingi bwa bango.\n\n8 Kasi tala, o bokamwi bwa nsuka mpenza bwa bango, balengelemeki mpo ya bango, na lolenge loko loye mokolo moko te loyebanaka o ntei ya bana ba Lehi. Sikawa balengelemeki mpo ya Balamani, mpo ya kobunda nsima ya lolenge la bitinda bya Moloni.\n\n9 Mpe esalemaki ete Balamani, to Baamalikiayi, bakamwaki mpenza na lolenge la bango la bolengeli mpo ya etumba.\n\n10 Sikawa, soko mokonzi Amalikia akitaka o libanda lya mboka ya Nefi, na moto mwa limpinga lya ye, mbele alingaka kosala Balamani babunda na Banefi o engumba ya Amoniya; mpo tala, azalaki na ntina te mpo ya makila ma bato ba ye.\n\n11 Kasi tala, Amalikia akitaki te yemei mpo ya kobunda. Mpe tala, bakapiteni bakonzi ba ye bamekaki te kobunda na Banefi o engumba ya Amoniya, mpo Moloni abongolaki makambo o ntei ya Banefi, mpenza ete Balamani basisolamaki o bisika bya bango bya bobombami mpe bakokaki te komatela bango.\n\n12 Yango wana bazongaki o esobe, mpe bakamataki biema bya bango mpe batambolaki ona mboka ya Noa, kobanzaka ete ezalaki esika elandi elamu mingi koleka mpo ya koya kobunda na Banefi.\n\n13 Mpo bayebaki te ete Moloni alendisaka, to atongaka bisika bikasi bya bozangi likama, mpo ya engumba na engumba o mboka mobimba zingazinga mpembeni; yango wana, batambolaki o boso o mboka ya Noa na mokano mwa sikisiki; iyo, bakapiteni bakonzi ba bango bayaki o boso mpe balapaki ndai ete bakobebisa bato ba engumba ena.\n\n14 Kasi tala, o bokamwi bwa bango, engumba ya Noa, eye ezalaka kina sikawa esika yoko ya petepete, na mayele ma Moloni, ekomaki ekasi, iyo, kutu koleka makasi ma engumba ya Amoniya.\n\n15 Mpe sikawa, tala, eye ezalaki bwania na Moloni; mpo abanzaka ete bakobangisama na engumba ya Amoniya; mpe lokola engumba ya Noa ezalaka kina sikawa eteni eleki petepete ya engumba, yango wana batambolaki kuna mpo ya kobunda; mpe boye ezalaki engebene na mposa ya ye.\n\n16 Mpe tala, Moloni aponoko Lehi kozala kapiteni mokonzi likolo lya bato ba engumba ena; ezalaki kaka Lehi ona oyo abundaki na Balamani o lobwaku o esti ya ebale Sidoni.\n\n17 Mpe sikawa tala esalemaki ete ekutaka Balamani ete Lehi akambaka engumba basisolamaki lisusu, mpo babangaki Lehi mpenza; nzokande bakapiteni bakonzi ba bango balapaki na ndai yoko kobunda na engumba; yango wana, bamemeki likolo mampinga ma bango.\n\n18 Sikawa tala, Balamani bakokaki te kokota o kati ya bisika bikasi bya bango bizangi likama na nzela esusu te longola se na ekotelo, na ntina ya bosanda bwa etutu eye ebwakamaki, mpe bozindo bwa libulu liye batimolamaka zingazinga mpembeni, longola se soko ezalaki na ekotelo.\n\n19 Mpe boye elengelemeki Banefi mpo ya kobebisa banso baye bakomeka komata mpo ya kokota o esika ekasi na nzela esusu, na kobwakaka mabanga mpe makonga na bango.\n\n20 Boye balengelemeki, iyo, nzoto yoko ya bato bakasi, elongo na mipanga mpe bilingongo bya bango, mpo ya kobete o nse banso baye bakomeka koya o kati ya esika ya bango ezangi likama na esika ya bokoti; mpe boye balengeleki komibatela na Balamani.\n\n21 Mpe esalemaki ete bakapiteni ba Balamani bamemeki likolo mampinga ma bango liboso lya esika ya ekotelo, mpe babandaki kowela na Banefi, mpo bakota o esika ezangi likama; kasi tala, babenganamaki nsima mbala na mbala, mpenza ete babomamaki na bobomi bonene mpenza.\n\n22 Sikawa emonoki bango ete bakokaki te kozwa nguya likolo lya Banefi na nzela eke, babandaki kotimola o nse bitutu bya bango bya mabele ete bakoka kozwa nzela yoko mpo ya mampinga ma bango, ete bakoka kozala na nkonzo ekokani mpo ya kobunda; kasi tala, o bomeki boye bakombolamaki mpenza na mabanga mpe makonga maye mabwakamaki na bango; mpe o esika ya kotondisa mabulu ma bango na kopusaka o nse bitutu bya mabele, matondisamaki na nzoto ikufa mpe izoka ya bango.\n\n23 Boye Banefi bazalaka na nguya inso likolo lya bayini ba bango; mpe boye Balamani bamekaki kobebisa Banefi kina bakapiteni bakonzi ba bango babomamaki banso; iyo, mpe mingi koleka nkoto yoko ya Balamani babomamaki; ntango, o ngambo esusu, ezalaki moto ata moko te wa Banefi oyo abomamaki.\n\n24 Ezalaki penepene na tuku itano baye bazokaki, baye bamilakisaki na makula ma Balamani o nzela eke, kasi babatelamaki na nguba ya bango, mpe bibende bya ntolo ya bango, mpe bibende bya mito mya bango, mpenza ete mpota ya bango izalaki likolo lya makolo ma bango, mingi ya yango izalaki ibe mpenza.\n\n25 Mpe esalemaki ete, emonoki Balamani ete bakapiteni bakonzi ba bango babomamaki banso bakimaki o esobe. Mpe esalemaki ete bazongaki o mboka ya Nefi, mpo ya koyebisa mokonzi wa bango, Amalikia, oyo azalaki Monefi moko na mbotama, etali bobungisi bonene bwa bango.\n\n26 Mpe esalemaki ete asilikaki mpenza na bato ba ye, zambi azwaki te mposa ya ye likolo lya Banefi; atiaki bango te o nse ya nkanga ya bowumbu.\n\n27 Iyo, azalaki na nkele mpenza, mpe alakelaki Nzambe botutu, mpe lisusu Moloni, na kolapaka na ndai yoko ete akomele makila ma ye; mpe eye zambi Moloni abombaki mitindo mya Nzambe na kolengeleke bozangi likama bwa bato ba ye.\n\n28 Mpe esalemaki ete, o ngambo esusu, bato ba Nefi batondoki Nkolo Nzambe wa bango, na ntina ya nguya ya ye ezangi emekiseli na kobikisaka bango uta o maboko ma bayini ba bango.\n\n29 Mpe boye esilaki mobu mwa zomi na libwa mwa bokonzi bwa basambisi likolo lya bato ba Nefi.\n\n30 Iyo, mpe ezalaki kimia o ntei ya bango, mpe bomengo bonene mpenza o eklezia na ntina ya bokebi mpe etingia ya bango eye bapesaki epai ya liloba lya Nzambe, liye lisakolamaki epai ya bango na Elamani, mpe Sibiloni, mpe Koliatoni, mpe Amona mpe bandeko ba ye, iyo, mpe na banso baye bakulisamaki na molongo mosantu mwa Nzambe, kobatisamaka mpo ya boyamboli, mpe kotindamaka mpo ya koteya o ntei ya bato.\n\n", "alma 50": "[center][font_size=26]Mokapo 50[/font_size][/center]\n\n[i]Moloni alendisi mboka ya Banefi—Batongi bingumba mingi bya sika—Etumba mpe bobebisami bokomeli Banefi o mikolo mya nkuna mpe bonsomo bwa bango—Moliatoni mpe bakabwani ba ye balongami na Teakumi—Nefiya akufi mpe mwana mobali wa ye Pawolani akamati kiti ya bosambisi. Penepene na 72–67 Yambo ya Klisto.[/i]\n\n1 Mpe sikawa esalemaki ete Moloni atikaki te kosalaka bolengeleli mpo ya etumba, to kobatela bato ba ye na Balamani; mpo asalaki ete mampinga ma ye mabanda o ebandeli ya mobu mwa ntuku mibale mwa bokonzi bwa basambisi, ete mabanda na kotimolaka mabondo ma mabele zingazinga mpembeni na bingumba bya bango binso, o ntaka ya mboka mobimba izwamaki na Banefi.\n\n2 Mpe likolo lya nsonge ya etutu eye ya mabele asalaki ete ezala mabaya, iyo, misala mya mabaya mitongama miteleme o bosanda bwa moto moko, zingazinga mpembeni na bingumba.\n\n3 Mpe asalaki ete likolo lya misala mina mya mabaya ezala lolenge loko la pike itongama likolo lya mabaya zingazinga mpembeni; mpe izalaki ikasi mpe ilai.\n\n4 Mpe asalaki manongi matelemisama ete maleka misala mina mya pike, mpe asalaki bisika bizangi likama bitongama likolo lya manongi mana, ete mabanga mpe makonga ma Balamani makoka kosala bango mpasi te.\n\n5 Mpe malengelemeki ete bakoka kobwaka mabanga uta o nsonge ya mango, engebene na elengi mpe makasi ma bango, mpe koboma ye oyo akomeka kobeleme penepene na bifelo bya engumba.\n\n6 Boye Moloni alengeleki bisika bikasi mpo ya boyei bwa bayini ba bango, zingazinga mpembeni na engumba enso o mboka mobimba.\n\n7 Mpe esalemaki ete Moloni asalaki ete mampinga ma ye makende o kati ya esobe ya esti; iyo, mpe bakendeki mpe babenganaki Balamani baye bazalaki o esobe ya esti o kati ya mboka ya bangomei, iye izalaki o sudi ya mboka ya Zalayemila.\n\n8 Mpe mboka ya Nefi ekendeki o nzela yoko alima uta mbu ya esti na westi.\n\n9 Mpe esalemaki ete ebenganaka Moloni Balamani banso libanda lya esobe ya esti, eye ezalaki o nordi ya mboka ya bozwi bwa bangomei, asalaki bafandi baye bazalaki o mboka ya Zalayemila mpe o mboka ya zingazinga mpembeni bakende o kati ya esobe ya esti, kutu o ndelo ya libongo lya mbu, mpe bazwa mboka.\n\n10 Mpe atiaki lisusu mampinga o sudi, o ndelo ya bozwi bwa bango, mpe asalaki bango batelemisa bifelo bikasi ete bibatela uta o likama mampinga ma bango mpe bato ba bango uta o maboko ma bayini ba bango.\n\n11 Mpe boye akataki bisika bikasi binso bya Balamani o esti ya esobe, iyo, mpe lisusu o westi, koyeisaka makasi monkoloto o kati ya Banefi mpe Balamani, o kati ya mboka ya Zalayemila mpe mboka ya Nefi, uta o mbu ya westi, kolekaka o moto mwa ebale Sidoni—Banefi bazwaki mboka mobimba epai ya Nordi, iyo, kutu mboka enso ezalaki epai ya nordi ya mboka Beboo engebene na elengi ya bango.\n\n12 Boye Moloni, elongo na mampinga ma ye, maye mayikanaki mokolo na mokolo na ntina ya bozangi bobangi bwa bobatelami boye misala mya ye momememi epai ya bango, alukaki kokata makasi mpe nguya ya Balamani mosika uta o bozwi bwa bango, ete bazala na nguya te likolo lya mboka ya bozwi bwa bango.\n\n13 Mpe esalemaki ete Banefi babandaki bokelami bwa engumba yoko, mpe babiangaki nkombo ya engumba Moloni; mpe ezalaki penepene na mbu ya esti; mpe ezalaki o sudi penepene na monkoloto mwa bozwi bwa Balamani.\n\n14 Mpe babandaki lisusu bokelami boko mpo ya engumba yoko o kati o engumba ya Moloni mpe engumba ya Aloni, kokangisaka ndelo ya Aloni mpe Moloni; mpe babiangaki nkombo ya engumba, to mboka, Nefiya.\n\n15 Mpe babandaki lisusu o mobu mona kaka kotonga bingumba mingi o nordi, yoko o lolenge loko eye babiangaki Lehi, eye ezalaki o nordi penepene na ndelo ya libongo lya mbu.\n\n16 Mpe boye esilaki mobu mwa tuku mibale.\n\n17 Mpe o ezalela eye ya bomengo ezalaki bato ba Nefi o ebandeli ya mobu mwa tuku mibale na moko mwa bokonzi bwa basambisi likolo lya bato ba Nefi.\n\n18 Mpe bazwaki mpenza, mpe bakomaki bazwi mpenza; iyo, mpe bayikanaki mpe bayikaki bokasi o mboka.\n\n19 Mpe boye tomoni boniboni ya ngolu mpe eyengebene ezali bosali bwa Nkolo, na bokokisi maloba ma ye manso epai ya bana ba bato; iyo, tokoki komono ete maloba ma ye mamonisami solo, kutu o ntango eye, eye alobaki epai ya Lehi, kolobaka:\n\n20 Bopambolami, yo mpe bana ba yo; mpe bakopambolama, mbala nzike lokola ekobatela bango mitindo mya ngai bakozwa bomengo o mboka. Kasi omikundola, mbala nzike lokola ekobatela bino te mitindo mya ngai bokokatama mosika uta o miso mya Nkolo.\n\n21 Mpe tomoni ete bilako bimonisami solo na bato ba Nefi; mpo ezalaki boswani bwa bango mpe boweli bwa bango, iyo, bobomi bwa bango, mpe bopunzi bwa bango, bosambeli bikeko bwa bango, pite ya bango, mpe bonsomo bwa bango, miye mizalaki o ntei ya bango, miye mimemeki likolo lya bango bitumba bya bango mpe bobebisami bwa bango.\n\n22 Mpe bango baye bazalaki potongono na kobatelaka mitindo mya Nkolo babikisamaki o ntango ena, ntango nkoto na nkoto ya bandeko ba nkuna ba bango bakangemaki o bowumbu, to na kowa na mopanga, to na kokulumwa o bozangi bondimi, mpe basanganaki elongo na Balamani.\n\n23 Kasi tala ezalaki mokolo moko te ntango yoko ya bosepeli o ntei ya bato ba Nefi, uta o mikolo mya Nefi, koleka o mikolo mya Moloni, iyo, kutu o ntango eye, o mobu mwa tuku mibale na moko mwa bokonzi bwa basambisi.\n\n24 Mpe esalemaki ete mobu mwa tuku mibale na mibale mwa bokonzi bwa basambisi lisusu mosukaki na kimia; iyo, mpe lisusu mobu mwa tuku mibale na misato.\n\n25 Mpe esalemaki ete o ebandeli ya mobu mwa tuku mibale na minei mwa bokonzi bwa basambisi, kimia elingaki kozala lisusu o ntei ya bato ba Nefi soko ezalaki te boweli boko boye bokomaki o ntei ya bango botali mboka ya Lehi, mpe mboka ya Moliatoni, eye ekangana likolo lya ndelo ya mboka ya Lehi; ibale izalaki o ndelo ya libongo lya mbu.\n\n26 Mpo tala, bato baye bazwaki mboka ya Moliatoni basengeki eteni yoko ya mboka ya Lehi; yango wana ebandaki kozala boweli bwa moto o kati ya bango, mpenza ete bato ba Moliatoni bakamataki mandoki mpo ya kobunda na bandeko ba bango, mpe balingaki mpenza na mopanga koboma bango.\n\n27 Kasi tala, bato baye bazwaki mboka ya Lehi bakimaki o nganda ya Moloni, mpe babilaki epai ya ye mpo ya lisalisi; mpo tala, bazalaki te na mbeba.\n\n28 Mpe esalemaki ete bato ba Moliatoni, baye bakambemaki na moto moko oyo ya ye nkombo ezalaki Moliatoni, emonoko bango ete bato ba Lehi bakimaka o nganda ya Moloni, babangaki mpenza mbele mampinga ma Moloni maya likolo lya bango mpe maboma bango.\n\n29 Yango wana, Moliatoni atiaki o kati ya mitema mya bango ete bakima o mboka eye ezalaki epai ya nordi, eye ezipamaki na nzoto inene ya mai, mpe bakamata bozwi bwa mboka eye ezalaki epai ya nordi.\n\n30 Mpe tala, balingaki komeme mwango moye o mosala, (eye elingaki kozala ntina yoko ya koyimayima) kasi tala, Moliatoni kozalaka moto moko wa nkanda nzike, yango wana asilikaki na moko wa basali ba ye ba basi, mpe akweyaki likolo lya ye mpe abeteki ye nzike.\n\n31 Mpe esalemaki ete akimaki, mpe ayaki likolo lya nganda ya Moloni, mpe alobelaki Moloni makambo manso matalaki likambo lyango, mpe lisusu matalaki mokano mwa bango mwa kokima o kati ya mboka ya epai ya nordi.\n\n32 Sikawa tala, bato baye bazalaki o mboka Beboo, to kutu Moloni, babangaki ete bayokemela epai ya maloba ma Moliatoni mpe basangana elongo na bato ba ye, mpe boye alingaki kokamata bozwi bwa biteni bina bya mboka, eye elingaki kotia bokelami boko mpo ya bikomi bya ndongo o ntei ya bato ba Nefi, iyo, bikomi bina bilingaki kokamba o bokwei bwa lipanda lya bango.\n\n33 Yango wana Moloni atindaki limpinga lyoko, elongo na nganda ya bango, mpo ya kozala o moto mwa bato ba Moliatoni, mpo ya kopekisa bokimi bwa bango o kati ya mboka ya epai ya nordi.\n\n34 Mpe esalemaki ete bazalaki te moto mwa bango kina bayaka o ndelo ya mboka Mpamba; mpe kuna bazalaki moto mwa bango, na nzela ya nkaka eye ekambi mpembeni ya mbu o kati ya mboka ya epai ya nordi, iyo, mpembeni ya mbu, o westi mpe o esti.\n\n35 Mpe esalemaki ete limpinga liye litindamaki na Moloni, liye likambemaki na moto moko oyo ya ye nkombo ezalaki Teakumi, likutanaki na bato ba Moliatoni; mpe boye ezalaki nkanza ya bato ba Moliatoni, (efulamaki bango na nkuna mpe maloba ma koleteke ma ye) ete etumba yoko ebandaki o kati ya bango, o eye Teakumi abomaki Moliatoni mpe alongaki limpinga lya ye, mpe akamataki bango bato ba boloko, mpe bazongaki o nganda ya Moloni. Mpe boye esukaki mobu mwa ntuku mibale na minei mwa bokonzi bwa basambisi likolo lya bato ba Nefi.\n\n36 Mpe boye bato ba Moliatoni bamememeki nsima. Mpe likolo lya boyokani bwa bango mpo ya kobatela kimia bazongisamaki o mboka ya Moliatoni, mpe lisanga lyoko lisalemaki o kati ya bango mpe bato ba Lehi; mpe bazongisamaki lokola o mboka ya bango.\n\n37 Mpe esalemaki ete o mobu mona kaka moye bato ba Nefi na kimia bazala zongisamaki epai ya bango, Nefiya, mosambisi mokonzi wa babale, akufaki, nsima ya kozala na kiti ya bosambisi alima ebongo nie liboso lya Nzambe.\n\n38 Nzokande, aboyaka Alama kokamata bozwi bwa makundoli mana mpe biloko bina biye bimononoki na Alama mpe batata ba ye bizalaki bya bule mingi koleka; yango wana Alama apesaki byango epai ya mwana mobali wa ye, Elamani.\n\n39 Tala, esalemaki ete mwana mobali wa Nefiya aponomoki mpo ya kokamata kiti ya bosambisi, esika ya tata wa ye; iyo, aponomoki mosambisi mokonzi mpe moyangeli likolo lya bato, na ndai yoko mpe bokuli bwa bule mpo ya kosambisa na bosembo, mpe kobatela kimia mpe bonsomi bwa bato, mpe kopesa epai ya bango matomba ma bango ma bule mpo ya kokumbamela Nkolo Nzambe wa bango, iyo, mpo ya kosalisa mpe kobatela likambo lya Nzambe mikolo mya ye minso, mpe mpo ya komeme bato ba nkuna o boyengebene engebene na bobe bwa bango.\n\n40 Sikawa tala, nkombo ya ye ezalaki Pawolani. Mpe Pawolani akamataki kiti ya tata wa ye, mpe abandaki bokonzi bwa ye o nsuka ya mobu mwa tuku mibale na minei, likolo lya bato ba Nefi.\n\n", "alma 51": "[center][font_size=26]Mokapo 51[/font_size][/center]\n\n[i]Bato ba mokonzi baluki kobongola mobeko mpe batii mokonzi—Pawolani mpe bato nsomi basungami na mokano mwa bato banso—Moloni asengisi bato ba mokonzi kobatela ekolo ya bango to kotiama o liwa—Amalikia mpe Balamani bakangi bingumba mingi bilendisama—Teakumi abengani bokoti bwa Balamani mpe abomi Amalikia o ema ya ye. Penepene na 67–66 Yambo ya Klisto.[/i]\n\n1 Mpe sikawa esalemaki ete o ebandeli ya mobu mwa tuku mibale na mitano mwa bokonzi bwa basambisi likolo lya bato ba Nefi, etiaki bango kimia o kati ya bato ba Lehi mpe bato ba Moliatoni etali mboka ya bango, mpe ebandaki bango mobu mwa tuku mibale na mitano na kimia;\n\n2 Nzokande, basimbaki ntango elai te kimia mpenza o mboka, mpo ebandaki kozala boweli o ntei ya bango botali mosambisi mokonzi, Pawolani; mpo tala, ezalaki eteni yoko ya bato baye bazalaki na mposa ete ndambo mwa moke ya mobeko mobaluka.\n\n3 Kasi tala, Pawolani alingaki te kobalola to kondima mobeko mobaluka; yango wana ayokemelaki te na bango baye batindaki mikano mya bango elongo na bisenge bya bango bitali bobaloli bwa mobeko.\n\n4 Yango wana, bango baye bazalaki na mposa ete mobeko mobaluka basilikaki na ye, mpe bazalaki na mposa ete azala lisusu te mosambisi mokonzi likolo lya mboka; yango wana ebimaki boswani boko bwa moto botali likambo lyango, kasi mpo ya bosopi makila te.\n\n5 Mpe esalemaki ete bango baye bazalaki na mposa ete Pawolani abakolama uta o kiti ya bosambisi babiangemaki bato ba mokonzi, mpo bazalaki na mposa ete mobeko mobaluka na lolenge loko la kolongola boyangeli bwa bonsomi mpe kotia mokonzi moko likolo lya mboka.\n\n6 Mpe bango baye bazalaki na mposa ete Pawolani atikala mosambisi mokonzi likolo lya mboka bakamataki likolo lya bango nkombo ya bato nsomi; mpe boye ezalaki bokabwani o ntei ya bango, mpo bato nsomi balapaki ndai to bayokanaki mpo ya kosimba makoki ma bango mpe matomba ma eyamba ya bango na boyangeli bwa bonsomi.\n\n7 Mpe esalemaki ete likambo liye lya boweli bwa bango litiamaki na mokano mwa bato. Mpe esalemaki ete mokano mwa bato mozalaki mpo ya bato nsomi, mpe Pawolani atikalaki na kiti ya bosambisi, eye esalaki bosepeli boike o ntei ya bandeko ba Pawolani mpe lisusu mingi ya bato ba lipanda, baye lisusu bakangisaki monoko na bato ba mokonzi, ete bamekaki te kotia ntembe kasi basengelaki kosimba likambo lya bonsomi.\n\n8 Sikawa bango baye bazalaki mpo ya bakonzi bazalaki bango ba mbotana ya likolo, mpe balukaki kozala bakonzi; mpe basungamaki na bango baye balukaki nguya mpe bokulaka likolo lya bato.\n\n9 Kasi tala, eye ezalaki ntango yoko ya kpokoso mpo ya boweli bwa lolenge loye kozala o ntei ya bato ba Nefi; mpo tala, Amalikia alamusaki lisusu mitema mya bato ba Balamani na kobunda na bato ba Banefi, mpe azalaki kosangisaka basoda uta o biteni binso bya mboka ya ye, mpe kopesaka bango mandoki, mpe kolengeleke mpo ya etumba na etingia enso; mpo alapaki komele makila ma Moloni.\n\n10 Kasi tala, tokomono ete elako ya ye eye asalaki ezalaki tapale; kasi, alengeleki yemei mpe mampinga ma ye mpo ya koya kobunda na Banefi.\n\n11 Sikawa mampinga ma ye mazalaki manene te lokola mazalaki kina o ntango ena, na ntina ya nkoto mingi baye babomamaki na loboko la Banefi; kasi ata bobungi bonene bwa bango, Amalikia asangisaka elongo limpinga lyoko linene lya bokamwi, mpenza ete abangaki te kokita o mboka ya Zalayemila.\n\n12 Iyo, kutu Amalikia akitaki yemei, o moto mwa Balamani. Mpe ezalaki o mobu mwa tuku mibale na mitano mwa bokonzi bwa basambisi; mpe ezalaki o ntango ena kaka eye babandaki kotia makambo ma boweli bwa bango botali mosambisi mokonzi, Pawolani.\n\n13 Mpe esalemaki ete eyokaka bato babiangemaki bato ba mokonzi ete Balamani bazalaki koyaka mpo ya kobunda na bango, basepelaki o mitema mya bango; mpe baboyaki kokamata mandoki ma bango, mpo bazalaki na nkele boye na mosambisi mokonzi, mpe lisusu bato ba lipanda, ete balingaki te kokamata mandoki mpo ya kobatela ekolo ya bango.\n\n14 Mpe esalemaki ete emonoki Moloni eye, mpe emonoki ye lisusu ete Balamani bazalaki koyaka o kati ya ndelo ya mboka, azalaki na nkele mpenza na ntina ya nkanza ya bato bana baye asalaka na etingia boye mpo ya kobatela; iyo, azalaki na nkele mpenza; bozo bwa ye botondaki na nkanda na bango.\n\n15 Mpe esalemaki ete atindaki esenge, na mokano mwa bato, epai ya moyangeli wa mboka, kozalaka na mposa ete atanga yango, mpe apesa ye (Moloni) nguya ya kosengisa bakabwani bana mpo ya kobatela ekolo ya bango to kotia bango o liwa.\n\n16 Mpo ezalaki bokeli bwa ye bwa yambo kotia nsuka yoko na boweli mpe bokabwani bwa lolenge loye o ntei ya bato; mpo tala, eye ezalaki kina ntango ena ntina yoko ya bobebisami bonso bwa bango. Mpe esalemaki ete epesamaki ye ndingisa engebene na mokano mwa bato.\n\n17 Mpe esalemaki ete Moloni atindaki ete limpinga lya ye likende kobunda na bato bana ba mokonzi, mpo ya kokitisa lolendo la bango mpe bonkumu bwa bango mpe kolalisa bango o mabele, to basengelaki kokamata mandoki mpe kosunga likambo lya lipanda.\n\n18 Mpe esalemaki ete mampinga matambolaki mpo ya kobunda na bango; mpe bakitisaki lolendo la bango mpe bonkumu bwa bango, mpenza ete lokola batombolaki mandoki ma bango ma etumba mpo ya kobunda na bato ba Moloni bakatamaki o nse mpe balalisamaki o mabele.\n\n19 Mpe esalemaki ete ezalaki nkoto inei ya bakabwani bana bakatamaki o nse na mopanga; mpe bango ba bakambi ba bango baye babomamaki te o etumba bakamatamaki mpe babwakamaki o kati ya boloko, mpo ezalaki ntango te mpo ya bosambisi bwa bango o eleko ena.\n\n20 Mpe montika mwa bakabwani bana, esika ya kotutama o nse o mabele na mopanga, bandimaki bendele ya lipanda, mpe basengisamaki mpo ya kotombola nkombo ya lipanda likolo lya manongi ma bango, mpe o engumba ya bango, mpe kokamata mandoki mpo ya kobatela ekolo ya bango.\n\n21 Mpe boye Moloni atiaki nsuka yoko na bato ba mokonzi, ete ezalaki te moko ayebanaki na nkombo ya bato ba mokonzi; mpe boye atiaki nsuka yoko na nkanza mpe lolendo la bato baye balakisaki makila ma bonkumu; kasi bamememeki o nse mpo ya komikitisa bo bandeko ba bango, mpe mpo ya kobunda na mpiko mpo ya bonsomi bwa bango uta o bowumbu.\n\n22 Tala, esalemaki ete ntango ezalaki Moloni boye kobukaka o nse bitumba mpe boweli o ntei ya bato ba yemei, mpe koyangelaka bango na kimia mpe bompenza, mpe kosalaka mabongisi mpo ya kolengele etumba na Balamani, tala, Balamani bakomaka o kati ya mboka ya Moloni, eye ezalaki o ndelo ya libongo lya mbu.\n\n23 Mpe esalemaki ete Banefi bazalaki na makasi makoka te o engumba ya Moloni; yango wana Amalikia abenganaki bango, kobomaka mingi. Mpe esalemaki ete Amalikia akamataki bozwi bwa engumba, iyo, bozwi bwa bisika bya bango bikasi.\n\n24 Mpe bango baye bakimaki libanda lya mboka ya Moloni bayaki o engumba ya Nefiya; mpe lisusu bato ba engumba ya Lehi basangisaki bangomei elongo, mpe basalaki bolengeli mpe babonganaki mpo ya koyamba Balamani o etumba.\n\n25 Kasi esalemaki ete Amalikia andimaki te ete Balamani bakende o engumba ya Nefiya mpo ya etumba, kasi abombaki bango o nse mpembeni ya libongo lya mbu, kotikaka bato o engumba enso mpo ya kosimba mpe kobatela yango.\n\n26 Mpe boye akobaki, na kokamataka bingumba mingi, engumba ya Nefiya, mpe engumba ya Lehi, mpe engumba ya Moliatoni, mpe engumba ya Omina, mpe engumba ya Gidi, mpe engumba ya Muleki, inso iye izalaki o ndelo ya esti mpembeni ya libongo lya mbu.\n\n27 Mpe boye ezwaka Balamani, na mayele mabe ma Amalikia, engumba mingi boye, na mampinga meke meke ya bango, inso ya mango ilendisamaki mpenza nsima ya lolenge la bisika bikasi bya Moloni; inso ya yango ipesaki bisika bikasi mpo ya Balamani.\n\n28 Mpe esalemaki ete batambolaki o ndelo ya mboka Beboo, kobenganaka Banefi liboso lya bango mpe kobomaka mingi.\n\n29 Kasi esalemaki ete bakutanaki na Teakumi, oyo abomaka Moliatoni mpe azalaki na moto mwa bato ba ye o bokimi bwa ye.\n\n30 Mpe esalemaki ete azalaki na moto mwa Amalikia lokola, lokola azalaki kotambolaka elongo na limpinga lya ye linene ete akoka kokamata mboka Beboo, mpe lisusu mboka ya epai ya nordi.\n\n31 Kasi tala akutanaki na bosiswi boko na kobenganamaka na Teakumi mpe bato ba ye, mpo bazalaki babundi banene; mpo moto na moto wa Teakumi alekaki Balamani na bokasi mpe na mayele ma etumba, mpenza ete balongaki likolo lya Balamani.\n\n32 Mpe esalemaki ete batungisaki bango, mpenza ete babomaki bango kutu kina ekomaki molili. Mpe esalemaki ete Teakumi mpe bato ba ye batelemisaki biema bya bango o ndelo ya mboka Beboo; mpe Amalikia atelemisaki biema bya ye o ndelo ya zelo ya libongo mpembeni ya libongo lya mbu, mpe nsima ya lolenge loye babenganamaki.\n\n33 Mpe esalemaki ete eyaka butu, Teakumi mpe mosali wa ye bapusanaki bo bayibi mpe babimaki o butu, mpe bakotaki o kati ya nganda ya Amalikia; mpe tala, mpongi ekangaki bango na ntina ya bolembi boike bwa bango, boye bosalemaki na ntina ya misala mpe molunge mwa mokolo.\n\n34 Mpe esalemaki ete Teakumi apusanaki bo moyibi na nkuku o kati ya ema ya mokonzi, mpe akotisaki ye nkonda yoko o motema mwa ye; mpe asalaki liwa lya mokonzi sasaipi ete alamusaki te basali ba ye.\n\n35 Mpe azongaki lisusu na nkuku o nganda ya yemei, mpe tala, bato ba ye bazalaki kolalaka, mpe alamusaki bango mpe alobelaki bango makambo manso asalaka.\n\n36 Mpe asalaki ete mampinga ma ye mateleme na bobongi, mbele Balamani balamuka mpe baya likolo lya bango.\n\n37 Mpe boye esilaki mobu mwa tuku mibale na mitano mwa bokonzi bwa basambisi likolo lya bato ba Nefi; mpe boye esilaki mikolo mya Amalikia.\n\n", "alma 52": "[center][font_size=26]Mokapo 52[/font_size][/center]\n\n[i]Amoloni akitani Amalikia lokola mokonzi wa Balamani—Moloni, Teakumi, mpe Lehi bakambi Banefi o etumba yoko ya elonga likolo lya Balamani—Engumba ya Muleki ezwami lisusu, mpe Yakobo Mozolami abomami. Penepene na 66–64 Yambo ya Klisto.[/i]\n\n1 Mpe sikawa, esalemaki ete o mobu mwa tuku mibale na motoba mwa bokonzi bwa basambisi likolo lya bato ba Nefi, tala, elamukaki Balamani o ntongo ya yambo ya sanza ya yambo, tala, bakutaki Amalikia akufaki o ema ya yemei; mpe bamonoki lisusu ete Teakumi abongamaki mpo ya kobunda na bango o mokolo mona.\n\n2 Mpe sikawa, emonoki Balamani eye babangaki; mpe batikaki mwango mwa bango na kotambolaka o kati ya mboka ya epai ya nordi, mpe bazongaki nsima elongo na limpinga lya bango o kati ya engumba ya Muleki, mpe balukaki bobatelami o bisika bikasi bya bango.\n\n3 Mpe esalemaki ete ndeko mobali wa Amalikia aponomoki mokonzi likolo lya bato; mpe nkombo ya ye ezalaki Amoloni; boye mokonzi Amoloni, ndeko mobali wa mokonzi Amalikia, aponomoki mpo ya kokonza o esika ya ye.\n\n4 Mpe esalemaki ete atindaki ete bato ba ye basimba bingumba bina, biye bakamataka na bosopi makila; mpo bazwaka te bingumba longola se soko babungisaki makila maike.\n\n5 Mpe sikawa, Teakumi amonoki ete Balamani bazalaki na mokano mokasi mwa kosimba bingumba bina biye bakamataka, mpe biteni bina bya mboka biye bazwaka; mpe lisusu komonoko kabambi ya motango mwa bango, Teakumi akanisaki elongobanaki te ete ameka kobunda na bango o kati ya bisika bikasi bya bango.\n\n6 Kasi abombaki bato ba ye zingazinga mpembeni, lokola soko kosalaka bolengeli mpo ya etumba; iyo, mpe solo azalaki kolengeleke komibatela na bango, na kotongaka bifelo zingazinga mpembeni mpe kolengeleke bisika bya bokimi.\n\n7 Mpe esalemaki ete akobaki boye kolengeleke mpo ya etumba kina Moloni atindaka motango monene mwa bato mpo ya kolendisa limpinga lya ye.\n\n8 Mpe Moloni lisusu atindaki mitindo epai ya ye ete asimba bato banso ba boloko baye bakweyaki o kati ya maboko ma ye; mpo lokola Balamani bakamataki bato mingi ba boloko, ete akoka kosimba bato banso ba Balamani ba boloko lokola lisiko mpo ya bango baye Balamani bakamataka.\n\n9 Mpe lisusu atindaki mitindo epai ya ye ete alendisa mboka Beboo, mpe azangisa likama nzela ya nkaka eye ekambaki o kati ya mboka ya epai ya nordi, mbele Balamani bazwa esika ena mpe bazwa nguya ya kotungisa bango o bisika binso.\n\n10 Mpe lisusu Moloni atindaki epai ya ye, kozalaka na mposa na ye ete azala potongono na kosimbaka ntaka ena ya mboka, mpe aluka nkonzo enso mpo ya kofiakola Balamani o ntaka ena, lokola mpenza ezalaki na nguya ya ye, ete mbele akoka kokamata lisusu na angele to na mayele masusu bingumba bina biye bikamatamaki libanda lya maboko ma bango; mpe ete lisusu ayeisa makasi mpe alendisa bingumba zingazinga mpembeni, biye bikweyaka te o kati ya maboko ma Balamani.\n\n11 Mpe lisusu alobaki epai ya ye, nakoya epai ya yo, kasi tala, Balamani bazali likolo lya biso o ndelo ya mboka mpembeni ya mbu ya westi; mpe tala, nakei kobunda na bango, yango wana nakoki te koya epai ya yo.\n\n12 Sikawa, mokonzi (Amoloni) akendeki libanda lya mboka ya Zalayemila, mpe asalaka eyebana epai ya mwasi wa mokonzi etali liwa lya ndeko wa ye, mpe asangisaka elongo motango monene mwa bato, mpe atambolaka mpo ya kobunda na Banefi o ndelo ya mbu ya westi.\n\n13 Mpe boye asalaki makasi mpo ya kotungisa Banefi, mpe kobenda mosika eteni yoko ya makasi ma bango o eteni ena ya mboka, ntango etindaki ye bango baye batikaka kozwa bingumba biye bikamatamaka, ete batungisa lisusu Banefi o ndelo ya mbu ya esti, mpe bakamata mboka ya bango mingi lokola ezalaki na nguya ya bango, engebene na nguya ya mampinga ma bango.\n\n14 Mpe boye Banefi bazalaki o bizalela bina bya likama o nsuka ya mobu tuku mibale na motoba mwa bokonzi bwa basambisi likolo lya bato ba Nefi.\n\n15 Kasi tala, esalemaki ete o mobu mwa tuku mibale na sambo mwa bokonzi bwa basambisi, Teakumi, o etinda ya Moloni—oyo atiaka mampinga mpo ya kobatela sudi mpe westi ya ndelo ya mboka, mpe abandaki botamboli bwa ye o mboka Beboo, ete akoka kosalisa Teakumi elongo na bato ba ye na kokamataka lisusu bingumba biye babungisaka—\n\n16 Mpe esalemaki ete Teakumi azwaka mitindo mpo ya kobanda etumba yoko likolo lya engumba ya Muleki, mpe kokamata yango soko ekokaki.\n\n17 Mpe esalemaki ete Teakumi asalaki bolengeli mpo ya kobanda etumba yoko likolo lya engumba ya Muleki, mpe kotambola elongo na limpinga lya ye mpo ya kobunda na Balamani; kasi amonoki ete ekokaki kosalema te ete akoka kolonga bango ntango ezalaki bango o bisika bikasi bya bango; yango wana atikaki mwango mwa ye mpe azongaki lisusu o engumba Beboo, mpo ya kozela boyei bwa Moloni, ete akoka kozwa makasi o limpinga lya ye.\n\n18 Mpe esalemaki ete Moloni ayaki elongo na limpinga lya ye o mboka ya Beboo, o nsuka ya mobu mwa ntuku mibale na sambo mwa bokonzi bwa basambisi likolo lya bato ba Nefi.\n\n19 Mpe o ebandeli ya mobu mwa tuku mibale na mwambe, Moloni mpe Teakumi mpe mingi ya bakapiteni bakonzi basalaki likita linene lya etumba—nini bakosala mpo ya kosala Balamani babima kobunda na bango; to ete bakoka na yoko nzela kolete bango libanda lya bisika bikasi bya bango, ete bakoka kolonga litomba likolo lya bango mpe kokamata lisusu engumba ya Muleki.\n\n20 Mpe esalemaki ete batindaki bantoma epai ya limpinga lya Balamani, baye babatelaki engumba ya Muleki, elongo na mokambi wa bango, oyo ya ye nkombo ezalaki Yakobo, kozalaka na mposa na ye ete abima elongo na mampinga ma ye kokutana na bango likolo lya bisobe o kati ya bingumba bibale. Kasi tala, Yakobo, oyo azalaki Mozolami alingaki te kobima elongo na limpinga lya ye kokutana na bango likolo lya bisobe.\n\n21 Mpe esalemaki ete Moloni, kozalaka na te elikia ya kokutana na bango likolo lya bisobe, yango wana, akanisaki mwango moko ete akoka kobenda Balamani libanda lya bisika bikasi bya bango.\n\n22 Yango wana asalaki ete Teakumi akamata motango moko moke mwa bato mpe batambola penepene na libongo lya mbu; mpe Moloni mpe limpinga lya ye, o butu, batambolaki o esobe, o westi ya engumba Muleki; mpe boye, na mokolo mwa nsima, ebombolaka bakengeli ba Balamani Teakumi, bakimaki mpe bolobaki yango epai Yakobo, mokambi wa bango.\n\n23 Mpe esalemaki ete mampinga ma Balamani matambolaki lisusu mpo ya kobunda na Teakumi, kobanzaka na motango mwa bango kolonga Teakumi na ntina ya boke bwa motango mwa ye. Mpe lokola Teakumi amonoki mampinga ma Balamani kobimaka mpo ya kobunda na ye abandaki kozonga o nse mpembeni ya libongo lya mbu, epai ya nordi.\n\n24 Mpe esalemaki ete emonoki Balamani ete abandaki kokima, bazwaki mpiko mpe balandaki bango na makasi. Mpe ntango ezalaki Teakumi boye kokamba mosika Balamani baye bazalaki kolandaka na mpamba, tala, Moloni atindaki ete eteni yoko ya limpinga lya ye oyo bazalaki elongo na ye batambola o kati ya engumba, mpe bazwa yango.\n\n25 Mpe boye basalaki, mpe babomaki bango banso baye batikalaki mpo ya kobatela engumba, iyo, bango banso baye balingaki te kotika mandoki ma bango ma etumba.\n\n26 Mpe boye Moloni azwaki engumba Muleki elongo na eteni yoko ya limpinga lya ye, ntango etambolaki bango elongo na baye batikalaki mpo ya kokutana na Balamani ntango bazongaki uta o bolandi bwa Teakumi.\n\n27 Mpe esalemaki ete Balamani balandaki Teakumi kina bakomaki penepene na engumba Beboo, mpe nde bakutanaki na Lehi mpe limpinga lyoko like, liye litikalaka mpo ya kobatela engumba Beboo.\n\n28 Mpe sikawa tala, emonoko bakapiteni bakonzi ba Balamani Lehi elongo na limpinga lya ye koyaka kobunda na bango, bakimaki na mobulungano moike, mbele mbaimbai bazwa te engumba Muleki yambo Lehi alonga bango; mpo balembeki na ntina ya botamboli bwa bango, mpe bato ba Lehi bazalaki ba sika.\n\n29 Sikawa Balamani bayebaki te ete Moloni azalaki nsima ya bango elongo na limpinga lya ye; mpe enso babangaki ezalaki Lehi mpe bato ba ye.\n\n30 Sikawa Lehi azalaki te na mposa ya kolonga bango kina bakokutana na Moloni mpe limpinga lya ye.\n\n31 Mpe esalemaki ete yambo Balamani bazonga nsima mosika bazingamaki na Banefi, na bato ba Moloni o ngambo yoko, mpe bato ba Lehi o ngambo esusu, bango banso bazalaki ba sika mpe batonda na bokasi; kasi Balamani balembeki na ntina ya botamboli bolai.\n\n32 Mpe Moloni atindaki bato ba ye bakweya likolo lya bango kina babwakaki mandoki ma bango ma etumba.\n\n33 Mpe esalemaki ete Yakobo, kozalaka mokambi wa bango, azalaki lisusu Mozolami, mpe kozalaka na molimo moko mokolongamaka te, akambaki Balamani kobunda na nkanda eluti na Moloni.\n\n34 Moloni kozalaka o nzela ya botamboli bwa bango, yango wana Yakobo azwaki mokano mwa koboma bango mpe kokata nzela ya ye o kati ya engumba ya Muleki. Kasi tala, Moloni mpe bato ba ye bazalaki na nguya mingi koleka; yango wana bapesaki te nzela liboso lya Balamani.\n\n35 Mpe esalemaki ete babundaki o ngambo ibale na nkanda eluti; mpe ezalaki mingi babomamaki o ngambo ibale; iyo, mpe Moloni azokisamaki mpe Yakobo abomamaki.\n\n36 Mpe Lehi afinaki likolo lya nsima ya bango na nkanda ya lolenge loye elongo na bato ba ye bakasi, ete Balamani na nsima batikaki mandoki ma bango ma etumba; mpe etikali ya bango, kozalaka na mobulungano moike, bayebaki te wapi kokende to kobete.\n\n37 Sikawa Moloni komonoko mobulungano mwa bango, alobaki epai ya bango: Soko bokomeme mandoki ma bino ma etumba mpe bokosundola mango, tala tokotika bosopi makila ma bino.\n\n38 Mpe esalemaki ete eyokaki Balamani maloba maye, bakapiteni bakonzi ba bango, bango banso baye babomamaki te, babelemeki mpe babwakaki mandoki ma bango ma etumba o makolo ma Moloni, mpe lisusu batindaki bato ba bango basala lokola.\n\n39 Kasi tala, ezalaki mingi baye balingaki te; mpe bango baye balingaki te kosundola mipanga mya bango bakamatamaki mpe bakangemaki, mpe mandoki ma bango ma etumba makamatamaki uta na bango, mpe basengisamaki kotambola elongo na bandeko ba bango o kati ya mboka Beboo.\n\n40 Mpe sikawa motango mwa bato ba boloko baye bakamatamaki molutaki mingi koleka motango mwa bango baye babomamaki, iyo, mingi koleka baye babomamaki o ngambo ibale.\n\n", "alma 53": "[center][font_size=26]Mokapo 53[/font_size][/center]\n\n[i]Balamani ba boloko basali mpo ya koyeisa makasi engumba Beboo—Bokabwani o ntei ya Banefi epesi bomati mpo ya elonga ya Balamani—Elamani azwi bokomanda bwa nkoto ibale ya bana babali banzenga ba bato ba Amona. Penepene na 64–63 Yambo ya Klisto.[/i]\n\n1 Mpe esalemaki ete batiaki bakengeli likolo lya Balamani ba boloko, mpe basengisaki bango mpo ya kokende mpe kokunda bakufi ba bango, iyo, mpe lisusu bakufi ba Banefi baye babomamaki; mpe Moloni atiaki bato likolo lya bango ntango ekosala bango misala mya bango.\n\n2 Mpe Moloni akendeki o engumba ya Muleki elongo na Lehi, mpe akamataki bokomanda bwa engumba mpe apesaki bwango epai ya Lehi. Sikawa tala, Lehi oyo azalaki moto moko oyo azalaki elongo na Moloni o biteni bileki mingi bya bitumba; mpe azalaki moto moko bo Moloni, mpe basepelaki o bozangi likama bwa bango na bango; iyo, balinganaki bango na bango, mpe lisusu balingamaki na bato banso ba Nefi.\n\n3 Mpe esalemaki ete esilisaka Balamani kokundaka bakufi ba bango mpe lisusu bakufi ba Banefi, batambolisamaki kozonga o kati ya mboka Beboo; mpe Teakumi, na mitindo mya Moloni, asalaki ete babanda kosalaka na kotimolaka zingazinga mpembeni na mboka, to engumba, Beboo.\n\n4 Mpe asalaki ete batonga etelemelo yoko ya mabaya likolo lya eboke ya zelo ya kati ya libulu; mpe babwakaki likolo bosoto libanda lya libulu ekangana na etelemelo ya mabaya; mpe boye basalaki Balamani basala kina bazingaki engumba Beboo zingazinga mpembeni ya efelo ekasi ya mabaya mpe mabele, o bosanda boluti.\n\n5 Mpe engumba eye ekomaki esika ekasi eluti libela nsima; mpe o engumba eye bakengeleki bato ba boloko ba Balamani; iyo, kutu o ntei ya efelo yoko eye basalaki bango batonga na maboko ma bangomei. Sikawa Moloni asengisamaki kosala Balamani basala, zambi ezalaki petepete kokengele bango ntango ya misala mya bango; mpe azalaki na mposa ya makasi ma ye manso ekobanda ye etumba yoko likolo lya Balamani.\n\n6 Mpe esalemaki ete Moloni alongaki boye elonga yoko likolo lya yoko eleki enene ya mampinga ma Balamani, mpe azwaki engumba ya Muleki, eye ezalaki yoko ya bisika bikasi bya Balamani o mboka ya Nefi; mpe boye atongaka lisusu esika yoko ekasi mpo ya kabomba bato ba ye ba boloko.\n\n7 Mpe esalemaki ete amekaki lisusu te etumba yoko na Balamani o mobu mona, kasi asalisaki bato ba ye na kolengeleke mpo ya etumba, iyo, mpe na kotongaka bisika bikasi mpo ya kokengele Balamani, iyo, mpe lisusu abikisaki basi ba bango mpe bana ba bango na nzala mpe litungisi, mpe kopesaka bilei mpo ya mampinga ma bango.\n\n8 Mpe sikawa esalemaki ete mampinga ma Balamani, o mbu ya westi, o sudi, ntango ya bozangi bwa Moloni na ntina ya mwa poloso o ntei ya Banefi; eye esalaki bokabwani o ntei ya bango, balongaka yoko mabele likolo lya Banefi, iyo, mpenza ete bakamataki bozwi bwa motango moko mwa bingumba o eteni ena ya mboka.\n\n9 Mpe boye na ntina ya bobe o ntei ya bangomei, iyo, na ntina ya bokabwani mpe poloso o ntei ya bangomei bamitiamaki o bizaleli bya likama mingi koleka.\n\n10 Mpe sikawa tala, nazali na mwa moke ya koloba etali bato ba Amona, baye, o ebandeli bazalaki Balamani; kasi na Amona mpe bandeko babali ba ye, to kutu na nguya mpe liloba lya Nzambe, babongwanaki epai ya Nkolo; mpe bamememeki o nse o kati ya mboka ya Zalayemila, mpe uta yango babatelamaka na Banefi ntango inso.\n\n11 Mpe na ntina ya ndai ya bango babatelamaki na kokamata lisusu mandoki mpo ya kobunda na bandeko ba bango; mpo balapaka ndai yoko ete mokolo moko te bakosopa lisusu makila; mpe engebene na ndai ya bango balingaki kowa; iyo, balingaki kondima bangomei kokweya o kati ya maboko ma bandeko ba bango, soko ezalaka te mpo ya mawa mpe bolingo boluti boye Amona mpe bandeko ba ye bazalaka na yango mpo ya bango.\n\n12 Mpe mpo ya ntina eye bamememeki o kati ya mboka ya Zalayemila; mpe babatelamaka ntango inso na Banefi.\n\n13 Kasi esalemaki ete emonoki bango likama, mpe matungisi mpe mikakatano mingi miye Banefi bazwaki mpo ya bango, baningisamaki na mawa mpe bazalaki na mposa ya kokamata mandoki o bobateli bwa ekolo ya bango.\n\n14 Kasi tala, lokola bazalaki penepene na kokamata mandoki ma bango ma etumba, balongamaki na maloba ma Elamani mpe bandeko ba ye, mpo bazalaki penepene na kobuka ndai eye basalaka.\n\n15 Mpe Elamani abangaki ete na kosalaka boye babungisa bozo bwa bango; yango wana bango banso baye bakotaki o kati ya boyokani boye basengisamaki kotala bandeko ba bango koleka o matungisi ma bango, o bizalali bya bango bya likama o ntango eye.\n\n16 Kasi tala, esalemaki ete bazalaki na bana babali mingi, baye bakotaki te o kati ya boyokani ete bakokamata te mandoki ma bango ma etumba mpo ya komibatela na bayini ba bango; yango wana bamisangisaki elongo o ntango eye, mingi lokola bakokaki kokamata mandoki, mpe bamibiangaki Banefi.\n\n17 Mpe bakotaki o kati ya boyokani mpo ya kobunda mpo ya lipanda lya Banefi, iyo, mpo ya kobatela mboka na bolalisi o nse bwa bomoi bwa bango; iyo, kutu bayokanaki ete mokolo moko te bakosundola lipanda lya bango, kasi bakobunda na makambo manso mpo ya kobatela Banefi mpe bangomei uta o bowumbu.\n\n18 Sikawa tala, ezalaki nkoto ibale ya bilenge babali, oyo bakotaki o kati ya boyokani mpe bakamataki mandoki ma bango ma etumba mpo ya kobatela ekolo ya bango.\n\n19 Mpe sikawa tala, lokola mokolo moko te bazalaki kina o ntango ena mbeba yoko mpo ya Banefi, bakomaki sikawa o eleko ya ntango eye lisusu lisungi lyoko linene; mpo bakamataki mandoki ma bango ma etumba, mpe balingaki ete Elamani azala mokambi wa bango.\n\n20 Mpe bazalaki banso bilenge babali, mpe bazalaki na nkozo mpenza, mpo ya mpiko, mpe lisusu mpo ya bokasi mpe moningi; kasi tala, eye ezalaki enso te—bazalaki bato baye bazalaki solo o ntango inso o makambo manso bazalaki na mokumba.\n\n21 Iyo, bazalaki bato ba solo mpe limemia, mpo bateyamaka kobatela mitindo mya Nzambe mpe kotambola alima liboso lya ye.\n\n22 Mpe sikawa esalemaki ete Elamani atambolaki o moto mwa nkoto ibale ya basoda banzenga, mpo ya kosunga bato bazalaki o ndelo ya mboka o sudi mpembeni ya mbu ya westi.\n\n23 Mpe boye esukaki mobu mwa tuku mibale na mwambe mwa bokonzi bwa basambisi likolo lya bato ba Nefi.\n\n", "alma 54": "[center][font_size=26]Mokapo 54[/font_size][/center]\n\n[i]Amoloni mpe Moloni basambi mpo ya kobetinia bato ba boloko—Moloni asengi ete Balamani balongwa mpe batika etumba ya bango ya kobomaboma—Amoloni asengi ete Banefi balalisa o nse mandoki ma bango mpe bakoma bayangelami na Balamani. Penepene na 63 Yambo ya Klisto.[/i]\n\n1 Mpe sikawa esalemaki ete o ebandeli ya mobu mwa tuku mibale na libwa mwa basambisi, ete Amoloni atindaki moto epai ya Moloni kozalaka na mposa ete alinga kobetinia bato ba boloko.\n\n2 Mpe esalemaki ete Moloni ayokaki bosepeli mpenza o esenge eye, mpo alingaki ete bilei biye bakabaki mpo ya lisungi lya Balamani ba boloko mpo ya lisungi lya bato ba yemei; mpe lisusu azalaki na mposa ya bato ba ye mpo ya kolendisa limpinga lya ye.\n\n3 Sikawa Balamani bakamataki basi mpe bana mingi, mpe ezalaki te mwasi moko to mwana moko o ntei ya bato ba boloko bwa Moloni, to bato ba boloko baye Moloni akamataka; yango wana Moloni akanisaki mokano mwa angele yoko mpo ya kozwa bato ba boloko mingi ba Banefi uta na Balamani lokola ekokaki.\n\n4 Yango wana akomaki monkanda, mpe atindaki mwango na mosali wa Amoloni, oyo kaka amemeki monkanda na Moloni. Sikawa iye izali maloba maye akomaki epai ya Amoloni, kolobaka:\n\n5 Tala, Amoloni, nakomi epai ya yo mwa likambo litali etumba eye obundaki na bato ba ngai, to kutu eye ndeko mobali wa yo abundaki na bango, mpe eye ozali naino na mokano mwa komeme nsima ya liwa lya ye.\n\n6 Tala, nalingi kolobela yo mwa likambo litali boyengebene bwa Nzambe, mpe mopanga mwa nkele ya ye ya bokasi bonso, eye adiembeli likolo lya yo longola se soko oyamboli mpe olongoli mampinga ma yo o kati ya mboka ya yomei, to mboka ya bozwi bwa yo, eye bozali mboka ya Nefi.\n\n7 Iyo, nalingi kolobela yo makambo maye soko okokaki koyokemela epai ya mango; iyo, nalingi kolobela yo etali limfelo lina lya nsomo liye lizeli mpo ya koyamba babomi ba lolenge loye lokola yo mpe ndeko wa yo bozali, longola se soko oyamboli mpe olongoli mwango mwa yo mwa kobomaboma, mpe bozongi elongo na mampinga ma bino o ntei ya mboka ya binomei.\n\n8 Kasi lokola mbala yoko obwakaki makambo maye, mpe obundaki na bato ba Nkolo, kutu boye nakoki kozela okozongela yango lisusu.\n\n9 Mpe sikawa tala, tobongisi koyamba yo; iyo, mpe longola se soko olongoli mwango mwa yo, tala, okobenda o nse nkele ya Nzambe oyo obwakaki likolo lya yo, kutu o bobebisami bwa yo mobimba.\n\n10 Kasi, lokola Nkolo azali na bomoi, mampinga ma biso makoya likolo lya yo longola se soko olongwi, mpe okobimelama noki na liwa, mpo tokosimba bingumba bya biso mpe mboka ya biso; iyo, mpe tokosimba eyamba ya biso mpe likambo lya Nzambe wa biso.\n\n11 Kasi tala, ebanzi ngai ete nalobeli yo etali makambo maye na mpamba; to ebanzi ngai ete ozali mwana wa limfelo; yango wana nakokanga monkanda mwa ngai na kolobelaka yo ete nakobetinia te bato ba boloko, longola se soko ezali o lisengisi ete atika mobali moko mpe mwasi wa ye mpe bana ba ye, mpo ya moto wa boloko moko; soko eye ezali boye, nakobetinia.\n\n12 Mpe tala, soko osali eye te, nakoya kobunda na yo elongo na mampinga ma ngai; iyo, kutu nakopesa mandoki na basi ba ngai mpe bana ba ngai, mpe nakoya kobunda na yo, mpe nakolanda yo kutu o kati ya mboka ya yomei, eye ezali mboka ya lisango lya biso lya yambo; iyo, mpe ekozala makila mpo ya makila, iyo, bomoi mpo ya bomoi; mpe nakopesa yo etumba kutu kina bokobebisama uta o etando ya mabele.\n\n13 Tala, nazali na nkanda ya ngai, mpe lokola bato ba ngai; oluki koboma biso, mpe toluki bobele komibatela. Kasi tala, soko boluki kobebisa biso lisusu tokoluka kobebisa bino; iyo, mpe tokoluka mboka ya biso, mboka ya lisango lya biso lya yambo.\n\n14 Sikawa nakangi monkanda mwa ngai. Nazali Moloni; nazali mokambi moko wa bato banso ba Banefi.\n\n15 Sikawa esalemaki ete Amoloni, ezwaki ye monkanda moye, asilikaki; mpe akomaki monkanda mosusu epai ya Moloni, mpe iye izali maloba akomaki, kolobaka:\n\n16 Nazali Amoloni, mokonzi wa Balamani; nazali ndeko mobali wa Amalikia oyo bobomaki. Tala, nakobekola makila ma ye likolo lya bino, iyo, mpe nakoya epai ya bino elongo na mampinga ma ngai mpo nabangi te bokaneli bwa yo.\n\n17 Mpo tala, batata ba bino basalaki mbeba na bandeko ba bango, mpenza ete bayibaki bango likoki lya bango o boyangeli ntango bozalaki bwa bango.\n\n18 Mpe sikawa tala, soko bokolalisa o nse mandoki ma bino, mpe bokomiyangelisa mpo ya koyangelama na bango baye basengelami bokonzi, nde nakosala ete bato ba ngai balalisa o nse mandoki ma bango mpe bakozala na etumba lisusu te.\n\n19 Tala, ofuli bokaneli mingi na ngai mpe bato ba ngai; kasi tala, tobangi te bokaneli bwa yo.\n\n20 Nzokande, nakondima kobetinia bato ba boloko, engebene na esenge ya yo, na bosepeli, ete nakoka kobatela bilei bya ngai mpo ya bato ba ngai ba etumba; mpe tokobunda etumba yoko eye ekozala seko, soko mpo ya koyangela Banefi na bokonzi bwa biso to mpo ya bosili bwa bango bwa seko.\n\n21 Mpe lokola etali eye Nzambe oyo bolobi tobwakaki, tala, toyebi te mozali moko wa lolenge lona; mpe bino lokola; kasi soko ezali ete ezali mozali moko wa lolenge lona, toyebi ete asalaki biso mpe bino lokola.\n\n22 Mpe soko ezali ete ezali zabulu moko mpe limfelo lyoko, tala akotinda yo kuna kofanda elongo na ndeko mobali wa ngai oyo obomi, oyo olobi ete akei o esika ya lolenge loye? Kasi tala makambo maye mazali na ntina te.\n\n23 Nazali Amoloni, mpe eboto moto ya Zolami, oyo batata ba yo balandelaki mpe bamemeki o libanda lya Yelusaleme.\n\n24 Mpe tala sikawa, nazali Molamani moko azanga nsomo; tala, etumba eye esalemaki mpo ya kobekola mbeba ya bango, mpe mpo ya kosimba mpe mpo ya kozwa likoli lya bango lya boyangeli; mpe nakangi monkanda mwa ngai na Moloni.\n\n", "alma 55": "[center][font_size=26]Mokapo 55[/font_size][/center]\n\n[i]Moloni aboyi bobetinii bwa bato ba boloko—Bakengeli ba Balamani basenginiami mpo ya kokoma balangwi, mpe Banefi babikisami—Engumba ya Gidi ekamatami na bozangi bosopi makila. Penepene na 63–62 Yambo ya Klisto.[/i]\n\n1 Sikawa esalemaki ete ezwaki Moloni monkanda moye, asilikaki mingi lisusu, mpo ayebaki ete Amoloni azalaki na boyebi boko bobongo nie bwa bokosi bwa ye; iyo, ayebaki ete Amoloni ayebaki ete ezalaki te ntina yoko ya boyengebene eye esalaki ye abunda etumba yoko na bato ba Nefi.\n\n2 Mpe alobaki: Tala, nakobetinia te bato ba boloko elongo na Amoloni, longola se soko akolongola mwango mwa ye, lokola nalobi na monkanda mwa ngai; nakolinga te kopesa epai ya ye nguya mingi koleka eye azwi.\n\n3 Tala, nayebi esika Balamani bakengeli bato ba ngai baye bakamataki bato ba boloko; mpe lokola Amoloni alingi te kondima mpo ya ngai monkanda mwa ngai, tala, nakopesa ye engebene na maloba ma ngai; iyo, nakoluka liwa o ntei ya bango kina bakoluka mpo ya kimia.\n\n4 Mpe sikawa esalemaki ete elobaka Moloni maloba maye, asalaki ete boluki boko bosalema o ntei ya bato ba ye, ete mbele bakoka kokuta moto moko azalaki eboto moko ya Lamani o ntei ya bango.\n\n5 Mpe esalemaki ete bakutaki moko, oyo ya ye nkombo ezalaki Lamani; mpe azalaki moko wa basali ba mokonzi oyo abomamaki na Amalikia.\n\n6 Sikawa Moloni atindaki Lamani mpe motango moko moke mwa bato ba ye bakende epai ya bakengeli baye bazalaki likolo lya Banefi.\n\n7 Sikawa Banefi bakengelemeki o engumba ya Gidi; yango wana Moloni aponoki Lamani mpe asalaki ete motango moko moke mwa bato ba ye bakende elongo na ye.\n\n8 Mpe ezalaki mpokwa, Lamani akendeki epai ya bakengeli baye bazalaki kokengele Banefi, mpe tala, bamonoki ye koyaka mpe balobaki epai ya ye ateleme; kasi alobaki epai ya bango: Bangani te; tala, nazali Molamani. Tala, tokimaki o ntei ya Banefi, mpe balali; mpe tala tokamati vino ya bango mpe tomemi yango elongo na biso.\n\n9 Sikawa eyokaki Balamani maloba maye bayambaki ye na bosepeli; mpe balobaki epai ya ye: Pesani biso vino ya bino, ete tomele; tosepeli ete bokamati boye vino elongo na bino mpo tolembi.\n\n10 Kasi Lamani alobaki epai ya bango: Tobomba vino ya biso kina tokokende kobunda na Banefi o etumba. Kasi maloba maye masalaki bango bazala lisusu na mposa ya komele vino;\n\n11 Mpo, balobaki: Biso tolembi, yango wana tokamata vino, mpe moke moke tokozwa vino mpo ya mposa ya biso, eye ekoyeisa biso bakasi mpo ya kokende kobunda na Banefi.\n\n12 Mpe Lamani alobaki epai ya bango: Bokoki kosala engebene na mposa ya bino.\n\n13 Mpe esalemaki ete bakamataki vino mpambampamba; mpe ezalaki elengi na boyoki bwa bango, yango wana bakamataki yango mingi mpambampamba; mpe ezalaki ekasi, mpo elengelemeki na bokasi bwa yango.\n\n14 Mpe esalemaki ete bameleki mpe basepelaki, mpe moke moke balangwisamaki banso.\n\n15 Mpe sikawa emonoki Lamani mpe bato ba ye ete bango banso balangwisamaki, mpe bazalaki o kati ya mpongi ya mozindo, bazongaki na Moloni mpe balobelaki ye makambo manso maye makomaki.\n\n16 Mpe sikawa eye ezalaki engebene na mwango mwa Moloni. Mpe Moloni alengeleke bato ba ye elongo na mandoki ma etumba; mpe bakendeki o engumba ya Gidi, ntango ezalaki Balamani o kati ya mpongi ya mozindo mpe balangwisamaki, mpe babwakaki mandoki ma etumba epai ya bato ba boloko, mpenza ete bango banso bazwaki mandoki;\n\n17 Iyo, kutu na basi ba bango, mpe bango banso ba bana ba bango, mingi lokola bakokaki kosalela mandoki ma etumba, epesaki Moloni mandoki na bato bana banso ba boloko; mpe makambo mana manso masalemaki na kimia yoko ya mozindo.\n\n18 Kasi elamusaka bango Balamani, tala balangwisamaka, mpe Banefi balingaka koboma bango.\n\n19 Kasi tala, eye ezalaki te mposa ya Moloni; asepelaki te na bobomi to bosopi makila, kasi asepelaki na kobatelaka bato ba ye uta o bobebisami; mpe mpo ya ntina eye akokaki te komeme likolo lya ye bozangi boyengebene, alingaki te kokweya likolo lya Balamani mpe kobebisa bango o molangwa mwa bango.\n\n20 Kasi azwaki mposa ya ye; mpo apesaka mandoki na bato ba boloko Banefi baye bazalaka o ntei ya efelo ya engumba, mpe apesaka bango nguya ya kolonga bozwi bwa biteni bina biye bizalaki o ntei ya bifelo.\n\n21 Mpe nde asalaki bato baye bazalaki elongo na ye balongwa o ntaka yoko uta na bango, mpe bazingaka mampinga ma Balamani.\n\n22 Sikawa tala eye esalemaki o ntango ya butu, boye ete elamukaki Balamani o ntongo bamonoki ete bazingamaki na Banefi o libanda, mpe ete bato ba boloko ba bango bazwaki mandoki o kati.\n\n23 Mpe boye bamonoki ete Banefi bazalaki na nguya likolo lya bango; mpe o bizalela biye bamonoki ete elongobanaki te ete babunda na Banefi; yango wana bakapiteni bakonzi ba bango basengeki mandoki ma bango ma etumba, mpe bamemeki mango mpe babwakaki mango o makolo ma Banefi, na kosambaka mpo ya ngolu.\n\n24 Sikawa tala, eye ezalaki mposa ya Moloni. Akamataki bango bato ba boloko ba etumba, mpe akamataki engumba, mpe asalaki ete bato banso ba boloko babikisama, baye bazalaki Banefi; mpe basanganaki na limpinga lya Moloni, mpe bazalaki bolendisi bonene na limpinga lya ye.\n\n25 Mpe esalemaki ete asalaki Balamani, baye bakamatamaki bato ba boloko, ete babanda mosala moko na kolendisaka bisika bikasi zingazinga penepene na engumba Gidi.\n\n26 Mpe esalemaki ete elendisaki ye engumba Gidi, engebene na mposa ya ye, asalaki ete bato ba ye ba boloko bakamatama o engumba Beboo; mpe lisusu akengeleki engumba ena elongo na makasi mingi mpenza.\n\n27 Mpe esalemaki ete, ata poloso inso ya Balamani, babombaki mpe babatelaki bato banso ba boloko baye bakamataka, mpe lisusu basimbaki mabele mpe matomba manso maye bakamataka lisusu.\n\n28 Mpe esalemaki ete Banefi babandaki lisusu kozala balongi, mpe bawelaki makoki ma bango mpe matomba ma bango.\n\n29 Mbala mingi Balamani bamekaki kozinga bango mpembeni na butu, kasi na bomeki boye babungisaki bato mingi ba boloko.\n\n30 Mpe mbala mingi bamekaki kopesa vino ya bango na Banefi, ete babebisa bango na ngenge to na molangwa.\n\n31 Kasi tala, Banefi bazalaki te malembe na komikundola Nkolo Nzambe wa bango o ntango ya bango ya litungisi. Bakokaki te kozwama o mitambo mya bango; iyo, balinga te komele vino ya bango, longola se soko bapesaka yambo na moko wa Balamani ba boloko.\n\n32 Mpe bazalaki boye ekenge ete ngenge epesama te o ntei ya bango; mpo soko vino ya bango ekotia ngenge Molamani moko ekotia lokola ngenge Monefi moko; mpe boye bamekaki masanga makasi manso ma bango.\n\n33 Mpe sikawa esalemaki ete elongobanaki mpo ya Moloni kosala bolengeli mpo ya kobunda na engumba Moliatoni; mpo tala, Balamani, na misala mya bango, balendisaki engumba ya Moliatoni kina ekomaki esika eluti ekasi.\n\n34 Mpe bakobaki komemeke makasi ma sika o kati ya engumba ena, mpe lisusu biloko bya sika bya bolei.\n\n35 Mpe boye esukaki mobu mwa ntuku mibale na libwa mwa bokonzi bwa basambisi likolo lya bato ba Nefi.\n\n", "alma 56": "[center][font_size=26]Mokapo 56[/font_size][/center]\n\n[i]Elamani atindi monkanda na Moloni, kosangelaka lisusu bozali bwa etumba na Balamani—Atipusi mpe Elamani balongi elonga enene likolo lya Balamani—Nkoto ibale ya bana babali ba Elamani babundi na nguya ya likamwisi, mpe moko te wa bango abomami. Nzela 1, penepene na 62 Yambo ya Klisto; nzela 2–19, penepene na 66 Yambo ya Klisto; mpe nzela 20–57, penepene na 65–64 Yambo ya Klisto.[/i]\n\n1 Mpe sikawa esalemaki ete o ebandeli ya mobu mwa tuku misato mwa bokonzi bwa basambisi, o mokolo mwa mibale o sanza ya yambo, Moloni azwaki monkanda moko uta na Elamani, kolobelaka makambo ma bato o eteni ena ya mboka.\n\n2 Mpe iye izali maloba akomaki, kolobaka: Ndeko mobali molingami wa ngai, Moloni, na Nkolo mpe o mikakatano ma etumba ya biso; tala, ndeko mobali molingami wa ngai, nazali na nwa moke ya kolobela yo etali etumba ya biso o eteni eye ya mboka.\n\n3 Tala, nkoto ibale ya bana babali ba bato bana baye Amona amemeki o nse libanda lya mboka ya Nefi—sikawa oyebaki ete baye bazalaki biboto bya Lamani, oyo azalaki mwana wa nkulutu wa tata wa biso Lehi;\n\n4 Sikawa nasengeli te kozongela epai ya yo etali mimeseno mya bango to bozangi bondimi bwa bango, mpo oyebi etali makambo maye manso—\n\n5 Yango wana ekoki na ngai ete nalobela yo ete nkoto ibale ya bilenge babali baye bakamati mandoki ma bango ma etumba, mpe balingaki ete nazala mokambi wa bango; mpe toyei mpo ya kobatela ekolo ya biso.\n\n6 Mpe sikawa oyebi lisusu etali boyokani boye batata ba bango basalaki, ete bakokamata te mandoki ma bango ma etumba mpo ya kosopa makila ma bandeko ba bango.\n\n7 Kasi o mobu mwa tuku mibale na motoba, emonoki bango matungisi ma biso mpe mikatano mya biso mpo ya bango, bazalaki penepene na kobuka boyokani boye basalaka mpe kokamata mandoki ma bango ma etumba o bobateli bwa biso.\n\n8 Kasi nalingaki te ete babuka boyokani boye basalaki, kobanzaka ete Nzambe akopesa biso makasi, mpenza ete tokoyoka mpasi mingi te na ntina ya bokokisi bwa ndai eye bakamataka.\n\n9 Kasi tala, eye ezali likambo lyoko o lyango tokoki kozwa bosepeli bonene. Mpo tala, o mobu tuku mibale na motoba, ngai, Elamani, natambolaki o moto mwa bilenge babali nkoto ibale boye o engumba ya Yuda, mpo ya kosalisa Atipusi, oyo oponoki mokambi moko likolo lya bato ba eteni ena ya mboka.\n\n10 Mpe nasangisaki nkoto ibale ya bana ba ngai, (mpo balongobani mpo ya kobiangema bana babali) na limpinga lya Atipusi, o makasi ma liye Atipusi asepelaki mpenza; mpo tala, limpinga lya ye likutolamaki na Balamani zambi makasi ma bango mabomaka motango moko monene mwa bato ba biso, mpo ya ntina yango tosengelaki kolela.\n\n11 Nzokande, tokoki komibondisa o likambo liye, ete bakufaki na ntina ya ekolo ya bango mpe ya Nzambe wa bango, iyo, mpe bazali na bosepeli.\n\n12 Mpe Balamani bakangaka lisusu bato ba boloko mingi, banso ba baye bazali bakapiteni bakonzi, mpo mosusu te batikaki o bomoi. Mpe tobanzi ete bazali sikawa o ntango eye o mboka ya Nefi; ezali boye soko babomami te.\n\n13 Mpe sikawa iye izali bingumba Balamani bazwaki na kosopaka makila ma bato ba biso ba mpiko mingi boye;\n\n14 Mboka ya Mati, to engumba ya Mati, mpe engumba ya Zezilomi, mpe mboka ya Kumeni, mpe mboka ya Atipala.\n\n15 Mpe eye ezali bingumba biye bazwaki ntango nakomaki o engumba ya Yuda; mpe nakutaki Atipusi mpe bato ba ye koyokaka mpasi na makasi ma bango mpo ya kolendisa engumba.\n\n16 Iyo, mpe balembeki o nzoto mpe o molimo lokola, mpo babundaka na mpiko o moi mpe bayokaki mpasi o butu mpo ya kosimba bingumba bya bango; mpe boye bayokaki mpasi ya matungisi ma lolenge na lolenge.\n\n17 Mpe sikawa bazwaki mokano mwa kolonga o esika eye to kokufa; yango wana okoki na bolamu kobanza ete makasi maye make maye namemeki elongo na ngai, iyo, bana babali baye ba ngai, bapesaki bango elikia enene mpe bosepeli boike.\n\n18 Mpe sikawa esalemaki ete emonoki Balamani ete Atipusi azwaki bokasi boko bonene o limpinga lya ye, asengisamaki na mitindo mya Amoloni mpo ya koya te kobunda na engumba ya Yuda, to kobunda na biso, na etumba.\n\n19 Mpe boye esungamaki biso na Nkolo; mpo soko bayaka likolo lya biso o botau bwa biso bakokaki mbele kobebisa limpinga like lya biso; kasi boye tobatelamaki.\n\n20 Bakambemaki na Amoloni mpo ya kosimba bingumba biye bakamataka. Mpe boye esilaki mobu mwa tuku mibale na motoba. Mpe o ebandeli ya mobu tuku mibale na sambo tolengeleke engumba ya biso mpe bisomei mpo ya bobatelami.\n\n21 Sikawa tozalaki na mposa ete Balamani baya kobunda na biso; mpo tozalaki na mposa te ya kobanda etumba yoko likolo lya bango o bisika bikasi bya bango.\n\n22 Mpe esalemaki ete tobombaki banongi libanda zingazinga mpembeni, mpo ya kokengele botamboli bwa Balamani, ete bakoka te koleka biso o butu to o moi mpo ya kobanda etumba yoko likolo lya bingumba bya biso bisusu biye bizalaki epai ya nordi.\n\n23 Mpo toyebaki o bingumba bina izalaki te bakasi bakoki mpo ya kokutana na bango; yango wana biso tozalaki na mposa, soko bakoleka penepene na biso, ya kokweya likolo lya bango nsima ya bango, mpe boye komeme bango likolo nsima o ntango ena kaka bakutanaki na bango liboso. Tobanzaki ete tokokoka kolonga bango; kasi tala, tosiswamaki o mposa ya biso.\n\n24 Bamekaki te koleka penepene na biso elongo na limpinga lya bango mobimba, mpe bamekaki te koleka na eteni yoko, mbele bazala bakasi bakoka te mpe bakweya.\n\n25 Mpe bamekaki te kotambola o nse mpo ya kobunda na engumba ya Zalayemila; mpe bamekaki te kokatisa moto mwa Sidoni, likolo lya engumba ya Nefiya.\n\n26 Mpe boye, elongo na makasi ma bango, bazwaki mokano mwa kosimba bingumba biye bakamataka.\n\n27 Mpe sikawa esalemaki ete o sanza ya ibale ya mobu moye, emememeki epai ya biso biloko mingi bya bolei uta na batata ba nkoto ibale ya bana babali ba ngai bana.\n\n28 Mpe lisusu etindamaki bato nkoto ibale epai ya biso uta o mboka Zalayemila. Mpe boye tolengelemeki elongo na bato nkoto zomi, mpe bilei mpo ya bango, mpe lisusu mpo ya basi ba bango mpe bana ba bango.\n\n29 Mpe Balamani, komonoko makasi ma biso mayikani mokolo na mokolo, mpe bilei biyaki mpo ya lisalisi lya biso, babandaki kobanga, mpe babandaki kowela, soko ekokaki mpo ya kotia nsuka yoko na bozwi bilei mpe makasi ma biso.\n\n30 Sikawa emonoki biso ete Balamani babandaki kokola na nkaka ya lolenge loye, tozalaki na mposa ya komeme angele na mosala likolo lya bango; yango wana Atipusi apesaki ngai mitindo ete natambola elongo na bana babali bake ba ngai mpo ya kokende o engumba yoko ya mpembeni, lokola soko tozalaki komemeke bilei o engumba ya mpembeni.\n\n31 Mpe tosengelaki kotambola penepene na engumba ya Atipala, lokola soko tozalaki kokendeke o engumba ya ngambo esusu, o ndelo penepene na libongo lya mbu.\n\n32 Mpe esalemaki ete totambolaki liboso, lokola soko elongo na bilei bya biso kokende o engumba ena.\n\n33 Mpe esalemaki ete Atipusi atambolaki elongo na eteni yoko ya limpinga lya ye, kotikaka baye batikalaki mpo ya kosimba engumba. Kasi atambolaki te kina nakendeke elongo na limpinga lya ngai like, mpe nakomaki penepene na engumba Atipala.\n\n34 Mpe sikawa, o engumba Atipala epikamaki limpinga lileki likasi lya Balamani; iyo, lya motango moleki.\n\n35 Mpe esalemaki ete eyebisamaki bango na banongi ba bango, babelemeke elongo na limpinga lya bango mpe batambolaki kobunda na biso.\n\n36 Mpe esalemaki ete tokimaki liboso lya bango, epai ya nordi. Mpe boye tokambaki mosika limpinga lya nguya mingi koleka Balamani.\n\n37 Iyo, kutu o ntaka yoko elai mpenza, mpenza ete emonoki bango limpinga lya Atipusi kolandaka bango, na makasi ma bango, babalukaki te o loboko la mobali to o loboko la mwasi, kasi balandaki botamboli bwa bango o nzela alima nsima ya biso; mpe, lokola tobanzaki, ezalaki makanisi ma bango mpo ya koboma biso yambo Atipusi akamata bango, mpe eye ete bakoka kozingama te na bato ba biso.\n\n38 Mpe sikawa Atipusi, komonoko likama lya biso, akomisaki mbango botamboli bwa limpinga lya ye. Kasi tala, ezalaki butu; yango wana bakamataki biso te, mpe Atipusi akamataki bango te; yango wana totiaki nganda mpo ya butu.\n\n39 Mpe esalemaki ete o ntongo, yambo ya ntongontongo tala, Balamani bazalaki kolandaka biso. Sikawa tozalaki te na makasi makoki mpo ya kowela na bango; iyo, nalingaki te ete bana babali bake ba ngai bakweya o kati ya maboko ma bango; yango wana tokobaki botamboli bwa biso, mpe tokamataki botamboli bwa biso o ntei ya esobe.\n\n40 Sikawa bamekaki te kobaluka o loboko la mobali to o loboko la mwasi mbele bazingama; mpe elingaki ngai te kobaluka o loboko la mobali to o loboko la mwasi mbele bakamata ngai, mpe tokokaki te koteleme mpo ya kobunda na bango, kasi kobomama, mpe balingaki kosala boponioki bwa bango; mpe boye tokimaki mokolo mona monso o kati ya esobe, kutu kina eyindaki.\n\n41 Mpe esalemaki ete lisusu, eyaki mwinda mwa ntongo, tomonoki Balamani likolo lya biso, mpe tokimaki liboso lya bango.\n\n42 Kasi esalemaki ete balandaki biso mosika te yambo bateleme; mpe ezalaki o ntongo ya mokolo mwa misato mwa sanza ya sambo.\n\n43 Mpe sikawa, soko bakamatamaki na Atipusi toyebaki te, kasi nalobaki epai ya bato ba ngai: Tala, toyebi te soko batelemeki mpo ya mwango ete toya kobunda na bango, ete bakoka kokanga biso o motambo mwa bango;\n\n44 Yango wana nini elobi bino bana babali ba ngai, elingi bino kokende na bango mpo ya kobunda?\n\n45 Mpe sikawa nalobi epai ya yo, ndeko mobali molingami wa ngai Moloni, ete mokolo moko te namonoko mpiko enene boye, te, te o ntei ya Banefi banso.\n\n46 Mpo lokola nabiangaka bango bana babali ba ngai (mpo banso bazalaki bilenge mpenza) kutu boye balobaki epai ya ngai: Tata, tala Nzambe wa biso azali elongo na biso, mpe akondima te ete tokweya; nde tokende; tolingaki te koboma bandeko ba biso soko balingaki kotika biso nie; yango wana tokende, mbele balonga limpinga lya Atipusi.\n\n47 Sikawa mokolo moko te babundaka, kasi babangaki te liwa; mpe bakanisaki mingi likolo lya lipanda lya batata ba bango koleka basalaki likolo lya bomoi bwa bango; iyo, balakisamaka na bamama ba bango, ete soko batii ntembe te, Nzambe akobikisa bango.\n\n48 Mpe bazongelaki epai ya ngai maloba ma bamama ba bango, kolobaka: Biso totii ntembe te ete bamama ba biso bayebaki yango.\n\n49 Mpe esalemaki ete nazongaki elongo na nkoto ibale ya ngai mpo ya kobunda na Balamani baye balandaki biso. Mpe sikawa tala, mampinga ma Atipusi makamataki bango, mpe etumba yoko ya nsomo ebandaki.\n\n50 Limpinga lya Atipusi lilembeki, na ntina ya botamboli bolai o ntaka yoko ya ntango eke, bakomaki penepene na kokweya o kati ya maboko ma Balamani; mpe soko nazongaka te elongo na nkoto ibale ya ngai balingaki kozwa mwango mwa bango.\n\n51 Mpo Atipusi akweyaka na mopanga, mpe mingi ya bakambi ba ye, na ntina ya bolembi, boye bosalemaki na mbango ya botamboli bwa bango—yango wana bato ba Atipusi, ebulunganisamaki bango na ntina ya bokwei bwa bakambi ba bango, babandaki kopesa nzela liboso lya Balamani.\n\n52 Mpe esalemaki ete Balamani bazwaki mpiko, mpe babandaki kolanda bango; mpe boye ezalaki Balamani kolandaka bango na mpiko enene ntango Elamani ayaki likolo lya nsima ya bango elongo na nkoto ibale ya ye, mpe babandaki koboma bango mpenza, mpenza ete limpinga mobimba lya Balamani litelemeki mpe libalukaki likolo lya Elamani.\n\n53 Sikawa emonoki bato ba Atipusi ete Balamani babalukelaki bango penepene, basangisaki elongo bato ba bango mpe bayaki lisusu likolo lya nsima ya Balamani.\n\n54 Mpe sikawa esalemaki ete biso, bato ba Nefi, bato ba Atipusi, mpe ngai elongo na nkoto ibale ya ngai, tozingaki Balamani, mpe tobomaki bango; iyo, mpenza ete basengisamaki kopesa mandoki ma bango ma etumba mpe lisusu bangomei lokola bato ba boloko ba etumba.\n\n55 Mpe sikawa esalemaki ete etikaki bangomei epai ya biso, tala, natangaki bilenge babali bana baye babundaki elongo na ngai, kobangaka mbele mingi ya bango babomama.\n\n56 Kasi tala, o bosepeli bonene bwa ngai, ezalaka moto moko te wa bango akweyaka o mabele; iyo, mpe babundaki lokola soko na bokasi bwa Nzambe; iyo, mokolo moko te bato bayebana mpo ya kobunda na bokasi bwa likamwisi lya lolenge loye; mpe na nguya ekasi ya lolenge loye bakweyaki likolo lya Balamani, ete babangisaki bango; mpe mpo ya ntina eye Balamani bamipesaki lokola bato ba boloko ba etumba.\n\n57 Mpe lokola tozalaki na esika te mpo ya bato ba biso ba boloko, ete tokoka kokengele bango mpo ya kobatela bango na mampinga ma Balamani, yango wana totindaki bango o mboka ya Zalayemila, mpe eteni yoko ya bato bana baye babomamaki te na Atipusi, elongo na bango; mpe baye batikalaki nakamataki mpe nasangisaki bango na bilenge bya ngai bya Baamoni, mpe nakamataki botamboli bwa biso kozonga o engumba ya Yuda.\n\n", "alma 57": "[center][font_size=26]Mokapo 57[/font_size][/center]\n\n[i]Elamani asangeli bokamati bwa Atipala mpe bomitiki mpe nsima bobateli bwa Kumeni—Bilenge bya ye bya Baamoni babundi na mpiko; mpe bango banso bazokisami, kasi moko te abomami—Gidi ayebisi nsango ya bobomi mpe boponioki bwa bato ba boloko ba Balamani. Penepene na 63 Yambo ya Klisto.[/i]\n\n1 Mpe sikawa esalemaki ete nazwaki monkanda moko mwa Amoloni, mokonzi, kolobaka ete soko natiki bato bana ba boloko ba etumba baye tokamataka akotika engumba ya Atipala epai ya biso.\n\n2 Kasi natindaki monkanda epai ya mokonzi, ete toyebaki malamu makasi ma biso makokaki mpo ya kokamata engumba ya Atipala na bokasi ma biso; mpe na kotikaka bato ba biso ba boloko mpo ya engumba ena tokobanza bisomei tozangi bwania, mpe ete tolingaki bobele kotika bato ba biso ba boloko na kobetinia.\n\n3 Mpe Amoloni aboyaki monkanda mwa ngai, mpo alingaki te kobetinia bato ba boloko; yango wana tobandaki kosala bolengeli mpo ya kokende kobunda na engumba ya Atipala.\n\n4 Kasi bato ba Atipala batikaki engumba, mpe bakimaki o bingumba bya bango bisusu, biye bazwaka, mpo ya kolendisa byango; mpe boye engumba ya Atipala ekweyaki o kati ya maboko ma biso.\n\n5 Mpe boye esilaki mobu mwa tuku mibale na mwambe mwa bokonzi bwa basambisi.\n\n6 Mpe esalemaki ete o ebandeli ya mobu mwa tuku mibale na libwa, tozwaki bobakisi boko bwa bilei, mpe bobakisi boko bosusu mpo ya limpinga lya biso, uta o mboka ya Zalayemila, mpe uta o mboka zingazinga mpembeni, o motango mwa bato nkoto motoba, longola se tuku motoba ya bana babali ba Baamoni baye bayaka mpo ya kosangana na bandeko ba bango, ya ngai lingomba like lya nkoto ibale. Mpe sikawa tala, tozalaki bakasi, iyo, mpe tozalaki lisusu na ebele ya bilei bimememeki epai ya biso.\n\n7 Mpe esalemaki ete ezalaki mposa ya biso kobunda etumba yoko na limpinga liye litiamaki mpo ya kobatela engumba ya Kumeni.\n\n8 Mpe sikawa tala, nakolakisa epai ya yo ete sasaipi tokokisaki mposa ya biso; iyo, elongo na ya biso makasi ma mpiko, to elongo na eteni ya biso makasi ma mpiko, tozingaki, o butu, engumba ya Kumeni, moke liboso bazwa bobakisi bwa bilei.\n\n9 Mpe esalemaki ete totiaki nganda zingazinga mpembeni na engumba mpo ya butu mingi; kasi tolalaki likolo lya mipanga mya biso, mpe totiaki bakengeli, ete Balamani bakoka te koya likolo lya biso o butu mpe koboma biso, eye bamekaki mbala mingi; kasi mbala mingi bamekaki eye makila ma bango matangisamaki.\n\n10 O bolandi biloko bya bango bya bolei biyaki, mpe bazalaki penepene na kokota na engumba o butu. Mpe biso, esika ya kozalaka Balamani, tozalaki Banefi; yango wana, tokamataki bango mpe biloko bya bango bya bolei.\n\n11 Mpe ata Balamani bakatamaki mosika na lisalisi lya bango na lolenge loye, bazalaki naino na mokano mwa kosimba engumba; yango wana ekomaki elongobani ete tokamata biloko bina bya bolei mpe totinda byango o mboka ya Yuda, mpe bato ba biso ba boloko o mboka ya Zalayemila.\n\n12 Mpe esalemaki ete mikolo mingi te milekaki yambo Balamani babanda kobungisa elikia enso ya kozwa lisalisi; yango wana batikaki engumba epai ya maboko ma biso; mpe boye tokokisaki mwango mwa biso na kozwaka engumba Kumeni.\n\n13 Kasi esalemaki ete bato ba biso ba boloko bazalaki na motango monene boye ete, ata bonene bwa motango mwa biso, tosengelaki kosalela makasi ma biso manso mpo ya kokengele bango, to kotia bango o liwa.\n\n14 Mpo tala, balingaki kopanzana na motango monene, mpe balingaka kobunda na mabanga, mpe na nzete, to eloko enso bakokaki kozwa o kati ya maboko ma bango, mpenza ete tobomaki koleka nkoto ibale na bango esilisaki bango komitika bato ba boloko ba etumba.\n\n15 Yango wana ekomaki elongobani mpo ya biso, ete totia nsuka yoko na bomoi bwa bango, to tokengele bango, mopanga o loboko, kina o mboka ya Zalayemila; mpe lisusu biloko bya biso bya bolei bizalaki lisusu te bikoka mpo ya bato ba bisomei, ata biye tokamataka uta na Balamani.\n\n16 Mpe sikawa, o bizaleli bina bya kpokoso, ekomaki likambo lyoko lya mpasi mpenza mpo ya kozwa mokano etali bato baye ba boloko ba etumba; kasi, tozwaki mokano mwa kotinda bango o mboka ya Zalayemila; yango wana toponoki eteni yoko ya bato ba biso, mpe topesaki bango mokumba likolo lya bato ba biso ba boloko mpo ya kokende o mboka ya Zalayemila.\n\n17 Kasi esalemaki ete o mokolo mwa nsima bazongaki. Mpe sikawa tala, totunaki bango te etali bato ba boloko; mpo tala, Balamani bazalaki likolo lya biso, mpe bazongaki o ntango esengeli mpo ya kobikisa biso na kokweya o kati ya maboko ma bango. Mpo tala, Amoloni atindaka mpo ya lisalisi lya bango bobakisi boko bwa sika bwa bilei mpe lisusu limpinga lyoko lya bato lya motango monene.\n\n18 Mpe esalemaki ete bato bana baye totindaki elongo na bato ba boloko bakomaki o ntango esengeli mpo ya kososola bango, lokola ezalaki bango penepene na kolonga biso.\n\n19 Kasi tala, lingomba like lya ngai lya nkoto ibale na tuku motoba babundaki na koleka bozangi elikia mingi koleka; iyo, bazalaki sikisiki liboso lya Balamani, mpe bapesaki liwa epai ya bango banso baye batelemelaki bango.\n\n20 Mpe lokola etikali ya limpinga lya biso ezalaki penepene na kopesa nzela liboso lya Balamani, tala, nkoto ibale na tuku motoba bazalaki sikisiki mpe molende.\n\n21 Iyo, mpe batosaki mpe babatelaki mpo ya kokokisa liloba linso lya etinda na bosolo; iyo, mpe kutu engebene na bondimi bwa bango esalemaki epai ya bango, mpe namikundolaki maloba maye balobaki epai ya ngai ete bamama ba bango balakisaki bango.\n\n22 Mpe sikawa tala, ezalaki bana babali baye ba ngai, mpe bato bana baye baponomoki mpo ya komeme bato ba boloko, na bango tosengeli elonga eye enene; mpo ezalaki bango baye babeteki Balamani; yango wana babenganamaki nsima o engumba ya Mati.\n\n23 Mpe tosimbaki engumba ya biso Kumeni, mpe banso tobebisamaki te na mopanga; nzokande, toyokaka mpasi ya bobungisi bonene.\n\n24 Mpe esalemaki ete esilaka Balamani kokima, napesaki sasaipi mitindo ete bato ba ngai baye bazokaka bakamatama uta o ntei ya bakufi, mpe nasalaki ete mpota ya bango ilatisama.\n\n25 Mpe esalemaki ete izalaki nkama ibale, libanda lya nkoto ibale na tuku motoba ya bato ba ngai, baye bakweyaka na ntina ya bobungisi bwa makila; nzokande, engebene na bolamu bwa Nzambe, mpe o bokamwi bonene bwa biso, mpe lisusu bosepeli bwa limpinga lya biso mobimba, ezalaki moto moko te wa bango oyo awaki; iyo, mpe ezalaki bozo boko te o ntei ya bango boye bozwaka mpota mingi.\n\n26 Mpe sikawa, libiki lya bango lizalaki lya bokamwi na limpinga lya biso mobimba, iyo, ete babatelamaki ntango ezalaki nkoto yoko ya bandeko ba biso babomamaki. Mpe totii yango mpenza na nguya ya likamwisi lya Nzambe, na ntina ya bondimi boluti bwa bango na eye bateyamaki na kondima—ete ezali Nzambe moko wa boyengebene, mpe enso oyo atiaki ntembe te, ete bakobatelama na nguya ya ye ya bokamwi.\n\n27 Sikawa eye ezalaki bondimi bwa bango baye nalobelaki; bazali bilenge, mpe makanisi ma bango mazali sikisiki, mpe batii elikia ya bango na Nzambe ntango inso.\n\n28 Mpe sikawa esalemaki ete esilisaka biso boye kosalisa bato ba biso bazokaki, mpe kokunda lisusu bakufi ba biso mpe bakufi ba Balamani, baye bazalaki mingi, tala, totunaki Gidi etali bato ba boloko baye babandaki kokita o mboka ya Zalayemila elongo na bango.\n\n29 Sikawa Gidi azalaki kapiteni mokonzi wa lingomba liye liponomoki mpo ya kokengele bango o nse o mboka.\n\n30 Mpe sikawa, iye izali maloba maye Gidi alobaki epai ya ngai: Tala, tobandaki kokita o mboka ya Zalayemila elongo na bato ba biso ba boloko. Mpe esalemaki ete tokutanaki na banongi ba mampinga ma biso, baye batindamaki libanda kokenge nganda ya Balamani.\n\n31 Mpe bagangaki epai ya biso, kolobaka—Tala, mampinga ma Balamani mazali kotambolaka ona engumba ya Kumeni; mpe tala, bakokweya likolo lya bango, iyo, mpe bakobebisa bato ba biso.\n\n32 Mpe esalemaki ete bato ba biso ba boloko bayokaki bogangi bwa bango, boye bosalaki bango bazwa mpiko; mpe batelemeki na botomboki na biso.\n\n33 Mpe esalemaki ete na ntina ya botomboki bwa bango tosalaki ete mipanga mya biso miya likolo lya bango. Mpe esalemaki ete na nzoto yoko bakimaki likolo lya mipanga mya biso, na yango, motango monene mwa bango mobomamaki; mpe baye batikalaki bapanzanaki mpe bakimaki uta na biso.\n\n34 Mpe tala, ekimaka bango mpe tokokaki kokamata bango te, tokamataki botamboli bwa biso na mbango ona engumba Kumeni; mpe tala, tokomaki o ntango esengeli ete tokokaki kosalisa bandeko ba biso na kobatelaka engumba.\n\n35 Mpe tala, tobikisami lisusu libanda lya maboko ma bayini ba biso. Mpe epambolami nkombo ya Nzambe wa biso; mpo tala, ezali ye oyo abikisi biso; iyo, oyo asali likambo liye linene mpo ya biso.\n\n36 Sikawa esalemaki ete eyokaki ngai, Elamani, maloba maye ma Gidi, natondisamaki na bosepeli boluti na ntina ya bolamu bwa Nzambe na kobatelaka biso, ete tokoka te banso kowa; iyo, mpe natii elikia ete bozo bwa bango baye babomamaki bokotaki o kati ya bopemi bwa Nzambe wa bango.\n\n", "alma 58": "[center][font_size=26]Mokapo 58[/font_size][/center]\n\n[i]Elamani, Gidi, mpe Teomina bakamati mboka ya Mati na angele yoko—Balamani balongwi—Bana babali ba bato ba Amona babatelami lokola batelemi ngbi na bobateli bwa lipanda mpe bondimi bwa bango. Penepene na 63–62 Yambo ya Klisto.[/i]\n\n1 Mpe tala, sikawa esalemaki ete ntina ya biso ya nsima ezalaki kozwa engumba ya Mati; kasi tala, ezalaki likoki te ete tokoka kokamba bango libanda lya engumba na lingomba like lya biso. Mpo tala, bamikundolaki ena eye tosalaki kina awa; yango wana tokokaki te kobimisa bango mosika uta o bisika bikasi bya bango.\n\n2 Mpe bango bazalaki boye mpenza mingi koleka limpinga lya biso ete tomekaki te kokende kobanda kobunda na bango o bisika bikasi bya bango.\n\n3 Iyo, mpe ekomaki elongobani ete tosalela bato ba biso mpo ya bosimbi biteni bina bya mboka biye tokamataka lisusu na bozwi bwa biso; yango wana ekomaki elongobani ete tozela, ete tokoka kozwa makasi masusu uta o mboka ya Zalayemila mpe lisusu bobakisi bwa bilei bya sika.\n\n4 Mpe esalemaki ete natindaki boye bontoma boko na moyangeli wa mboka ya biso, mpo ya koyebisa ye etali makambo ma bato ba biso. Mpe esalemaki ete tozelaki kozwa bilei mpe makasi uta o mboka ya Zalayemila.\n\n5 Kasi tala, eye epesaki biso litomba kasi like; mpo Balamani bazalaki lokola kozwaka makasi manene mokolo na mokolo, mpe lisusu bilei mingi; mpe boye nde izalaki bizalela bya biso o eleko eye ya ntango.\n\n6 Mpe Balamani bazalaki kowelisaka kobunda na biso mbala na mbala, kokwaka mokano na angele mpo ya kobebisa biso; nzokande tokokaki te koya kobunda na bango, na ntina ya bibombelo mpe bisika bikasi bya bango.\n\n7 Mpe esalemaki ete tozelaki o bizalela biye bya kpokoso mpo ya ntaka ya nsanza mingi, kutu kina tokomaki penepene na kowa mpo ya mposa ya bilei.\n\n8 Kasi esalemaki ete tozwaki bilei, biye bikengelemeki mpo ya biso na limpinga lya bato nkoto ibale mpo ya lisalisi lya biso; mpe eye ezali lisalisi linso lye tozwaki, mpo ya kobatela bisomei mpe ekolo ya biso uta o bokwei o kati ya maboko ma bayini ba biso, iyo, mpo ya kowela na moyini moko oyo akokaki kotangema te.\n\n9 Mpe sikawa ntina ya matata ma biso, to ntina nini batindaki te makasi masusu epai ya biso, toyebaki te; yango wana toyokaki mpasi mpe totondaki lisusu na bobangi, mbele na yoko nzela bosambisi bwa Nzambe boya likolo lya mboka ya biso, mpo ya bokwei mpe bobebisami bwa biso nie.\n\n10 Yango wana tosopaki libanda bozo bwa biso o losambo na Nzambe, ete alinga kolendisa biso mpe kobikisa biso libanda lya maboko ma bayini ba biso, iyo, mpe lisusu kopesa biso bokasi ete tokoka kosimba bingumba bya biso, mpe mboka ya biso, mpe bozwi bwa biso, mpo ya lisalisi lya bato ba biso.\n\n11 Iyo, mpe esalemaki ete Nkolo Nzambe wa biso abimelaki biso na elikia ete akobikisa biso; iyo, mpenza ete alobaki kimia na bozo bwa biso, mpe apesaki epai ya biso bondimi bonene, mpe asalaki biso ete tolikia mpo ya libiki lya biso na ye.\n\n12 Mpe tozwaki mpiko elongo na makasi make ma biso maye tozwaka, mpe tozalaki sikisiki na mokano moko mwa kolonga bayini ba biso, mpe kosimba mboka ya biso, mpe bozwi bwa biso, mpe basi ba biso, mpe bana ba biso, mpe likambo lya lipanda lya biso.\n\n13 Mpe boye tokendeki elongo na bokasi bwa biso bonso kobunda na Balamani, baye bazalaki o engumba ya Mati; mpe totelemisaki biema bya biso o mopanzi bwa esobe, moye mozalaki penepene na engumba.\n\n14 Mpe esalemaki ete o mokolo mwa nsima, ete emonoki Balamani ete tozalaki o ndelo mpembeni ya esobe eye ezalaki penepene na mboka, batindaki libanda banongi ba bango zingazinga mpembeni na biso ete bakoka kobombola motango mpe bokasi bwa mampinga ma biso.\n\n15 Mpe esalemaki ete emonoki bango ete tozalaki na bokasi te, engebene na mitango mya biso, mpe kobangaka ete tokata bango lisalisi lya bango longola se soko bayei kobunda na biso mpe koboma biso, mpe lisusu kobanzaka ete bakokaki na mpasi te kobebisa biso elongo na mampinga ma bango ma motango monene, yango wana babandaki kosala bolengeli mpo ya koya kobunda na biso o etumba.\n\n16 Mpe emonoki biso ete bazalaki kolengeleke mpo ya kobima kobunda na biso, tala, nasalaki ete Gidi, elongo na motango moke mwa bato, amibomba o esobe, mpe lisusu ete Teomina mpe motango moke mwa bato bamibomba lokola o esobe.\n\n17 Sikawa Gidi mpe bato ba ye bazalaki o loboko la mobali mpe basusu o loboko la mwasi; mpe ebombamaki bango, tala, natikalaki, elongo na etikali ya mampinga ma ngai, o esika ena kaka wapi totelemisaka yambo biema bya biso mpo ya ntango eye Balamani bakobima mpo ya kobunda.\n\n18 Mpe esalemaki ete Balamani babimaki elongo na limpinga lya bango lya motango monene mpo ya kobunda na biso. Mpe eyaka bango mpe ezalaka bango mpembeni ya kokweya likolo lya biso elongo na mopanga, nasalaki ete bato ba ngai, bango baye bazalaki elongo na ngai, babombana o kati ya esobe.\n\n19 Mpe esalemaki ete Balamani balandaki nsima ya biso na lombango lonene, mpo bazalaki na mposa mpenza ya kokanga biso ete bakoka koboma biso; yango wana balandaki biso o kati ya esobe; mpe tolekaki mpembeni o katikati ya Gidi mpe Teomina, mpenza ete babombolaki bango te na Balamani.\n\n20 Mpe esalemaki ete elekaka Balamani mpembeni, to elekaka limpinga mpembeni ya Gidi mpe Teomina batelemeki uta o bisika bya bango bya bobombami, mpe bakataki banongi ba Balamani ete bazonga te o engumba.\n\n21 Mpe esalemaki ete ekataka bango bango, bakimaki o engumba mpe bakweyaki likolo lya bakengeli baye batikalaki mpo ya kokengele engumba, mpenza ete babebisaki bango mpe bakamataki engumba.\n\n22 Sikawa eye esalemaki zambi Balamani batikaki limpinga lya bango mobimba, longola se bakengeli bake, bakambema mosika o kati ya esobe.\n\n23 Mpe esalemaki ete Gidi mpe Teomina na nzela eye akamataki bozwi bwa bisika bikasi bya bango. Mpe esalemaki ete tokamataki nzela ya biso, esilaki biso kotambola mingi o esobe ona mboka ya Zalayemila.\n\n24 Mpe emonoki Balamani ete bazalaki kotambolaka ona mboka ya Zalayemila, babangaki mpenza, mbele ezalaki mwango moko mpo ya kokamba bango o bobebisami; yango wana babandaki kobombana o kati ya esobe lisusu, iyo, kutu kozonga na nzela kaka eye bayelaka.\n\n25 Mpe tala, ezalaki butu mpe batelemisaki biema bya bango, mpo bakapiteni bakonzi ba Balamani babanzaki ete Banefi balembeki na ntina ya botamboli bwa bango; mpe kobanzaka ete babenganaka limpinga lya bango mobimba yango wana bazalaki na likanisi te etali engumba ya Mati.\n\n26 Sikawa esalemaki ete eyaki butu, nasalaki ete bato ba ngai balala te, kasi batambola o boso na nzela esusu ona mboka ya Mati.\n\n27 Mpe na ntina ya botamboli bwa biso o ntango ya butu, tala, o mokolo mwa nsima tozalaki epai mosika koleka Balamani, mpenza ete tokomaki liboso lya bango o engumba ya Mati.\n\n28 Mpe boye esalemaki, ete na angele eye tokamataki engumba ya Mati na bozangi bosopi makila.\n\n29 Mpe esalemaki ete ekomaki mampinga ma Balamani penepene na engumba, mpe emonoki bango ete tolengelemeki mpo ya kokutana na bango, bakamwaki mpenza mpe batondaki na bobangi bonene, mpenza ete bakimaki o kati ya esobe.\n\n30 Iyo, mpe esalemaki ete mampinga ma Balamani bakimaki libanda lya eteni eye ya mboka. Kasi tala, bamemeki elongo na bango basi mpe bana mingi libanda lya mboka.\n\n31 Mpe bingumba biye bikamatamaka na maboko ma Balamani, yango inso izali o eleko eye o bozwi bwa biso; mpe batata ba biso mpe basi ba biso mpe bana ba biso bazali kozongaka o ndako ya bango, banso longola se soko ezalaki bango baye bakamatamaka bato ba boloko mpe bamememoki mosika na Balamani.\n\n32 Kasi tala, mampinga ma biso mazali make mpo ya kosimba bingumba bya motango moko monene mpe bozwi bonene boye.\n\n33 Kasi tala, totiaki elikia na Nzambe wa biso oyo apesaki biso elonga likolo lya mboka ina, mpenza ete tozwaki bingumba bina mpe mboka ina, iye izalaki ya bisomei.\n\n34 Sikawa toyebi te ntina eye boyangeli bopesi biso te makasi mingi koleka; mpe bato baye bamataki epai ya biso bayebaki te ntina nini tozwaki te makasi manene koleka.\n\n35 Tala, toyebi te soki bozangi nkonzo, mpe bobendi mosika makasi o kati ya eteni eye ya mboka; soko boye, tozali te na mposa ya koyimayima.\n\n36 Mpe soko ezali boye te, tala, tokobanga ezali yoko bokabwani o boyangeli, ete batindi te bato mingi koleka mpo ya lisalisi lya biso; mpo toyebi ete bazali na motango monene koleka ena eye batindi.\n\n37 Kasi, tala, ezali likambo te—totii elikia ete Nzambe akobikisa biso, ata botau bwa mampinga ma biso, iyo, mpe akobikisa biso libanda lya maboko ma bayini ba biso.\n\n38 Tala, eye ezali mobu mwa tuku mibale na libwa, o nsuka mpenza, mpe tozwi mboka ya biso; mpe Balamani bakimi o mboka ya Nefi.\n\n39 Mpe bana babali bana ba bato ba Amona, baye nalobeli mingi, bazali elongo na ngai o engumba ya Mati; mpe Nkolo asalisi bango, iyo, mpe abateli bango uta o bokwei na mopanga, mpenza ete kutu moto moko te abomami.\n\n40 Kasi tala, bazwaki mpota mingi; nzokande batelemi ngbi o lipanda lina na lwango Nzambe asali bango nsomi; mpe bazali sikisiki na komikundola Nkolo Nzambe wa bango mokolo na mokolo; iyo, batosi kobatela meko ya ye, mpe masambisi ma ye, mpe mitindo mya ye ntango inso; mpe bondimi bozali bokasi o mabikuli matali maye makoya.\n\n41 Mpe sikawa, ndeko molingami wa ngai, Moloni, tika Nkolo Nzambe wa biso, oyo asikoli biso mpe asali biso nsomi, abatela yo ntango inso o miso mya ye; iyo, mpe tika asunga bato baye, kutu ete okoka kozwa nkonzo na kokamataka bozwi bwa inso iye Balamani bakamati uta na biso, iye izalaki mpo ya lisalisi lya biso. Mpe sikawa, tala, nakangi monkanda mwa ngai. Nazali Elamani, mwana wa Alama.\n\n", "alma 59": "[center][font_size=26]Mokapo 59[/font_size][/center]\n\n[i]Moloni asengi Pawolani kolendisa makasi ma Elamani—Balamani bakamati engumba ya Nefiya—Moloni asiliki na boyangeli. Penepene na 62 Yambo ya Klisto.[/i]\n\n1 Sikawa esalemaki ete o mobu mwa tuku misato mwa bokonzi bwa basambisi likolo lya bato ba Nefi, esilisaka Moloni kozwa mpe kotanga monkanda mwa Elamani, asepelaki mpenza na ntina ya bolamu, iyo, nkonzo eluti eye Elamani azwaki, na kozwaka mboka ina ibungaki.\n\n2 Iyo, mpe asalaki eyebana epai ya bato ba ye banso, o mboka mobimba zingazinga mpembeni na eteni ena wapi azalaki, ete bakoka kosepela lokola.\n\n3 Mpe esalemaki ete atindaki sasaipi monkanda moko epai ya Pawolani, kozalaka na mposa ete asala bato basangana mpo ya kolendisa Elamani, to mampinga ma Elamani, mpenza ete akoka na mpasi te kosimba eteni ena ya mboka eye na likamwasi liye akokaki kozwi lisusu.\n\n4 Mpe esalemaki ete etindaka Moloni monkanda moye o mboka ya Zalayemila, abandaki lisusu kosala mwango moko ete akoka kozwa etikali ya bozwi bwa bango mpe bingumba biye Balamani bakamataka uta na bango.\n\n5 Mpe esalemaki ete ntango ezalaki boye Moloni kolengeleke mpo ya kokende kobunda na Balamani o etumba, tala, bato ba Nefiya, baye basanganaki elongo uta o engumba ya Moloni mpe engumba ya Lehi mpe engumba ya Moliatoni, kabundisa maki na Balamani.\n\n6 Iyo, kutu bango baye basengisamaki mpo ya kokima uta o mboka ya Mati, mpe uta o mboka zingazinga mpembeni, bayaka likolo mpe basanganaka na Balamani o eteni eye ya mboka.\n\n7 Mpe kozalaka boye na motango monene mpenza, iyo, mpe kozwaka bokasi mikolo na mokolo, na etinda ya Amoloni babelemeki mpo ya kobunda na bato ba Nefiya, mpe babandaki koboma bango na bobomi bonene mpenza.\n\n8 Mpe mampinga ma bango mazalaki na motango monene boye ete etikali ya bato ba Nefiya basengelaki kokima liboso lya bango; mpe bayaki kutu mpe basanganaki na limpinga lya Moloni.\n\n9 Mpe sikawa lokola ebanzaki Moloni ete esengelaki kotinda bato o engumba ya Nefiya, mpo ya lisalisi lya bato mpo ya kosimba engumba, mpe koyebaka ete ezalaki petepete mingi koleka kobatela engumba uta o bokwei o kati ya maboko ma Balamani, abanzaki ete bakosimba na mpasi te engumba ena.\n\n10 Yango wana atiaki makasi manso mpo ya kosimba bisika bina biye abotoloki.\n\n11 Mpe sikawa, emonoki Moloni ete engumba ya Nefiya ebungaki ayokaki mawa mpenza, mpe abandaki kokoma na ntembe, na ntina ya nkuna ya bato, soko bakokweya te o kati ya maboko ma bandeko ba bango.\n\n12 Sikawa eye ezalaki boye na bakapiteni bakonzi banso ba ye. Bakomaki na ntembe mpe bakamwaki lisusu na ntina ya nkuna ya bato, mpe eye na ntina ya nkonzo ya Balamani likolo lya bango.\n\n13 Mpe esalemaki ete Moloni asilikaki na boyangeli, na ntina ya botali mpamba etali bonsomi bwa ekolo ya bango.\n\n", "alma 60": "[center][font_size=26]Mokapo 60[/font_size][/center]\n\n[i]Moloni amilela na Pawolani mpo ya botali mpamba bwa boyangeli bwa mampinga—Nkolo akotikaka mosembo abomama—Banefi basengeli kosalela nguya mpe nzela inso ya bango mpo ya komibikisa na bayini ba bango—Moloni akaneli kobunda na boyangeli longola se soko lisalisi libakisami na mampinga ma ye. Penepene na 62 Yambo ya Klisto.[/i]\n\n1 Mpe esalemaki ete akomaki lisusu na moyangeli wa mboka, oyo azalaki Pawolani, mpe iye izali maloba maye akomaki, kolobaka: Tala, natindi monkanda mwa ngai na Pawolani, o engumba ya Zalayemila, oyo azali mosambisi mokonzi mpe moyangeli likolo lya mboka, mpe lisusu na banso baye baponomoki na bato baye mpo ya koyangela mpe kotambolisa makambo ma etumba eye.\n\n2 Mpo tala, nazali na mwa moke ya koloba epai ya bango na nzela ya bokweisi; mpo tala, yomei oyebi ete oponomoki mpo ya kosangisa elongo bato, mpe kopesa bango mandoki ma mipanga, mpe ma nsendo, mpe ndenge inso ya mandoki ma etumba ma lolenge na lolenge, mpe kotinda mpo ya kobunda na Balamani, na biteni binso wapi bakoya o kati ya mboka ya biso.\n\n3 Mpe sikawa tala, nalobi epai ya yo ete ngaimei, mpe lisusu bato ba ngai, mpe lisusu Elamani mpe bato ba ye, toyoki mpasi mpenza; iyo, kutu nzala, mposa ya mai, mpe bolembi, mpe ndenge inso ya matungisi ma lolenge na lolenge.\n\n4 Kasi tala, soko eye enso toyokaka mpasi tolingaki te koyimayima to komilela.\n\n5 Kasi tala, enene ezali bobomi o ntei ya bato ba biso; iyo, nkoto na nkoto bakweyi na mopanga, ntango elingaki kozala lolenge losusu soko otindaki epai ya mampinga ma biso bokasi mpe lisalisi likoki mpo ya bango. Iyo, enene ezali botali mpamba bwa yo ona biso.\n\n6 Mpe sikawa tala, tozali na mposa ya koyeba ntina ya botali mpamba mpenza boye; iyo, tozali na mposa ya koyeba ntina ya bozali bwa yo bwa bozangi makanisi.\n\n7 Ekoki yo kokanisa kofanda likolo lya ngbende ya yo o bozali boko bolole bwa bozangi makanisi, na ntango ezali bayini ba yo kopanzaka mosala mwa liwa zingazinga na yo? Iyo, ntango ezali bango kobomaka nkoto na nkoto ya bandeko ba yo—\n\n8 Iyo, kutu baye batalelaki yo mpo ya bobatelami, iyo, batiaki yo o esika ete okoka kosalisa bango, iyo, okokaki kotinda mampinga epai ya bango, mpo ya kolendisa bango, mpe kobikisa nkoto na nkoto ya bango na kokweya na mopanga.\n\n9 Kasi tala, eye ezali enso te—olongolaki bilei bya yo na bango, mpenza ete mingi babundaki mpe babimisaki makila libanda lya bomoi bwa bango na ntina ya mposa enene iye bazalaka na yango mpo ya bolamu bwa bato baye; iyo, mpe eye basalaka ezalaki bango penepene na kowa na nzala, na ntina ya botali mpamba bonene mpenza bwa yo ona bango.\n\n10 Mpe sikawa, bandeko balingami ba ngai—mpo bosengelaki kolingama; iyo, mpe bosengelaki komilamusa na etingia mingi koleka mpo ya bolamu mpe bonsomi bwa bato baye; kasi tala, otali bango mpamba mpenza ete makila ma nkoto na nkoto makoya likolo lya mito mya bino mpo ya bobekoli; iyo, mpo eyebani epai ya Nzambe ebelela ya bango, mpe mpasi inso ya bango—\n\n11 Tala, ekoki yo kobanza ete okoki kofanda likolo lya kiti ya yo ya bokonzi, mpe na ntina ya bolamu boluti bwa Nzambe okokaki kosala eloko te mpe alingaki kobikisa yo? Tala, soko obanzi eye obanzi na mpamba.\n\n12 Ebanzi yo ete, zambi mingi boye ya bandeko ba yo babomami ezali na ntina ya nkuna ya bango? Nalobi epai ya yo, soko obanzi eye, obanzi na mpamba; mpo nalobi epai ya yo, ezali mingi bakwei na mopanga; mpe tala ezali mpo ya bokwei bwa yo;\n\n13 Mpo Nkolo akotikaka mosembo abomama ete boyengebene mpe bosambisi bokoka koya likolo lya moto wa nkuna; yango wana osengeli te kobanza ete basembo babungi zambi babomami; kasi tala, bakoti o kati ya bopemi bwa Nkolo Nzambe wa bango.\n\n14 Mpe sikawa tala, nalobi epai ya yo, nakobanga mpenza ete bosambisi bwa Nzambe boya likolo lya bato baye, na ntina ya goigoi mpenza ya bango, iyo, kutu goigoi ya boyangeli bwa biso, mpe botali mpamba bonene mpenza wa bango ona bandeko ba bango, iyo, ona bango baye babomamaki.\n\n15 Mpo, ezalaka te mpo ya nkuna eye yambo ebandaki o moto mwa biso, tokokaki kotelemela bayini ba biso ete bakokaki te kolonga nguya likolo lya biso.\n\n16 Iyo, ezalaka te mpo ya etumba ebimaki o ntei ya biso; iyo, ezalaka te mpo ya bato ba mokonzi, baye basalaki bosopi makila maike boye o ntei ya bisomei; iyo, o ntango tozalaki kowelaka o ntei ya bisomei, soko tosalaka bomoko bwa makasi ma biso lokola kina sikawa tosali; iyo, ezalaka te mpo ya mposa ya nguya mpe bokulaka boye bato bana ba mokonzi bazalaka na yango likolo lya biso; ezalaka bango solo na likambo lya bonsomi bwa biso, mpe esalaka bango bomoko elongo na biso, mpe ekendeke bango kobunda na bayini ba biso, esika ya kokamata mipanga mya bango mpo ya kobunda na biso, eye ezalaka ntina ya bosopi makila maike boye o ntei ya bisomei; iyo, soko tokendeke kobunda na bango na makasi ma Nkolo, tolingaki kopanza bayini ba biso, mpo elingaki kosalema, engebene na bokokisi bwa liloba lya ye.\n\n17 Kasi tala, sikawa Balamani bazali koyaka likolo lya biso, kokamataka mboka ya biso, mpe bazali kobomaka bato ba biso na mopanga, iyo, basi ba biso mpe bana ba biso, mpe lisusu komemeke bango mosika o bowumbu, kosalaka bango ete bayoka mpasi ya ndenge inso ya matungisi, mpe eye na ntina ya nkuna enene ya bango baye bazali kolukaka nguya mpe bokulaka, iyo, kutu bato bana ba mokonzi.\n\n18 Kasi ntina nini nazali koloba nzike etali likambo lyango? Mpo toyebi te soko binomei bozali kolukaka bokulaka. Toyebi te soko bozali lokola bakabi ba ekolo ya biso.\n\n19 To ezali ete botali biso mpamba zambi bozali o motema mwa ekolo ya biso mpe bozingami na bozangi likama, ete bosali te bilei bitindama epai ya biso, mpe lisusu bato mpo ya koyeisa makasi mampinga ma biso?\n\n20 Ebosani bino mitindo mya Nkolo Nzambe wa bino? Iyo, ebosani bino bokangemi bwa batata ba biso? Ebosani bino mbala mingi tobikisami libanda lya maboko ma bayini ba biso?\n\n21 To ebanzi bino ete Nkolo akobikisa kaka biso, ntango tofandi likolo lya ngbende ya biso mpe tosaleli te mayele Nkolo apesaki epai ya biso?\n\n22 Iyo, ekofanda bino na goigoi ntango ezingami bino na nkoto na nkoto ya bango, iyo, mpe zomi na zomi ya nkoto na nkoto ya bato, baye bafandi kaka na goigoi, ntango izali nkoto na nkoto zingazinga mpembeni o ndelo ya mboka baye bazali kokweyaka na mopanga, iyo, bazoki mpe batangi makila?\n\n23 Ebanzi bino ete Nzambe akotala likolo lya bino lokola bozangi elindo ntango efandi bino nie mpe etali bino makambo maye? Tala nalobi epai ya bino Te. Sikawa nalingi ete bomikundola ete Nzambe alobaki ete kati ya sani ekosukwama yambo, mpe nde libanda ya sani likosukwama lokola.\n\n24 Mpe sikawa, longola se soko boyamboli eye bosali, mpe bobandi koteleme mpe kosalaka, mpe kotinda bilei mpe bato epai ya biso, mpe lokola epai ya Elamani ete akoka kosalisa biteni bina bya ekolo ya biso biye tolongi lisusu, mpe ete tokoka lokola kokamata lisusu etikali ya bozwi bwa biso o biteni biye, tala, ekolongobana ete towela lisusu te na Balamani kina tosukoli yambo kati ya sani ya biso, iyo, kutu moto monene mwa boyangeli bwa biso.\n\n25 Mpe longola se soko osaleli monkanda mwa ngai, mpe obimi mpe olakisi epai ya ngai molimo moko mwa bonsomi bwa solo, mpe obundi mpo ya koyeisa makasi mampinga ma biso, mpe kopesa epai ya bango bilei mpo ya lisalisi lya bango, tala nakotika eteni yoko ya bato nsomi ba ngai mpo ya kosimba eteni eye ya mboka ya biso, mpe nakotika makasi mpe mapamboli ma Nzambe likolo lya bango, ete nguya mosusu te ekoka kosala likolo lya bango—\n\n26 Mpe eye na ntina ya bondimi boluti bwa bango, mpe bompikiliki bwa bango o mikakatano mya bango—\n\n27 Mpe nakoya epai ya bino, mpe soko ezali moko o ntei ya bino oyo azali na mposa moko mpo ya bonsomi, iyo, soko etikali montentei moko mwa bonsomi, tala nakolamusa botomboki o ntei ya bino, kutu kina bango baye bazali na mposa ya nguya mpe bokulaka bakosila.\n\n28 Iyo, tala nakobanga te nguya ya bino to bokulaka bwa bino, kasi ezali Nzambe wa ngai nakobanga; mpe ezali engebene na mitindo mya ye nakokamata mopanga mwa ngai mpo ya kobatela likambo lya ekolo ya ngai, mpe ezali na ntina ya bobe bwa bino ete toyoki mpasi ya bobungisi boike.\n\n29 Tala ezali ntango, iyo, ntango ezali sikawa penepene, ete longola se soko boningani binomei o bobateli bwa ekolo ya bino mpe bana bake ba bino, mopanga mwa boyengebene modiembeli likolo lya bino; iyo, mpe mokokweya likolo lya bino mpe mokobimela bino kutu o bobebisami nie bwa bino.\n\n30 Tala, nakozela mpo ya lisalisi uta na bino; mpe, longola se soko bosali mpo ya libondisi lya biso, tala, nakoya epai ya bino, kutu o mboka ya Zalayemila, mpe nakobete bino na mopanga, mpenza ete bokoka kozala lisusu te na nguya mpo ya kopekisa bokoli bwa bato baye o likambo lya bonsomi bwa biso.\n\n31 Mpo tala, Nkolo akolinga te ete bozala na bomoi mpe boyika bokasi o mabe ma bino mpo ya kobebisa bato sembo ba ye.\n\n32 Tala, bokoki kokanisa ete Nkolo akobikisa bino mpe akoya kosambisa Balamani, ntango ezali mimeseno mya batata ba bango bisalaki boyini bwa bango, iyo, mpe ebakisamaki mbala ibale na baye bakabwanaki na biso, na ntango mabe ma bino mazali mpo ya ntina ya bolingo bwa bino bwa nkembo mpe biloko bya mpamba bya mokili?\n\n33 Boyebi ete bozali kobuka mibeko mya Nzambe, mpe boyebi ete boniati myango o nse ya makolo ma bino. Tala, Nkolo alobi epai ya ngai: Soko bango baye boponomi bayangeli ba bino bayamboli te masumu ma bango mpe mabe ma bango, bokomata mpo ya kobunda na bango.\n\n34 Mpe sikawa tala, ngai, Moloni, nasengisami, engebene na boyokani boye nasali mpo ya kobatela mitindo mya Nzambe wa ngai; yango wana nalingi ete botingama na liloba lya Nzambe, mpe botinda noki epai ya ngai bilei bya bino mpe bato ba bino, mpe na Elamani lokola.\n\n35 Mpe tala, soko bosali eye te nakoya epai ya bino noki; mpo tala, Nzambe akolinga te ete towa na nzala; yango wana akopesa epai ya biso bilei bya bino, kutu soko esengeli kozala na mopanga. Sikawa tala ete bokokisa liloba lya Nzambe.\n\n36 Tala, nazali Moloni, kapiteni mokonzi wa bino. Nakoluka te mpo ya nguya, kasi kobenda yango o nse. Nakoluka te mpo ya lokumu la mokili, kasi mpo ya nkembo ya Nzambe wa ngai, mpe bonsomi mpe bolamu bwa ekolo ya ngai. Mpe boye nakangi monkanda mwa ngai.\n\n", "alma 61": "[center][font_size=26]Mokapo 61[/font_size][/center]\n\n[i]Pawolani alobeli Moloni etali eyoma mpe botomboki na boyangeli—Bato ba mokonzi bakamati Zalayemila mpe basali likita elongo na Balamani—Pawolani asengi mpo ya lisalisi lya basoda na kobunda na batomboki. Penepene na 62 Yambo ya Klisto.[/i]\n\n1 Tala, sikawa esalemaki ete noki esilisaki Moloni kotinda monkanda mwa ye epai ya moyangeli mokonzi, azwaki monkanda uta na Pawolani, moyangeli mokonzi. Mpe iye izali maloba maye azwaki:\n\n2 Ngai, Pawolani, oyo nazali moyangeli mokonzi o mboka eye, natindi maloba maye epai ya Moloni, kapiteni mokonzi likolo lya mampinga. Tala, nalobi epai ya yo, Moloni, ete nasepeli te na matungisi manene ma yo, iyo, esali mpasi na bozo bwa ngai.\n\n3 Kasi tala, izali bango baye basepeli na matungisi ma yo, iyo, mpenza ete batelemi na botomboki na ngai, mpe lisusu bango ba bato ba ngai baye bazali bato nsomi, iyo, mpe bango baye batelemi bazali motango mpenza.\n\n4 Mpe bango baye bakoluka kobotolo kiti ya bosambisi uta na ngai baye bazali ntina ya bobe boye bonene; mpo basaleli malete manene, mpe bakambi mosika mitema mya bato mingi, eye ekozala ntina ya matungisi ma nsomo o ntei ya biso; balongoli bilei bya biso, mpe babangisaki bato nsomi ba biso ete bayei te epai ya yo.\n\n5 Mpe tala, babengani ngai libanda liboso lya bango, mpe nakimi o mboka ya Gideona, elongo na bato mingi lokola ekokaki ete nameme.\n\n6 Mpe tala, natindi esakola yoko o ntaka ya eteni eye ya mboka; mpe tala, bazali koyaka eboke epai ya biso mokolo na mokolo, o mandoki ma bango, mpo ya bobateli bwa ekolo ya bango mpe bonsomi bwa bango, mpe mpo ya kobekola mbeba ya biso.\n\n7 Mpe bayei epai ya biso, mpenza ete bango baye batelemeki o botomboki na biso batiami ntembe, iyo, mpenza ete babangi biso mpe bameki te kobima mpo ya kobunda na biso.\n\n8 Bakamati mboka, to engumba, ya Zalayemila; baponi mokonzi moko likolo lya bango, mpe akomi epai ya mokonzi wa Balamani, na yango asangani na boyokani boko elongo na ye; na yango boyokani andimaki kosimba engumba ya Zalayemila, yango bosimbi abanzaki ekokokisa Balamani kolonga etikali ya mboka, mpe akotiama mokonzi likolo lya bato baye ntango ekolongama bango o nse ya Balamani.\n\n9 Mpe sikawa, o monkanda mwa yo ososoli ngai, kasi ezali likambo te; nasiliki te, kasi nasepeli bonene mwa motema mwa yo. Ngai, Pawolani, nakoluka mpo ya nguya te, longola se kosimba kiti ya ngai ya bosambisi ete nakoka kobatela makoki mpe lipanda lya bato ba ngai. Molimo wa ngai motelemi ngbi o lipanda lya na lyango Nzambe asali biso nsomi.\n\n10 Mpe sikawa, tala, tokotelemela nkuna kutu kina o bosopi makila. Tokosopa te makila ma Balamani soko bakotikala o mboka ya bangomei.\n\n11 Tolingaki kosopa te makila ma bandeko ba biso soko batelemeki te o botomboki na biso mpe bakamati te mopanga mpo ya kobunda na biso.\n\n12 Tolingaki komitika na boyangeli bwa nkanga ya bowumbu soko esengelaki na boyengebene bwa Nzambe, to soko akotindaki biso kosala boye.\n\n13 Kasi tala atindi biso te ete tomiyangelisama na boyangeli bwa bayini ba biso, kasi tosengeli kotia elikia ya biso na ye, mpe akobikisa biso.\n\n14 Yango wana, ndeko mobali molingami wa ngai, Moloni, totelemela bobe, mpe bobe bonso tokokoka te kotelemela maloba ma biso, iyo, lokola botomboki mpe bokabwani, totelemela yango na mipanga mya biso, ete tokoka kosimba bonsomi bwa biso, ete tokoka kosepela na makoki ma eklezia ya biso, mpe na likambo lya Mosikoli mpe Nzambe wa biso.\n\n15 Yango wana, yaka epai ya ngai noki elongo na ndambo ya bato ba yo, mpe tika etikali esusu na mokumba mwa Lehi mpe Teakumi; pesa epai ya bango nguya mpo ya kokamba etumba o eteni ena ya mboka, engebene na Molimo mwa Nzambe, oyo azali lokola molimo mwa bonsomi boye bozali na bango.\n\n16 Tala natindi ndambo moko ya bilei epai ya bango, ete bakoka kowa te na nzala kina bokoya epai ya ngai.\n\n17 Sangisa elongo makasi manso maye okoki likolo lya botamboli bwa yo awa, mpe tokokende noki kobunda na bakabwani bana, o bokasi bwa Nzambe wa biso engebene na bondimi boye bozali na biso.\n\n18 Mpe tokobotolo engumba ya Zalayemila, ete tokoka kozwa bilei mingi koleka mpo ya kotinda epai ya Lehi mpe Teakumi; iyo, tokokende kobunda na bango o bokasi bwa Nkolo, mpe tokotia nsuka yoko o bobe bonene.\n\n19 Mpe sikawa, Moloni, nasepeli na kozwaka monkanda mwa yo, mpo nazalaki mwa moke motema likolo etali nini tosengeli kosala, soko ekozala eyengebeni na biso kokende kobunda na bandeko ba biso.\n\n20 Kasi olobi, longola se soko bayamboli Nkolo atindi yo okende kobunda na bango.\n\n21 Tala ete olendisa Lehi mpe Teakumi na Nkolo; lobela bango babanga te, mpo Nzambe akobikisa bango, iyo, mpe lisusu bango banso baye bakoteleme ngbi o lipanda lya wapi Nzambe asali bango nsomi. Mpe sikawa nakangi monkanda mwa ngai na ndeko mobali molingami wa ngai, Moloni.\n\n", "alma 62": "[center][font_size=26]Mokapo 62[/font_size][/center]\n\n[i]Moloni atamboli o lisalisi lya Pawolani o mboka ya Gideona—Bato ba mokonzi baye baboyi kobunda mpo ya kobatela ekolo ya bango batiami o liwa—Pawolani mpe Moloni bakamati lisusu Nefiya—Mingi ya Balamani basangani na lingomba lya bato ba Amona—Teakumi abomi Amoloni mpe abomami lokola—Balamani Babenganami libanda lya mboka, mpe kimia etiami—Elamani azongi o mosala mpe atongi Eklezia. Penepene na 62–57 Yambo ya Klisto.[/i]\n\n1 Mpe sikawa esalemaki ete ntango Moloni azwaka monkanda moye motema mwa ye mozwaki mpiko, mpe motondaki na bosepeli bonene mpenza na ntina ya bopotongono bwa Pawolani, ete azali te lokola mokabi wa bonsomi mpe likambo lya ekolo ya ye.\n\n2 Kasi alelaki mpenza lokola na ntina ya bobe bwa baye babenganaka Pawolani uta o kiti ya bosambisi, iyo, o nsuka na ntina ya bango baye batombokaki na ekolo ya bango mpe lisusu Nzambe wa bango.\n\n3 Mpe esalemaki ete Moloni akamataki motango moke mwa bato, engebene na mposa ya Pawolani, mpe apesaki Lehi mpe Teakumi bokomanda likolo lya etikali ya limpinga lya ye, mpe akamataki botamboli bwa ye ona mboka ya Gideona.\n\n4 Mpe atombolaki bendele ya lipanda o bisika binso akotaki, mpe akamataki makasi manso maye akokaki o botamboli bonso bwa ye ona mboka ya Gideona.\n\n5 Mpe esalemaki ete nkoto na nkoto basopanaki epai ya bendele ya ye, mpe bakamataki mipanga mya bango o bobateli bwa bonsomi bwa bango, ete bakoka kokota te o kati ya bowumbu.\n\n6 Mpe boye, esangisaka elongo Moloni bato banso akokaki o botamboli bonso bwa ye, ayaki o mboka ya Gideona; mpe kotiaka na bomoko makasi ma ye elongo na mana ma Pawolani bakomaki bakasi mpenza, kutu bakasi mingi koleka bato ba Pakusi, oyo azalaki mokonzi wa bakabwani baye babenganaki bato nsomi libanda lya mboka ya Zalayemila mpe bakamataka mboka.\n\n7 Mpe esalemaki ete Moloni mpe Pawolani bakitaki elongo na mampinga ma bango o kati ya mboka ya Zalayemila, mpe bakendeki kobunda na engumba, mpe bakutanaki na bato ba Pakusi, mpenza ete bayaki mpo ya kobunda.\n\n8 Mpe tala, Pakusi abomamaki mpe bato ba ye bakamatamaki bato ba boloko, mpe Pawolani azongisamaki o kiti ya bosambisi.\n\n9 Mpe bato ba Pakusi bazwaki bosambisi bwa bango, engebene na mobeko, mpe lisusu bato bana ba mokonzi baye bakamatamaka mpe babwakamaka o kati ya boloko; mpe babomamaki engebene na mobeko; iyo, bato bana ba Pakusi mpe bato bana ba mokonzi, banso baye balingaki te kokamata mandoki o bobateli bwa ekolo ya bango, kasi balingaki kobunda na yango, batiamaki o liwa.\n\n10 Mpe boye ekomaki elongobani ete mobeko moye motosama na sikisiki mpo ya bozangi likama bwa ekolo ya bango; iyo, mpe onso oyo amononoki kowanganaka bonsomi bwa bango abomamaki noki engebene na mobeko.\n\n11 Mpe boye esukaki mobu mwa tuku misato mwa bokonzi bwa basambisi likolo lya bato ba Nefi; Moloni mpe Pawolani ezongisaki bango kimia o mboka ya Zalayemila, o ntei ya bato ba bangomei, mpe ekweisaki bango liwa likolo lya bango banso baye bazalaki solo te o bonsomi bwa bango.\n\n12 Mpe esalemaki ete o ebandeli ya mobu mwa tuku misato na moko mwa bokonzi bwa basambisi likolo lya bato ba Nefi, Moloni asalaki sasaipi ete bilei bitindama, mpe lisusu limpinga lyoko lya bato nkoto motoba epai ya Elamani, mpo ya kosalisa ye o bobateli bwa eteni ena ya mboka.\n\n13 Mpe asalaki lisusu ete limpinga lyoko lya bato nkoto motoba, elongo na boike bwa bilei, bitindama na mampinga ma Lehi mpe Teakumi. Mpe esalemaki ete eye esalemaki mpo ya kolendisa mboka o etumba na Balamani.\n\n14 Mpe esalemaki ete Moloni mpe Pawolani, kotikaka nzoto yoko enene ya bato o mboka ya Zalayemila, bakamataki botamboli bwa bango elongo na nzoto yoko enene ya bato ona mboka ya Nefiya, kozalaka na mokano mwa kokweisa Balamani o engumba.\n\n15 Mpe esalemaki ete lokola ezalaki bango kotambolaka ona mboka, bakamataki nzoto yoko enene ya bato ba Balamani, mpe babomaki mingi ya bango, mpe bakamataki bilei bya bango mpe mandoki ma bango ma etumba.\n\n16 Mpe esalemaki ete esilisaki bango kokamata bango, basalaki ete bakota o kati ya boyokani boko ete bakokamata lisusu te mandoki ma bango ma etumba mpo ya kobunda na Banefi.\n\n17 Mpe ekotaka bango o kati ya boyokani boye batindaki bango bafanda elongo na bato ba Amona, mpe bazalaki na motango penepene na nkoto inei baye babomamaka te.\n\n18 Mpe esalemaki ete etindaka bango bango mosika bakobaki botamboli bwa bango ona mboka ya Nefiya. Mpe esalemaki ete ekomaki bango o engumba ya Nefiya, batelemisaki biema bya bango o esobe ya Nefiya, eye ezali penepene na engumba ya Nefiya.\n\n19 Sikawa Moloni azalaki na mposa ete Balamani babima mpo ya kobunda na bango, likolo lya esobe; kasi Balamani, koyebaka mpiko mpenza ya bango, mpe komonoko bonene bwa mitango mya bango, yango wana bamekaki te kobima mpo ya kobunda na bango; yango wana bayaki te kobunda o mokolo mona.\n\n20 Mpe eyaki butu, Moloni apusanaki na molili mwa butu, mpe akendeki likolo lya nsonge ya efelo mpo ya kononga o eteni nini ya engumba Balamani batiaki nganda elongo na limpinga lya bango.\n\n21 Mpe esalemaki ete bazalaki o esti, mpembeni ya ekotelo; mpe banso balalaki. Mpe sikawa Moloni azongaki epai ya limpinga lya ye, mpe asalaki ete bango balengele na lombangu nsinga ikasi mpe bibutele, mpo ya kokitisama uta o nsonge ya efelo o kati ya eteni ya katikati ya efelo.\n\n22 Mpe esalemaki ete Moloni asalaki ete bato ba ye bapusana mpe baya likolo lya nsonge ya efelo, mpe bamikitisa o kati ya eteni ena ya engumba, iyo, kutu o westi, wapi Balamani batiaki te nganda elongo na mampinga ma bango.\n\n23 Mpe esalemaki ete banso bakitisamaki o kati ya engumba o butu, na nzela ya nsinga ikasi ya bango mpe bibutele bya bango; boye eyaki ntongo bazalaki banso o kati ya bifelo bya engumba.\n\n24 Mpe sikawa, elamukaki Balamani mpe emonoki bango ete mampinga ma Moloni mazalaki o kati ya bifelo, babangaki mpenza, mpenza ete bakimaki libanda na lidusu.\n\n25 Mpe sikawa emonoki Moloni ete bazalaki kokimaka ye, asalaki ete bato ba ye bapusana mpo ya kobunda na bango, mpe babomaki mingi, mpe bazingaki basusu mingi, mpe bakamataki bango bato ba boloko; mpe baye batikalaki bakimaki o kati ya mboka ya Moloni, eye ezalaki o ndelo mpembeni ya libongo lya mbu.\n\n26 Boye ezwaka Moloni mpe Pawolani engumba ya Nefiya na bozangi bobungisi bwa bozo boko; mpe izalaki mingi ya Balamani baye babomamaki.\n\n27 Sikawa esalemaki ete mingi ya Balamani baye bazalaki bato ba boloko bazalaki na mposa ya kosangana na bato ba Amona mpe ya kokoma bato nsomi.\n\n28 Mpe esalemaki ete mingi lokola bazalaki na mposa, epai ya bango epesamaki engebene na mposa ya bango.\n\n29 Yango wana, bato banso ba boloko ba Balamani basanganaki na bato ba Amona, mpe babandaki kosala mpenza, kolonaka na mabele, kokolisaka ndenge inso ya mboto, mpe bibwele mpe bitonga bya lolenge na lolenge; mpe boye Banefi babondisamaki na bozito boko bonene bwa bango; iyo, mpenza ete babondisamaki uta na bato banso ba boloko ba Balamani.\n\n30 Sikawa esalemaki ete, esilisaka Moloni kozwa engumba ya Nefiya, ekamataka bango bato mingi ba boloko, eye ekitisaki mampinga ma Balamani mpenza, mpe ebotoloki bango mingi ya Banefi baye bakamatamaka bato na boloko, eye elendisaki limpinga lya Moloni mpenza; yango wana Moloni akendeki uta mboka ya Nefiya o mboka ya Lehi.\n\n31 Mpe esalemaki ete emonoki Balamani ete Moloni azalaki koyaka kobunda na bango, babangaki lisusu mpe bakimaki liboso lya limpinga lya Moloni.\n\n32 Mpe esalemaki ete Moloni mpe limpinga lya ye balandaki bango uta engumba na engumba, kina bakutanaki na Lehi mpe Teakumi; mpe Balamani bakimaki uta na Lehi mpe Teakumi, kutu o nse likolo lya ndelo mpembeni ya libongo lya mbu, kina bayaki o mboka ya Moloni.\n\n33 Mpe mampinga ma Balamani masanganaki manso elongo, mpenza ete bazalaki banso o nzoto yoko o mboka ya Moloni. Sikawa Amoloni, mokonzi wa Balamani, azalaki lisusu elongo na bango.\n\n34 Mpe esalemaki ete Moloni mpe Lehi mpe Teakumi batiaki nganda elongo na mampinga ma bango zingazinga mpembeni o ndelo ya mboka ya Moloni, mpenza ete Balamani bazingamaki o ndelo mpembeni ya esobe o sudi, mpe o ndelo mpembeni ya esobe o esti.\n\n35 Mpe boye batiaki nganda mpo ya butu. Mpo tala, Banefi mpe Balamani lokola balembeki na ntina ya bonene bwa botamboli; yango wana bakanaki te kosala angele yoko o ntango ya butu, longola se soko ezalaki Teakumi; mpo asilikaki mpenza na Amoloni, mpenza ete atalaki ete Amoloni, mpe ndeko mobali wa ye Amalikia, bazalaki ntina ya etumba enene mpe elai o kati ya bango mpe Balamani, eye ezalaki ntina ya etumba mpe bosopi makila boike boye, iyo, mpe nzala nzike boye.\n\n36 Mpe esalemaki ete Teakumi na nkanda ya ye akendeki o kati ya nganda ya Balamani, mpe amikitisaki o nse likolo lya bifelo bya engumba. Mpe akendeki elongo na nsinga yoko uta esika na esika, mpenza ete amonoki mokonzi; mpe abwakaki mosuki moko na ye, moye motobolaki ye penepene na motema. Kasi tala, mokonzi alamusaki basali ba ye yambo akufa, mpenza ete balandaki Teakumi, mpe babomaki ye.\n\n37 Sikawa esalemaki ete eyebaki Lehi mpe Moloni ete Teakumi akufaki, bazalaki na mawa mpenza; mpo tala, azalaki moto oyo abundaki na mpiko mpo ya ekolo ya ye, iyo, moninga moko wa solo o lipanda; mpe ayokaki mpasi mpenza ya matungisi ma nsomo. Kasi tala, akufaki, mpe akendeki nzela ya mabele manso.\n\n38 Sikawa esalemaki ete Moloni atambolaki o mokolo mwa nsima, mpe ayaki likolo lya Balamani, mpenza ete babomaki mingi ya bango na bobomi bonene; mpe babenganaki bango libanda lya mboka; mpe bakimaki, kutu ete bazongaki te lisusu o ntango ena mpo ya kobunda na Banefi.\n\n39 Mpe boye esukaki mobu mwa tuku misato na moko mwa bokonzi bwa basambisi likolo lya bato ba Nefi; mpe boye ezalaka bitumba, mpe bosopi makila, mpe nzala, mpe litungisi, mpo ya ntaka ya mibu mingi.\n\n40 Mpe ezalaki bobomi, mpe boweli, mpe bokabwani, mpe ndenge inso ya bobe o ntei ya bato ba Nefi; nzokande mpo ya litomba lya basembo, iyo, na ntina ya nsambo ya basembo, babikisamaki.\n\n41 Kasi tala, na ntina ya bolai mpenza bwa etumba o kati ya Banefi mpe Balamani mingi ya bato bakomaki mito mikasi, na ntina ya bolai mpenza bwa etumba; mpe mingi balembisamaki na ntina ya matungisi ma bango; mpenza ete bamikitisaki liboso lya Nzambe, kutu o mozindo mwa bosawa.\n\n42 Mpe esalemaki ete esilisaki Moloni kolendisa biteni bina bya mboka biye bizalaki petepete mingi koleka na Balamani, kina bikomaki bikasi bikoki, azongaki o engumba ya Zalayemila; mpe lisusu Elamani azongaki o esika ya lisango lya ye; mpe ezalaki kimia lisusu o ntei ya bato ba Nefi.\n\n43 Mpe Moloni atikaki bokomanda bwa mampinga ma ye o kati ya maboko ma mwana mobali wa ye, oyo ya ye nkombo ezalaki Moloniya; mpe azongaki o ndako ya yemei ete akoka kolekisa etikali ya mikolo mya ye o kimia.\n\n44 Mpe Pawolani azongaki o kiti ya ye ya bosambisi; mpe Elamani akamataki likolo lya ye koteya epai ya bato liloba lya Nzambe; mpo na ntina ya etumba mpe boweli ebele ekomaki elongobani ete libongisi lyoko lisalema lisusu o eklezia.\n\n45 Yango wana, Elamani mpe bandeko ba ye bakendeki, mpe basakolaki liloba lya Nzambe na nguya nzike mpo ya kondimisa bato mingi nkuna ya bango, eye esalaki bango bayambola masumu ma bango mpe babatisama epai ya Nkolo Nzambe wa bango.\n\n46 Mpe esalemaki ete batiaki lisusu eklezia ya Nzambe, o ntaka ya mboka.\n\n47 Iyo, mpe mabongisi masalemaki matali mobeko. Mpe basambisi mpe bakonzi ba bango baponomoki.\n\n48 Mpe bato ba Nefi babandaki kozwa bomengo lisusu o mboka, mpe babandaki koyikana mpe koyika mpenza bokasi lisusu o mboka. Mpe babandaki kokola mpenza na bozwi.\n\n49 Kasi ata bozwi bwa bango, to bokasi bwa bango, to bomengo bwa bango, batombwanaki te o lolendo o miso mya bango; mpe bazalaki malembe te na komikundola Nkolo Nzambe wa bango; kasi bamikitisaki mpenza liboso lya ye.\n\n50 Iyo, bamikundolaki makambo manene Nkolo asalaki mpo ya bango, ete abikisaki bango uta o liwa, mpe uta o bokangemi, mpe uta o boloko, mpe uta o ndenge inso ya matungisi, mpe abikisaka bango libanda lya maboko ma bayini ba bango.\n\n51 Mpe basambelaki epai ya Nkolo Nzambe wa bango ntango inso, mpenza ete Nkolo apambolaki bango, engebene na liloba lya ye, boye ete bayikaki bokasi mpe bazwaki bomengo o mboka.\n\n52 Mpe esalemaki ete makambo maye manso masalemaki. Mpe Elamani akufaki, o mobu mwa tuku misato na mitano mwa bokonzi bwa basambisi likolo lya bato ba Nefi.\n\n", "alma 63": "[center][font_size=26]Mokapo 63[/font_size][/center]\n\n[i]Sibiloni mpe nsima Elamani azwi makundoli ma bule—Banefi mingi basali mobembo o mboka epai ya nordi—Agoti atongi masuwa, maye manani o mbu ya westi—Moloniya alongi Balamani o etumba. Penepene na 56–52 Yambo ya Klisto.[/i]\n\n1 Mpe esalemaki ete o ebandeli ya mobu mwa tuku misato na motoba mwa bokonzi bwa basambisi likolo lya bato ba Nefi, ete Sibiloni azwaki biloko bina bya bule biye bipesamaki epai ya Elamani na Alama.\n\n2 Mpe azalaki moto moko moyengebene, mpe atambolaki alima liboso lya Nzambe; mpe atosaki kosala bolamu ntango inso, mpo ya kobatela mitindo mya Nkolo Nzambe wa ye; mpe lokola esalaki ndeko mobali wa ye.\n\n3 Mpe esalemaki ete Moloni akufaki lokola. Mpe boye esukaki mobu mwa tuku misato na motoba mwa bokonzi bwa basambisi.\n\n4 Mpe esalemaki ete o mobu mwa tuku misato na sambo mwa bokonzi bwa basambisi, ezalaki lingomba linene lya bato, kutu o motango mwa bato nkoto mitano na nkama inei, elongo na basi ba bango mpe bana ba bango, bakendeki libanda lya mboka ya Zalayemila o kati ya mboka ezalaki epai ya nordi.\n\n5 Mpe esalemaki ete Agoti, kozalaka moto moko wa bilukaluka, yango wana akendeki mpe amitongelaki masuwa moko manene mpenza, o ndelo ya mboka Beboo, mpembeni ya mboka Mpamba, mpe apusaki mango o kati ya mbu ya westi, mpembeni ya nkingo ya nkaka eye ekambi o kati ya mboka ya epai ya nordi.\n\n6 Mpe tala, izalaki mingi ya Banefi bakotaki kuna mpe bananaki elongo na bilei biike, mpe lisusu basi mpe bana mingi, bakendeki botamboli bwa bango epai ya nordi. Mpe boye esukaki mobu mwa tuku misato na sambo.\n\n7 Mpe o mobu mwa tuku misato na mwambe, moto oyo atongaki masuwa masusu. Mpe masuwa ma yambo mazongaki lisusu, mpe bato basusu mingi bakotaki o kati ya mango; mpe bakamataki bilei biike, mpe bakendeki libanda lokola o mboka ya epai ya nordi.\n\n8 Mpe esalemaki ete bayokanaki lisusu te. Mpe tobanzi ete bazindaki o bozindo bwa mbu. Mpe esalemaki ete masuwa moko masusu mananaki lokola; mpe wapi makendeki toyebi te.\n\n9 Mpe esalemaki ete o mobu mona izalaki bato mingi baye bakendeki o mboka ya epai ya nordi. Mpe boye esukaki mobu mwa tuku misato na mwambe.\n\n10 Mpe esalemaki ete o mobu mwa tuku misato na libwa mwa bokonzi bwa basambisi, Sibiloni akufaki lokola, mpe Koliantoni akendeke o mboka ya epai ya nordi na masuwa moko, mpo ya komeme bilei epai ya bato bakendeke o kati ya mboka ena.\n\n11 Yango wana ekomaki elongobani mpo ya Sibiloni kopesa biloko bina bya bule, yambo ya liwa lya ye, likolo lya mwana wa Elamani, oyo abiangemaki Elamani, ebiangemaki ye nsima ya nkombo ya tata wa ye.\n\n12 Sikawa tala, minkoma mina minso o bozwi bwa Elamani mikomamaki mpe mitindamaki o ntei ya bana ba bato o ntaka ya mboka mobimba, longola se soko izalaki biteni bina biye bitindamaka na Alama bikende kuna te.\n\n13 Nzokande, biloko biye bibombamaki bya bule, mpe bikitanisamaki uta nkola yoko o esusu; yango wana, o mobu mona, bipesamaki likolo lya Elamani, yambo ya liwa lya Sibiloni.\n\n14 Mpe esalemaki lisusu o mobu moye ete izalaki boko bakabwani bakendeke epai ya Balamani; mpe balamusamaki lokola na nkanda mpo ya kobunda na Banefi.\n\n15 Mpe lisusu o mobu moye bakitaki elongo na limpinga lya motango monene mpo ya kobunda na bato ba Moloniya, to kobunda na limpinga lya Moloniya, o yango babetemeke mpe babenganamaki nsima lisusu o mboka ya bangomei, mpe bayokaki mpasi ya bobungisi bonene.\n\n16 Mpe boye esukaki mobu mwa tuku misato na libwa mwa bokonzi bwa basambisi likolo lya bato ba Nefi.\n\n17 Mpe boye esukaki nsango ya Alama, mpe Elamani mwana mobali wa ye, mpe lisusu Sibiloni, oyo azalaki mwana mobali wa ye.\n\n", "hel 1": "[center][font_size=26]Buku ya Elamani[/font_size][/center]\n\nNsango yoko ya Banefi. Bitumba mpe boweli bwa bango, mpe bokabwani bwa bango. Mpe lisusu mabikuli ma baprofeta basantu mingi, yambo ya boyei bwa Klisto, engebene na makundoli ma Elamani, oyo azalaki mwana mobali wa Elamani, mpe lisusu engebene na makundoli ma bana babali ba ye, kutu kina o boyei bwa Klisto. Mpe lisusu mingi ya Balamani babongwani. Nsango yoko ya mbongwana ya bango. Nsango yoko ya bosembo bwa Balamani, mpe nkuna mpe bonsomo bwa Banefi, engebene na makundoli ma Elamani mpe bana babali ba ye, kutu kina o boyei bwa Klisto, eye ebiangemi buku ya Elamani, mpe bongo na bongo.\n\n[center][font_size=26]Mokapo 1[/font_size][/center]\n\n[i]Pawolani wa babale akomi mosambisi mokonzi mpe abomami na Kisikumeni—Pakumeni akamati kiti ya bosambisi—Koliatumili akambi mampinga ma Balamani, akamati Zalayemila, mpe abomi Pakumeni—Moloniya alongi Balamani mpe akamati lisusu Zalayemila, mpe Koliatumili abomami. Penepene na 52–50 Yambo ya Klisto.[/i]\n\n1 Mpe sikawa tala, esalemaki ete o ebandeli ya mobu tuku minei mwa bokonzi bwa basambisi likolo lya bato ba Nefi, ebandaki kozala kpokoso yoko ya ndongo o ntei ya bato ba Banefi.\n\n2 Mpo tala, Pawolani akufaka, mpe akendeki nzela ya mabele manso; yango wana ebandaki kozala boweli boko bwa ndongo botali nani akozwa kiti ya bosambisi o ntei ya bandeko, baye bazalaki bana babali ba Pawolani.\n\n3 Sikawa iye izali nkombo ya baye bawelaki mpo ya kiti ya bosambisi, baye basalaki bato bawela: Pawolani, Paaki, mpe Pakumeni.\n\n4 Sikawa iye izali te bana babali banso ba Pawolani (mpo azalaki na mingi), kasi iye izali bango baye bawelaki mpo ya kiti ya bosambisi; yango wana, basalaki makabwani masato o ntei ya bato.\n\n5 Nzokande, esalemaki ete Pawolani aponomoki na mokano mwa bato mpo ya kozala mosambisi mokonzi mpe moyangeli likolo lya bato ba Nefi.\n\n6 Mpe esalemaki ete Pakumeni, emonoki ye ete akokaki te kozwa kiti ya bosambisi, asalaki bomoko na mokano mwa bato.\n\n7 Kasi tala, Paaki, mpe eteni ena ya bato baye bazalaki na mposa ete azala moyangeli wa bango, azalaki na nkanda mpenza; yango wana, azalaki penepene na kolete mosika bato bana mpo ya koteleme o botomboki na bandeko ba bango.\n\n8 Mpe esalemaki ete lokola azalaki penepene na kosala eye, tala, akamatamaki, mpe asambisamaki engebene na mokano mwa bato, mpe atumbolamaki mpo ya liwa; mpo atelemeki o botomboki mpe alukaki kobebisa lipanda lya bato.\n\n9 Sikawa ntango emonoki bato baye bazalaki na mposa ete azala moyangeli wa bango ete atumbolamaki mpo ya liwa, yango wana basilikaki, mpe tala, batindaki Kisikumeni moko, kutu o kiti ya bosambisi ya Pawolani, mpe abomaki Pawolani efandaki ye likolo lya kiti ya bosambisi.\n\n10 Mpe alandamaki na basali ba Pawolani; kasi tala, boye mbangu ezalaki bokimi bwa Kisikumeni ete moto te akokaki kokamata ye.\n\n11 Mpe akendeki epai ya bango baye batindaki ye, mpe banso bakotaki o kati ya boyokani boko, iyo, na kolapaka na Mozalisi wa bango wa libela, ete bakolobela moto te ete Kisikumeni abomaka Pawolani.\n\n12 Yango wana, Kisikumeni ayebanaki te o ntei ya bato ba Nefi, mpo azalaki elongi ebombama o ntango eye abomaki Pawolani. Mpe Kisikumeni mpe lingomba lya ye, baye bayokanaka elongo na ye, bamisangisaki o ntei ya bato, na lolenge loko ete banso bakokaki koyebana te; kasi mingi lokola bayebanaki batumbolamaki mpo ya liwa.\n\n13 Mpe sikawa tala, Pakumeni aponomoki, engebene na mokano mwa bato, mpo ya kozala mosambisi mokonzi mpe moyangeli wa bato, mpo ya kokonza o esika ya ndeko mobali wa ye Pawolani; mpe ezalaki engebene na likoki lya ye. Mpe enso eye esalemaki o mobu mwa tuku minei mwa bokonzi bwa basambisi; mpe esukaka.\n\n14 Mpe esalemaki ete o mobu mwa tuku minei na moko mwa bokonzi bwa basambisi, Balamani basangisaka elongo limpinga liike ya bato, mpe bapesaki bango mandoki ma mipanga, mpe ma nsendo mpe ma matimbo, mpe ma makula, mpe ma bibende bya mito, mpe ma bibende bya ntolo, mpe ma ndenge inso ya nguba ya lolenge na lolenge.\n\n15 Mpe bakitaki lisusu ete bakoka kobunda na Banefi. Mpe bakambemaki na moto moko oyo ya ye nkombo ezalaki Koliatumili; mpe azalaki eboto moko ya Zalayemila; mpe azalaki mokabwani uta o ntei ya nkona ya Banefi; mpe azalaki moto moko molai mpe moto moko mokasi.\n\n16 Yango wana, mokonzi wa Balamani, oyo ya ye nkombo ezalaki Tubaloti, oyo azalaki mwana mobali wa Amoloni, kobanzaka ete Koliatumili, ezalaki ye moto moko mokasi, akokaki koteleme mpo ya kobunda na Banefi, elongo na makasi ma ye mpe lisusu elongo na bwania bwa ye bonene, mpenza ete na kotindaka ye liboso akolonga nguya likolo lya Banefi—\n\n17 Yango wana alamusaki bango na nkanda, mpe asangisaki elongo mampinga ma ye, mpe aponoki Koliatumili mpo ya kozala mokambi wa bango, mpe asalaki ete batambola o nse o mboka ya Zalayemila mpo ya kobunda na Banefi.\n\n18 Mpe esalemaki ete na ntina ya boweli boike boye mpe kpokoso nzike boye o boyangeli, ete batikaka bakengeli bakoka te o mboka ya Zalayemila; mpo babanzaki ete Balamani bakomeka te koya o kati ya motema mwa mboka ya bango mpo ya kobanda etumba na mboka ena enene ya Zalayemila.\n\n19 Kasi esalemaki ete Koliatumili atambolaki liboso o moto mwa limpinga linene lya ye, mpe ayaki likolo lya bato ba mboka, mpe botamboli bwa bango bozalaki na lombangu mpenza la lolenge loye ete ezalaki ntango te mpo ya Banefi kosangisa elongo mampinga ma bango.\n\n20 Yango wana Koliatumili akataki o nse bakengi mpembeni ya ekotelo ya engumba, mpe atambolaki elongo na mampinga ma ye mobimba o kati ya engumba, mpe babomaki onso oyo atelemelaki bango, mpenza ete bakamataki engumba mobimba.\n\n21 Mpe esalemaki ete Pakumeni, oyo azalaki mosambisi mokonzi, akimaki liboso lya Koliatumili, kutu o bifelo bya engumba. Mpe esalemaki ete Koliatumili ena abambaki ye na efelo, mpenza ete akufaki. Mpe boye esukaki mikolo mya Pakumeni.\n\n22 Mpe sikawa emonoki Koliatumili ete azwaki engumba ya Zalayemila, mpe emonoki ye ete Banefi bakimaka liboso lya bango, mpe babomamaki, mpe bakamatamaki, mpe babwakamaki o kati ya boloko, mpe azwaki bisika bileki bikasi o mboka mobimba, motema mwa ye mozwaki mpiko mpenza ete azalaki penepene na kokende kobunda na mboka mobimba.\n\n23 Mpe sikawa awumelaki te o mboka ya Zalayemila, kasi atambolaki elongo na limpinga lyoko linene, kutu ona engumba ya Beboo; mpo ezalaki mokano mwa ye kokende mpe kokata nzela ya ye na mopanga, ete akoka kozwa biteni bya nordi bya mboka.\n\n24 Mpe, kobanzaka ete makasi ma bango maleki manene mazalaki o katikati ya mboka, yango wana atambolaki, kopesaka bango ntango te mpo ya komisangisa elongo longola se soko ezalaki nzoto ike; mpe na lolenge loye bakweyaki likolo lya bango mpe bakataki bango o nse o mabele.\n\n25 Kasi tala, botamboli bwa Koliatumili o ntei ya mboka bopesaki Moloniya litomba linene likolo lya bango, ata bonene bwa motango mwa Banefi baye babomamaki.\n\n26 Mpo tala, Moloniya abanzaka ete Balamani bakomeka te koya o ntei ya mboka, kasi ete bakolinga kobanda etumba o bingumba bizalaki zingazinga mpembeni ya ndelo lokola kina sikawa basalaki; yango wana Moloniya asalaki ete mampinga makasi ma ye masimba biteni bina biye zingazinga mpembeni ya ndelo.\n\n27 Kasi tala, Balamani babangaki te engebene na mposa ya ye, kasi bayaki o kati ya ntei ya mboka, mpe bakamataki engumba mokonzi eye ezalaki engumba ya Zalayemila, mpe bazalaki kotambolaka katikati ya biteni bileki motuya bya mboka, kobomaka bato na bobomi bonene, babali, basi, mpe bana, kokamataka bingumba mingi mpe bisika bikasi mingi.\n\n28 Kasi ebombolaki Moloniya eye, atindaki sasaipi Lehi elongo na limpinga lyoko zingazinga mpembeni mpo ya kokamba bango yambo ya koya o mboka Beboo.\n\n29 Mpe boye asalaki; mpe akambaki bango yambo baya o mboka Beboo, mpe apesaki epai ya bango etumba, mpenza ete babandaki kozonga nsima ona mboka ya Zalayemila.\n\n30 Mpe esalemaki ete Moloniya akambaki bango o ebombelo ya bango, mpe apesaki epai ya bango etumba, mpenza ete ekomaki etumba ya makila mpenza; iyo, mingi babomamaki, mpe o ntei ya motango oyo babomamaki Koliatumili lokola amononoki.\n\n31 Mpe sikawa, tala, Balamani bakokaki te kobombama, o nordi te, to o sudi te, to o esti te, to o westi te, mpo bazingamaki ngambo na ngamba na Banefi.\n\n32 Mpe boye eyingisaka Koliatumili Balamani o kati ya ntei ya Banefi, mpenza ete bazalaki o nguya ya Banefi, mpe yemei abomamaki, mpe Balamani bamitikaki o kati ya maboko ma Banefi.\n\n33 Mpe esalemaki ete Moloniya akamataki engumba ya Zalayemila lisusu, mpe asalaki ete Balamani baye bakamatamaka bato ba boloko bakendeki o libanda lya mboka na kimia.\n\n34 Mpe boye esukaki mobu mwa tuku minei na moko mwa bokonzi bwa basambisi.\n\n", "hel 2": "[center][font_size=26]Mokapo 2[/font_size][/center]\n\n[i]Elamani, mwana mobali wa Elamani, akomi mosambisi mokonzi—Gadiatoni akambi lingomba lya Kisikumeni—Mosali wa Elamani abomi Kisikumeni, mpe lingomba lya Gadiatoni likimi o kati ya esobe. Penepene na 50–49 Yambo ya Klisto.[/i]\n\n1 Mpe esalemaki ete o mobu mwa tuku minei na mibale mwa bokonzi bwa basambisi, esilisaka Moloniya kotia lisusu kimia o kati ya Banefi na Balamani, tala ezalaki moko te mpo ya kokamata kiti ya bosambisi; yango wana ebandaki kozala boweli boko lisusu o ntei ya bato botali nani akokamata kiti ya bosambisi.\n\n2 Mpe esalemaki ete Elamani, oyo azalaki mwana mobali wa Elamani, aponomoki mpo ya kokamata kiti ya bosambisi, na mokano mwa bato.\n\n3 Kasi tala, Kisikumeni, oyo abomaki Pawolani, atikalaki kozela mpo ya koboma Elamani lokola; mpe asungamaki na lingomba lya ye, oyo bakotaka o kati ya boyokani boko ete moko te akoyeba nkuna ya ye.\n\n4 Mpo ezalaki Gadiatoni moko, oyo azalaki nganga mpenza o maloba mingi, mpe lisusu o bikelakela bya ye, mpo ya kokamba misala mya nkuku mya koboma mpe koyongolo yango wana akomaki mokambi wa lingomba lya Kisikumeni.\n\n5 Yango wana aleteke bango, mpe lisusu Kisikumeni, ete soko bakotia ye o kiti ya bosambisi akopesa epai ya bango baye bazali ba lingomba lya ye ete batiama o nguya mpe o bokulaka o ntei ya bato; yango wana Kisikumeni azalaki koluka koboma Elamani.\n\n6 Mpe esalemaki ete lokola ekendeke ye ona kiti ya bosambisi mpo ya koboma Elamani, tala moko wa basali ba Elamani, ezalaki ye libanda o butu, mpe ezwaki ye, na kobombana, boyebi boko bwa miango mina miye mitiamaki na lingomba liye mpo ya koboma Elamani—\n\n7 Mpe esalemaki ete akutanaki na Kisikumeni, mpe apesaki epai ya ye elembo yoko; yango wana Kisikumeni asalaki eyebana epai ya ye ntina ya mposa ya ye, kozalaka na mposa ete ameme ye o kiti ya bosambisi ete akoka koboma Elamani.\n\n8 Mpe eyebaka mosali wa Elamani motema monso mwa Kisikumeni, mpe boniboni ete ezalaki mongete mwa ye mpo ya koboma, mpe lisusu ete ezalaki mongete mwa lingomba lya ye mpo ya koboma, mpe koyongolo, mpe kolonga nguya, (mpe eye ezalaki mwango mwa nkuku, likelemba lya bango) mosali wa Elamani alobaki epai ya Kisikumeni: Tokende epai ya kiti ya bosambisi.\n\n9 Sikawa eye esepelisaki Kisikumeni mpenza, mpo abanzaki ete akokokisa mokano mwa ye; kasi tala, mosali wa Elamani, lokola bazalaki kokendeke epai ya kiti ya bosambisi, atobolaki Kisikumeni kutu o motema, ete akweyaki mokufi na eleli yoko te. Mpe akimaki mpe alobelaki Elamani makambo manso amonoko, mpe ayokaka, mpe asalaka.\n\n10 Mpe esalemaki ete Elamani atindaki mpo ya kokamata lingomba lina lya bayongoli mpe babomi ba nkuku, ete bakoka kobomama engebene na mobeko.\n\n11 Kasi tala, emonoki Gadiatoni ete Kisikumeni azongaki te abangaki mbele ete abebisamaki; yango wana asalaki ete lingomba lya ye lilanda ye. Mpe bakamataki bokimi bwa bango libanda lya mboka, na nzela yoko ya nkuku, o kati ya esobe; mpe boye etindaki Elamani bato mpo ya kokamata bango bakokaki komonono esika yoko te.\n\n12 Mpe mingi ya Gadiatoni oyo ekolobama nsima. Mpe boye esukaki mobu mwa tuku minei na mibale mwa bokonzi bwa basambisi likolo lya bato ba Nefi.\n\n13 Mpe tala, o nsuka ya buku eye bokomono ete Gadiatoni oyo akolakisa bokwei, iyo, penepene na bobebisami mobimba bwa bato ba Nefi.\n\n14 Tala nalingi koloba te nsuka ya buku ya Elamani, kasi nalingi koloba nsuka ya buku ya Nefi, uta wapi nakamati nsango enso eye nakomi.\n\n", "hel 3": "[center][font_size=26]Mokapo 3[/font_size][/center]\n\n[i]Mingi ya Banefi bakei kofanda o mboka ya epai ya nordi—Batongi ndako ya sima mpe babombi makundoli mingi—Nkoto zomi bayamboli mpe babatisami—Liloba lya Nzambe likambi bato o lobiko—Nefi mwana mobali wa Elamani akamati kiti ya bosambisi. Penepene na 49–39 Yambo ya Klisto.[/i]\n\n1 Mpe sikawa esalemaki ete o mobu mwa tuku minei na misato mwa bokonzi bwa basambisi, ezalaki te boweli o ntei ya bato ba Nefi longola se soko ezalaki mwa lolendo loko loye lozalaki o eklezia, loye losalaki mwa bokabwani o ntei ya bato, maye makambo masalemaki o nsuka ya mobu mwa tuku minei na misato.\n\n2 Mpe ezalaki te boweli o ntei ya bato o mobu mwa tuku minei na minei; mpe ezalaki te boweli boike o mobu mwa tuku minei na mitano.\n\n3 Mpe esalemaki ete o mobu mwa tuku minei na motoba, iyo, ezalaki boweli boike mpe bokabwani mingi; o bwango ezalaki mingi mpenza baye bakendeki libanda lya mboka ya Zalayemila, mpe bakendeki epai ya mboka ya epai ya nordi mpo ya kosangola mboka.\n\n4 Mpe basalaki mobembo o ntaka enene mpenza, mpenza ete bakomaki o nzoto inene ya mai mpe ebale mingi.\n\n5 Iyo, mpe bapanzanaki o kati ya biteni binso bya mboka, o kati ya biteni binso biye bikomisamaki te mpamba mpe bizangaki te nzete ya mabaya, na ntina ya bafandi mingi baye yambo basangolaki mboka.\n\n6 Mpe sikawa eteni te ya mboka ezalaki mpamba, longola se mpo ya nzete ya mabaya; kasi na ntina ya bonene bwa bobebisami bwa bato baye bafandaka yambo o mboka ebiangemaki mpamba.\n\n7 Mpe kuna kozalaka kaka na nzete ya mabaya ike likolo lya etando ya mboka, nzokande bato baye bakendeki bakomaki banganga mpenza na kosala misala mya sima; yango wana batongaki ndako ya sima, o yango bafandaki.\n\n8 Mpe esalemaki ete bayikanaki mpe bapanzanaki, mpe bakendeki uta o mboka ya epai ya sudi kina o mboka ya epai ya nordi, mpe bapanzanaki mpenza ete babandaki kotondisa etando ya mboka, uta mbu o sudi o mbu o nordi, uta mbu o westi o mbu o esti.\n\n9 Mpe bato baye bazalaki o mboka ya epai ya nordi bafandaki o biema, mpe o ndako ya sima, mpe batikaki nzete enso ebota likolo lya etando ya mboka ete ekola, ete o ntango bakoka kozala na nzete ya mabaya mpo ya kotonga ndako ya bango, iyo, bingumba bya bango, mpe tempelo ya bango, mpe sinagogi ya bango, mpe ndako isantu ya bango, mpe lolenge lonso la ndako.\n\n10 Mpe esalemaki ete lokola nzete ya mabaya ezalaki komonono mpenza te o mboka ya epai ya nordi, batindaki nzike na nzela ya masuwa.\n\n11 Mpe boye bapesaki ndingisa na bato o engumba ya epai ya nordi ete bakoka kotonga bingumba mingi, na mabaya mpe na sima lokola.\n\n12 Mpe esalemaki ete izalaki mingi ya bato ba Amona, baye bazalaki Balamani ba mbotama, bakendeki o kati ya mboka.\n\n13 Mpe sikawa izali makundoli mingi mabombana matali bitamboleli bya bato baye, na mingi ya bato baye, maye mazali mobimba mpe manene mingi, matali bango.\n\n14 Kasi tala, eteni yoko ya nkama ya bitamboleli bya bato baye, iyo, nsango ya Balamani mpe ya Banefi, mpe bitumba bya bango, mpe boweli, mpe bokabwani, mpe liteya lya bango, mpe mabikuli ma bango, mpe masuwa ma bango mpe botongi bwa bango bwa masuwa, mpe botongi bwa bango bwa tempelo, mpe bwa sinagogi mpe ndako isantu ya bango, mpe bosembo bwa bango, mpe nkuna ya bango, mpe bobomi bwa bango, mpe boyongoli bwa bango, mpe bopunzi bwa bango, mpe ndenge inso ya bonsomo mpe pite, ekoki kokwama te o mosala moye.\n\n15 Kasi tala, izali buku mingi mpe makundoli mingi ma lolenge na lolenge, mpe mabombami na Banefi.\n\n16 Mpe makitanisamaki uta nkola yoko o esusu na Banefi, kutu kina bakwei o kati ya bobuki mobeko mpe babomami, bapunzami, mpe balandami, mpe babenganami, mpe balongolami bomoi, mpe bapalanganisami likolo lya etando ya mabele, mpe basangani elongo na Balamani kina babiangemi lisusu te Banefi, kokomaka bato ba nkuna, mpe bato ba nkei, mpe bato ba loma, iyo, kutu kokomaka Balamani.\n\n17 Mpe sikawa nazongi lisusu o nsango ya ngai; yango wana, nini nalobi elekaka esilaka kozala boweli bonene, mpe mbilingambilinga, mpe bitumba, mpe bokabwani, o ntei ya bato ba Nefi.\n\n18 Mobu mwa tuku minei na motoba mwa bokonzi bwa basambisi mosukaki.\n\n19 Mpe esalemaki ete ezalaki naino boweli bonene o mboka, iyo, kutu o mobu mwa tuku minei na sambo, mpe lisusu o mobu mwa tuku minei na mwambe.\n\n20 Nzokande Elamani asimbaki kiti ya bosambisi na boyengebene mpe alima; iyo, atosaki kobatela meko, mpe masambisi, mpe mitindo mya Nzambe; mpe asalaki ena eye ezalaki semba o miso mya Nzambe ntango inso; mpe atambolaki nsima ya nzela ya tata wa ye, mpenza ete azwaki bomengo o mboka.\n\n21 Mpe esalemaki ete azalaki na bana babali babale. Apesaki epai ya nkulutu nkombo ya Nefi, mpe epai ya leki, nkombo ya Lehi. Mpe babandaki kokola mpo ya Nkolo.\n\n22 Mpe esalemaki ete bitumba mpe boweli bobandaki kosila, mwa moke, o ntei ya bato banso ba Banefi, o nsuka mpenza ya mobu mwa tuku minei na mwambe mwa bokonzi bwa basambisi likolo lya bato ba Nefi.\n\n23 Mpe esalemaki ete o mobu mwa tuku minei na libwa mwa bokonzi bwa basambisi, etiamaki kimia ya ntango inso o mboka, enso longola se soko ezalaki makelemba ma nkuku maye Gadiatoni moyongoli maye atiaki o biteni bilekaki na bato ba mboka, maye o ntango ena eyebanaki te epai ya bango baye bazalaki o moto mwa boyangeli; yango wana babebisamaki te libanda lya mboka.\n\n24 Mpe esalemaki ete o mobu moye kaka ezalaki bomengo bonene mpenza o eklezia, mpenza ete izalaka nkoto na nkoto baye bamisangisaki na eklezia mpe babatisamaki mpo ya boyamboli.\n\n25 Mpe boye enene ezalaki bomengo bwa eklezia, mpe boye mapamboli mingi masopamaki likolo lya bato, ete banganga banene mpe balakisi bangomei bakamwaki koleka ndelo.\n\n26 Mpe esalemaki ete mosala mwa Nkolo mozwaki bomengo mpo ya kobatisaka mpe kotiaka bomoko o eklezia ya Nzambe, bato mingi, iyo, mpe kutu zomi na zomi ya nkoto na nkoto.\n\n27 Boye tokoki komono ete Nkolo ayokaka ngolu epai ya baye banso balingi, o bosolo bwa mitema mya bango, kobianga likolo lya nkombo esantu ya ye.\n\n28 Iyo, tomoni ete ekuke ya lola efungwani epai ya bato banso, kutu na bango baye bakondima likolo lya nkombo ya Yesu Klisto, oyo azali Mwana Mobali wa Nzambe.\n\n29 Iyo, tomoni ete onso oyo alingi kotia nkanga likolo lya liloba lya Nzambe, liye lizali na bomoi mpe nguya, liye likokabola o katikati mayele mabe manso mpe mitambo mya bikelakela bya zabulu, mpe likokamba moto wa Klisto na nzela eke mpe nkaka ekatisi libulu lina lya bobola lya libela liye lilengelemeki mpo ya kokotisa bato ba nkuna—\n\n30 Mpe kokomisa bozo bwa bango, iyo, bozo bozanga kufa bwa bango, o loboko la mobali la Nzambe o bokonzi bwa lola, mpo ya kofanda elongo na Abalayama, mpe Isaki, mpe elongo na Yakobo, mpe elongo na batata basantu banso ba biso, mpo ya kokende libanda lisusu te.\n\n31 Mpe o mobu moye ezalaki bosepeli bwa ntango inso o mboka ya Zalayemila, mpe o bikolo binso zingazinga mpembeni, kutu o mboka inso iye izwamaki na Banefi.\n\n32 Mpe esalemaki ete ezalaki kimia mpe bosepeli mpenza o etikali ya mobu mwa tuku minei na libwa; iyo, mpe ezalaki ntango inso kimia mpe bosepeli bonene o mobu mwa tuku mitano mwa bokonzi bwa basambisi.\n\n33 Mpe o mobu mwa tuku mitano na moko mwa bokonzi bwa basambisi ezalaki kimia lokola, longola se soko ezalaki lolendo lobandaki kokota o ntei ya eklezia—o ntei ya eklezia ya Nzambe te, kasi o ntei ya mitema mya bato baye bazalaki koloba bazali ba eklezia ya Nzambe—\n\n34 Mpe batombwanaki o lolendo, kutu kina o boniokoli bwa bandeko ba bango. Sikawa eye ezalaki bobe bonene, boye bosalaki eteni eleki bosawa ya bato bayoka mpasi ya boniokwami bonene, mpe balekaki o katikati ya litungisi liike.\n\n35 Nzokande bakilaki mpe basambelaki mbala nzike, mpe bakolaki na bokasi mingi o bosawa bwa bango, mpe o bondimi na Klisto, kina kotondisaka bozo bwa bango na bosepeli mpe libondisi, iyo, kutu kopetolaka mpe kosantisaka mitema mya bango, bosantisi boye boyaki na ntina ya botiki mitema mya bango epai ya Nzambe.\n\n36 Mpe esalemaki ete mobu mwa tuku mitano na mibale mosukaki na kimia lokola, longola se soko ezalaki lolendo lonene mpenza loye lokotaka o kati ya mitema mya bato; mpe ezalaki na ntina ya bozwi bonene mpenza bwa bango mpe bomengo bwa bango o mboka; mpe lokolaki likolo lya bango mokolo na mokolo.\n\n37 Mpe esalemaki ete o mobu mwa tuku mitano na misato mwa bokonzi bwa basambisi, Elamani akufaki, mpe mwana mobali wa ye wa nkulutu Nefi abandaki kokonza o esika ya ye. Mpe esalemaki ete asimbaki kiti ya bosambisi na boyengebene mpe alima; iyo, abatelaki mitindo mya Nzambe, mpe atambolaki o nzela ya tata wa ye.\n\n", "hel 4": "[center][font_size=26]Mokapo 4[/font_size][/center]\n\n[i]Banefi bakabwani mpe Balamani basangisi makasi mpe bakamati mboka ya Zalayemila— Bokweyisami bwa Banefi boyei na ntina ya nkuna ya bango—Eklezia ekulumwi mpe bato bakomi batau lokola Balamani. Penepene na 38–30 Yambo ya Klisto.[/i]\n\n1 Mpe esalemaki ete o mobu mwa tuku mitano na minei ezalaki bokabwani mingi o eklezia, mpe ezalaki boweli o ntei ya bato, mpenza ete ezalaki bosopi makila maike.\n\n2 Mpe eteni ya batomboki babomamaki mpe babenganamaki libanda lya mboka, mpe bakendeki epai ya mokonzi wa Balamani.\n\n3 Mpe esalemaki ete basalaki makasi mpo ya kolamusa Balamani mpo ya kobunda na Banefi; kasi tala, Balamani babangaki mpenza, mpenza ete balingaki te koyokemela epai ya maloba ma bakabwani bana.\n\n4 Kasi esalemaki ete o mobu mwa tuku mitano na motoba mwa bokonzi bwa basambisi, izalaki batomboki baye bamataki uta na Banefi epai ya Balamani; mpe balongaki elongo na bana basusu na kolamusaka bango na nkanda ya Banefi; mpe bazalaki mobu mona mobimba kolengeleke mpo ya etumba.\n\n5 Mpe o mobu mwa tuku mitano na sambo bakitaki mpo ya kobunda na Banefi, mpe babandaki mosala mwa liwa; iyo, o mobu mwa tuku mitano na mwambe mwa bokonzi bwa basambisi balongaki na kozwaka mboka ya Zalayemila; iyo, mpe lisusu mboka inso, kutu epai ya mboka eye ezalaki penepene na mboka Beboo.\n\n6 Mpe Banefi mpe mampinga ma Moloniya babenganamaki kutu o kati ya mboka ya Beboo;\n\n7 Mpe kuna balendaki mpo ya kobunda na Balamani, uta o mbu ya westi, kutu epai ya esti; yango kozalaka mobembo mwa mokolo moko mpo ya Monefi moko, o monkoloto moye balendisaka mpe bapikaka mampinga ma bango mpo ya kobatela ekolo ya nordi.\n\n8 Mpe boye bakabwani bana ba Banefi, na lisalisi lya limpinga lyoko linene lya Balamani, bazwaka bozwi bonso bwa Banefi boye bozalaki o mboka ya epai ya sudi. Mpe eye enso esalemaki o mobu mwa tuku mitano na mwambe mpe libwa mwa bokonzi bwa basambisi.\n\n9 Mpe esalemaki ete o mobu mwa tuku motoba mwa bokonzi bwa basambisi, Moloniya alongaki elongo na mampinga ma ye na kozwaka biteni mingi bya mboka; iyo, balongaki lisusu bingumba mingi biye bikweyaka o kati ya maboko ma Balamani.\n\n10 Mpe esalemaki ete o mobu mwa tuku motoba na moko mwa bokonzi bwa basambisi balongaki na kozwaka lisusu katikati ya bozwi bonso bwa bango.\n\n11 Sikawa bobungisi boye bonene bwa Banefi, mpe bobomi boye bozalaki o ntei ya bango, bolingaki kokoma te soko ezalaki te mpo ya nkuna ya bango mpe bonsomo bwa bango boye bozalaki o ntei ya bango; iyo, mpe ezalaki o ntei ya baye lisusu bazalaki koloba bazali ba eklezia ya Nzambe.\n\n12 Mpe ezalaki na ntina ya lolendo la mitema mya bango, na ntina ya bozwi boluti bwa bango, iyo, ezalaki na ntina ya bokakemi bwa bakeleli ba bango, kobotoloko bilei bya bango na bato ba nzala, kobotoloko bilamba na bato ba bolumbu, mpe kobeteke bandeko ba bango basawa likolo lya litama, kosalaka liseki lya ena eye ezalaki bule, kowanganaka molimo mwa bobikuli mpe bobimisi, kobomaka, kopunzaka, kokosaka, koyibaka, kosalaka ekobo, kotelemeke o boweli bonene, mpe kokimaka mosika o kati ya mboka ya Nefi, o ntei ya Balamani—\n\n13 Mpe na ntina ya nkuna eye enene ya bango, mpe bifundeli bya bango na makasi ma bangomei, batikamaki o makasi ma bangomei; yango wana bazwaki bomengo te, kasi batungisamaki mpe babetemeki, mpe babenganamaki liboso lya Balamani, kina babungisaki penepene na mboka inso ya bango.\n\n14 Kasi tala, Moloniya ateyaki makambo mingi epai ya bato na ntina ya masumu ma bango, mpe lisusu Nefi mpe Lehi, baye bazalaki bana babali ba Elamani, bateyaki makambo mingi epai ya bato, iyo, mpe babikulaki makambo mingi epai ya bango matali mabe ma bango, mpe nini ekoya epai ya bango soko bayamboli te masumu ma bango.\n\n15 Mpe esalemaki ete bayambolaki, mpe mbala nzike lokola bayambolaki babandaki kozwa bomengo.\n\n16 Mpo emonoki Moloniya ete bayambolaki amekaki libaku mpo ya kokamba bango uta esika na esika, mpe uta engumba na engumba, kutu kina balongaki lisusu katikati yoko ya bozwi bwa bango mpe katikati yoko ya mboka inso ya bango.\n\n17 Mpe boye esukaki mobu mwa tuku motoba na yambo mwa bokonzi bwa basambisi.\n\n18 Mpe esalemaki ete o mobu mwa tuku motoba na mibale mwa bokonzi bwa basambisi, Moloniya akokaki kozwa lisusu te bozwi bwa Balamani.\n\n19 Yango wana basundolaki mwango mwa bango bwa kokamata etikali ya mboka ya bango, mpo boye motango monene ezalaki Balamani ete ekokaki te kosalema mpo ya Banefi kozwa nguya mingi likolo lya bango; yango wana Moloniya asalelaki mampinga manso ma ye na kosimbaka biteni bina biye bakamataka.\n\n20 Mpe esalemaki ete, na ntina ya bonene bwa motango mwa Balamani Banefi bazalaki na bobangi bonene, mbele balongama, mpe baniatama, mpe babomama, mpe babebisama.\n\n21 Iyo, babandaki komikundola mabikuli ma Alama, mpe lisusu maloba ma Moziya; mpe bamonoki ete bazalaka bato ba mito mikasi, mpe batiaka na mpamba mitindo mya Nzambe.\n\n22 Mpe ete babongolaka mpe baniataka o nse ya makolo ma bango mibeko mya Moziya; to miye Nkolo atindaki ye apesa epai ya bato; mpe bamonoki ete mibeko mya bango mikomaki mibeba, mpe ete bakomaki bato boko ba nkuna, mpenza ete bazalaki ba nkuna kutu bo Balamani.\n\n23 Mpe na ntina ya bobe bwa bango, eklezia ebandaki kokulumwa; mpe babandaki kotia ntembe na molimo mwa bobikuli mpe molimo mwa bobimisi; mpe masambisi ma Nzambe matalaki bango o elongi.\n\n24 Mpe bamonoki ete bakomaki batau, lokola bandeko ba bango Balamani, mpe ete Molimo mwa Nkolo abatelaki bango lisusu te; iyo, alongwaki uta na bango zambi Molimo mwa Nkolo afandaka te o tempelo ezangi bosantu—\n\n25 Yango wana Nkolo atikaki kobatela bango na nguya ya ye ya likamwisi mpe ezangi emekiseli, mpo bakweyaka o kati ya bozali boko bya bozangi bondimi mpe nkuna ya nsomo; mpe bamonoki ete Balamani bakomaki motango mpenza koleka bango, mpe longola se soko bakangemi epai ya Nkolo Nzambe wa bango basengeli na ntembe te kowa.\n\n26 Mpo tala, bamonoki ete bokasi bwa Balamani bozalaki bonene lokola boye bwa bango, kutu moto na moto. Mpe boye bakweyaki o kati ya bobuki mobeko bonene boye; iyo, boye bakomaka batau, na ntina ya bobuki mobeko bwa bango, o ntaka ya mibu mingi te.\n\n", "hel 5": "[center][font_size=26]Mokapo 5[/font_size][/center]\n\n[i]Nefi mpe Lehi bamipesi na koteya—Nkombo ya bango ebiangi bango na komekola bomoi bwa bango nsima ya batata ba bango—Klisto asikoli bango baye bayamboli—Nefi mpe Lehi basali babongwani mingi mpe batiami o boloko, mpe moto mozingi bango—Lipata lyoko lya molili lizipi nkama isato ya bato—Mabele maningani mpe mongongo moko motindi bato bayambola—Nefi mpe Lehi basololi elongo na banzelu, mpe ebele bazingami na moto. Penepene na 30 Yambo ya Klisto.[/i]\n\n1 Mpe esalemaki ete o mobu moye kaka, tala, Nefi atikaki kiti ya bosambisi na moto oyo ya ye nkombo ezalaki Sezolami.\n\n2 Mpo lokola mibeko mpe boyangeli bwa bango botiamaki na mokano mwa bato, mpe baye boponoki bobe bazalaki motango monene koleka bango baye baponoki bolamu, yango wana bazalaki kotelaka mpo ya bobebisami, mpo mibeko mikomaki mibeba.\n\n3 Iyo, mpe eye ezalaki enso te; bazalaki bato boko ba mito mikasi, mpenza ete bakokaki te koyangelama na mobeko to boyengebene, longola se soko ezalaki o bobebisami bwa bango.\n\n4 Mpe esalemaki ete Nefi akomaki motau na ntina ya bobe bwa bango; mpe atikaki kiti ya bosambisi, mpe akamataki yango likolo lya ye koteya liloba lya Nzambe etikali enso ya mikolo mya ye, mpe ndeko mobali wa ye Lehi lokola, etikali enso ya mikolo mya ye;\n\n5 Mpo bamikundolaki maloba maye tata wa bango Elamani alobaki epai ya bango. Mpe iye izali maloba alobaki:\n\n6 Tala, bana babali ba ngai, nazali na mposa ete bomikundola kobatela mitindo mya Nzambe; mpe nalingi ete bosakola epai ya bato maloba maye. Tala, napesi epai ya bino nkombo ya baboti ba biso ba yambo baye bayaki libanda lya mboka ya Yelusaleme; mpe eye esali ngai ete emikundoli bino nkombo ya bino bokoka komikundola bango; mpe emikundoli bino bango bomikundola misala mya bango; mpe emikundoli bino misala mya bango bokoka komikundola boniboni ete elobami, mpe lisusu ekomami, ete mizalaki milamu.\n\n7 Yango wana, bana babali ba ngai, nalingi ete bosala eye ezali elamu, mpo ete elobama etali bino, mpe lisusu ekomama, kutu lokola elobamaki mpe ekomamaki etali bango.\n\n8 Mpe sikawa bana babali ba ngai, tala nazali na mwa mingi ya kozala na mposa na bino, eye mposa ezali, ete bokoki te kosala makambo maye ete bokoka komikumisa, kasi ete bokoka kosala makambo maye mpo ya kotonga mpo ya binomei bomengo boko o lola, iyo, boye bozali seko, mpe bokopolo te; iyo, ete bokoka kozala na likabo lina lya motuya lya bomoi bwa seko, boye tozali na ntina ya kobanza ete bopesami na batata ba biso.\n\n9 O bomikundola, bomikundola, bana babali ba ngai, maloba maye mokonzi Benyamina alobaki epai ya bato ba ye; iyo, bomikundola ete ezali te nzela to mayele masusu na wapi bato bakoki kobikisama, bobele na nzela ya makila ma botumbulami bwa Yesu Klisto, oyo akoya; iyo, bomikundola ete ayei mpo ya kosikola mokili.\n\n10 Mpe bomikundola lisusu maloba maye Amuleki alobaki epai ya Zezilomi, o engumba ya Amoniya; mpo alobaki epai ya ye ete Nkolo solo akoya mpo ya kosikola bato ba ye, kasi akoya te mpo kosikola bango o masumu ma bango, kasi mpo ya kosikola bango uta o masumu ma bango.\n\n11 Mpe azali na nguya epesami epai ya ye uta na Tata mpo ya kosikola bango uta o masumu ma bango na ntina ya boyamboli; yango wana atindi banzelu ba ye mpo ya kosakola nsango ya masengeli ma boyamboli, boye bomemi epai ya nguya ya Mosikoli, epai ya lobiko la bozo bwa bango.\n\n12 Mpe sikawa, bana babali ba ngai, bomikundola, bomikundola ete ezali na likolo lya libanga lya Mosikoli wa biso, oyo azali Klisto, Mwana Mobali wa Nzambe, ete bosengeli kotonga nse ya bino; ete ekotinda zabulu mipepe mikasi mya ye, iyo, makula ma ye o mopepe mwa kaina, iyo, ekobete mvula inso ya mabanga ya ye mpe moketi mokasi mwa ye likolo lya bino, ekozala na nguya te likolo lya bino mpo ya kobenda bino o nse o libulu lya bobola mpe lisuma lizanga nsuka, na ntina ya libanga likolo lya lyango botongami, liye lizali nse yoko ya solo, nse yoko na wapi soko bato batongi bakoki te kokweya.\n\n13 Mpe esalemaki ete iye izalaki maloba maye Elamani alakisaki bana babali ba ye; iyo, alakisaki bango makambo mingi maye makomami te, mpe lisusu makambo mingi maye makomami.\n\n14 Mpe bamikundolaki lisusu maloba ma ye; mpe yango wana bakendeki, kobatelaka mitindo mya Nzambe, mpo ya kolakisa liloba lya Nzambe o ntei ya bato banso ba Nefi, kobandaka o engumba Beboo;\n\n15 Mpe uta kuna o engumba ya Gidi; mpe uta engumba ya Gidi o engumba ya Muleki;\n\n16 Mpe kutu uta engumba yoko o esusu, kina bakendeki o ntei ya bato banso ba Nefi baye bazalaki o mboka ya epai ya sudi; mpe uta kuna o kati ya mboka ya Zalayemila, o ntei ya Balamani.\n\n17 Mpe esalemaki ete bateyaki na nguya enene, mpenza ete babulunganisaki mingi ya bakabwani baye balongwaki uta na Banefi, mpenza ete bayaki mpe batubelaki masumu ma bango mpe babatisamaki mpo ya boyamboli, mpe sasaipi bazongaki na Banefi mpo ya kosala makasi mpo ya kobongisa epai ya bango mbeba iye basalaki.\n\n18 Mpe esalemaki ete Nefi mpe Lehi bateyaki Balamani na nguya mpe bokulaka bonene bwa lolenge loye, mpo bazalaka na nguya mpe bokulaka bapesama epai ya bango ete bakoka koloba, mpe lisusu bazalaki na nini bakoloba epesama epai ya bango—\n\n19 Yango wana balobaki mpo ya bokamwi bonene bwa Balamani, na bondimisi bwa bango, mpenza ete nkoto mwambe ya Balamani baye bazalaki o mboka ya Zalayemila mpe zingazinga mpembeni babatisamaki mpo ya boyamboli, mpe bandimisamaki na nkuna ya mimeseno mya batata ba bango.\n\n20 Mpe esalemaki ete Nefi mpe Lehi balongwaki uta kuna mpo ya kokende o mboka ya Nefi.\n\n21 Mpe esalemaki ete bakamatamaki na limpinga lya Balamani mpe babwakamaki o kati ya boloko; iyo, kutu o boloko bona kaka o bwango Amona mpe bandeko babali ba ye babwakamaki na basali ba Limiyi.\n\n22 Mpe esilaka bango kobwakama o kati ya boloko mikolo mingi na bozangi bilei, tala, bakendeki o kati ya boloko mpo ya kokamata bango ete bakoka koboma bango.\n\n23 Mpe esalemaki ete Nefi mpe Lehi bazingamaki mpembeni lokola soko na moto, kutu mpenza ete bamekaki te kotia maboko ma bango likolo lya bango mpo ya bobangi mbele bakozikisama. Nzokande, Nefi mpe Lehi bazikisamaki te; mpe bazalaki lokola batelemeki o katikati ya moto mpe bazikisamaki te.\n\n24 Mpe emonoki bango ete bazingamaki mpembeni na likonzi lyoko lya moto, mpe ete ezikisaki bango te, mitema mya bango mizwaki mpiko.\n\n25 Mpo bamonoki ete Balamani bamekaki te kotia maboko ma bango likolo lya bango; mpe bamekaki te koya penepene na bango, kasi batelemeki lokola soko bakomisamaki baba na bokamwi.\n\n26 Mpe esalemaki ete Nefi mpe Lehi batelemeki mpe babandaki koloba epai ya bango, kolobaka: Bangani te, mpo tala, ezali Nzambe oyo alakisi bino likambo liye lya bokamwi, o lyango elakisami epai ya bino ete bokoki te kotia maboko ma bino likolo lya biso mpo ya koboma biso.\n\n27 Mpe tala, elobaki bango maloba maye, mabele maninganaki mpenza, mpe bifelo bya boloko bininganaki lokola soko bizalaki penepene na kokweya o mabele; kasi tala, bikweyaki te. Mpe tala, baye bazalaki o boloko bazalaki Balamani mpe Banefi baye bazalaki bakabwani.\n\n28 Mpe esalemaki ete bazipamaki na lipata lyoko lya molili, mpe bobangi boko bwa nsomo mpe bonene boyaki likolo lya bango.\n\n29 Mpe esalemaki ete eyaki mongongo moko lokola soko mozalaki likolo lya lipata lya molili, kolobaka: Yambolani, yambolani, mpe lukani lisusu te kobebisa basali ba ngai baye natindi epai ya bino mpo ya kosakola nsango elamu.\n\n30 Mpe esalemaki ete eyokaki bango mongongo moye, mpe emonoki bango ete ezalaki te mongongo moko mwa nkake, mpe ezalaki te mongongo moko mwa makelele ma lokito lonene, kasi tala, ezalaki mongongo moko mwa kimia mpe elengi ebongo nie, lokola soko ezalaki lisololi lyoko, mpe etobolaki kutu na bozo mpenza—\n\n31 Mpe ata elengi ya mongongo, tala mabele maninganaki mpenza, mpe bifelo bya boloko bilengeki lokola, lokola soko bizalaki penepene na kokweya o mabele; mpe tala lipata lya molili, liye lizipaki bango, lipanzanaki te—\n\n32 Mpe tala mongongo moyokanaki lisusu, kolobaka: Yambolani, yambolani, mpo bokonzi bwa lola bozali penepene; mpe lukani lisusu te koboma basali ba ngai. Mpe esalemaki ete mabele maninganaki lisusu, mpe bifelo bilengeki.\n\n33 Mpe lisusu mbala ya isato mongongo moyaki, mpe molobaki epai ya bango maloba ma bokamwi maye makoki te kolobama na moto; mpe bifelo bilengeki lisusu, mpe mabele maninganaki lokola soko mazalaki penepene na kokabwana o katikati.\n\n34 Mpe esalemaki ete Balamani bakokaki te kokima na ntina ya lipata lya molili liye lizipaki bango; iyo, mpe lisusu bazalaki molende na ntina ya bobangi boye boyaki likolo lya bango.\n\n35 Sikawa ezalaki moko o ntei ya bango oyo azalaki Monefi moko wa mbotama, oyo azalaka mbala yoko wa eklezia ya Nzambe kasi akabwanaka uta na bango.\n\n36 Mpe esalemaki ete amibalukaki mpembeni, mpe tala, amonoki o ntei ya lipata lya molili bilongi bya Nefi mpe Lehi; mpe tala, bazalaki kongenge mpenza, kutu lokola bilongi bya banzelu. Mpe amonoki ete batombolaki miso mya bango o lola; mpe bazalaki na ezalela lokola soko kolobaka to kotombolaka mingongo mya bango epai ya yoko mozali oyo bamonoki.\n\n37 Mpe esalemaki ete moto oyo agangaki epai ya ebele, ete bakoka kobaluka mpe kotala. Mpe tala, epesamaki epai ya bango nguya ete kobaluka mpe batala; mpe bamonoki bilongi bya Nefi mpe Lehi.\n\n38 Mpe balobaki epai ya moto ona: Tala, nini makambo maye manso malingi koloba, mpe ezali nani elongo na ye bato baye basololi?\n\n39 Sikawa nkombo ya moto ona ezalaki Aminadabi. Mpe Aminadabi alobaki epai ya bango: Basololi elongo na banzelu ba Nzambe.\n\n40 Mpe esalemaki ete Balamani balobaki epai ya ye: Nini tokosala, ete lipata liye lya molili likoka kolongwa na kozipaka biso?\n\n41 Mpe Aminadabi alobaki epai ya bango: Bosengeli koyambola, mpe kobelela epai ya mongongo, kutu kina bokozala na bondimi na Klisto, oyo alakisamaki epai ya bino na Alama, mpe Amuleki, mpe Zezilomi; mpe ekosala bino eye, lipata lya molili likolongwa na kozipaka bino.\n\n42 Mpe esalemaki ete banso babandaki kobelela epai ya mongongo mwa ye oyo aningisaka mabele; iyo, babelelaki kutu kina lipata lya molili lipanzanaki.\n\n43 Mpe esalemaki ete ebwakaki bango miso mya bango mpembeni, mpe emonoki bango ete lipata lya molili lipanzanaki uta na kozipaka bango, tala, bamonoki ete bazingamaki mpembeni, iyo moto na moto, na likonzi lyoko lya moto.\n\n44 Mpe Nefi mpe Lehi bazalaki o katikati ya bango; iyo, bazingamaki mpembeni; iyo, bazalaki lokola soko o katikati ya moto mokopela na mololi, kasi mosalaki bango mpasi te, mpe mokamataki te likolo lya bifelo bya boloko; mpe batondisamaki na bosepeli boye boleki maloba mpe botondi na nkembo.\n\n45 Mpe tala, Molimo Mosantu mwa Nzambe akitaki uta o lola, mpe akotaki o kati ya mitema mya bango, mpe batondisamaki lokola soko na moto, mpe bakokaki koloba maloba ma bokamwi.\n\n46 Mpe esalemaki ete eyaki mongongo epai ya bango, iyo, mongongo mwa elengi, lokola soko mozalaki lisololi lyoko, kolobaka:\n\n47 Kimia, kimia ezala epai ya bino, na ntina ya bondimi bwa bino na Molingami Molamu wa ngai, oyo azalaki uta o bokelami bwa mokili.\n\n48 Mpe sikawa, eyokaki bango eye babwakaki miso mya bango lokola soko mpo ya kotala uta wapi eyaki mongongo; mpe tala, bamonoki lola lofungwani; mpe banzelu bakitaki libanda lya lola mpe basalaki epai ya bango.\n\n49 Mpe ezalaki penepene na nkama isato ya bato baye bamonoki mpe bayokaki makambo maye; mpe batindamaki bakende mpe bakamwa te, mpe batia ntembe te.\n\n50 Mpe esalemaki ete bakendeki, mpe basalaki epai ya bato, kosakolaka o ntaka ya bikolo binso zingazinga mpembeni makambo manso bayokaki mpe bamonoki, mpenza ete eteni mingi koleka ya Balamani bandimisamaki na bango, na ntina ya bonene bwa polele iye bazwaki.\n\n51 Mpe mingi lokola bandimisamaki, batiaki o nse mandoki ma bango ma etumba, mpe lisusu boyini bwa bango mpe momeseno mwa batata ba bango.\n\n52 Mpe esalemaki ete batikaki mpenza epai ya Banefi mboka ya bozwi bwa bango.\n\n", "hel 6": "[center][font_size=26]Mokapo 6[/font_size][/center]\n\n[i]Balamani sembo bateyi na Banefi ba nkuna—Bato babale bazwi bomengo o ntaka ya eleko yoko ya kimia mpe biloko ebele—Lusifelo, mokeli wa lisumu, alamusi mitema mya bato ba nkuna mpe bayongoli ba Gadiatoni na bobomi mpe nkuna—Bayongoli babotoli boyangeli bwa Banefi. Penepene na 29–23 Yambo ya Klisto.[/i]\n\n1 Mpe esalemaki ete esukaki mobu mwa tuku motoba na mibale mwa bokonzi bwa basambisi, makambo maye manso makomaki mpe Balamani bakomaki, eteni eleki mingi ya bango, bato sembo, mpenza ete bosembo bwa bango bolekaki boye bwa Banefi, na ntina ya sikisiki ya bango mpe molende mwa bango na bondimi.\n\n2 Mpo tala, izalaki mingi ya Banefi baye bakomaki mito mikasi mpe bazanga boyamboli mpe ba nkuna mpenza, mpenza ete babwakaki liloba lya Nzambe mpe liteya mpe bobikuli bonso boye boyaki o ntei ya bango.\n\n3 Nzokande, bato ba eklezia bazalaki na bosepeli bonene na ntina ya mbongwana ya Balamani, iyo, na ntina ya eklezia ya Nzambe, eye etiamaki o ntei ya bango. Mpe balinganaki, mpe basepelaki bango na bango, mpe bazalaki na bosepeli bonene.\n\n4 Mpe esalemaki ete mingi ya Balamani bakitaki o kati ya mboka ya Zalayemila, mpe basakolaki epai ya bato banso ba Banefi lolenge la mbongwana ya bango, mpe alendisaki bango na bondimi mpe boyamboli.\n\n5 Iyo, mpe mingi bateyaki na nguya enene mpenza mpe bokulaka, mpo ya bomemi o nse mingi ya bango o kati ya bozindo bwa bosawa, mpo ya kozala balandi basawa ba Nzambe mpe Mwana wa Mpate.\n\n6 Mpe esalemaki ete mingi ya Balamani bakendeki o kati ya mboka ya epai ya nordi; mpe lisusu Nefi mpe Lehi bakendeki o kati ya mboka ya epai ya nordi, mpo ya koteya epai ya bato. Mpe boye esukaki mobu mwa tuku motoba na misato.\n\n7 Mpe tala, kimia ezalaki o mboka mobimba, mpenza ete Banefi bakendeki bipai binso bya mboka biye balingaki, soko o ntei ya Banefi to Balamani.\n\n8 Mpe esalemaki ete Balamani bakendeki lisusu bipai binso biye balingaki, soko o ntei ya Balamani to o ntei ya Banefi; mpe boye bazalaki na bonsomi bwa bozalani bango na bango, mpo ya kosomba mpe mpo ya koteke, mpe mpo ya kozwa litomba, engebene na mposa ya bango.\n\n9 Mpe esalemaki ete bakomaki na bozwi mpenza, Balamani mpe Banefi lokola; mpe bazwaki ebele eluti ya wolo, mpe ya mpauni, mpe ya ndenge inso ya bibende ya ntalo, o mboka ya sudi mpe o mboka ya nordi lokola.\n\n10 Sikawa mboka ya sudi ebiangemaki Lehi, mpe mboka ya nordi ebiangemaki Muleki, eye ezalaki nsima ya mwana mobali wa Sidikiya; mpo Nkolo amemeki Muleki o mboka ya nordi, mpe Lehi o mboka ya sudi.\n\n11 Mpe tala, ezalaki ndenge inso ya wolo o mboka iye ibale, mpe ya mpauni, mpe ya makele ma ntalo ma lolenge na lolenge; mpe izalaki lisusu bato ba misala mya ntoki mpenza, baye basalaki ndenge inso ya misala mya makele ma ntalo mpe babongisaki mango; mpe boye bakomaki bazwi.\n\n12 Mpe bakolisaki mboto beboo, o nordi mpe o sudi lokola; mpe badakolaki mpenza, o nordi mpe o sudi lokola. Mpe bayikanaki mpe bayikaki mpenza bokasi o mboka. Mpe babokolaki bibwele mpe bitonga mingi, iyo, niama mingi.\n\n13 Tala basi ba bango bazalaki kosala mpe kotonga, mpe basalaki ndenge inso ya bilamba, bya lino lya mapasa-malonga mpe bilamba bya lolenge na lolenge, mpo ya kolatisa bolumbu bwa bango. Mpe boye mobu mwa tuku motoba na minei molekaki na kimia.\n\n14 Mpe o mobu mwa tuku motoba na mitano bazalaki lisusu na bosepeli bonene mpe kimia, iyo, liteya liike mpe mabikuli mingi matali ena eye esengelaki koya. Mpe boye elekaki mobu mwa tuku motoba na mitano.\n\n15 Mpe esalemaki ete o mobu mwa tuku motoba na motoba mwa bokonzi bwa basambisi, tala, Sezolami abomamaki na loboko loyebani te lokola efandaki ye likolo lya kiti ya bosambisi. Mpe esalemaki ete o mobu mona kaka, ete mwana mobali wa ye, oyo aponomoki na bato o esika ya ye, abomamaki lokola. Mpe boye esukaki mobu mwa tuku motoba na motoba.\n\n16 Mpe o ebandeli ya mobu mwa tuku motoba na sambo bato babandaki kokola o nkuna mpenza lisusu.\n\n17 Mpo tala, Nkolo apambolaki bango o ntango elai na bozwi bwa mokili ete balamusamaki te na nkanda, na etumba, to na bosopi makila; yango wana babandaki kotia mitema mya bango likolo lya bozwi bwa bango; iyo, babandaki koluka kozwa litomba ete bakoka kotombwana moko likolo lya mosusu; yango wana babandaki kosala bobomi bwa nkuku, mpe koyongolo mpe kopunza, ete bakoka kozwa litomba.\n\n18 Mpe sikawa tala, babomi mpe bapunzi bana bazalaki lingomba lyoko oyo esalemaki na Kisikumeni mpe Gadiatoni. Mpe sikawa esalemaka ete izalaki mingi, kutu o ntei ya Banefi, ba lingomba lya Gadiatoni. Kasi tala, bazalaki mingi koleka o ntei ya eteni eleki nkuna ya Balamani. Mpe babiangemaki bayongoli mpe babomi ba Gadiatoni.\n\n19 Mpe ezalaki bango baye babomaki mosambisi mokonzi Sezolami, mpe mwana mobali wa ye, o kiti ya bosambisi; mpe tala, bamononoki te.\n\n20 Mpe sikawa esalemaki ete emonoki Balamani ete izalaki bayongoli o ntei ya bango bayokaki mawa mpenza; mpe basalelaki mayele manso na nguya ya bango mpo ya kobebisa bango mosika na etando ya mabele.\n\n21 Kasi tala, Satana alamusaki mitema mya eteni eleki mingi ya Banefi, mpenza ete basalaki bomoko elongo na mangomba mana ma bayongoli, mpe bakotaki o kati ya mayokani ma bango mpe ndai ya bango, ete bakobatela mpe bakobomba bango na bango na bizalela bwa kpokoso binso bakotiama, ete bayoka mpasi te mpo ya bobomi bwa bango, mpe bopunzi bwa bango, mpe boyibi bwa bango.\n\n22 Mpe esalemaki ete bazalaki na bilembo bya bango, iyo, bilembo bya bango bya nkuku, mpe maloba ma bango ma nkuku; mpe eye ete bakoka kokesenisa ndeko mobali moko oyo akotaka o kati ya boyokani, ete nkuna nini ndeko mobali wa ye akosala bakozwa mpasi te na ndeko mobali wa ye, to na bango baye bazalaki ba lingomba lya ye, baye bakamataka boyokani boye.\n\n23 Mpe boye bakokaki koboma, mpe kopunza, mpe koyiba, mpe kosala pite mpe ndenge inso ya nkuna, na bokeseni na mibeko mya ekolo ya bango mpe lisusu mibeko mwa Nzambe wa bango.\n\n24 Mpe onso oyo wa bango oyo azalaki wa lingomba lya bango akobimisa epai ya mokili nkuna ya bango mpe bonsomo bwa bango, akosambisama, engebene na mibeko mya ekolo ya bango te, kasi engebene na mibeko mya nkuna ya bango, miye mipesamaka na Gadiatoni mpe Kisikumeni.\n\n25 Sikawa tala, ezali ndai mpe mayokani maye ma nkuku maye Alama atindaki mwana mobali wa ye ekokende te epai ya mokili, mbele ezala nzela yoko ya bomemi o nse bato epai ya liwa.\n\n26 Sikawa tala, ndai mpe mayokani maye ma nkuku mayaki te epai ya Gadiatoni uta o makundoli maye mapesamaki na Elamani; kasi tala, matiamaki o kati ya motema mwa Gadiatoni na mozali ona kaka oyo asenginiaki baboti ba biso ba yambo mpo ya kolia mbuma epekisama—\n\n27 Iyo, mozali ona kaka oyo asalaki ekokolo elongo na Kaina, ete soko akoboma ndeko mobali wa ye Abele ekoyebana te epai ya mokili. Mpe asalaki ekokolo elongo na Kaina mpe balandi ba ye uta ntango ena.\n\n28 Mpe lisusu ezali mozali ona kaka oyo atiaki yango o kati ya mitema mya bato mpo ya kotonga linongi lyoko lilai likoka ete bakoka kokoma o lola. Mpe ezali mozali ona kaka oyo akambaki bato baye bayaki uta linongi lina o kati ya mboka eye; oyo apanzaki misala mya molili mpe bonsomo likolo lya etando ya mboka, kina abendaki bato o nse o bobebisami boko nie, o limfelo lya libela.\n\n29 Iyo, ezali mozali ona kaka oyo atiaki o kati ya motema mwa Gadiatoni kokoba na kosala mosala mwa molili, mpe bobomi bwa nkuku; mpe asalaki yango uta o ebandeli ya moto kutu kina o ntango eye.\n\n30 Mpe tala, ezali ye oyo azali mokeli wa lisumu linso. Mpe tala, amemi misala mya ye mya molili mpe bobomi bwa nkuku, mpe akitanisi bikokolo bya bango, mpe ndai ya bango, mpe mayokani ma bango, mpe miango mya nkuna ya nsomo, uta nkola o nkola engebene lokola akoki kotia nkanga likolo lya mitema mya bana ba bato.\n\n31 Mpe sikawa tala, atiaki nkanga enene likolo lya mitema mya Banefi; iyo, mpenza ete bakomaki ba nkuna mpenza; iyo, eteni eleki mingi ya bango ebalukaka libanda lya nzela ya bosembo, mpe baniataki o nse ya makolo ma bango mitindo mya Nzambe, mpe babalukaki epai ya nzela ya bangomei, mpe bamisalelaki bikeko bya wolo bya bango mpe mpauni ya bango.\n\n32 Mpe esalemaki ete mabe maye manso mayaki epai ya bango o ntaka ya mibu mingi te, mpenza ete eteni yoko eleki mingi ya yango eyaka epai ya bango o mobu mwa tuku motoba na sambo mwa bokonzi bwa basambisi likolo lya bato ba Nefi.\n\n33 Mpe bakolaki na mabe ma bango o mobu mwa tuku motoba na mwambe lokola, na mawa manene mpe boleli bwa basembo.\n\n34 Mpe boye tomoni ete Banefi babandaki kokulumwa o bozangi bondimi, mpe bakolaki na nkuna mpe bonsomo, nzokande Balamani babandaki kokola mpenza o boyebi bwa Nzambe wa bango; iyo, babandaki kobatela meko mpe mitindo mya ye, mpe kotambola o bosolo mpe alima liboso lya ye.\n\n35 Mpe boye tomoni ete Molimo mwa Nkolo abandaki kolongwa uta na Banefi, na ntina ya nkuna mpe bokasi bwa mitema mya bango.\n\n36 Mpe boye tomoni ete Nkolo abandaki kosopa libanda Molimo mwa ye epai ya Balamani, na ntina ya petepete ya bango mpe bolingi bwa bango mpo ya kondima na maloba ma ye.\n\n37 Mpe esalemaki ete Balamani balandaki lingomba lya bayongoli ba Gadiatoni; mpe bateyaki liloba lya Nzambe o ntei ya eteni eleki nkuna ya bango, mpenza ete lingomba liye lya bayongoli libebisamaki nie o ntei ya Balamani.\n\n38 Mpe esalemaki o ngambo esusu, ete Banefi batongaki bango mpe basalisaki bango, kobandaka na eteni eleki nkuna ya bango, kina batondisaka mboka mobimba ya Banefi, mpe basenginiaka eteni eleki mingi ya basembo kina bakitaki o nse na kondima na misala mya bango mpe kokabola bopunzi bwa bango, mpe kosangana elongo na bango na bobomi mpe makelemba ma bango ma nkuku.\n\n39 Mpe boye bazwaki bokambi mobimba bwa boyangeli, mpenza ete baniataki o nse ya makolo ma bango mpe babeteki mpe bapasolaki mpe babalolaki mpe babakolaki mikongo mya bango na babola mpe basokemi, mpe balandi basawa ba Nzambe.\n\n40 Mpe boye tomoni ete bazalaki o bozali boko bwa nsomo, mpe bakolaki mpo ya bobebisami boko bwa libela.\n\n41 Mpe esalemaki ete boye esukaki mobu mwa tuku motoba na mwambe mwa bokonzi bwa basambisi likolo lya bato ba Nefi.\n\n", "hel 7": "Bobikuli bwa Nefi, Mwana Mobali wa Elamani—Nzambe akaneli bato ba Nefi ete akobimela bango na nkanda ya ye, mpo ya kobebisa bango nie longola se soko bayamboli nkuna ya bango. Nzambe abeti bato ba Nefi na bokono; bayamboli mpe babaluki epai ya ye. Samuele, Molamani moko, abikuli epai ya Banefi.\n\nKokwaka mikapo 7 o 16 eye o kati.\n\n[center][font_size=26]Mokapo 7[/font_size][/center]\n\n[i]Nefi abwakami o nordi mpe azongi o Zalayemila—Asambeli likolo lya linongi lya elanga ya ye mpe abiangi bato mpo ya koyambola to kokufa. Penepene na 23–21 Yambo ya Klisto.[/i]\n\n1 Tala, sikawa esalemaki ete o mobu mwa tuku motoba na libwa mwa bokonzi bwa basambisi likolo lya bato ba Banefi, ete Nefi, mwana mobali wa Elamani, azongaki o mboka ya Zalayemila uta o mboka ya epai ya nordi.\n\n2 Mpo azalaki o ntei ya bato baye bazalaki o mboka ya epai ya nordi, mpe ateyaki liloba lya Nzambe epai ya bango, mpe abikulaki makambo mingi epai ya bango;\n\n3 Mpe babwakaki maloba manso ma ye, mpenza ete akokaki te kotikala o ntei ya bango, kasi azongaki lisusu epai ya mboka ya mbotama ya ye.\n\n4 Mpe komonoko bato o bozali boko bwa nkuna ya lolenge loye, mpe bayongoli bana ba Gadiatoni bakamataki kiti ya bosambisi—eyibaki bango nguya mpe bokulaka bwa mboka; kotiaka mpembeni mitindo mya Nzambe, mpe na mwa moke te sembo liboso lya ye; kosalaka te boyengebene epai ya bana ba bato;\n\n5 Kotumbolaka basembo na ntina ya bosembo bwa bango; kotikaka moto wa elindo mpe nkuna kokende na kozanga kotumbolama na ntina ya mbongo ya bango; mpe lisusu mpo ya kosimbama o ebonga o moto mwa boyangeli, mpo ya koyangela mpe kosala engebene na bolingi bwa bango, ete bakoka kozwa litomba mpe nkembo ya mokili, mpe, lisusu, ete bakoka na petepete mingi kosala ekobo, mpe koyiba, mpe koboma, mpe kosala engebene na bolingi bwa bangomei—\n\n6 Sikawa bobe boye bonene boyaki likolo lya Banefi, o ntaka ya mibu mingi te; mpe emonoki Nefi yango, motema mwa ye movimbaki na mawa o ntei ya ntolo ya ye; mpe agangaki na mpasi ya liwa ya bozo bwa ye:\n\n7 O, ete nakokaka kozala na mikolo mya ngai o ntango tata wa ngai Nefi ayaki libanda lya mboka ya Yelusaleme, ete nakokaka kosepela elongo na ye o mboka elakelama; nde ezalaka bato baye petepete na kozalana, sikisiki mpo ya kobatela mitindo mya Nzambe, mpe malembe mpo ya kokambema na kosala bobe; mpe bazalaki mbangu mpo ya koyokemela epai ya maloba ma Nkolo—\n\n8 Iyo, soko mikolo mya ngai mizalaka o ntango ina, nde elingaka bozo bwa ngai kozala na bosepeli o bosembo bwa bandeko ba ngai.\n\n9 Kasi tala, nakangemi ete iye izali mikolo mya ngai, mpe ete bozo bwa ngai bokotonda na lisuma ntina ya nkuna eye ya bandeko ba ngai.\n\n10 Mpe tala, sikawa esalemaki ete ezalaki likolo lya linongi lyoko, liye lizalaki o elanga ya Nefi, eye ezalaki mpembeni ya nzela enene eye ekambaki o zando enene, eye ezalaki o engumba ya Zalayemila; yango wana, Nefi amingumbaki likolo lya linongi liye lizalaki o elanga ya ye, liye linongo lizalaki lisusu penepene na ekuke ya elanga mpembeni ya yango ekambi nzela enene.\n\n11 Mpe esalemaki ete izalaki boko bato kolekaka mpembeni mpe bamonoki Nefi lokola azalaki kosopaka libanda bozo bwa ye epai ya Nzambe likolo lya linongi; mpe bakimaki mpe balobelaki bato nini bamonoko, mpe bato bayaki elongo ebele ete bakoka koyeba ntina ya matanga manene boye mpo ya nkuna ya bato.\n\n12 Mpe sikawa, etombwanaki Nefi amonoki ebele ya bato baye basanganaka elongo.\n\n13 Mpe esalemaki ete afungolaki monoko mwa ye mpe alobaki epai ya bango: Tala, ntina nini bomisangisi elongo? Ete nakoka kolobela bino bobe bwa bino?\n\n14 Iyo, zambi namati likolo lya linongi lya ngai ete nakoka kosopa libanda bozo bwa ngai epai ya Nzambe wa ngai, na ntina ya mawa maluti ma motema wa ngai, maye mazali na ntina ya mabe ma bino!\n\n15 Mpe na ntina ya matanga mpe boleli bwa ngai bomisangisi elongo, mpe bokamwi; iyo, mpe bozali na mposa enene ya kokamwa; iyo, bosengelaki kokamwa zambi botiki ete zabulu azwi nkanga enene boye likolo lya mitema mya bino.\n\n16 Iyo, boniboni bokokaki kopesa nzela na lisenginia lya ye oyo azali kolukaka kotindika mosika bozo bwa bino o nse o bobola mpe lisuma lya libela?\n\n17 O yambolani, yambolani! Ntina nini bolingi kokufa? Balukani, balukani epai ya Nkolo Nzambe wa bino. Ntina nini abosani bino?\n\n18 Ezali zambi boyeisi mitema mya bino mikasi; iyo, bolingi te koyokemela epai ya mongongo mwa mokengeli molamu; iyo, botumoli ye mpo ya kosilika na bino.\n\n19 Mpe tala, esika ya kosangisaka bino, longola se soko boyamboli, tala, akopalanganisa bino ete bokokoma misuni mpo ya mbwa mpe niama ya zamba.\n\n20 O, boniboni ekoki bino kobosana Nzambe wa bino o mokolo mpenza moye abikisi bino?\n\n21 Kasi tala, ezali mpo ya kozwa litomba, mpo ya kokumisama na bato, iyo, mpe ete bokoka kozwa wolo mpe mpauni. Mpe botii mitema mya bino likolo lya bozwi mpe biloko mpamba bya mokili moye, mpo ya byango bobomi, mpe bopunzi, mpe boyibi, mpe bopesi litatoli lya lokuta na moto wa penepene na bino, mpe bosali ndenge inso ya bobe.\n\n22 Mpe mpo ya ntina eye lisuma likoya epai ya bino longola se soko boyamboli. Mpo soko bokoyambola te, tala, engumba eye enene, mpe lisusu bingumba bina binene biye bizali zingazinga mpembeni, biye bizali o mboka ya bozwi bwa biso, bikobotolomo ete bokozala na esika te na yango; mpo tala, Nkolo akopesa epai ya bino makasi te, lokola asali kina sikawa, mpo ya kopika mpende na bayini ba bino.\n\n23 Mpo tala, boye elobi Nkolo: Nakolakisa te epai ya bato ba nkuna bokasi bwa ngai, na moko te koleka mosusu, longola se soko ezali epai ya bango baye bakoyambola na masumu ma bango, mpe koyokemela epai ya maloba ma ngai. Sikawa yango wana, nalingi ete bomono, bandeko ba ngai, ete ekozala bolamu mingi mpo ya Balamani koleka mpo ya bino longola se soko bokoyamba.\n\n24 Mpo tala, bazali sembo koleka bino, mpo basumuki te na boyebi bonene boye bozwi; yango wana Nkolo akoyoka mawa epai ya bango; iyo, akobenda molai mikolo mya bango mpe akobakisa nkona ya bango, kutu ntango bokobebisama nie longola se soko bokoyambola.\n\n25 Iyo, lisuma likoya epai ya bino na ntina ya bonsomo bonene boye boyei o ntei ya bino; mpe bosali binomei bomoko o kati ya lyango, iyo, na lingomba lya nkuku liye lisalemaki na Gadiatoni!\n\n26 Iyo, lisuma likoya epai ya bino na ntina ya lolendo loye bondimaki kokotisa na mitema mya bino, loye lotomboli bino koleka eye ezali bolamu na ntina ya bozwi bonene bwa bino!\n\n27 Iyo, lisuma likozala epai ya bino na ntina ya nkuna mpe bonsomo bwa bino!\n\n28 Mpe longola se soko bokoyambola bokowa; iyo, kutu mboka ya bino ikokamatama uta na bino, mpe bokobebisama uta o etando ya mabele.\n\n29 Tala sikawa, nalobi te ete makambo maye makozala, na ngaimei, zambi ezali te na ngaimei nayebi makambo maye; kasi tala, nayebi ete makambo maye mazali ma solo zambi Nkolo Nzambe asali eyebama epai ya ngai, yango wana natatoli ete makozala.\n\n", "hel 8": "[center][font_size=26]Mokapo 8[/font_size][/center]\n\n[i]Basambisi babe baluki kopusa bato batomboka na Nefi—Abalayama, Mose, Zenosi, Zenoki, Eziasi, Yisaya, Yilimia, Lehi, mpe Nefi banso batatolaki etali Klisto—Na bofuli Nefi asakoli mobomi wa mosambisi mokonzi. Penepene na 23–21 Yambo ya Klisto.[/i]\n\n1 Mpe sikawa esalemaki ete elobaka Nefi maloba maye, tala, izalaki bato baye bazalaki basambisi, baye lisusu bazalaki ba lingomba lya nkuku lya Gadiatoni, mpe basilikaki, mpe bazomelaki ye, kolobaka epai ya bato: Ntina nini bosimbi te likolo lya moto oyo mpe bomemi ye te, ete akoka kotumbolama engebene na bobe asali?\n\n2 Ntina nini botali moto oyo, mpe boyoki ye atiola bato baye mpe mibeko mya biso?\n\n3 Mpo tala, Nefi alobaki epai ya bango etali bobebi bwa mibeko mya bango; iyo, makambo mingi Nefi alobaki maye makoki te kokomama; mpe eloko te alobaki eye ezalaki na bokeseni na mitindo mya Nzambe.\n\n4 Mpe basambisi bana basilikaki na ye zambi alobaki polele epai ya bango etali misala mya nkuku mya bango mya molili; nzokande, bamekaki te kotia loboko la bango likolo lya ye, mpo babangaki bato mbele bazomela bango.\n\n5 Yango wana babelelaki epai ya bato, kolobaka: Ntina nini botika moto oyo atiola biso? Mpo tala atumboli bato baye banso, kutu kina epai ya bobebisami; iyo, mpe lisusu ete iye bingumba bya biso bikokamatama uta na biso, ete tokozala na esika te na yango.\n\n6 Mpe sikawa toyebi ete oyo ekoki kosalema te, mpo tala, tozali na nguya, mpe bingumba bya biso bizali binene, yango wana bayini ba biso bakoki te kozala na nguya likolo lya biso.\n\n7 Mpe esalemaki ete boye balamusaki bato na nkanda na Nefi, mpe babimisaki boweli o ntei ya bango; mpo izalaki boko baye bagangaki: Tikani moto oyo kimia, mpo azali moto molamu, mpe makambo mana maye alobi makosalema solo longola se soko toyamboli;\n\n8 Iyo, tala, masambisi manso makoya likolo lya biso maye atatoli epai ya biso; mpo toyebi ete atatoli alima epai ya biso etali mabe ma biso. Mpe tala mazali mingi, mpe ayebi lisusu makambo manso maye makomela biso lokola ayebi mabe ma biso;\n\n9 Iyo, mpe tala, soko azalaka te profeta akokaki te kotatola etali makambo mana.\n\n10 Mpe esalemaki ete bato bana baye balukaki kobebisa Nefi basengisamaki na ntina ya bobangi bwa bango, ete batiaki te maboko ma bango likolo lya ye; yango wana abandaki lisusu koloba epai ya bango, komonoko ete azwaki lisungi o miso mya boko, mpenza ete etikali ya bango babangaki.\n\n11 Yango wana asengisamaki koloba lisusu epai ya bango kolobaka: Tala, bandeko ba ngai, etangi bino te ete Nzambe apesaki nguya na moto moko, kutu Mose, mpo ya kobete likolo lya mai ma Mbu Etane, mpe makabwanaki ngambo na ngambo, mpenza ete Bayisalaele, baye bazalaki batata ba biso, bayaki katikati likolo lya mabele makauka, mpe mai makangamaki likolo lya mampinga ma Baejipito mpe maminaki bango nie?\n\n12 Mpe sikawa tala, soko Nzambe apesaki epai ya moto oyo nguya ya lolenge loye, nde ntina nini bokoswana o ntei ya binomei, mpe bokoloba ete apesi ngai te na wapi nakoki koyeba etali masambisi maye makoya likolo lya bino longola se soko boyamboli?\n\n13 Kasi, tala, bowangani bobele maloba ma ngai te, kasi bowangani lisusu maloba manso malobamaki na batata ba biso, mpe lisusu maloba maye malobamaki na moto oyo, Mose, oyo nguya enene ya lolenge loye epesamaki epai ya ye, iyo, maloba maye alobi matali boyei bwa Masiya.\n\n14 Iyo, epesaki ye te litatoli ete Mwana Mobali wa Nzambe akoya? Mpe lokola atombolaki elembo ya nioka ya motako o esobe, kutu boye ekotombolama ye oyo akoya.\n\n15 Mpe lokola mingi bakotala likolo lya nioka ena bakozala na bomoi, kutu boye mingi lokola bakotala likolo lya Mwana Mobali wa Nzambe na bondimi, kozalaka na molimo moko mwa mawa, bakoka kozala na bomoi, kutu mpo ya bomoi boye bozali bwa seko.\n\n16 Mpe sikawa tala, Mose atatolaki bobele makambo maye te, kasi lisusu baprofeta basantu banso, uta mikolo mya ye o mikolo mya Abalayama.\n\n17 Iyo, mpe tala, Abalayama amonoki boyei bwa ye, mpe atondisamaki na nsai mpe bosepeli.\n\n18 Iyo, mpe tala nalobi epai ya bino, ete bobele Abalayama te ayebaki makambo maye, kasi ezalaki mingi yambo ya mikolo mya Abalayama oyo babiangemaki na molongo mwa Nzambe; iyo, kutu nsima ya molongo mwa Mwana Mobali wa ye; mpe eye ete eyebena epai ya bato, mibu nkoto yoko minene mingi yambo ya boyei bwa ye, ete kutu bosikoli bokoya epai ya bango.\n\n19 Mpe sikawa nalingi ete boyeba, ete kutu uta o mikolo mya Abalayama izalaki baprofeta mingi batatolaki makambo maye; iyo, tala, profeta Zenosi atatolaki na bobangi te; mpo ya yango abomamaki.\n\n20 Mpe tala, lisusu Zenoki, mpe lisusu Eziasi, mpe lisusu Yisaya, mpe Yilimia, (Yilimia kozalaka profeta ona kaka oyo atatolaki etali bobebisami bwa Yelusaleme) mpe sikawa toyebi ete Yelusaleme ebebisamaki engebene na maloba ma Yilimia. O nde ntina nini te Mwana Mobali wa Nzambe aya, engebene na bobikuli bwa ye?\n\n21 Mpe sikawa ekoswana bino ete Yelusaleme ebebisamaki? Ekoloba bino ete bana babali ba Sidikiya babomamaki te, banso longola se Muleki? Iyo, mpe emoni bino te ete nkona ya Sidikiya ezali elongo na biso, mpe babenganamaki libanda lya mboka ya Yelusaleme? Kasi tala, eye ezali enso te—\n\n22 Tata wa biso Lehi abenganamaki libanda lya Yelusaleme zambi atatolaki etali makambo maye. Nefi lisusu atatolaki etali makambo maye, mpe lisusu penepene na batata ba biso banso, kutu kina o ntango eye; iyo, batatolaki boyei bwa Klisto, mpe batalaki o boso, mpe basepelaki na mokolo mwa ye moye mokoya.\n\n23 Mpe tala, azali Nzambe, mpe azali elongo na bango, mpe amimonisaki epai ya bango, ete basikolamaki na ye; mpe bapesaki epai ya ye nkembo, na ntina ya ena eye ekoya.\n\n24 Mpe sikawa, komonoko boyebi makambo maye mpe bokoki te kowangana mango longola se soko bokokosa, yango wana na eye bosumuki, mpo bobwaki makambo maye manso, ata polele mingi bozwi; iyo, kutu bozwi biloko binso, biloko o lola, mpe biloko binso biye bizali o nse lokola, lokola litatoli lyoko ete bizali solo.\n\n25 Kasi tala, bobwaki bosolo, mpe botomboki na Nzambe mosantu wa bino; mpe kutu o ntango eye, esika ya komibongisela bomengo o lola, kuna eloko te ebebi, mpe kuna eloko te ekoki koya eye ezali bosoto, bozali kobakisaka mpo ya binomei nkele mokolo mwa bosambisi.\n\n26 Iyo, kutu o ntango eye bozali kotelaka, na ntina ya bobomi bwa bino mpe bondumba bwa bino mpe nkuna ya bino, mpo ya bobebisami bwa libela; iyo, mpe longola se soko boyamboli bokoya epai ya bino noki.\n\n27 Iyo, tala ezali sikawa kutu o bikuke bya bino; iyo, kotani epai ya kiti ya bosambisi, mpe lukani; mpe tala, mosambisi wa bino abomami, mpe alali o makila ma ye; mpe abomami na ndeko mobali wa ye, oyo aluki kofanda o kiti ya bosambisi.\n\n28 Mpe tala, bango babale bazali ba lingomba lya bino lya nkuku, liye lya lyango mokeli azali Gadiatoni mpe mobe moko oyo aluki kobebisa bozo bwa bato.\n\n", "hel 9": "[center][font_size=26]Mokapo 9[/font_size][/center]\n\n[i]Bantoma bakuti mosambisi mokonzi akufi o kiti ya bosambisi—Bakotisami o boloko mpe nsima babikisami—Na bofuli Nefi akitoli Seatumi lokola mobomi—Nefi andimami na boko bato lokola profeta moko. Penepene na 23–21 Yambo ya Klisto.[/i]\n\n1 Tala, sikawa esalemaki ete elobaka Nefi maloba maye, boko bato baye bazalaki o ntei ya bango bakimaki o kiti ya bosambisi; iyo, kutu ezalaki batano baye bakendeki, mpe balobaki o ntei ya bangomei, lokola bakendeki:\n\n2 Tala sikawa tokoyeba na bosolo soko moto oyo azali profeta mpe Nzambe atindi ye mpo ya kobikula makambo ma bokamwi ma lolenge loye epai ya biso. Tala, tondimi te ete atindi ye; iyo, tondimi te ete azali profeta; nzokande, soko makambo maye alobi matali mosambisi mokonzi mazali solo, ete akufi, nde tokondima ete makambo masusu maye alobaki mazali solo.\n\n3 Mpe esalemaki ete bakimaki na bokasi bwa bango, mpe bakotaki epai ya kiti ya bosambisi; mpe tala, mosambisi mokonzi akweyaka o mabele, mpe alalaki o makila ma ye.\n\n4 Mpe sikawa tala, emonoki bango eye bakamwaki mpenza, mpenza ete bakweyaki o mabele; mpo bandimaka te maloba maye Nefi alobaka matali mosambisi mokonzi.\n\n5 Kasi sikawa, emonoki bango bandimaki, mpe bobangi boyaki likolo lya bango mbele masambisi manso Nefi alobaka maya likolo lya bato; yango wana balengeki, mpe bakweyaka o mabele.\n\n6 Sikawa, sasaipi ebomamaka mosambisi—etiamaki ye mbeli na ndeko mobali wa ye na lolenge loko la kobombama, mpe akimaki, mpe basali bakimaki mpe balobelaki bato, kotombolaka ebelela ya bobomi o ntei ya bango;\n\n7 Mpe tala bato bamisangisaki epai ya esika ya kiti ya bosambisi—mpe tala, o bokamwi bwa bango bamonoko batano bana bakweyaka o mabele.\n\n8 Mpe sikawa tala, bato bayebaki eloko te etali ebele baye basanganaki elongo o elanga ya Nefi; yango wana balobaki o ntei ya bangomei: Bato baye bazali bango baye babomi mosambisi, mpe Nzambe abeti bango ete bakoka kokima biso te.\n\n9 Mpe esalemaki ete batiaki nkanga likolo lya bango, mpe balingaki bango mpe babwakaki bango o boloko. Mpe etindamaki esakola yoko mosika ete mosambisi abomamaki, mpe ete babomi bakamatami mpe babwakami o boloko.\n\n10 Mpe esalemaki ete o mokolo mwa nsima bato bamisangisaki elongo mpo ya kosala matanga mpe kokila, o bokundi bwa mosambisi mokonzi monene oyo abomamaka.\n\n11 Mpe boye lisusu basambisi bana baye bazalaki o elanga ya Nefi, mpe bayokaki maloba ma ye, basanganaki elongo lokola o bokundi.\n\n12 Mpe esalemaki ete batunaki o ntei ya bato, kolobaka: Wapi ezali batano baye batindamaki mpo ya kotuna etali mosambisi mokonzi soko akufaki? Mpe bayanolaki mpe balobaki: Etali batano baye bolobi botindi, toyebi te; kasi ezali batano baye bazali babomi, baye tobwaki o kati ya boloko.\n\n13 Mpe esalemaki ete basambisi bazalaki na mposa ete bamememe; mpe bamememeki, mpe tala bazalaki batano baye batindamaki; mpe tala basambisi batunaki na bango mpo ya koyeba etali likambo lyango, mpe balobelaki bango enso eye basalaka, kolobaka:\n\n14 Tokimaki mpe toyaki o esika ya kiti ya bosambisi, mpe emonoki biso makambo manso lokola Nefi atatolaka, tokamwaki mpenza ete tokweyaki o mabele; mpe ezongaki biso uta o bokamwi bwa biso, tala babwakaki biso o kati ya boloko.\n\n15 Sikawa, lokola mpo ya bobomi bwa moto oyo, toyebi te nani asali bwango; mpe bobele eye toyebi, tokimaki mpe esalemaki engebene lokola bozalaki na mposa, mpe tala akufaki, engebene na maloba ma Nefi.\n\n16 Mpe sikawa esalemaki ete basambisi basembolaki likambo lyango epai ya bato, mpe bazomelaki Nefi, kolobaka: Tala, toyebi ete Nefi oyo esengeli ete ayokanaki elongo na moto moko mpo ya koboma mosambisi, mpe nde akoka kosakola yango epai ya biso, ete akoka kobongola biso epai ya bondimi bwa ye, ete akoka komitombola mpo ya kozala moto moko monene, aponomo na Nzambe, mpe profeta moko.\n\n17 Mpe sikawa tala, tokobombola moto oyo, mpe akotubela ziko ya ye mpe akosala eyebana epai ya biso mobomi wa solo wa mosambisi oyo.\n\n18 Mpe esalemaki ete batano babikisamaki o mokolo mwa bokundi. Nzokande, bapamelaki basambisi o maloba maye balobaka likolo lya, mpe bawelaki na bango moko na moko, mpenza ete babulunganisaki bango.\n\n19 Nzokande, basalaki ete Nefi akamatama mpe alingama mpe amememe liboso lya ebele, mpe babandaki kotuna ye na ndenge nzike ete bakoka kokutisa ye, ete bakoka kofunda ye o liwa—\n\n20 Kolobaka epai ya ye: Osali likita; nani azali moto oyo azali mobomi oyo? Sikawa lobela biso, mpe ndima ziko ya yo; kolobaka, tala eye ezali mbongo; mpe lisusu tokotika epai ya yo bomoi bwa yo soko olobeli biso, mpe ondimi boyokani boye bosali elongo na ye.\n\n21 Kasi Nefi alobaki epai ya bango: O bino bato ba ligboma, bino basutu na mitema, bino bato ba lolanda, mpe bino bato ba mito mikasi, eyebi bino ntango boniboni Nkolo Nzambe wa bino akotika bino ete bokoba o eye nzela ya bino ya lisumu?\n\n22 O bosengelaki kobanda kolelalela mpe kosala matanga, na ntina ya bobebisami bonene boye o ntango eye ezeli bino, longola se soko boyamboli.\n\n23 Tala bolobi ete nayokanaki elongo na moto moko ete aboma Sezolami, mosambisi mokonzi wa biso. Kasi tala, nalobi epai ya bino, ete eye ezali zambi natatoli epai ya bino ete bokoka koyeba etali likambo liye; iyo, kutu mpo ya litatoli lyoko epai ya bino, ete nayebaki nkuna mpe bonsomo boye bozali o ntei ya bino.\n\n24 Mpe zambi nasali eye, bolobi ete nayokani elongo na moto moko ete asala likambo liye; iyo, zambi nalakisaki epai ya bino elembo eye bosiliki na ngai, mpe boluki kobebisa bomoi bwa ngai.\n\n25 Mpe sikawa tala, nakolakisa epai ya bino elembo esusu, mpe nakotala soko o likambo liye bokoluka kobebisa ngai.\n\n26 Tala nalobi epai ya bino: Kendeni o ndako ya Seatumi, oyo azali ndeko mobali wa Sezolami, mpe lobani epai ya ye—\n\n27 Eyokani Nefi, profeta alobama, oyo abikuli bobe boike boye botali bato baye, elongo na yo, o bwango obomi Sezolami, oyo azali ndeko mobali wa yo?\n\n28 Mpe tala, akoloba epai ya bino, Te.\n\n29 Mpe bokoloba epai ya ye: Ebomi yo ndeko mobali wa yo?\n\n30 Mpe akoteleme na bobangi, mpe akoyeba te nini koloba. Mpe tala, akowangana epai ya bino; mpe akosala lokola soko akamwi; nzokande, akoloba epai ya bino ete azali na elindo te.\n\n31 Kasi tala, bokotala ye, mpe bokomono makila likolo lya mpanzi ya kazaka ya ye.\n\n32 Mpe ekomono bino eye, bokoloba: Ewuti wapi makila maye? Eyebi biso te ete ezali makila ma ndeko mobali wa yo?\n\n33 Mpe nde akolenge, mpe akonzuluka, kutu lokola soko liwa liyaka likolo lya ye.\n\n34 Mpe nde bokoloba: Na ntina ya bobangi boye mpe monzuluku moye moye mokomi likolo lya elongi ya yo, tala, toyebi ete ozali na elindo.\n\n35 Mpe nde ekoya likolo lya ye bobangi bonene koleka; mpe nde akotubela epai ya bino, mpe akowangana lisusu te ete asali bobomi boye.\n\n36 Mpe nde, akoloba epai ya bino, ete ngai, Nefi, nayebi eloko te etali likambo lyango longola se soko epesamaki epai ya ngai na nguya ya Nzambe. Mpe nde ekoyeba bino ete nazali moto sembo, mpe ete natindami epai ya bino uta na Nzambe.\n\n37 Mpe esalemaki ete bakendeki mpe basalaki, kutu engebene lokola Nefi alobaki epai ya bango. Mpe tala, maloba maye alobaka mazalaki solo; mpo engebene na maloba awanganaki; mpe lisusu engebene na maloba atubelaki.\n\n38 Mpe amememeki mpo ya kolakisa bosolo ete yemei azalaki mobomi mpenza, mpenza ete batano batiamaki o lipanda, mpe lokola etiamaki Nefi.\n\n39 Mpe ezalaki boko ya Banefi baye bandimaki likolo lya maloba ma Nefi; mpe ezalaki boko lisusu, baye bandimaki na ntina ya litatoli lya batano, mpo babongwanaka ntango ezalaki bango o boloko.\n\n40 Mpe sikawa ezalaki boko o ntei ya bato, baye balobaki ete Nefi azalaki profeta moko.\n\n41 Mpe ezalaki basusu baye balobaki: Tala, azali nzambe moko, mpo longola se soko azalaki nzambe moko akokaki te koyeba makambo maye manso. Mpo tala, alobeli biso makanisi ma mitema mya biso, mpe lisusu alobeli biso makambo; mpe kutu amemeki epai ya boyebi bwa biso mobomi wa solo wa mosambisi mokonzi wa biso.\n\n", "hel 10": "[center][font_size=26]Mokapo 10[/font_size][/center]\n\n[i]Nkolo apesi Nefi nguya ya kokanga—Azwi nguya ya kokangisa mpe kokangola o mabele mpe o lola—Atindi bato bayambola to bakufa—Molimo amemi ye uta ebele na ebele. Penepene na 21–20 Yambo ya Klisto.[/i]\n\n1 Mpe esalemaki ete ebimaki bokabwani boko o katikati ya bato, mpenza ete bakabwanaki awa mpe kuna mpe bakendeki nzela ya bango, kotikaka Nefi ye moko, lokola azalaki kotelemeke o katikati ya bango.\n\n2 Mpe esalemaki ete Nefi akendeki nzela ya ye ona ndako ya ye, na komaniolaka likolo lya makambo Nkolo alakisaki epai ya ye.\n\n3 Mpe esalemaki ete lokola azalaki komaniolaka—ebwakamaki ye o nse na ntina ya nkuna ya bato banso ba Banefi, misala mya nkuku mya bango mya molili, mpe bobomi bwa bango, mpe bopunzi bwa bango, mpe ndenge inso ya mabe—mpe esalemaki ete lokola azalaki boye komaniolaka o motema mwa ye, tala, mongongo moko moyaki epai ya ye kolobaka:\n\n4 Opambolami, Nefi, mpo makambo mana maye osali; mpo namoni boniboni na bozangi bolembi osakoli liloba, liye napesi epai ya yo, epai ya bato baye. Mpe obangi bango te, mpe oluki te bomoi bwa yomei, kasi oluki bolingi bwa ngai, mpe mpo ya kobatela mitindo mya ngai.\n\n5 Mpe sikawa, zambi osali eye na bozangi bolembi bwa lolenge loye, tala, nakopambola yo libela; mpe nakosala yo mokasi o liloba mpe o ekela, o bondimi mpe o misala; iyo, kutu ete makambo manso makosalema engebene na maloba ma yo, mpo okosenge te eye ezali na bokeseni na bolingi bwa ngai.\n\n6 Tala, ozali Nefi, mpe nazali Nzambe. Tala, nasakoli epai ya yo o miso mya banzelu ba ngai, ete okozala na nguya o ntei ya bato baye, mpe okobete mabele na nzala, mpe na bokono mpe bobebisami, engebene na nkuna ya bato baye.\n\n7 Tala, napesi epai ya bino nguya, ete enso eye okokanga o mabele ekokangama o lola; mpe enso eye okokangola o mabele ekokangolama o lola; mpe boye okozala na nguya o ntei ya bato baye.\n\n8 Mpe boye, soko bokoloba epai ya tempelo eye ete epasuka na biteni bibale, ekosalema.\n\n9 Mpe soko bokoloba epai ya ngomba eye, Bwakama o nse mpe koma patatalu, ekosalema.\n\n10 Mpe tala, soko bokoloba ete Nzambe akobete bato baye, ekosalema.\n\n11 Mpe sikawa tala, natindi bino, ete bokende mpe bosakola epai ya bato baye, ete boye elobi Nkolo Nzambe oyo azali wa Bokasi Bonso: Longola se soko boyamboli bokobeteme, kutu mpo ya bobebisami.\n\n12 Mpe tala, sikawa esalemaki ete elobaka Nkolo maloba maye epai ya Nefi, akangamaki mpe akendeki te epai ya ndako ya yemei, kasi azongaki epai ya ebele baye bapalanganaki zingazinga likolo lya etando ya mboka, mpe abandaki kosakola epai ya bango liloba lya Nkolo liye lilobamaka epai ya ye, litali bobebisami bwa bango soko bayambolaki te.\n\n13 Sikawa tala, ata likamwisi linene liye Nefi asalaka na kolobelaka bango etali liwa lya mosambisi mokonzi, bayeisaki mitema mya bango mikasi mpe bayokemelaki te epai ya maloba ma Nkolo.\n\n14 Yango wana Nefi asakolaki epai ya bango liloba lya Nkolo, kolobaka: Longola se soko bayamboli, boye elobi Nkolo, bokobeteme kutu mpo ya bobebisami.\n\n15 Mpe esalemaki ete esakolaka Nefi epai ya bango liloba, tala, bayeisaki mitema mya bango kaka mikasi mpe balingaki te koyokemela epai ya maloba ma ye; yango wana batiolaki ye, mpe balukaki kotia maboko ma bango likolo lya ye ete bakoka kobwaka ye o kati ya boloko.\n\n16 Kasi tala, nguya ya Nzambe ezalaki elongo na ye, mpe bakokaki te kokamata ye mpo ya kobwaka ye o kati ya boloko, mpo akamatamaki na Molimo mpe akumbamaki mosika libanda lya ntei ya bango.\n\n17 Mpe esalemaki ete boye akendeki o Molimo, uta ebele na ebele, kosakolaka liloba lya Nzambe, kutu kina asakolaka lyango epai ya bango banso, to atindaka lyango o ntei ya bato banso.\n\n18 Mpe esalemaki ete balingaki te koyokemela epai ya maloba ma ye; mpe ebandaki kozala boweli, mpenza ete bakabwanaki bangomei mpe babandaki kobomana na mopanga.\n\n19 Mpe boye esukaki mobu mwa tuku sambo na moko mwa bokonzi bwa basambisi likolo lya bato ba Nefi.\n\n", "hel 11": "[center][font_size=26]Mokapo 11[/font_size][/center]\n\n[i]Nefi andimisi Nkolo mpo ya kokitanisa etumba ya bango na nzala—Bato mingi bawei—Bayamboli, mpe Nefi atungisi Nkolo mpo ya mvula—Nefi mpe Lehi bazwi mabimisi mingi—Bayongoli ba Gadiatoni bamitii mpenza o mboka. Penepene na 20–6 Yambo ya Klisto.[/i]\n\n1 Mpe sikawa esalemaki ete o mobu mwa tuku sambo na mibale mwa bokonzi bwa basambisi boweli bobakisamaki, mpenza ete izalaki bitumba o ntaka ya mboka mobimba o ntei ya bato banso ba Nefi.\n\n2 Mpe ezalaki lingomba liye lya nkuku lya bayongoli baye basalaki mosala moye mwa bobebisami mpe mwa nkuna. Mpe etumba eye ewumelaki mobu mona mobimba; o mobu mwa tuku sambo na misato mowumelaki lokola.\n\n3 Mpe esalemaki ete o mobu moye Nefi abelelaki epai ya Nkolo, kolobaka:\n\n4 O Nkolo, ndima te ete bato baye babebisama na mopanga; kasi O Nkolo, kutu tika ezala nzala o mboka, mpo ya kolamusa bango o bokundoli bwa Nkolo Nzambe wa bango, mbele bakoyamboli mpe bakozonga epai ya yo.\n\n5 Mpe boye esalemaki, engebene na maloba ma Nefi. Mpe ezalaki nzala yoko enene o mboka, o ntei ya bato banso ba Nefi. Mpe boye o mobu mwa tuku sambo na minei ekobaki nzala, mpe mosala mwa bobebisami mosilaki na mopanga kasi mokomaki nsomo na nzala.\n\n6 Mpe mosala moye mwa bobebisami mokobaki o mobu mwa tuku sambo na mitano. Mpo mabele mabetemeki ete makaukaki, mpe mabotaki te mboto o elanga ya mboto; mpe mabele mobimba mabetemeki, kutu o ntei ya Balamani lokola o ntei ya Banefi, boye ete bawaki nkoto na nkoto o biteni bileki nkuna bya mboka.\n\n7 Mpe esalemaki ete bato bamonoki ete bazalaki penepene na kowa na nzala, mpe babandaki komikundola Nkolo Nzambe wa bango; mpe babandaki komikundola maloba ma Nefi.\n\n8 Mpe bato babandaki kosamba elongo na bakonzi ba basambisi ba bango mpe bakambi ba bango, ete balingaki koloba epai ya Nefi: Tala, toyebi ete ozali moto wa Nzambe, mpe yango wana belela epai ya Nkolo Nzambe wa biso ete abongola mosika na biso nzala eye, mbele maloba maye olobaki matali bobebisami bwa biso masalema.\n\n9 Mpe esalemaki ete basambisi balobaki epai ya Nefi, engebene na maloba maye mazwamaka mposa. Mpe esalemaki ete emonoki Nefi ete bato bayambolaki mpe bamikitisaki na elamba ya saki, abelelaki lisusu epai ya Nkolo, kolobaka:\n\n10 O Nkolo, tala bato baye bayamboli; mpe bakombi mosika lingomba lya Gadiatoni uta o ntei ya bango mpenza ete basili, mpe babombi mwango mwa bango mwa nkuku o kati ya mabele.\n\n11 Sikawa, O Nkolo, na ntina ya bosawa bwa bango ekobalola yo mosika nkanda ya yo, mpe ekotika nkanda yo ya yo esepelisama o bobebisami bwa bato ba nkuna bana baye obebisi kala.\n\n12 O Nkolo, ekobalola yo mosika nkanda ya yo, iyo, nkanda ekasi ya yo, mpe ekosala yo ete nzala eye ekoka kosila o mboka eye.\n\n13 O Nkolo, ekoyokemela yo epai ya ngai, mpe ekosala yo ete ekoka kosalema engebene na maloba ma ngai, mpe ekotinda yo mvula likolo lya etando ya mabele, ete ekoka komeme mbuma ya yango, mpe mboto ya yango o eleko ya mboto.\n\n14 O Nkolo, oyokemelaki epai ya maloba ma ngai elobaki ngai, Tika ezala nzala yoko, ete bokono bwa mopanga bokoka kosila; mpe nayebi ete olingi, kutu o ntango eye, koyokemela epai ya maloba ma ngai, mpo olobaki ete: Soko bato baye bayamboli nakobikisa bango.\n\n15 Iyo, O Nkolo, mpe omoni ete bayamboli, na ntina ya nzala mpe bokono mpe bobebisami boye boyei epai ya bango.\n\n16 Mpe sikawa, O Nkolo, ekobalola yo mosika nkanda ya yo, mpe ekomeka yo lisusu soko bakosalela yo? Mpe soko boye, O Nkolo, okokoka kopambola bango engebene na maloba ma yo maye olobi.\n\n17 Mpe esalemaki ete o mobu mwa ntuku sambo na motoba Nkolo abalolaki mosika nkanda ya ye uta na bato, mpe asalaki ete mvula ekweya likolo lya mabele, mpenza ete ememeki mbuma na mango o eleko ya mbuma na mango. Mpe esalemaki ete ememeki mboto na mango o eleko ya mboto ya mango.\n\n18 Mpe tala, bato basepelaki mpe bakembelaki Nzambe, mpe etando mobimba ya mboka etondaki na bosepeli; mpe balukaki lisusu te kobebisa Nefi, kasi bamonoki ye lokola profeta moko monene, mpe moto moko wa Nzambe, kozalaka na nguya enene mpe bokulaka epesama epai ya ye uta na Nzambe.\n\n19 Mpe tala, Lehi, ndeko mobali wa ye, azalaki moke te nsima ya ye o makambo matali bosembo.\n\n20 Mpe boye esalemaki ete bato ba Nefi babandaki kozwa lisusu bomengo o mboka, mpe babandaki kotonga bisika bibebaki, mpe babandaki koyikana mpe kopanzana, kutu kina bazipaki etando mobimba ya mboka, epai ya nordi mpe epai ya sudi lokola, uta mbu ya westi o mbu ya esti.\n\n21 Mpe esalemaki ete mobu mwa tuku sambo na motoba mosukaki na kimia. Mpe mobu mwa tuku sambo na sambo mobandaki na kimia; mpe eklezia epanzanaki o ntaka ya etando ya mboka mobimba; mpe eteni eleki mingi ya bato, Banefi mpe Balamani lokola, bazalaki ba eklezia; mpe bazalaki na kimia enene mpenza o mboka; mpe boye esukaki mobu mwa tuku sambo na sambo.\n\n22 Mpe lisusu bazalaki na kimia o mobu mwa tuku sambo na mwambe, longola se soko boweli boke botali biteni bya malongi maye matiamaka na baprofeta.\n\n23 Mpe o mobu mwa tuku sambo na libwa ebandaki kozala boswani boike. Kasi esalemaki ete Nefi mpe Lehi, mpe mingi ya bandeko ba bango bayebaki biteni bya solo bya malongi, kozalaka na mabimisi mokolo na mokolo, yango wana bateyaki epai ya bato, mpenza ete batiaki nsuka yoko o boswani bwa bango o mobu mona kaka.\n\n24 Mpe esalemaki ete o mobu mwa tuku mwambe mwa bokonzi bwa basambisi likolo lya bato ba Nefi, ezalaki yoko motango mwa bakabwani uta na bato ba Nefi, baye yoko mibu yambo bakendeka libanda epai ya Balamani, mpe bakamataki likolo lya bango nkombo ya Balamani, mpe lisusu yoko motango baye bazalaki biboto bya solo bya Balamani, elamusamaki bango na nkanda na bango, to na bakabwani bana, yango wana babandaki etumba yoko na bandeko ba bango.\n\n25 Mpe basalaki bobomi mpe bopunzi; mpe nde balingaka kozonga nsima o kati ya ngomba, mpe o kati ya esobe mpe bisika bya nkuku, komibombaka ete babombolama te, koyambaka mokolo na mokolo bobakisi boko bwa motango mwa bango, mbala nzike lokola izalaki bakabwani baye bakendeki epai ya bango.\n\n26 Mpe boye o ntango, iyo, kutu o ntaka ya mibu mingi te, bakomaki lingomba lyoko linene mpenza lya bayongoli; mpe balukaki miango minso mya nkuku mya Gadiatoni; mpe boye bakomaki bayongoli ba Gadiatoni.\n\n27 Sikawa tala, bayongoli bana basalaki mosukusuku monene, iyo, kutu bobebisami bonene o ntei ya bato ba Nefi, mpe lisusu o ntei ya bato ba Balamani.\n\n28 Mpe esalemaki ete elongobanaki ete etiama nsuka yoko o mosala mwa bobebisami; yango wana batindaki limpinga lyoko lya bato bakasi o kati ya esobe mpe likolo lya ngomba mpo ya koluka lingomba lya bayongoli, mpe mpo ya kobebisa bango.\n\n29 Kasi tala, esalemaki ete o mobu mona kaka babenganamaki nsima kutu o kati ya mboka ya bangomei. Mpe boye esukaki mobu mwa tuku mwambe mwa bokonzi bwa basambisi likolo lya bato ba Nefi.\n\n30 Mpe esalemaki ete o ebandeli ya mobu mwa tuku mwambe na moko bakendeki lisusu kobunda na lingomba lya bayongoli, mpe babebisaki mingi; mpe babimelamaki na bobebisami boike lokola.\n\n31 Mpe basengisamaki kozonga libanda lya esobe mpe libanda lya ngomba epai ya mboka ya bangomei, na ntina ya bonene boluti bwa motango mwa bayongoli bana baye bafulusaki ngomba mpe esobe.\n\n32 Mpe esalemaki ete boye esukaki mobu moye. Mpe bayongoli babakisamaki lisusu mpe bayikaki bokasi, mpenza ete babundisaki mampinga mobimba ma Banefi, mpe lisusu ma Balamani; mpe basalaki bobangi bonene boya epai ya bato likolo lya etando mobimba ya mboka.\n\n33 Iyo, mpo babimelaki biteni mingi bya mboka, mpe basalaki bobebisami bonene epai ya bango; iyo, babomaki mingi, mpe bamemeki mosika basusu bakangemi o kati ya esobe, iyo, mpe mingi koleka basi ba bango mpe bana ba bango.\n\n34 Sikawa bobe bonene boye, boye boyaki epai ya bato na ntina ya mabe ma bango, bolamusaki bango lisusu na bokundoli bwa Nkolo Nzambe wa bango.\n\n35 Mpe boye esukaki mobu mwa tuku mwambe na moko mwa bokonzi bwa basambisi.\n\n36 Mpe o mobu mwa tuku mwambe na mibale babandaki lisusu kobosana Nkolo Nzambe wa bango. Mpe o mobu mwa tuku mwambe na misato babandaki koyika bokasi o bobe. Mpe o mobu mwa tuku mwambe na minei babongisaki te nzela ya bango.\n\n37 Mpe esalemaki o mobu mwa tuku mwambe na mitano bakolaki bakasi mingi o lolendo la bango, mpe o nkuna ya bango; mpe boye bazalaki kotelaka lisusu mpo ya bobebisami.\n\n38 Mpe boye esukasi mobu mwa tuku mwambe na mitano.\n\n", "hel 12": "[center][font_size=26]Mokapo 12[/font_size][/center]\n\n[i]Bato bazangi sikisiki mpe bazali ligboma mpe mbangu na kosala bobe—Nkolo atumboli bato ba ye—Bompamba bwa bato bomekisami na nguya ya Nzambe—O mokolo mwa bosambisami bato bakolonga bomoi bwa libela to botumboli bwa libela. Penepene na 6 Yambo ya Klisto.[/i]\n\n1 Mpe boye tokoki komono boniboni lokuta, mpe lisusu bozangi sikisiki bwa mitema mya bana ba bato; iyo, tokoki komono ete Nkolo o bolamu bonene bwa ye bozanga ndelo akopambola mpe akopesa bomengo na bango baye bakotia elikia ya bango na ye.\n\n2 Iyo, mpe tokoki komono ete o ntango mpenza ekopesa ye bomengo na bato ba ye, iyo, o bobakisi bwa bilanga bya bango, bibwele bya bango mpe bitonga bya bango, mpe wolo, mpe mpauni, mpe ndenge inso ya biloko bya motuya bya lolenge na lolenge mpe ntoki; kobatelaka bomoi bwa bango, mpe kobikisaka bango libanda lya maboko ma bayini ba bango; kolembisaka mitema mya bayini ba bango ete basakola te kobunda etumba likolo lya bango; iyo, mpe o nsuka, kosalaka makambo manso mpo ya bolamu mpe esengo ya bato ba ye; iyo, nde ezali ntango eye bakoyeisa mitema mya bango mikasi, mpe bakobosana Nkolo Nzambe wa bango, mpe bakoniata o nse ya makolo ma bango Mosantu Moko—iyo, mpe eye ezali na ntina ya bolamu bwa bango, mpe bomengo bonene mpenza bwa bango.\n\n3 Mpe boye tomoni ete longola se soko Nkolo atumboli bato ba ye na matungisi mingi, iyo, longola se soko abimeli bango na liwa mpe na nsomo, mpe na nzala mpe na ndenge inso ya bokono, bakomikundola ye te.\n\n4 O boniboni ligboma, mpe boniboni mpamba, mpe boniboni mabe, mpe boniboni ya zabulu, mpe boniboni mbangu mpo ya kosala bobe, mpe boniboni malembe mpo ya kosala bolamu, izali bana ba bato; iyo, boniboni mbangu mpo ya koyokemela epai ya maloba ma moko wa bobe, mpe kotia mitema mya bango likolo lya biloko bya mpamba bya mokili!\n\n5 Iyo, boniboni mbangu mpo ya kotombwana o lolendo; iyo, boniboni mbangu mpo ya komikumisa, mpe kosala ndenge inso ya ena eye ezali bobe; mpe boniboni malembe bazali mpo ya komikundola Nkolo Nzambe wa bango, mpe kopesa litoyi epai ya toli ya ye, iyo, boniboni malembe mpo ya kotambola o nzela ya bwania!\n\n6 Tala, bazali na mposa te ete Nkolo Nzambe wa bango, oyo akelaki bango, ayangela mpe akonza likolo lya bango; ata bolamu bonene bwa ye mpe ngolu ya ye ona bango, batii mpamba toli ya ye, mpe balingi te ete azala mokambi wa bango.\n\n7 O boniboni enene ezali bompamba bwa bana ba bato; iyo, kutu bazali bake koleka mputulu ya mabele.\n\n8 Mpo tala, mputulu ya mabele etambolaka awa mpe kuna, mpo ya kokabwanaka ndambo na ndambo, o etinda ya Nzambe wa biso monene mpe wa libela.\n\n9 Iyo, tala o mongongo mwa ye ngomba patatalu mpe ngomba enene elengi mpe eningani.\n\n10 Mpe na nguya ya mongongo mwa ye ibukani, mpe ikomi patatalu, iyo, kutu bo lobwaku loko.\n\n11 Iyo, na nguya ya mongongo mwa ye mabele manso maningani;\n\n12 Iyo, na nguya ya mongongo mwa ye, nse iningani, kutu o katikati mpenza.\n\n13 Iyo, mpe soko alobi epai ya mabele—Tambola—matamboli.\n\n14 Iyo, soko alobi epai ya mabele—Okokende nsima, ete eyeisama molai mokolo—esalemi;\n\n15 Mpe boye, engebene na liloba lya ye mabele makei nsima, mpe emononi epai ya bato ete moi motelemi; iyo, mpe tala, eye ezali enso te; mpo solo ezali mabele maye matambolaka kasi moi te.\n\n16 Mpe tala, lisusu, soko alobi epai ya mai ma mozindo monene—Kaukisama—esalemi.\n\n17 Tala, soko alobi epai ya ngomba eye—Teleme, mpe yaka likolo mpe kweya likolo lya engumba ena, ete ekundama—tala esalemi.\n\n18 Mpe tala, soko moto moko abombi bomengo boko o mabele, mpe Nkolo alobi—Tika elakelama botutu, na ntina ya bobe bwa ye oyo abombi yango—tala, ekolakelama botutu.\n\n19 Mpe soko Nkolo akoloba—Tika ete olakelama botutu, ete moto te amono yo uta sikawa mpe libela—tala, moto te akozwa yango uta sikawa mpe libela.\n\n20 Mpe tala, soko Nkolo akoloba epai ya moto moko—Na ntina ya mabe ma yo, okolakelama botutu libela—ekosalema.\n\n21 Mpe soko Nkolo akoloba—Na ntina ya mabe ma yo okokatama mosika uta o miso mya ngai—akosala ete ekosalema boye.\n\n22 Mpe lisuma epai ya ye oyo akoloba eye, mpo ekosalema epai ya ye oyo akosala bobe, mpe akokoka te kobikisama; yango wana, mpo ya ntina eye, ete bato bakoka kobikisama, boyamboli bosakolami.\n\n23 Yango wana, bapambolami bango baye bakoyambola mpe bakoyokemela epai ya mongongo mwa Nkolo Nzambe wa bango; mpo iye izali bango baye bakobikisama.\n\n24 Mpe tika Nzambe asala, o botondi bonene bwa ye, ete bato bakoka komememe epai ya boyamboli mpe misala milamu, ete bakoka kozongisama epai ya boboto mpo ya boboto, engebene na misala mya bango.\n\n25 Mpe nalingi ete bato banso bakoka kobikisama. Kasi totangi ete o mokolo monene mpe mwa nsuka izali boko baye bakobwakama libanda, iyo, bakobwakama mosika uta o miso mya Nkolo;\n\n26 Iyo, baye bakokangema o bozali boko bwa bobola bozanga nsuka, kokokisaka maloba maye malobi: Bango baye basali bolamu bakozala na bomoi bwa libela; mpe baye basali bobe bakozala na botumboli bwa libela. Mpe boye ezali. Amene.\n\n", "hel 13": "Bobikuli bwa Samwele, Molamani, epai ya Banefi.\n\nKokwaka mikapo 13 o 15 eye o kati.\n\n[center][font_size=26]Mokapo 13[/font_size][/center]\n\n[i]Samwele Molamani abikuli bobebisami bwa Banefi longola se soko bayamboli—Bango mpe bozwi bwa bango balakelami botutu—Babwaki mpe babambi baprofeta mabanga, bazingami mpembeni na bazabulu, mpe baluki esengo na kosalaka bobe. Penepene na 6 Yambo ya Klisto.[/i]\n\n1 Mpe sikawa esalemaki ete o mobu tuku mwambe na motoba, Banefi batikalaki kaka o nkuna, iyo, o nkuna enene, ntango etosaki sikisiki Balamani kobatela mitindo mya Nzambe, engebene na mobeko mwa Mose.\n\n2 Mpe esalemaki ete o mobu mona ezalaki Samwele moko, Molamani moko, ayaki o kati ya mboka ya Zalayemila, mpe abandaki koteya epai ya bato. Mpe esalemaki ete ateyaki, mikolo mingi, boyamboli epai ya bato, mpe babwakaki ye libanda, mpe azongaki o mboka ya yemei.\n\n3 Kasi tala, mongongo mwa Nkolo moyaki epai ya ye, ete azonga lisusu, mpe abikula epai ya bato makambo manso makoya o kati ya motema mwa ye.\n\n4 Mpe esalemaki ete balingaki te kondima ete akota o kati ya mboka; yango wana amataki mpe akomaki likolo lya efelo ya yango, mpe atandolaki loboko la ye mpe abelelaki na mongongo moko mokasi, mpe abikulaki epai ya bato makambo manso Nkolo atiaki o kati ya motema mwa ye.\n\n5 Mpe alobaki epai ya bango: Tala, ngai, Samwele, Molamani moko, nakoloba maloba ma Nkolo maye atii o kati ya motema mwa ngai; mpe tala atii mango o kati ya motema mwa ngai mpo ya koloba epai ya bato baye ete mopanga mwa boyengebene modiembeli likolo lya bato baye; mpe mibu nkama minei mikoleka te longola se soko mopanga mwa boyengebene mokweyi likolo lya bato baye.\n\n6 Iyo, bobebisami bonene bokozela bato baye, mpe bokoya solo epai ya bato baye, mpe eloko te ekoki kobikisa bango longola se soko ezali boyamboli mpe bondimi likolo lya Nkolo Yesu Klisto, oyo solo akoya o kati ya mokili, mpe akoyoka mpasi na makambo mingi mpe bakoboma ye mpo ya bato ba ye.\n\n7 Mpe tala, anzelu wa Nkolo asakoli yango epai ya ngai, mpe amemeki nsango ya nsai o bozo bwa ngai. Mpe tala, natindamaki epai ya bino mpo ya kosakola yango lokola epai ya bino, ete bokoka kozala na nsango ya nsai; kasi tala bino bolingi te koyamba ngai.\n\n8 Yango wana, boye elobi Nkolo: Na ntina ya bokasi bwa mitema mya bato banso ba Banefi, longola se soko bayamboli, nakolongola liloba lya ngai uta o ntei ya bango, mpe nakolongola Molimo mwa ngai uta na bango, mpe nakotikela bango lisusu te, mpe nakobalola mitema mya bandeko ba bango na kobundisa bango.\n\n9 Mpe mibu nkama minei mikoleka te yambo nasala ete bakobeteme; iyo, nakobimela bango na mopanga mpe na nzala mpe na bokono.\n\n10 Iyo, nakobimela bango na nkanda ekasi ya ngai, mpe ekozala bango baye ba nkola ya inei baye bakozala na bomoi, ba bayini ba bino, mpo ya komono bobebisami bwa bino mobimba; mpe eye solo ekoya longola se soko boyamboli, elobi Nkolo; mpe bango baye ba nkola ya inei bakobimela bobebisami bwa bino.\n\n11 Kasi soko bokoyambola mpe bokozonga epai ya Nkolo Nzambe wa bino nakobalola mosika nkanda ya ngai, boye elobi Nkolo; iyo, boye elobi Nkolo, bapambolami bango baye bakoyambola mpe bakobaluka epai ya ngai, kasi lisuma epai ya ye oyo akoyambola te.\n\n12 Iyo, lisuma epai ya engumba eye enene ya Zalayemila; mpo tala, ezali na ntina ya bango baye bazali sembo ete ebikisami; iyo, lisuma o engumba eye enene, mpo namoni, elobi Nkolo, ete bazali mingi, iyo, kutu eteni eleki mingi ya engumba eye enene, baye bakoyeisa mitema mya bango mikasi na ngai, elobi Nkolo.\n\n13 Kasi bapambolami bango baye bakoyambola, mpo bango nakobikisa. Kasi tala, soko ezalaka te mpo ya basembo baye bazali o engumba eye enene, tala, nalingaki kosala ete moto mokita libanda lya lola mpe mobebisa yango.\n\n14 Kasi tala, ezali mpo ya litomba lya basembo ete ebikisami. Kasi tala, ntango eyei, elobi Nkolo, ete ekobwaka bino libanda basembo uta o ntei ya bino, nde ekotela bino mpo ya bobebisami; iyo, lisuma lizala epai ya engumba eye enene, na ntina ya nkuna mpe bonsomo boye bozali o ntei ya ye.\n\n15 Iyo, mpe lisuma lizala epai ya engumba ya Gideona, mpo ya nkuna mpe bonsomo boye bozali o ntei ya ye.\n\n16 Iyo, mpe lisuma lizala epai ya bingumba binso biye bizali zingazinga mpembeni, biye bizwami na Banefi, na ntina ya nkuna mpe bonsomo boye bozali o byango.\n\n17 Mpe tala, botutu boko bokoya likolo lya mboka, elobi Nkolo wa Bibele, na ntina ya litomba lya bato baye bazali likolo lya mboka, iyo, na ntina ya nkuna ya bango mpe bonsomo bwa bango.\n\n18 Mpe ekosalema, elobi Nkolo wa Bibele, iyo, Nzambe wa biso monene mpe wa solo, ete oyo mpenza akobomba bomengo bwa ye o mabele akomono bwango lisusu te, na ntina ya botutu bonene bwa mboka, longola se soko ezali moto moko sembo mpe akobomba bwango epai ya Nkolo.\n\n19 Mpo nalingi, elobi Nkolo, ete babomba bomengo bwa bango epai ya ngai; mpe balakelama botutu bango baye bakobomba te bomengo bwa bango epai ya ngai; mpo boko te babombi bomengo bwa bango epai ya ngai longola se basembo; mpe ye oyo akobomba te bomengo bwa ye epai ya ngai, elakelami ye botutu, mpe lisusu bomengo bwa ye, mpe moko te akosikola ye na ntina ya botutu bwa mboka.\n\n20 Mpe mokolo mokoya moye bakobomba bomengo bwa bango, zambi batii mitema mya bango na bomengo; mpe zambi batii mitema mya bango na bomengo bwa bango, mpe bakobomba bomengo bwa bango ekokima bango bayini ba bango; zambi bakobomba yango te epai ya ngai, balakelama botutu mpe bomengo bwa bango lokola, mpe o mokolo mona, bakobeteme, elobi Nkolo.\n\n21 Talani, bato ba mboka eye enene, mpe yokemelani epai ya maloba ma ngai; iyo, yokemelani epai ya maloba maye Nkolo alobi; mpo tala, alobi ete bolakelami botutu na ntina ya bozwi bwa bino, mpe lisusu ilakelami botutu bozwi bwa bino zambi botii mitema mya bino likolo lya bwango, mpe boyokemeli te epai ya maloba ma ye oyo apesaki bwango epai ya bino.\n\n22 Bomikundoli te Nkolo Nzambe wa bino o biloko na byango apamboli bino, kasi bomikundoli ntango inso bozwi bwa bino, mpo ya kotonda te Nkolo Nzambe wa bino mpo ya bwango; iyo, mitema mya bino mibendani te libanda epai ya Nkolo, kasi mivimbani o lolendo lonene, mpo ya komikumisa, mpe mpo ya bovimbami bonene, bilula, songisongi, nko, boniokoli mpe bobomi, mpe ndenge inso ya mabe.\n\n23 Mpo ya ntina eye Nkolo Nzambe asalaki ete botutu boko boya likolo lya mboka, mpe lisusu likolo lya bozwi bwa bino, mpe eye na ntina ya mabe ma bino.\n\n24 Iyo, lisuma epai ya bato baye, na ntina ya ntango eye eyei, eye bobwaki libanda baprofeta, mpe boseki bango, mpe bobwaki mabanga na bango, mpe bobomi bango, mpe bosali ndenge inso ya bobe epai ya bango, kutu lokola basalaki o ntango ya kala.\n\n25 Mpe sikawa elobi bino, bolobi: Soko mikolo mya biso mizalaka o ntango ya batata ba biso ba kala, tolingaki te koboma baprofeta; tolingaki te kobamba bango mabanga, mpe kobwaka bango libanda.\n\n26 Tala bozali babe koleka bango; mpo lokola Nkolo azali na bomoi, soko profeta moko ayei o ntei ya bino mpe asakoli epai ya bino liloba lya Nkolo, liye litatoli mpo ya masumu ma bino mpe mabe ma bino, bosiliki na ye, mpe bobwaki ye libanda mpe boluki ndenge inso ya nzela mpo ya kobebisa ye; iyo, bokoloba ete azali profeta moko wa lokuta, mpe azali mosumuki moko, mpe wa zabulu, zambi atatoli ete misala mya bino mizali mibe.\n\n27 Kasi tala, soko moto moko akoya o ntei ya bino mpe akoloba: Salani eye, mpe ezali te bobe; salani ena mpe bokoyoka mpasi te; iyo, akoloba: Tambolani nsima ya lolendo la mitema mya binomei; iyo, tambolani nsima ya lolendo la miso mya bino, mpe salani eye enso motema mwa bino mozali na mposa—Mpe soko moto moko akoya o ntei ya bino mpe akoloba eye, bokoyamba ye, mpe bokoloba ete azali profeta moko.\n\n28 Iyo, bokotombola ye, mpe bokopesa epai ya ye biloko bya bino; bokopesa epai ya ye wolo ya bino, mpe mpauni ya bino, mpe bokolatisa ye bilamba bya ntalo; mpe zambi alobi maloba makolete epai ya bino, mpe alobi ete manso mazali malamu, nde bokomono te ziko na ye.\n\n29 O bino nkola wa nkuna mpe ebeba; boyeisi bato mitema mpe mito mikasi, boniboni ntango elai bobanzi ete Nkolo akotika bino? Iyo, boniboni ntango elai bomitiki mpo ya kokambema na bakambi ba ligboma mpe ba lolanda? Iyo, boniboni ntango elai bokopono molili kutu koleka mwinda?\n\n30 Iyo, tala, nkanda ya Nkolo epeli kala mpo ya bino; tala, alakeli mboka botutu na ntina ya bobe bwa bino.\n\n31 Mpe tala, ntango eyei eye alakeli bozwi bwa bino botutu, ete bokoma boselu, ete bokoka kosimba bwango te; mpe o mikolo mya bozangi bwa bino bokoka te kosimba bwango.\n\n32 Mpe o mikolo mya bozangi bwa bino bokobelela epai ya Nkolo; mpe na mpamba ekobelela bino, mpo mpamba ya bino eyei kala likolo lya bino, mpe bobebisami bwa bino bozali na ntembe te; mpe nde bokolela mpe bokoganga o mokolo mona, elobi Nkolo wa Bibele. Mpe nde bokomilela, mpe bokoloba:\n\n33 O ete nayambolaka, mpe nabomaka te baprofeta, mpe nabambaka bango te mabanga, mpe nabwakaka bango te libanda. Iyo, o mokolo mona okoloba: O ete tomikundolaka Nkolo Nzambe wa biso o mokolo moye apesaki biso bozwi, mpe nde bolingaki te kokoma boselu ete tobungisa bwango; mpo tala, bozwi bwa biso bokei mosika uta na biso.\n\n34 Tala, totii esalele yoko awa mpe o mokolo mwa nsima ekei; mpe tala, mipanga mya biso mikamatami uta na biso o mokolo toluki myango mpo ya etumba.\n\n35 Iyo, tobombi bomengo bwa biso mpe bosielumuki mosika uta na biso, na ntina ya botutu bwa mboka.\n\n36 O ete toyambolaka o mokolo moye liloba lya Nkolo liyaki epai ya biso; mpo tala mboka elakelami botutu, mpe biloko binso bikomi boselu, mpe tokoki kosimba byango te.\n\n37 Tala, tozingami na bazabulu, iyo, tozingami mpembeni na banzelu ba ye oyo aluki kobebisa bozo bwa biso. Tala, mabe ma biso mazali manene. O Nkolo, ekoki yo te kobalola mosika nkanda ya yo uta na biso? Mpe eye ekozala elobeli ya bino o mikolo mina.\n\n38 Kasi tala, mikolo mya bino mya momekano mileki; bozelisaki mokolo mwa lobiko la bino kina ntango eleki libela, mpe bobebisami bwa bino bokomi na ntembe te; iyo, mpo boluki mikolo minso mya bomoi bwa bino mpo ya ena eye bokokaki te kozwa; mpe boluki esengo na kosalaka bobe, eye eloko ezali na bokeseni na lizali lya bosembo boye bozali na Moto wa biso monene mpe wa Seko.\n\n39 O bino bato ba mboka, ete bolinga koyoka maloba ma ngai! Mpe nasambeli ete nkanda ya Nkolo ebaluka mosika uta na bino, mpe ete bolinga koyambola mpe kobikisama.\n\n", "hel 14": "[center][font_size=26]Mokapo 14[/font_size][/center]\n\n[i]Samwele alobeli yambo eya mwinda ntango ya butu mpe monzoto moko mwa sika o mbotama ya Klisto—Klisto asikoli bato na liwa lya ntango mpe lya molimo—Bilembo bya liwa lya ye bikwi mikolo misato mya molili, bopasuki bwa mabanga, mpe mobulungano mwa biloko. Penepene na 6 Yambo ya Klisto.[/i]\n\n1 Mpe sikawa esalemaki ete Samwele, Molamani, abikulaki makambo moko manene mingi lisusu maye makoki te kokomama.\n\n2 Mpe tala, alobaki epai ya bango: Tala, napesi epai ya bino elembo yoko; mpo mibu mitano lisusu miyei, mpe tala, nde eyei Mwana Mobali wa Nzambe mpo ya kosikola bango banso baye bakondima likolo lya nkombo ya ye.\n\n3 Mpe tala, eye nakopesa epai ya bino mpo ya elembo yoko o ntango ya boyei bwa ye; mpo tala, ekozala minda minene o lola, mpenza ete o butu yambo aya ekozala te molili, mpenza ete ekomonono epai ya moto lokola soko ezalaki moi.\n\n4 Yango wana, ekozala moi moko mpe butu moko mpe moi moko, lokola soko ezalaki mokolo moko mpe ezalaki te butu; mpe eye ekozala epai ya bino mpo ya elembo; mpo bokoyeba bobimi bwa moi mpe lisusu bofandi bwa mwango; yango wana bakoyeba na bosolo ete ekozala moi ibale mpe butu boko; nzokande butu bokoyinda te; mpe ekozala butu yambo ya mbotama ya ye.\n\n5 Mpe tala, ekozala monzoto moko mwa sika, na lolenge la moko lokola emononi mokolo moko te; mpe eye lisusu ekozala elembo yoko epai ya bino.\n\n6 Mpe tala eye ezali enso te, ekozala bilembo mpe makamwa mingi o lola.\n\n7 Mpe ekosalema ete bino banso bokozala na kokamwa, mpe komituna, mpenza ete bokokweya o mabele.\n\n8 Mpe ekosalema ete onso oyo akondima likolo lya Mwana Mobali wa Nzambe, ye kaka akozwa bomoi bwa libela.\n\n9 Mpe tala, boye etindi ngai Nkolo, na anzelu wa ye, ete naya mpe naloba likambo liye epai ya bino; iyo, atindi ngai ete nabikula makambo maye epai ya bino; iyo, alobi epai ya ngai: Belela epai ya bato baye, boyambolani mpe lengeleni nzela ya Nkolo.\n\n10 Mpe sikawa, zambi nazali Molamani moko, mpe nalobi epai ya bino maloba maye Nkolo atindi ngai, mpe zambi ezalaki makasi mpo ya bino, bosiliki na ngai mpe boluki kobebisa ngai, mpe bobwaki ngai libanda uta o ntei ya bino.\n\n11 Mpe bokoyoka maloba ma ngai, mpo, mpo ya likanisi liye namati likolo lya bifelo bya engumba eye, ete bokoka koyoka mpe koyeba masambisi ma Nzambe maye makozela bino na ntina ya mabe ma bino, mpe lisusu ete bokoka koyeba masengeli ma boyamboli;\n\n12 Mpe lisusu ete bokoka boyeba boyei bwa Yesu Klisto, Mwana Mobali wa Nzambe Tata wa lola mpe wa mabele, Mokeli wa biloko binso uta o ebandeli; mpe ete boyeba bilembo bya boyei bwa ye, na likanisi ete bokoka kondima likolo lya ye.\n\n13 Mpe soko bondimi likolo ya nkombo ya ye bokoyambola na masumu ma bino manso, ete na yango bokoka kozala na bolimbisi bwa mango na nzela ya matomba ma ye.\n\n14 Mpe tala, lisusu, elembo esusu nakopesa epai ya bino, iyo, elembo yoko ya liwa lya ye.\n\n15 Mpo tala, solo esengeli akufa ete lobiko lokoka koya; iyo, esengeli na ye mpe ekomi elongobani ete akufa, mpo ya komeme esalema bosekwi bwa bakufi, ete na bwango bato bakoka komememe o kati ya miso mya Nkolo.\n\n16 Iyo, tala, liwa liye limemi esalema bosekwi, mpe lisikoli bato banso uta o liwa lya yambo—liwa lina lya molimo; mpo bato banso, na bokwei bwa Adama, ekatamaki bango mosika uta o miso mya Nkolo, bamononi lokola bakufa, o makambo ma ntango mpe o makambo ma molimo.\n\n17 Kasi tala, bosekwi bwa Klisto bosikoli bato, iyo, kutu bato banso, mpe bomemi bango kozonga o kati ya miso mya Nkolo.\n\n18 Iyo, mpe ememi esalema lisengeli lya boyamboli, ete onso oyo ayamboli ye kaka akatami te o nse mpe abwakami te o kati ya moto; kasi onso oyo ayamboli te akatami o nse mpe abwakami o kati ya moto; mpe eyei likolo lya bango lisusu liwa lyoko lya molimo, iyo, liwa lya ibale, mpo bakatami lisusu mosika mpo ya makambo matali bosembo.\n\n19 Yango wana yambolani, yambolani, mbele na koyebaka makambo maye mpe kosalaka mango te bokoyoka mpasi binomei mpo ya koya o nse ya bokweyisami, mpe bomememi o nse epai ya liwa lya ibale.\n\n20 Kasi tala, lokola nalobaki epai ya bino etali elembo esusu, elembo yoko ya liwa lya ye, tala, o mokolo mona moye akoyoka mpasi ya liwa, moi mokoyindisama mpe mokoboya kopesa mwinda mwa ye epai ya bino; mpe lisusu sanza mpe minzoto; mpe ekozala te mwinda likolo lya etando ya mboka eye, kutu uta ntango eye akoyoka mpasi ya liwa, mpo ya ntaka ya mikolo misato, o ntango eye akosekwa lisusu uta o liwa.\n\n21 Iyo, o ntango eye akozongisa molimo ekozala nkake mpe minkalali mpo ya ntaka ya ngonga mingi, mpe mabele makoningana mpe makolenge; mpe mabanga maye mazali likolo lya etando ya mabele maye, maye mazali na likolo lya mabele mpe o nse lokola, maye boyebi o ntango eye mazali makasi, to eteni eleki mingi ya mango mazali liboke likasi, makobukana.\n\n22 Iyo, makopasuka na biteni bibale, mpe makomonono libela biteni biteni mpe bipasukapasuka, mpe na biteni bibukana likolo lya etando ya mabele mobimba, iyo, likolo lya mabele mpe o nse lokola.\n\n23 Mpe tala, ikozala bikumbaki binene, mpe ikolala ngomba mingi o nse, bo lobwaku loko, mpe ekozali bisika mingi biye bibiangemi sikawa lobwaku biye bikokoma ngomba, eye ya yango bosanda bozali bonene.\n\n24 Mpe nzela inene mingi ikobukanabukana, mpe bingumba mingi bikokoma mpamba.\n\n25 Mpe malita mingi makofungwana, mpe makobimisa mingi ya bakufi ba bango; mpe basantu mingi bakobima epai ya bato mingi.\n\n26 Mpe tala, boye elobaki anzelu epai ya ngai; mpo alobaki epai ya ngai ete ekozala nkake mpe minkalali mpo ya ntaka ya ngonga mingi.\n\n27 Mpe alobaki epai ya ngai ete ntango ekowumela nkake mpe monkalali, mpe ekumbaki, ete makambo maye makozala, mpe ete molili mokozipa etando ya mabele mobimba o ntaka ya mikolo misato.\n\n28 Mpe anzelu alobaki epai ya ngai ete mingi bakomono makambo manene koleka maye, na ntina ete bakoka kondima ete bilembo biye mpe makamwisi maye makosalema likolo lya etando mobimba ya mboka eye, mpo ete ezala ntina te mpo ya bozangi bondimi o ntei ya bana ba bato—\n\n29 Mpe eye na ntina ete baye banso bakondima bakoka kobikisama, mpe baye banso bakondima te, bosambisi boko sembo bokoka koya likolo lya bango; mpe lisusu soko bakweyisami bameme likolo lya bangomei bokwei bwa bangomei.\n\n30 Mpe sikawa bomikundola, bomikundola, bandeko ba ngai, ete onso oyo awei, awei mpo ya yemei; mpe onso oyo asali bobe, asali bwango mpo ya yemei; mpo tala, bozali nsomi; bopesami ndingisa mpo ya kosala mpo ya binomei; mpo tala, Nzambe apesi epai ya bino boyebi boko mpe asali bino nsomi.\n\n31 Apesi epai ya bino ete bokoka koyeba bolamu mpe bobe, mpe apesi bino ete bokoka kopono bomoi to liwa; mpe bokoki kosala bolamu mpe kozongisama epai ya ena eye ezali elamu, to kozala na ena eye ezali elamu ezongisama epai ya bino; to bokoki kosala bobe, mpe kozala na ena eye ezali ebe ezongisama epai ya bino.\n\n", "hel 15": "[center][font_size=26]Mokapo 15[/font_size][/center]\n\n[i]Nkolo atumbolaki Banefi zambi alingaki bango—Balamani babongwana bazali sikisiki mpe molende o bondimi—Nkolo akoyoka ngolu epai ya Balamani o mikolo mya nsuka. Penepene na 6 Yambo ya Klisto.[/i]\n\n1 Mpe sikawa, bandeko balingami ba ngai, tala, nasakoli epai ya bino ete longola se soko boyamboli ndako ya bino ekotikala mpamba.\n\n2 Iyo, longola se soko boyamboli, basi ba bino bakozala na ntina enene ya kolela o mokolo moye bakomelisa mabele; mpo bakomeka kokima mpe ekozala te esika ya kobombana; iyo, mpe lisuma epai ya bango baye bazali na mwana, mpo bakozala bozito mpe bakokoka te kokima; yango wana, bakoniatama o nse mpe bakotikala mpo ya kowa.\n\n3 Iyo, lisuma epai ya bato baye babiangemi bato ba Nefi longola se soko bayamboli, ekomono bango bilembo biye binso mpe makamwa maye makolakisama epai ya bango; mpo tala, bazali bato boko baponomi na Nkolo; iyo, bato ba Nefi elingaki ye, mpe lisusu etumbolaki ye bango; iyo, o mikolo mya mabe ma bango etumbolaki ye bango zambi alingaki bango.\n\n4 Kasi tala bandeko ba ngai, Balamani eyinaki ye zambi misala mya bango mizalaki mibe ntango inso, mpe eye na ntina ya bobe bwa momeseno mwa batata ba bango. Kasi tala, lobiko loyei epai ya bango o nzela ya liteya lya Banefi; mpe mpo ya ntina eye Nkolo abendaki molai mikolo mya bango.\n\n5 Mpe nalingi ete botala ete eteni eleki mingi ya bango bazali o nzela ya lotomo la bango, mpe bazali kotambola na bokebi liboso lya Nzambe, mpe batosi kobatela mitindo mya ye mpe meko ya ye mpe masambisi ma ye engebene na mobeko mwa Mose.\n\n6 Iyo, nalobi epai ya bino, ete eteni eleki mingi ya bango bazali kosalaka eye, mpe bazali kosalaka makasi na etingia ya sikisiki ete bakoka komeme etikali ya bandeko ba bango o boyebi bwa bosolo; yango wana bazali mingi baye babakisi motango mwa bango mokolo na mokolo.\n\n7 Mpe tala, boyebi na binomei, mpo botatoli yango, ete lokola mingi ya bango bamememi o boyebi bwa bosolo, mpe bayebi mimeseno mya nkuna mpe nsomo mya batata ba bango, mpe bakambemi mpo ya kondima nkoma isantu, iyo, mabikuli ma baprofeta basantu, maye makomami, maye makokamba bango o bondimi likolo lya Nkolo, mpe epai ya boyamboli, boye bondimi mpe boyamboli bomemi bobongwani bwa motema epai ya bango—\n\n8 Yango wana, mingi lokola bayei o eye, boyebi binomei bazali sikisiki mpe molende o bondimi, mpe o makambo na mango basalemi nsomi.\n\n9 Mpe boyebi lisusu ete bakundi mandoki ma bango ma etumba mpe babangi, kokamata mango lisusu, mbele na yoko nzela bakosumuka; iyo, bokoki komono ete babangi kosumuka—mpo tala bakondima bangomei baniatama o nse mpe babomama na bayini ba bango, mpe bakotombola te mipanga mya bango mpo ya kobunda na bango, mpe eye na ntina ya bondimi bwa bango na Klisto.\n\n10 Mpe sikawa, na ntina ya molende mwa bango ekondima bango o likambo lina liye bandimi, mpo na ntina ya sikisiki ya bango epelisamaki bango mwinda, tala, Nkolo akopambola bango mpe akobenda molai mikolo mya bango, ata bobe bwa bango—\n\n11 Iyo, kutu soko bokokulumwa o bozangi bondimi Nkolo akobenda molai mikolo mya bango, kina ntango ekoya eye elobami na batata ba biso, mpe lisusu na profeta Zenosi, mpe baprofeta basusu mingi, etali bozongisi bwa bandeko ba biso, Balamani, lisusu o boyebi bwa bosolo—\n\n12 Iyo, nalobi epai ya bino, ete o ntango ya nsuka bilako bya Nkolo bitandolami na bandeko ba biso, Balamani; mpe ata matungisi mingi maye bakozwa, mpe ata bakobenganama epai na epai likolo lya etando ya mabele, mpe bakolandama, mpe bakobeteme mpe bakopalanganisama o mboka mompaya, kozalaka na esika te mpo ya bobombani, Nkolo akoyoka ngolu epai ya bango.\n\n13 Mpe eye ezali engebene na bobikuli, ete bakomememe lisusu o boyebi bwa solo, boye bozali boyebi bwa Mosikoli wa bango, mpe mobateli monene mpe wa solo wa bango, mpe bakotangema o ntei ya mpate ya ye.\n\n14 Yango wana nalobi epai ya bino, ekozala bolamu mingi mpo ya bango koleka mpo ya bino longola se soko boyamboli.\n\n15 Mpo tala, soko elakisamaka misala mikasi epai ya bango miye milakisami epai ya bino, iyo, epai ya bango baye bakulumwi o bozangi bondimi na ntina ya mimeseno mya batata ba bango, bokoki komono na binomei ete balingaki mokolo moko lisusu te bakulumwa o bozangi bondimi.\n\n16 Yango wana, elobi Nkolo: Nakobebisa bango nie, kasi nakosala ete o mokolo mwa bwania bwa ngai bakozonga lisusu epai ya ngai, elobi Nkolo.\n\n17 Mpe sikawa tala, elobi Nkolo, etali bato banso ba Banefi: Soko bakoyambola te, mpe bakotosa te kosala bolingi bwa ngai, nakobebisa bango nie, elobi Nkolo, na ntina ya bozangi bondimi bwa bango ata misala mikasi mingi miye nasali o ntei ya bango; mpe na bosolo lokola Nkolo azali na bomoi makambo maye makozala, elobi Nkolo.\n\n", "hel 16": "[center][font_size=26]Mokapo 16[/font_size][/center]\n\n[i]Banefi baye bandimi Samwele babatisami na Nefi—Samwele akoki te kobomama na makonga mpe mabanga ma Banefi bazangi boyamboli—Boko bayeisi mitema mya bango mikasi, mpe basusu bamoni banzelu—Bazangi bondimi balobi ete ezali te ntina ya kondima na Klisto mpe boyei ya ye o Yelusaleme. Penepene na 6–1 Yambo ya Klisto.[/i]\n\n1 Mpe sikawa, esalemaki ete mingi baye bayokaki maloba ma Samwele, Molamani, maye alobaki likolo lya efelo ya mboka. Mpe lokola mingi bandimaki liloba lya ye bakendeki mpe balukaki Nefi; mpe eyaka mpe emonoko bango ye batubelaki epai ya ye masumu ma bango mpe bawanganaki te, kozalaka na mposa ete bakoka kobatisama epai ya Nkolo.\n\n2 Kasi mingi lokola izalaki baye bandimaki te o maloba ma Samwele basilikaki na ye; mpe babwakaki mabanga na ye likolo lya efelo, mpe lisusu mingi babeteki makonga na ye lokola atelemeki likolo lya efelo; kasi Molimo mwa Nkolo azalaki elongo na ye, mpenza ete bakokaki te kotuta ye na mabanga ma bango to makonga ma bango.\n\n3 Sikawa emonoki bango ete bakokaki te kotuta ye, izalaki mingi koleka baye bandimaki likolo lya maloba ma ye, mpenza ete bakendeki mosika epai ya Nefi mpo ya kobatisama.\n\n4 Mpo tala, Nefi azalaki kobatisaka, mpe kobikulaka, mpe koteyaka, kobelelaka boyamboli epai ya bato, kolakisaka bilembo mpe makamwa, kosalaka makamwisi o o ntei ya bato, ete bakoka koyeba ete Klisto asengeli mosika te koya—\n\n5 Kolobelaka bango makambo maye masengeli mosika te koya, ete bakoka koyeba mpe komikundola o ntango ya boyei bwa mango ete mayebisamaka epai ya bango yambo, na ntina ete bakoka kondima; yango wana mingi lokola bandimaki likolo lya maloba ma Samwele bakendeki epai ya ye mpo ya kobatisama, mpo bayaki koyambolaka mpe kotubelaka masumu ma bango.\n\n6 Kasi eteni eleki mingi ya bango bandimaki te o maloba ma Samwele; yango wana emonoki bango ete bakokaki te kotuta ye na mabanga ma bango mpe makonga ma bango, babelelaki epai ya bakapiteni ba bango, kolobaka: Kamatani moto oyo mpe lingani ye, zambi azali na zabulu moko; mpe na ntina ya nguya ya zabulu ezali na ye tokoki te kotuta ye na mabanga ma biso mpe makonga ma biso; yango wana kamatani ye mpe lingani ye, mpe memeni ye mosika.\n\n7 Mpe lokola bakendeki mpo ya kotia maboko likolo lya ye, tala, amibwakaki o nse uta o efelo, mpe akimaki libanda lya mboka ya bango, iyo, kutu epai ya ekolo ya yemei, mpe abandaki koteya mpe kobikula o ntei ya bato ba yemei.\n\n8 Mpe tala, ayokanaki nsango lisusu te o ntei ya Banefi; mpe boye izalaki makambo ma bato.\n\n9 Mpe boye esukaki mobu mwa tuku mwambe na motoba mwa bokonzi bwa basambisi likolo lya bato ba Nefi.\n\n10 Mpe boye esukaki lokola mobu mwa tuku mwambe na sambo mwa bokonzi bwa basambisi, eteni eleki mingi ya bato kotikalaka o lolendo mpe nkuna ya bango, mpe eteni eleki eke kotambolaka na bokebi liboso lya Nzambe.\n\n11 Mpe iye izalaki bizalela lokola, o mobu mwa tuku mwambe na mwambe mwa bokonzi bwa basambisi.\n\n12 Mpe ezalaki kaka bobongwani boke o makambo ma bato, longola se soko ezalaki bato babandaki kozala mito mikasi mingi koleka o bobe, mpe kosala mpenza ena eye ezalaki na bokeseni o mibeko mya Nzambe, o mobu mwa tuku mwambe na libwa mwa bokonzi bwa basambisi.\n\n13 Kasi esalemaki ete o mobu mwa tuku libwa mwa bokonzi bwa basambisi, epesamaki bilembo binene epai ya bato, mpe makamwa; mpe maloba ma baprofeta mabandaki kokokisama.\n\n14 Mpe banzelu babimaki epai ya bato, bato ba bwania, mpe basakolaki epai ya bango nsango ya nsai ya bosepeli bonene; boye o mobu moye nkoma ibandaki kokokisama.\n\n15 Nzokande, bato babandaki koyeisa mitema mya bango mikasi, banso longola se soko ezalaki eteni ya bango eleki na bondimi, ya Banefi mpe Balamani lokola, mpe babandaki koyekeme likolo lya bokasi bwa bangomei mpe bwania bwa bangomei, kolobaka:\n\n16 Yoko makambo bakokaki kokanisa semba, o ntei ya mingi boye; kasi tala, toyebi ete misala miye minene mpe mya bokamwi mikoki te kosalema, miye milobamaki.\n\n17 Mpe babandaki komaniola mpe kowela o ntei ya bango na bango, kolobaka:\n\n18 Ete ezali na ntina te ete mozali moko wa lolenge loye lokola Klisto moko akoya; soko boye, mpe azali Mwana Mobali wa Nzambe, Tata wa lola mpe wa mabele, lokola elobami, ntina nini ekomilakisa ye te epai ya biso lokola epai ya bango baye bakozala o Yelusaleme?\n\n19 Iyo, ntina nini ekomilakisa ye te o mboka eye lokola o mboka ya Yelusaleme?\n\n20 Kasi tala, toyebi ete eye ezali momeseno mwa nkuna, moye mokitisanisami epai ya biso na batata ba biso, mpo ya kosala biso ete tondima o yoko likambo linene mpe lya bokamwi liye likosalema, kasi o ntei ya biso te, kasi o mboka yoko eye ezali mosika, mboka yoko eye toyebi te; yango wana babombi biso o bozangi boyebi, mpo tokoki te kotatola na miso mya bisomei ete ezali ya solo.\n\n21 Mpe bakosala, na mayele mabe mpe ntoki ya mobombamo mwa moko wa bobe, yoko mobombamo monene moye tokoki kososola te, moye mokobomba biso o nse mpo ya kozala basali o maloba ma bango, mpe lisusu basali epai ya bango, mpo toyekemi likolo lya bango mpo ya koteya biso liloba; mpe boye bakobomba biso na bozangi boyebi soko tokomipesa epai ya bango, mikolo minso mya bomoi bwa biso.\n\n22 Mpe makambo mingi lisusu bato bakanisaki o mitema mya bango, maye mazalaki ma ligboma mpe ma mpamba; mpe bazalaki o mobulu moike, mpo Satana alamusaki bango na kosala bobe ntango inso; iyo, bakendeki zingazinga kopanzaka manungunungu mpe boweli likolo lya etando mobimba ya mboka, ete akoka koyeisa mitema mya bato mikasi likolo lya ena eye ezalaki elamu mpe likolo lya ena eye ekoya.\n\n23 Mpe ata bilembo mpe makamwa maye masalemaki o ntei ya bato ba Nkolo, mpe makamwisi mingi maye basalaki, Satana azalaki na nkanga enene likolo lya mitema mya bato likolo lya etando mobimba ya mboka.\n\n24 Mpe boye esukaki mobu mwa tuku libwa mwa bokonzi bwa basambisi likolo lya bato ba Nefi.\n\n25 Mpe boye esukaki buku ya Elamani, engebene na likundoli lya Elamani mpe bana babali ba ye.\n\n", "3-ne 1": "[center][font_size=26]Nefi ya Isato[/font_size][/center]\n\n[center][font_size=26]Buku ya Nefi Mwana mobali wa Nefi, oyo azalaki mwana mobali wa Elamani[/font_size][/center]\n\nMpe Elamani azalaki mwana mobali wa Elamani, oyo azalaki mwana mobali wa Alama, oyo azalaki mwana mobali wa Alama, kozalaka eboto moko ya Nefi oyo azalaki mwana mobali wa Lehi, oyo ayaki uta o Yelusaleme, o mobu mwa yambo mwa bokonzi bwa Sidikiya, mokonzi wa Yuda.\n\n[center][font_size=26]Mokapo 1[/font_size][/center]\n\n[i]Nefi, mwana mobali wa Elamani, akeyi libanda lya mboka, mpe mwana mobali wa ye Nefi abombi makundoli—Ata bilembo mpe makamwa mazali beboo, babe bakani koboma basembo—Butu ya mbotama ya Klisto ekomi—Elembo epesami mpe monzoto mwa sika mobimi. Lokuta mpe bobubi bobakisami, mpe bayongoli ba Gadiatoni babomi mingi. Penepene na 1–4 ya Mobu mwa Mokonzi.[/i]\n\n1 Sikawa esalamaki ete mobu tuku libwa na moko elekaka mpe ezalaka mibu nkama motoba uta Lehi atikaki Yelusaleme; mpe ezalaki o mobu moye Lakonusi azalaki mosambisi mokonzi mpe moyangeli likolo lya mboka.\n\n2 Mpe Nefi, mwana mobali wa Elamani, akendeki libanda lya mboka ya Zalayemila, kopesaka mokumba epai ya mwana mobali wa ye Nefi, oyo azalaki mwana mobali wa ye wa nkulutu, etali palaki ya motako mpe makundoli manso mabombamaki, mpe biloko bina binso biye bibombamaki bule uta o bokei bwa Lehi libanda lya Yelusaleme.\n\n3 Nde Nefi akendeki libanda lya mboka, mpe wapi akendeki moto te ayebi, mpe mwana mobali wa ye Nefi abombaki makundoli esika ya ye, iyo, likundoli lya bato baye.\n\n4 Mpe esalemaki ete o ebandeli ya mobu tuku libwa na mibale, tala, mabikuli ma baprofeta mabandaki kosalema mpenza; mpo ebandaki kozala bilembo bileki binene mpe makamwisi maleki manene o ntei ya bato.\n\n5 Kasi, izalaki boko baye babandaki koloba ete ntango elekaki mpo ya maloba makokisama, maye malobamaki na Samwele, Molamani.\n\n6 Mpe babandaki kosepela likolo lya bandeko ba bango, kolobaka: Tala, ntango eleki; mpe maloba ma Samwele makokisami te; yango wana, bosepeli mpe bondimi botali likambo liye bozali mpamba.\n\n7 Mpe esalemaki ete basalaki mosukusuku monene o ntaka ya mboka; mpe bato baye bandimaki babandaki kozala na mawa mingi, mbele na yoko nzela makambo mana maye malobamaki makoka te kosalema.\n\n8 Kasi tala, bakengeki na sikisiki mpo ya mokolo mona mpe butu ena mpe mokolo mona moye mokozala lokola mokolo moko lokola soko izalaki butu te, ete bakoka koyeba ete bondimi bwa bango bozalaka te mpamba.\n\n9 Sikawa esalemaki ete ezalaki mokolo moko motiamaki mpembeni na bazangi bondimi, ete bango banso baye bandimaki na mimeseno mina batiama na liwa longola se soko bilembo bikosalema, biye bipesamaki na profeta Samwele.\n\n10 Sikawa esalemaki ete emonoki Nefi, mwana mobali wa Nefi, nkuna ya bato ba ye, motema mwa ye mozalaki na mawa mpenza.\n\n11 Mpe esalemaki ete akendeki libanda mpe amingumbaki likolo lya mabele, mpe abelelaki makasi na Nzambe mpo ya litomba lya bato ba ye, iyo, bango baye bazalaki mpembeni mpo ya kobebisama na ntina ya bondimi bwa bango na momeseno mwa batata ba bango.\n\n12 Mpe esalemaki ete abelelaki makasi epai ya Nkolo mokolo mona mobimba, mpe tala mongongo mwa Nkolo moyaki epai ya ye, kolobaka:\n\n13 Tombola moto mwa yo, mpe zala na bosepeli; mpo, tala, ntango ezali penepene, mpe o butu eye ekopesama elembo, mpe o mokolo mwa nsima ekoya ngai o kati ya mokili, mpo ya kolakisa epai ya mokili ete nakokokisa enso nasalaki elobama na monoko mya baprofeta basantu ba ngai.\n\n14 Tala, nayei epai ya bato ba ngai, mpo ya kokokisa makambo manso maye nasalaki eyebana epai ya bana ba bato uta o bokelami bwa mokili, mpe mpo ya kosala bolingi bwa Tata mpe bwa Mwana Mobali—bwa Tata na ntina ya ngai, bwa Mwana Mobali na ntina ya mosuni mwa ngai. Mpe, tala ntango ezali penepene, mpe butu eye ekopesama elembo.\n\n15 Mpe esalemaki ete maloba maye mayaki epai ya Nefi makokisamaki, engebene lokola malobamaki; mpo tala, o bokiti bwa moi, molili mozalaki te; mpe bato babandaki kokamwa zambi ezalaki te molili ntango butu eyaki.\n\n16 Mpe izalaki mingi, baye bandimaka te maloba ma baprofeta, baye bakweyaki o mabele mpe bakomaki lokola soko bato bakufi, mpo bayebaki ete mwango monene mwa bobebisami boye botiamaki mpo ya bango baye bandimaki o maloba ma baprofeta mobebisamaki; mpo elembo eye epesamaki esilaki kozalaka penepene.\n\n17 Mpe babandaki koyeba ete Mwana Mobali wa Nzambe asengeli mosika te kobima; iyo, o nsuka bato banso likolo lya etando ya mabele mobimba uta westi o esti, o mboka ya nordi mpe o mboka ya sudi lokola, bakamwaki mpenza boye ete bakweyaki o mabele.\n\n18 Mpo bayebaki ete baprofeta batatolaki makambo maye mpo ya mibu mingi, mpe ete elembo eye epesamaki esilaki kozala penepene; mpe babandaki kobanga na ntina ya bobe bwa bango mpe bozangi bondimi bwa bango.\n\n19 Mpe esalemaki ete ezalaki te molili o butu ena mobimba, kasi ezalaki moi lokola soko ezalaki midi. Mpe esalemaki ete moi mobimaki lisusu o ntongo, engebene na molongo mwa mwango mpenza, mpe bayebaki ete ezalaki mokolo moye Nkolo akobotama, na ntina ya elembo eye epesamaki.\n\n20 Mpe esalemaka, iyo, makambo manso, eteni na eteni, engebene na maloba ma baprofeta.\n\n21 Mpe esalemaki lisusu ete monzoto moko mwa sika mobimaki, engebene na liloba.\n\n22 Mpe esalemaki ete uta o ntango eye, ebandaki kozala bokosi botindamaki o ntei ya bato, na Satana, mpo ya koyeisa mitema mya bango mikasi, na ntina ete bakoka te kondima na bilembo mpe makamwa mana maye bamonoko; kasi ata lokuta mpe bobubi boye eteni eleki mingi ya bato bandimaki, mpe babongwanaki epai ya Nkolo.\n\n23 Mpe esalemaki ete Nefi akendeki o ntei ya bato, mpe lisusu mingi basusu, kobatisaka mpo ya boyamboli, na bwango ezalaki bolimbisi boko bonene bwa masumu. Mpe boye bato babandaki lisusu kozala na kimia o mboka.\n\n24 Mpe izalaki boweli te, longola se ezalaki mwa moke oyo babandaki koteya, mpe kosala makasi mpo ya kolakisa na nkoma ete elongobanaki lisusu te kotosa kobatela mobeko mwa Mose. Sikawa na likambo liye babungaki, esosolaki bango te nkoma.\n\n25 Kasi, esalemaki ete bakomaki noki babongwani, mpe bandimisamaki na libosani liye bazalaki na lyango, mpo eyebisamaki epai ya bango ete mobeko mokisamaki naino te, mpe ete esengeli mokokisama eteni na eteni; iyo, liloba liyaki epai ya bango ete esengeli kokokisama; iyo, ete nsonge to elembo yoko ekoleka te kina enso ekokokisama. Yango wana o mobu moye kaka bamememeki o boyebi boko bwa libosani lya bango mpe batubelaki miko mya bango.\n\n26 Mpe boye mobu tuku libwa na mibale molekaki, komemeke nsango ya nsai epai ya bato na ntina ya bilembo biye bisalemaki, engebene na maloba ma bobikuli bwa baprofeta basantu.\n\n27 Mpe esalemaki ete mobu mwa tuku libwa na misato molekaki lisusu na kimia, longola se soko ezalaki bayongoli ba Gadiatoni, baye bazalaki kofanda likolo lya ngomba, baye bafulusaki mboka; mpo boye ekasi ezalaki bisika bikasi bya bango mpe bisika bya nkuku bya bango ete bato bakokaki te kolonga bango; yango wana basalaki bobomi mingi, mpe bobomibomi boike o ntei ya bato.\n\n28 Mpe esalemaki ete o mobu tuku libwa na minei babandaki kobakisama na lolenge loko lonene, zambi izalaki bakabwani mingi ba Banefi baye bakimaki epai ya bango, eye esalaki mawa maike epai ya Banefi bana baye batikalaki o mboka.\n\n29 Mpe ezalaki ntina lisusu ya mawa maike o ntei ya Balamani; mpo tala, bazalaki na bana mingi baye bakolaki mpe babandaki koyika bokasi o mibu, ete bakomaki mpo ya bangomei, mpe bakambemaki mpembeni na boko Bazolami, na lokuta la bango mpe maloba makolete ma bango, mpo ya basangana na bayongoli bana ba Gadiatoni.\n\n30 Mpe boye etungisamaki lisusu Balamani, mpe babandaki kokita na bondimi mpe bosembo bwa bango, na ntina ya nkuna ya nkola ya mbuta.\n\n", "3-ne 2": "[center][font_size=26]Mokapo 2[/font_size][/center]\n\n[i]Nkuna mpe bonsomo bobakisami o ntei ya bato—Banefi mpe Balamani basali bomoko mpo ya komibatela na bayongoli ba Gadiatoni—Babongwani ba Balamani bakomi mpembe mpe babiangemi Banefi. Penepene na 5–16 ya Mobu mwa Mokonzi.[/i]\n\n1 Mpe esalemaki ete boye elekaki mobu mwa tuku libwa na mitano. Mpe bato babandaki kobosana bilembo bina mpe makamwa maye bayokaka, mpe babandaki kokamwa moke moke na elembo yoko to likamwa lyoko uta o lola, mpenza ete babandaki kokoma bakasi na mitema mya bango, mpe bato ba lolanda na makanisi ma bango, babandaki kondima te na eye enso bayokaka mpe bamonoko—\n\n2 Kokanisaka yoko likambo lya mpamba o mitema mya bango, ete esalemaki na bato mpe na nguya ya zabulu, mpo ya komeme mpe kokosa mitema mya bato, mpe boye Satana azwaki lisusu mitema mya bato, mpenza ete azipaki miso mya bango mpe akambaki bango mosika na kondima ete malongi ma Klisto mazalaki likambo lyoko lya ligboma mpe lya mpamba.\n\n3 Mpe esalemaki ete bato bayikaki bokasi o nkuna mpe bonsomo; mpe bandimaki te ete ekopesama lisusu bilembo mpe makamwa; mpe Satana akendeki zingazinga, komememe mosika mitema mya bato, kosenginiaka bango mpe kosalaka bango ete basala nkuna enene o mboka.\n\n4 Mpe boye elekaki mobu mwa tuku libwa na motoba; mpe lisusu mobu mwa tuku libwa na sambo, mpe lisusu mobu mwa tuku libwa na mwambe; mpe lisusu mobu mwa tuku libwa na libwa;\n\n5 Mpe lisusu mibu nkama moko milekaki, uta o mikolo mya Moziya oyo azalaki mokonzi likolo lya bato banso ba Banefi.\n\n6 Mpe mibu nkama motoba na libwa milekaki uta Lehi atikaki Yelusaleme.\n\n7 Mpe mibu libwa milekaki uta o ntango epesamaki elembo, eye elobamaki na baprofeta, ete Klisto akoya o kati ya mokili.\n\n8 Sikawa, Banefi babandaki kotanga ntango ya bango uta o eleko eye elembo epesamaki to uta o boyei bwa Klisto; yango wana mibu libwa milekaki.\n\n9 Mpe Nefi, oyo azalaki tata wa Nefi, oyo azalaka na mokumba mwa makundoli, azongaki te o mboka ya Zalayemila, mpe akokaki komonono esika yoko te o mboka mobimba.\n\n10 Mpe esalemaki ete bato bawumelaki kaka o nkuna, ata mateya mpe mabikuli maye matindamaki o ntei ya bango; mpe boye elekaki mobu mwa zomi lokola; mpe mobu mwa zomi na moko molekaki o bobe.\n\n11 Mpe esalemaki ete o mobu mwa zomi na misato ebandaki kozala bitumba mpe boweli o ntaka ya mboka mobimba; mpo bayongoli ba Gadiatoni bakomaki mingi koleka, mpe babomaki boye mingi ya bato, mpe babebisaki boye bingumba mingi, mpe bapanzaki boye liwa liike mpe mobomano o ntaka ya mboka, ete elongobanaki ete bato banso, Banefi mpe Balamani lokola, bakamata mandoki mpo ya kobunda na bango.\n\n12 Yango wana, Balamani baye bakomaki babongwani epai ya Nkolo basalaki bomoko na bandeko ba bango Banefi, basengisamaki, mpo ya bozangi likama lya bomoi bwa bango mpe basi ba bango mpe bana ba bango, na kokamata mandoki mpo ya kobunda na bayongoli bana ba Gadiatoni, iyo, mpe lisusu mpo ya kosimba, makoki ma bango, mpe matomba ma eklezia ya bango mpe ma bokumbami bwa bango, bonsomi bwa bango mpe lipanda lya bango.\n\n13 Mpe esalemaki ete yambo mobu moye mwa zomi na misato moleka, Banefi bakanelamaki na bobebisami mpenza na ntina ya etumba eye, eye ekomaki nsomo mpenza.\n\n14 Mpe esalemaki ete Balamani bana baye basalaki bomoko na Banefi batangemaki o ntei ya Banefi;\n\n15 Mpe botutu bwa bango bolongwaki wa na bango mpe mposo ya bango ekomaki mpembe bo epai ya Banefi;\n\n16 Mpe bilenge babali ba bango mpe bana basi ba bango bakomaki malonga mpenza, mpe batangemaki o ntei ya Banefi, mpe babiangemaki Banefi. Mpe boye esukaki mobu mwa zomi na misato.\n\n17 Mpe esalemaki ete o ebandeli ya mobu mwa zomi na minei, etumba o kati ya bayongoli mpe bato ba Nefi ekobaki mpe ekomaki nsomo mpenza; nzokande bato ba Nefi balongaki yoko litomba lya bayongoli, mpenza ete babenganaki bango nsima libanda lya mboka ya bango o kati ya ngomba mpe o bisika bya bango bya nkuku.\n\n18 Mpe boye esukaki mobu mwa zomi na minei. Mpe o mobu mwa zomi na mitano, bakendeki lisusu kobunda na bato ba Nefi; mpe na ntina ya nkuna ya bato ba Nefi, mpe boweli mingi mpe bokabwani bwa bango, bayongoli ba Gadiatoni balongaki matomba mingi likolo lya bango.\n\n19 Mpe boye esukaki mobu mwa zomi na mitano, mpe boye ezalaki bato o bozali boko bwa matungisi mingi; mpe mopanga mwa bobebisami modiembelaki likolo lya bango, mpenza ete bazalaki mpembeni ya kokatama na yango, mpe eye na ntina ya bobe bwa bango.\n\n", "3-ne 3": "[center][font_size=26]Mokapo 3[/font_size][/center]\n\n[i]Gidiani, mokambi wa Gadiatoni, asengi ete Lakonusi mpe Banefi batika bangomei mpe mboka ya bango—Lakonusi aponi Gidigidoni lokola mokonzi wa mampinga—Banefi basangani o Zalayemila mpe Beboo mpo ya komibatela. Penepene na 16–18 ya Mobu mwa Mokonzi.[/i]\n\n1 Mpe sikawa esalemaki ete o mobu mwa zomi na motoba uta o boyei bwa Klisto, Lakonusi, mokonzi wa mboka, azwaki monkanda uta na mokambi mpe moyangeli wa lingomba liye lya bayongoli; mpe iye izalaki makambo maye makomamaki, kolobaka:\n\n2 Lakonusi, nkumu aleki lokumu mpe moyangeli mokonzi, tala, nakomi monkanda moye epai ya yo, mpe napesi epai ya yo bosanzoli bonene na ntina ya sikisiki ya yo, mpe lisusu sikisiki ya bato ba yo, na kosimbaka ena eye bobanzi ezali litomba mpe lipanda lya bino; iyo, botelemi malamu, lokola soko bosalisami na loboko la nzambe moko, na bobateli bwa lipanda lya bino, bozwi bwa bino, mpe ekolo ya bino, to ena eye bobiangi boye.\n\n3 Mpe emononi mawa epai ya ngai, nkumu aleki lokumu Lakonusi, ete ozali ligboma mpe mpamba boye ete okoki kotelemela bato bilombe mingi boye baye bazali o etinda ya ngai, baye sikawa o ntango eye batelemi o mandoki ma bango, mpe bazeli na nsomo mpo ya liloba—Kitani likolo lya Banefi mpe bebisani bango.\n\n4 Mpe ngai, koyebaka molimo molongamaka te mwa bango o esika ya etumba, mpe koyebaka boyini bwa libela bwa bango ona bino na ntina ya mbeba mingi eye bosali epai ya bango, yango wana soko bakokita kobunda na bino bakobimela bino na bobebisami mpenza.\n\n5 Yango wana nakomi monkanda moye, kokangaka mwango na maboko ma ngaimei, koyokaka mpo ya bolamu bwa bino, na ntina ya sikisiki ya bino na ena eye bondimi ezali alima, mpe molimo mwa bino wa bonkumu o esika ya etumba.\n\n6 Yango wana nakomi epai ya yo, kozalaka na mposa ete botika epai ya bato ba ngai, engumba ya bino, mboka ya bino, mpe bozwi bwa bino, esika ete babimela bino na mopanga, ete bobebisami boya epai ya bino.\n\n7 To na maloba masusu, bomitika epai ya biso, mpe bosala bomoko elongo na biso, mpe bokoma bayebi na misala mya biso mya nkuku, mpe bokoma bandeko ba biso ete bozala lokola epai ya biso—bawumbu ba biso te, kasi bandeko ba biso mpe baninga ba biloko binso bya biso.\n\n8 Mpe tala, nalapi epai ya yo, soko osali eye, na ndai yoko, bokobebisama te; kasi soko osali eye te, nalapi epai ya yo na ndai yoko, ete o sanza ya nsima nakotinda ete mampinga ma ngai makita kobunda na bino, mpe bakokanga maboko ma bango te, mpe bakotika bino te, kasi bakoboma bino, mpe bakotika mopanga mokweya likolo lya bino kina bokosilisama.\n\n9 Mpe tala, nazali Gidiani; mpe nazali moyangeli wa lingomba liye lya nkuku lya Gadiatoni; liye lingomba mpe misala mya lyango nayebi mizali milamu; mpe mizali mya mikolo mya kala mpe mikitisanisamaki epai ya biso.\n\n10 Mpe nakomi monkanda moye epai ya yo, Lakonusi mpe naliki ete bokopesa mboka ya bino mpe bozwi bwa bino, na bozangi bosopi makila, ete eye bato ba ngai bakoka kozongela makoki mpe boyangeli bwa bango, baye bakabwani mosika uta na bino na ntina ya nkuna ya bino na kokangisaka bango na boyangeli bwa bango, mpe longola se soko bosali eye, nakobekola mbeba ya bango. Nazali Gidiani.\n\n11 Mpe sikawa esalemaki ete eyambaki Lakonusi monkanda moye akamwaki mpenza, na ntina ya bozangi bobangi bwa Gidiani na kosengeke bozwi bwa mboka ya Banefi, mpe lisusu na kokanelaka bato mpe kobekolaka mbeba ya bango baye bazwaki mbeba te, longola se soko bamisalaki mabe na kokabwanaka na bayongoli bana ba nkuna mpe ba nsomo.\n\n12 Sikawa tala, Lakonusi oyo, moyangeli, azalaki moto moko moyengebene, akokaki te kobangisama na bisenge mpe bokaneli bwa moyongoli moko; yango wana ayokemelaki te na monkanda mwa Gidiani, moyangeli wa bayongoli, kasi asalaki ete bato ba ye babelela epai ya Nkolo, mpo ya bokasi o ntango eye bayongoli bakokita kobunda na bango.\n\n13 Iyo, atindaki esakola yoko o ntei ya bato banso, ete basangisa elongo basi ba bango, mpe bana ba bango, bibwele bya bango, bitonga bya bango, mpe biloko binso bya bango, longola se mboka ya bango, epai ya esika yoko.\n\n14 Mpe asalaki ete bisika bikasi bitongama zingazinga na bango, mpe bokasi bwa byango bosengelaki kozala bonene mpenza. Mpe asalaki ete mampinga, ma Banefi mpe ma Balamani lokola, to banso ba bango baye batangemaki o ntei ya Banefi, batiama lokola bakengeli zingazinga mpembeni mpo ya kokenge bango, mpe kobatela bango na bayongoli moi mpe butu.\n\n15 Iyo, alobaki epai ya bango boye: Lokola Nkolo azali na bomoi, longola se soko boyamboli mabe ma bino manso, mpe bobeleli epai ya Nkolo, bokobikisama ata moke te libanda lya maboko ma bayongoli bana ba Gadiatoni.\n\n16 Mpe enene boye mpe ya bokamwi izalaki maloba mpe mabikuli ma Lakonusi ete esalaki bobangi boya likolo lya bato banso, mpe bamilendisaki na bokasi bwa bango mpo ya kosala engebene na maloba ma Lakonusi.\n\n17 Mpe esalemaki ete Lakonusi aponoki bakapiteni bakonzi likolo lya mampinga manso ma Banefi, mpo ya koyangela bango o ntango eye bayongoli bakokita libanda lya esobe mpo ya kobunda na bango.\n\n18 Sikawa mokonzi aleki monene o ntei ya bakapiteni bakonzi banso mpe komanda monene wa mampinga manso ma Banefi aponomoki, mpe nkombo ya ye ezalaki Gidigidoni.\n\n19 Sikawa ezalaki momeseno o ntei ya Banefi banso mpo ya kopono bakapiteni bakonzi wa ba bango (longola se o ntango ya nkuna) moto moko oyo azalaka na molimo mwa bobimisi mpe bobikuli lokola; yango wana Gidigidoni oyo azalaki profeta moko monene o ntei ya bango, mpe lokola ezalaki mosambisi mokonzi.\n\n20 Sikawa bato balobaki epai ya Gidigidoni: Sambela epai ya Nkolo, mpe tomata likolo lya ngomba mpe o kati ya esobe, ete tokoka kokweya likolo lya bayongoli mpe kobebisa bango o mboka ya bangomei.\n\n21 Kasi Gidigidoni alobaki epai ya bango: Nkolo apekisi; mpo soko tomati mpo ya kobanda na bango Nkolo akotika biso o kati ya maboko ma bango; yango wana tokomilengele o kati ya ntei ya mboka ya biso, mpe tokosangisa mampinga ma biso manso elongo mpe tokokende te kobunda na bango, kasi tokozela kina bakoya kobanda na biso; yango wana lokola Nkolo azali na bomoi, soko tosali eye akotika bango o kati ya maboko ma biso.\n\n22 Mpe esalemaki ete o mobu mwa zomi na sambo, o nsuka nsuka ya mobu, esakola ya Lakonusi ekendeki o ntaka ya etando mobimba ya mboka, mpe bakamataki farasa ya bango, mpe makalo ma bango, niama ya kobokolo ya bango, bibwele bya bango, mpe bitonga bya bango, mpe mboto ya bango, mpe biloko binso bya bango, mpe batambolaki nkoto na nkoto mpe zomi na zomi na nkoto na nkoto, kina bakendeki banso o esika eye eponomoki ete basangisa bangomei elongo, mpo ya komibatela na bayini ba bango.\n\n23 Mpe mboka eye eponomoki ezalaki mboka ya Zalayemila, mpe mboka eye ezalaki o kati ya mboka Zalayemila mpe mboka Beboo, iyo, o monkoloto moye mozalaki o kati ya mboka Beboo mpe mboka Mpamba.\n\n24 Mpe ezalaki bato boko nkoto mingi baye babiangemaki Banefi, baye basangisaki bangomei elongo o mboka eye. Sikawa, Lakonusi asalaki ete basangisa bangomei elongo o mboka ya epai ya sudi, na ntina ya botutu bonene boye bozalaki likolo lya mboka ya epai ya nordi.\n\n25 Mpe bamilendisaki na kobunda na bayini ba bango; mpe bafandaki o mboka yoko, mpe o nzoto yoko, mpe babangaki maloba maye malobamaka na Lakonusi, mpenza ete koyambolaki masumu ma bango manso; mpe bamatisaki nsambo ya bango epai ya Nkolo Nzambe wa bango, ete abikisa bango o ntango eye bayini ba bango bakoya kobunda na bango.\n\n26 Mpe bazalaki na mawa mpenza na ntina ya bayini ba bango. Mpe Gidigidoni asalaki ete basala mandoki ma etumba ma lolenge na lolenge, mpe bazala bakasi na bibundele bya bango, mpe na nguba inene, mpe nguba ike, nsima ya lolenge la mitindo mya ye.\n\n", "3-ne 4": "[center][font_size=26]Mokapo 4[/font_size][/center]\n\n[i]Mampinga ma Nefi bakweyisi bayongoli ba Gadiatoni—Gidiani abomami, mpe mokitani wa ye, Zeminaliya, adiembisami—Banefi basanzoli Nkolo mpo ya elonga ya bango. Penepene na 19–22 ya Mobu mwa Mokonzi.[/i]\n\n1 Mpe esalemaki ete o nsuka nsuka ya mobu mwa zomi na mwambe mampinga mana ma bayongoli balengeleke mpo ya etumba, mpe babandaki kokita mpe kowelisa uta o ngomba patatalu, mpe libanda lya ngomba, mpe esobe, mpe bisika bikasi bya bango, mpe bisika bya nkuku bya bango mpe babandaki kobotolo mboka, iye izalaki o sudi mpe iye izalaki o nordi lokola, mpe babandaki kobotolo mboka inso iye itikaka Banefi, mpe bingumba biye bitikalaki mpamba.\n\n2 Kasi tala, izalaki te niama ya nzamba mpe niama ya bokila o mboka ina iye Banefi batikaka, mpe ezalaki te niama ya bokila mpo ya bayongoli, longola se soko ezalaki o esobe.\n\n3 Mpe bayongoli bakokaki te kowumela, mpo ya bozangi bilei, Banefi batikaka mboka ya bango mpamba, mpe basangisaka bibwele bya bango mpe bitonga bya bango mpe biloko binso bya bango mpe bazalaki o nzoto yoko.\n\n4 Yango wana, ezalaki nkonzo te mpo ya bayongoli kozwa bilei, longola se soko ezalaki komata o etumba ya polele na Banefi; mpe Banefi kozalaka o nzoto yoko, mpe kozalaka o motango moko monene, mpe kobombaka mpo ya bangomei bilei, farasa mpe niama ya kobokolo, mpe bibwele bya lolenge na lolenge, ete bakoka kowumela mpo ya ntaka ya mibu sambo, o yango ntango balikiaki kobebisa bayongoli mosika uta o etando ya mboka; mpe boye elekaki mobu mwa zomi na mwambe.\n\n5 Mpe esalemaki ete o mobu mwa zomi na libwa, Gidiani amonoki ete elongobanaki ete akende kobunda na Banefi, mpo ezalaki nzela te ete bakoka kowumela longola se soko ezalaki na kopunza mpe koyongolo mpe koboma.\n\n6 Mpe bamekaki te kopanzana bangomei likolo lya etando ya mboka mpenza ete bakoka kokolisa mboto, mbele Banefi baya likolo lya bango mpe baboma bango; yango wana Gidiani apesaki motindo epai ya mampinga ma ye ete o mobu moye bamata mpo ya kobunda na Banefi.\n\n7 Mpe esalemaki ete bamataki mpo ya kobunda; mpe ezalaki o sanza ya motoba; mpe tala, enene mpe ya nsomo ezalaki mokolo moye bamataki mpo ya kobunda; bazingamaki zingazinga na nkamba nsima ya lolenge la bayongoli; mpe bazalaka na mposo ya mwana wa mpate zingazinga na nketo ya bango, mpe bapakolamaki na makila, mpe mito mya bango mizalaki kolokolo, mpe bazalaka na bibende bya mito likolo lya bango, mpe enene mpe ya nsomo ezalaki etalisi ya mampinga ma Gidiani na ntina ya bibundele bya bango, mpe na ntina ya kopakolamaka na makila.\n\n8 Mpe esalemaki ete mampinga ma Banefi, emonoko bango etalisi ya mampinga ma Gidiani, banso bakweyaka o mabele, mpe batombolaki bibelela na Nkolo Nzambe wa bango, ete abatela bango mpe abikisa bango libanda lya maboko ma bayini ba bango.\n\n9 Mpe esalemaki ete emonoko mampinga ma Gidiani eye babandaki koganga na mongongo moko mokasi, na ntina ya bosepeli bwa bango, mpo babanzaki ete Banefi bakweyaka na bobangi na ntina ya nsomo ya mampinga ma bango.\n\n10 Kasi na eye basisolamaki, mpo Banefi babangaki bango te; kasi babangaki Nzambe wa bango, mpe babondelaki ye mpo ya bobatelami; yango wana, ewelaki mampinga ma Gidiani likolo lya bango, balengelemeki mpo ya kokutana na bango; iyo, na bokasi bwa Nkolo bayambaki bango.\n\n11 Mpe etumba ebandaki o sanza ya motoba; mpe enene mpe ya nsomo ezalaki etumba ya yango, enene mpe ya nsomo ezalaki bobomi bwa yango, mpenza ete eyebanaki mokolo moko te bobebisami bonene boye o ntei ya bato banso ba Lehi uta atikaki Yelusaleme.\n\n12 Mpe ata bokaneli mpe ndai iye Gidiani asalaka, tala, Banefi babeteki bango, mpenza ete bakweyaki nsima uta o liboso lya bango.\n\n13 Mpe esalemaki ete Gidigidoni atindaki mampinga ma ye malanda bango mosika lokola o ndelo ya esobe, mpe balingaki kobikisa moko te na baye bakokweya o kati ya maboko ma bango na nzela; mpe boye balandaki bango mpe babomaki bango, o ndelo ya esobe, kutu kina bakokisaka motindo mwa Gidigidoni.\n\n14 Mpe esalemaki ete Gidiani, oyo atelemeke mpe abundaka na mpiko mpenza, alandamaki lokola ekimaki ye; kozalaka ya kolembe na ntina ya bitumba biike, akangamaki mpe abomamaki. Mpe boye ezalaki nsuka ya Gidiani moyongoli.\n\n15 Mpe esalemaki ete mampinga ma Banefi bazongaki lisusu o esika ya bango ya bozangi likama. Mpe esalemaki ete mobu moye mwa zomi na libwa molekaki, mpe bayongoli bayaki lisusu te kobunda, mpe bayaki lisusu te o mobu mwa tuku mibale.\n\n16 Mpe o mobu mwa tuku mibale na moko bamataki te mpo ya kobunda, kasi bamataki o ngambo inso mpo ya kotia bozingi zingazinga na bato ba Nefi; mpo babanzaki ete soko bakokata bato ba Nefi mosika uta o mboka ya bango, mpe bakozinga bango na ngambo inso, mpe soko bakati bango mosika uta o matomba manso ma bango ma libanda, ete bakokaki kosala bango bamitika engebene na matombeli ma bango.\n\n17 Sikawa baponoko mpo ya bangomei mokambi mosusu, ya ye nkombo ezalaki Zeminaliya; yango wana ezalaki Zeminaliya oyo asalaki ete bozingi bwa mboka botiama.\n\n18 Kasi tala, eye ezalaki litomba lyoko mpo ya Banefi, mpo ekokaki te mpo ya bayongoli kotia bozingi bolai bokoki ete ezala na mpamba te likolo lya Banefi, na ntina ya bilei biike biye batiaki likolo o ebombelo.\n\n19 Mpe na ntina ya boke bwa bilei o ntei ya bayongoli—mpo tala, bazalaki na eloko te longola se ezalaki niama mpo ya bolei bwa bango, eye niama bazwaki o esobe.\n\n20 Mpe esalemaki ete niama ya bokila ibungaki o esobe mpenza ete bayongoli bazalaki penepene na kowa na nzala.\n\n21 Mpe Banefi bazalaki ntango inso kotambolaka libanda o moi mpe o butu, mpe kokweyaka likolo lya mampinga ma bango, mpe kokataka bango nkoto na nkoto mpe zomi na zomi na nkoto na nkoto.\n\n22 Mpe boye ekomaki mposa ya Zeminaliya mpo ya kolongola bango uta o mokano mwa bango, na ntina ya bobebisami bonene boye boyaki likolo lya bango o moi mpe o butu.\n\n23 Mpe esalemaki ete Zeminaliya apesaki etinda epai ya bato ba ye ete bamilongola uta o bozingi, mpe batambola o kati ya biteni bileki mosika bya mboka ya epai ya nordi.\n\n24 Mpe sikawa, Gidigidoni koyebaka mwango mwa bango, mpe koyebaka botau bwa bango na ntina ya mposa ya bilei, mpe bobomi bonene boye bosalemaki o ntei ya bango, yango wana atindaki libanda mampinga ma ye o ntango ya butu, mpe akataki nzela ya bobombami bwa bango, mpe atiaki mampinga o nzela ya bobombami bwa bango.\n\n25 Mpe eye basalaki o ntango ya butu, mpe batambolaki koleka bayongoli, boye ete o mokolo mwa nsima, ebandaki kotambola bayongoli, bakutanamaki na mampinga ma Banefi o liboso lya bango mpe o nsima ya bango.\n\n26 Mpe bayongoli baye bazalaki o sudi bakatamaki mosika ya bobombami bwa bango. Mpe makambo maye manso masalemaki na etinda ya Gidigidoni.\n\n27 Mpe ezalaki nkoto mingi baye bamitikaki bato ba boloko epai ya Banefi, mpe etikali ya bango babomamaki.\n\n28 Yango wana mokambi wa bango, Zeminaliya, akamatamaki mpe adiembikamaki likolo lya nzete, iyo, kutu likolo lya nsonge ya yango kina akufaki. Mpe ediembikaki bango ye kina akufaki, esalemaki ete bakweyisaki nzete o mabele, mpe babelelaki na mongongo mokasi, kolobaka:\n\n29 Tika Nkolo abatela bato ba ye o bosembo mpe o bosantu bwa motema, ete basala ekweyisama o mabele banso baye bakoluka koboma bango na ntina ya nguya mpe makelemba ma nkuku, kutu lokola moto oyo akwei o mabele.\n\n30 Mpe basepelaki mpe babelelaki lisusu na mongongo moko, kolobaka: Tika Nzambe wa Abalayama, mpe Nzambe wa Yisaka, mpe Nzambe wa Yakobo, abatela bato baye o bosembo, ntango inso lokola bakobianga likolo lya nkombo ya Nzambe wa bango mpo ya bobatelami.\n\n31 Mpe esalemaki ete bapasukaki, banso lokola moko, na koyembaka, mpe kosanzolaka Nzambe wa bango mpo ya likambo linene liye asalelaka mpo ya bango, na kobatelaka bango na bokwei o maboko ma bayini ba bango.\n\n32 Iyo, babelelaki: Hozana na Nzambe Aleki Monene. Mpe babelelaki: Epambolama nkombo ya Nkolo Nzambe wa Bokasi Bonso, Nzambe Aleki Likolo.\n\n33 Mpe mitema mya bango mivimbaki na bosepeli, na kobimisaka mpizoli mingi, na ntina ya bolamu bonene bwa Nzambe na kobikisaka bango libanda lya maboko ma bayini ba bango; mpe bayebaki ezalaki na ntina ya boyamboli bwa bango mpe bosawa bwa bango ete babikisamaki uta o bobebisami bwa libela.\n\n", "3-ne 5": "[center][font_size=26]Mokapo 5[/font_size][/center]\n\n[i]Banefi koyambola mpe batiki masumu ma bango—Molomoni akomi mambi ma bato ba ye mpe asakoli liloba lya libela—Yisalaele ekosangana o kati uta o bopanzani bolai. Penepene na 22–26 ya Mobu mwa Mokonzi.[/i]\n\n1 Mpe sikawa tala, ezalaki moto te o ntei ya bato banso ba Banefi oyo atiaki ntembe ata moke na maloba ma baprofeta basantu banso baye balobaki; mpo bayebaki ete esengelaki mpenza ezala ete masengeli kokokisama.\n\n2 Mpe bayebaki ete esengeli elongobana ete Klisto ayaka, na ntina ya bilembo mingi biye bipesamaki, engebene na maloba ma baprofeta; mpe na ntina ya makambo masalemaki kala bayebaki ete esengelaki mpenza ete makambo mango manso makosalema engebene na maye malobamaki.\n\n3 Yango wana batikaki masumu ma bango manso, mpe bonsomo bwa bango, mpe pite ya bango, mpe basalelaki Nzambe na etingia enso moi mpe butu.\n\n4 Mpe sikawa esalemaki ete ekamataka bango bayongoli manso bato ba boloko, mpenza ete moko te aponiokaki oyo abomamaki te, babwakaki bato ba bango ba boloko o kati ya boloko, mpe basalaki liloba lya Nzambe liteyama epai ya bango; mpe mingi lokola koyambolaki masumu ma bango mpe bakotaki o kati ya boyokani boko ete bakoboma lisusu te, batiaki bango o lipanda.\n\n5 Kasi mingi lokola bazalaki baye bakotaki te o kati ya boyokani boko, mpe baye bakobaki kozala na bobomi bona bwa nkuku o mitema mya bango, iyo, mingi lokola bamonoki kofulaka bokaneli na bandeko ba bango bakweyisamaki mpe batumbolamaki engebene na mobeko.\n\n6 Mpe boye batiaki nsuka yoko na makelemba mana ma nkuna, ma nkuku, mpe ma nsomo na mango esalamaki nkuna nzike, mpe bobomi mingi boye.\n\n7 Mpe boye mobu mwa tuku mibale na mibale elekaki, mpe mwa tuku mibale na misato lokola, mpe mwa tuku mibale na minei, mpe mwa tuku mibale na mitano, mpe boye mibu tuku mibale na mitano milekaka.\n\n8 Mpe esalemaka makambo mingi, maye, o miso mya boko, makozala manene mpe ma bokamwi; nzokande, makoki te manso kokomama o buku eye; iyo, buku eye ekoki te kokwa kutu eteni yoko ya nkama ya nini esalemaki o ntei ya bato mingi boye o ntaka ya mibu tuku mibale na mitano;\n\n9 Kasi tala, ezali makundoli maye makwi bitamboleli binso bya bato baye; mpe likunduli lyoko likuse kasi lya solo lipesamaki na Nefi.\n\n10 Yango wana nasali likundoli ya ngai lya makambo maye engebene na likundoli lya Nefi, liye likomamaki likolo lya palaki iye ibiangemaki palaki ya Nefi.\n\n11 Mpe tala, nasali likundoli likolo lya palaki iye nasali na maboko ma ngaimei.\n\n12 Mpe tala, nabiangemi Molomoni, kobiangemaka nsima ya mboka ya Molomoni, mboka o yango Alama atiaki eklezia o ntei ya bato, iyo, eklezia ya yambo eye etiamaki o ntei ya bango nsima ya bobuki mobeko bwa bango.\n\n13 Tala, nazali moyekoli wa Yesu Klisto, Mwana Mobali wa Nzambe. Nabiangemi na ye mpo ya kosakola liloba o ntei ya bato ba ye, ete bakoka kozala na bomoi bwa libela.\n\n14 Mpe ekomaki elongobani ete ngai, engebene na bolingi bwa Nzambe, ete nsambo ya baye bakufaki, baye bazalaki basantu, ikokisama engebene na bondimi bwa bango, nasala likundoli lyoko lya makambo maye masalemi—\n\n15 Iyo, likundoli lyoko like lya eye esalemi uta o ntango Lehi atikaki Yelusaleme, kutu kina o ntango ya lelo.\n\n16 Yango wana nasali likundoli lya ngai uta o nsango iye ipesami na bango baye bazalaki yambo ya ngai, kina o ebandeli ya mokolo mwa ngai;\n\n17 Mpe nde nasali likundoli lyoko lya makambo maye namoni na miso mya ngaimei.\n\n18 Mpe nayebi ete likundoli liye nasali lizali likundoli lyoko liyengebene mpe lya solo; nzokande makambo mingi maye, engebene na lokota la biso, tokoki te kokoma.\n\n19 Mpe sikawa natii nsuka yoko ya bolobi bwa ngai, boye bozali bwa ngaimei, mpe nabandi kopesa nsango ya makambo maye mazalaki ya ngai.\n\n20 Nazali Molomoni, eboto moko ya peto ya Lehi. Nazali na ntina ya kopambola Nzambe wa ngai mpe Mobikisi wa ngai Yesu Klisto, ete amemeki batata ba biso libanda lya mboka ya Yelusaleme, (mpe moko te ayebaki yango longola se yemei mpe bango baye amemeki libanda lya mboka ena) mpe ete apesi ngai mpe bato ba ngai boyebi boike boye mpo ya lobiko la bozo bwa biso.\n\n21 Iyo, apamboli ndako ya Yakobo, mpe ayokaki ngolu mpo ya nkona ya Yosefe.\n\n22 Mpe mbala nzike lokola bana ba Lehi babateli mitindo mya ye, apamboli bango mpe apesi bango bomengo engebene na liloba lya ye.\n\n23 Iyo, mpe solo akomeme lisusu montika moko mwa nkona ya Yosefe na boyebi bwa Nkolo Nzambe wa bango.\n\n24 Mpe solo lokola Nkolo azali na bomoi, akosangisa uta o ntaka inei ya mabele montika monso mwa nkona ya Yosefe, baye bapalanganisami mosika likolo lya etando mobimba ya mabele.\n\n25 Mpe lokola ayokani elongo na ndako mobimba ya Yakobo, kutu boye boyokani na bwango ayokani elongo na ndako ya Yakobo bokokokisama o ntango esengeli ya yemei, mpo ya bozongisi ndako mobimba ya Yakobo epai ya boyebi bwa boyokani boye ayokani elongo na bango.\n\n26 Nde ekoyeba bango Mosikoli wa bango, oyo azali Yesu Klisto, Mwana Mobali wa Nzambe; mpe nde bakosangana o kati uta o ntaka inei ya mabele epai ya mboka ya bangomei, uta wapi bapanzanaki; iyo, lokola Nkolo azali na bomoi boye ekozala. Amene.\n\n", "3-ne 6": "[center][font_size=26]Mokapo 6[/font_size][/center]\n\n[i]Banefi bazwi bomengo—Lolendo, bomengo, bokeseni bwa nkondo bobimi—Eklezia epasuki na bokabwani—Satana akambi bato na botomboki bwa polele—Baprofeta mingi babeleli boyamboli mpe babomami—Babomi ba bango basali ekokolo mpo ya kokamata boyangeli. Penepene na 26–30 ya Mobu mwa Mokonzi.[/i]\n\n1 Mpe sikawa esalemaki ete bato banso ba Banefi bazongaki banso o mboka ya bangomei o mobu mwa tuku mibale na motoba, moto na moto, elongo na libota lya ye, bibwele bya ye, mpe bitonga bya ye, farasa ya ye, mpe niama ya ye ya kobokolo, mpe biloko binso biye bizalaki na bango.\n\n2 Mpe esalemaki ete baliaka te bilei binso bya bango; yango wana bakamataki elongo na bango eye enso badundaka te, mboto inso ya bango ya lolenge na lolenge, wolo ya bango, mpe mpauni ya bango, mpe biloko binso bya bango bya motuya, mpe bazongaki o mboka ya bangomei, mpe bozwi bwa bango, o nordi mpe o sudi lokola, mpe o mboka ya nordi mpe o mboka ya sudi lokola.\n\n3 Mpe bapesaki epai ya bayongoli bana baye bakotaki o kati ya boyokani boko mpo ya kobatela kimia ya mboka, baye bazalaki na mposa ya kotikala Balamani, mboka, engebene na mitango mya bango, ete bakoka kozwa, na misala mya bango, nini bakowumela na yango; mpe boye batiaki kimia o mboka mobimba.\n\n4 Mpe babandaki lisusu kozwa bomengo mpe kokoma banene; mpe mibu mya tuku mibale na motoba mpe na sambo milekaki, mpe ezalaki malonga mpenza o mboka; mpe basalaki mibeko mya bango engebene na alima mpe boyengebene.\n\n5 Sikawa ezalaki eloko te o mboka mobimba mpo ya kopekisa bato na bozwi bomengo ntango inso, longola se soko bakokweya o kati ya bobuki mabeko.\n\n6 Mpe sikawa ezalaki Gidigidoni, mpe mosambisi, Lakonusi, mpe bango baye baponomoki bakambi, baye batiaka kimia eye enene o mboka.\n\n7 Mpe esalemaki ete ezalaki bingumba mingi bitongamaki lisusu, mpe bigumba mingi bibongisamaki lisusu.\n\n8 Mpe nzela inene mingi itongamaki, mpe nzela mingi isalemaki, iye ikambaki uta engumba na engumba, mpe uta mboka na mboka, mpe uta esika na esika.\n\n9 Mpe boye elekaki mobu mwa tuku mibale na mwambe, mpe bato bazalaka na kimia ya ntango inso.\n\n10 Kasi esalemaki ete o mobu mwa tuku mibale na libwa ebandaki kozala yoko boswani o ntei ya bato; mpe boko batombwanaki o lolendo mpe bifundeli na ntina ya bozwi bonene bwa bango, iyo, kutu kina o boniokoli bonene;\n\n11 Mpo ezalaki bato ba nkita mingi o mboka, mpe lisusu basambi mingi mpe bapolisi mingi.\n\n12 Bato babandaki kozala na bokeseni na nkondo, engebene na bomengo bwa bango, na mayele ma bango; iyo, boko bazangaki mayele na ntina ya bozangi bwa bango, mpe basusu bazwaki boyekoli bonene na ntina ya bozwi bwa bango.\n\n13 Boko batombwanaki o lolendo, mpe basusu bazalaki basawa mpenza; boko bazongisaki bofingi na bofingi, nzokande basusu bazwaki bofingi mpe boniokwami mpe ndenge inso ya matungisi, mpe balingaki te kozongisa mpe kofinga, kasi bazalaki basawa mpe bayamboli liboso lya Nzambe.\n\n14 Mpe boye ekomaki bokeseni bonene o mboka mobimba, mpenza ete eklezia ebandaki kobukana, iyo, mpenza ete o mobu mwa tuku misato eklezia ebukanaki o mboka mobimba longola se o ntei ya ndambo ya Balamani baye babongwanaki epai ya bondimi bwa solo; mpe balingaki te kolongwa uta o bwango, mpo bazalaki sikisiki, mpe nkonzo, mpe molende, kolingaka na etingia enso kobatela mitindo mya Nkolo.\n\n15 Sikawa ntina ya bobe bwa bato bozalaki boye—Satana azalaki na nguya enene, mpo ya kolamusa bato mpo ya kosala ndenge inso ya bobe, mpe mpo ya kovimbisa bango ololendo, kosenginiaka bango mpo ya koluka nguya, mpe bokulaka, mpe bozwi, mpe biloko mpamba bya mokili.\n\n16 Mpe boye Satana akambaki mitema mya bato mpo ya kosala ndenge inso ya bobe; yango wana basepelaka na kimia kasi mibu mike.\n\n17 Mpe boye, o ebandeli ya mobu mwa tuku misato na moko—bato komitikaka mpo ya ntango yoko elai mpo ya komememe na masenginia ma zabulu wapi epai azalaki na mposa ya komeme bango, mpe kosala bobe nini azalaki na mposa basala—mpe boye o ebandeli ya eye, mobu mwa tuku misato, bakomaki na bozali boko bwa nkuna ya nsomo.\n\n18 Sikawa basumukaki te na bozangi boyebi, ete bayebaki bolingi bwa Nzambe etali bango, mpo eteyamaka epai ya bango; yango wana batombokaki na mbe na bolingi.\n\n19 Mpe sikawa ezalaki o ntango ya Lakonusi, mwana mobali wa Lakonusi, mpo Lakonusi akamataki kiti ya tata wa ye mpe ayangelaki bato mobu mona.\n\n20 Mpe ebandaki kozala bato bafulamaki uta o lola, mpe batindamaki, kotelemeke o ntei ya bato o mboka mobimba, koteyaka mpe kotatolaka na mpiko masumu mpe mabe ma bato, mpe kotatolaka epai ya bango etali bosikoli boye Nkolo akosala mpo ya bato ba ye, to na maloba masusu, bosekwi bwa Klisto; mpe batatolaki na mpiko liwa mpe mpasi ya ye.\n\n21 Sikawa ezalaki mingi ya bato baye basilikaki mpenza na ntina ya bango baye batatolaki makambo maye; mpe bango baye basilikaki bazalaki mingi basambisi bakonzi, mpe bango baye bazalaka banganga banene mpe basambi; iyo; bango banso baye bazalaki basambi basilikaki na bango baye batatolaki makambo maye.\n\n22 Kasi ezalaki mosambi te to mosambisi te to nganga monene te oyo akokaki kozala na nguya mpo ya kokatela moto etumbu ya liwa longola se soko etumbu ekatamaki na moyangeli wa mboka.\n\n23 Sikawa ezalaki mingi ya bango baye batatolaki makambo matali Klisto, baye batatolaki na mpiko, baye bakamatamaki mpe batiamaki o liwa na nkuku na basambisi, ete boyebi bwa liwa lya bango ekomaki te epai ya moyangeli wa mboka kina nsima ya liwa lya bango.\n\n24 Sikawa tala, eye ezalaki ekeseni na mibeko mya mboka, ete moto abomama longola se soko bazalaka na nguya uta na moyangeli wa mboka—\n\n25 Yango wana bofundi boko bomataki uta epai ya mboka ya Zalayemila, na moyangeli wa mboka, likolo lya basambisi baye bakatelaki etumbu baprofeta ba Nkolo mpo ya liwa, engebene te na mobeko.\n\n26 Sikawa esalemaki ete bakamatamaki mpe bamememeki liboso lya mosambisi, mpo ya kosambisama na bobe boye basalaka, engebene na mobeko moye mopesamaka na bato.\n\n27 Sikawa esalemaki ete basambisi bana bazalaki na baninga mpe bandeko mingi; mpe batikali, iyo, kutu penepene na basambi banso mpe banganga banene, basanganaki bangomei elongo, mpe basalaki bomoko elongo na bandeko ba basambisi bana baye basengelaki kosambisama engebene na mobeko.\n\n28 Mpe bakotaki o kati ya boyokani bango na bango, iyo, kutu o kati ya boyokani boye bopesamaki na bango ba kala, boyokani boye bopesamaki mpe bosalemaki na zabulu, mpo ya kosanganela bosembo bonso.\n\n29 Yango wana basanganelaki bato ba Nkolo, mpe bakotaki o kati ya boyokani boko mpo ya kobebisa bango, mpe kobikisa bango baye bazalaki na elindo ya bobomi uta o maboko ma boyengebene, boye bozalaki penepene na kosalema engebene na mobeko.\n\n30 Mpe batiaki ntembe na mobeko mpe makoki ma ekolo ya bango; mpe basalaki boyokani bango na bango mpo ya kobebisa moyangeli, mpe kotia mokonzi moko likolo lya mboka, ete mboka ezala lisusu te na lipanda kasi eyangelama epai ya bakonzi.\n\n", "3-ne 7": "[center][font_size=26]Mokapo 7[/font_size][/center]\n\n[i]Mosambisi mokonzi abomami, boyangeli bobebisami, mpe bato bakabwani na mabota—Yakobo, motelemeli Klisto akomi mokonzi wa likelemba lyoko lya nkuku—Nefi ateyi boyamboli mpe bondimi na Klisto—Banzelu basali na ye mokolo na mokolo, mpe asekwisi ndeko mobali wa ye uta na bakufi—Mingi bayamboli mpe babatisami. Penepene na 30–33 ya Mobu mwa Mokonzi.[/i]\n\n1 Sikawa tala, nakolakisa epai ya bino ete batiaki te mokonzi moko likolo lya mboka; kasi o mobu mona kaka, iyo, mobu mwa tuku misato, babebisaki likolo lya kiti ya bosambisi, iyo, babomaki mosambisi mokonzi wa mboka.\n\n2 Mpe bato bakabwanaki bango na bango; mpe bakeseneki bango na bango na mabota, moto na moto engebene na libota lya ye mpe bandeko ba ye mpe baninga ba ye; mpe boye babebisaki boyangeli bwa mboka.\n\n3 Mpe libota na libota liponoki mokonzi moko to mokambi moko likolo lya bango; mpe boye bakomaki mabota mpe bakambi ba mabota.\n\n4 Sikawa tala, ezalaki moto te o ntei ya bango longola se soko azalaka na libota liike mpe bandeko mpe baninga mingi; yango wana mabota ma bango makomaki manene mpenza.\n\n5 Sikawa eye enso esalemaki, mpe izalaki bitumba naino te o ntei ya bango; mpe bobe boye bonso boyaka likolo lya bato zambi bamitikaki epai ya nguya ya Satana.\n\n6 Mpe mabongisi ma boyangeli mabebisamaki, na ntina ya likelemba lya nkuku lya baninga mpe bandeko ba bango baye babomaki baprofeta.\n\n7 Mpe babimisaki boweli boko bonene o mboka, mpenza ete eteni eleki sembo ya bato ekomaki enso penepene na kokoma bato ba nkuna, iyo, ezalaki bato sembo bake o ntei ya bango.\n\n8 Mpe boye mibu motoba milekaki te uta eteni eleki mingi ya bato ebalukaki uta o bosembo bwa bango, bo mbwa o esanzi ya ye, to bo ngulu o bopotoni bwa ye o potopoto.\n\n9 Sikawa likelemba lya nkuku, liye limemeki bobe bonene likolo lya bato, basangisaki bangomei elongo, mpe batiaki o moto mwa bango moto moko oyo babiangaki Yakobo;\n\n10 Mpe babiangaki ye mokonzi wa bango; yango wana akomaki mokonzi likolo lya lingomba liye lya nkuna; mpe azalaki moko wa bakonzi oyo apesaki mokana mwa ye mpo ya koboma baprofeta baye batatolaki mpo ya Yesu.\n\n11 Mpe esalemaki ete bazalaki bakasi te na motango lokola mabota ma bato, baye basalaki bomoko elongo longola se soko ezalaki bakambi ba bango batiaki mibeko mya bango, moko na moko engebene na libota lya ye; nzokande bazalaki bayini; ata bazalaki te bato boko sembo, kasi basalaki bomoko o boyini bwa bango baye bakotaki o kati ya boyokani boko mpo ya kobebisa boyangeli.\n\n12 Yango wana, Yakobo komonoko ete bayini ba bango bazalaki na motango monene koleka bango, ye kozalaka mokonzi wa lingomba, yango wana atindaki bato ba ye ete bakima o kati ya eteni ya nordi mpenza ya mboka, mpe kuna batongaki mpo ya bangomei bokonzi boko, kina basanganamaki na bakabwani, (mpo aleteke bango ete ezala bakabwani mingi) mpe bakomaki na bakasi bakoka mpo ya kowela na mabota ma bato; mpe basalaki boye.\n\n13 Mpe boye mbangu ezalaki botamboli bwa bango ete ekokaki kopekisama te kina bakendeki mosika ete bakanga bango te na bato. Mpe boye esukaki mobu mwa tuku misato; mpe boye ezalaki makambo ma bato ba Nefi.\n\n14 Mpe esalemaki ete o mobu mwa tuku misato na moko bakabwanaki na mabota, moto na moto engebene na libota, bandeko mpe baninga ba ye; nzokande bakomaki na boyokani ete bakokende te kobunda bango na bango; kasi basalaki bomoko te lokola na mibeko mya bango, mpe lolenge la bango la boyangeli, mpo botiamaki engebene na makanisi ma bango baye bazalaki bakonzi ba bango mpe bakambi ba bango. Kasi batiaki mibeko mya sikisiki ete libota lyoko likosala na lisusu mabe te, mpenza ete na yoko ndelo bazalaka na kimia o mboka; nzokande, mitema mya bango mibalukaki mosika na Nkolo Nzambe wa bango, mpe babambaki baprofeta mabanga mpe babwakaki bango libanda uta o ntei ya bango.\n\n15 Mpe esalemaki ete Nefi—ebimelamaki ye na banzelu mpe lisusu mongongo mwa Nkolo, yango wana emonoki ye banzelu, mpe ezalaki ye nzeneneke ya komono na miso, mpe nguya epesamaka epai ye ete akoka koyeba etali mosala mya Klisto, mpe lisusu ezalaki ye nzeneneke ya komono na miso ya bozongi bwa bango noki uta o bosembo epai ya nkuna mpe bonsomo bwa bango;\n\n16 Yango wana, eyokaki ye mpasi mpo ya bokasi bwa mitema mya bango mpe lolanda la mayele ma bango—akendeki o ntei ya bango o mobu mona kaka, mpe abandaki kotatola, na mpiko, boyamboli mpe bolimbisi bwa masumu na nzela ya bondimi likolo lya Nkolo Yesu Klisto.\n\n17 Mpe ateyaki bango makambo mingi; mpe manso makoki te kokomama, mpe eteni yoko ya mango makokoka te, yango wana makomama te o monkanda moye. Mpe Nefi ateyaki bango na nguya mpe na bokulaka bonene.\n\n18 Mpe esalemaki ete basilikaki na ye, kutu zambi azalaki na nguya mingi koleka bango, mpo bakokaki te kosalema ete bandima te maloba ma ye, mpo enene boye ezalaki bondimi bwa ye likolo lya Nkolo Yesu Klisto ete banzelu basalaki epai ya ye mikolo minso.\n\n19 Mpe o nkombo ya Yesu abwakaki libanda bazabulu mpe milimo mya mbindo; mpe kutu asekwisaki ndeko mobali wa ye, esilaka ye kobambama mabanga, mpe kozwa mpasi ya liwa na bato.\n\n20 Mpe bato bamonoki yango, mpe batatolaki yango mpe basilikaki na ye na ntina ya nguya ya ye, mpe lisusu asalaki makamwisi mingi koleka, liboso lya miso mya bato, o nkombo ya Yesu.\n\n21 Mpe esalemaki ete mobu mwa tuku misato na moko molekaki, mpe ezalaki bake baye babongwanaki epai ya Nkolo; mingi lokola babongwanaki balakisaki solo epai ya bato ete babimelamaki na nguya mpe Molimo mwa Nzambe oyo ezalaki na Yesu Klisto, na ye bandimaki.\n\n22 Mpe mingi lokola babwakamaki bazabulu libanda lya bango, mpe babikisamaki na malali ma bango mpe bokono bwa bango, bamonisaki solo epai ya bato ete bakitelamaka na Molimo mwa Nzambe, mpe babikisamaka na bokono bwa bango; mpe balakisaki lisusu bilembo mpe basalaki yoko makamwisi o ntei ya bato.\n\n23 Boye elekelaki mobu mwa tuku misato na mibale. Mpe Nefi abelelaki epai ya bato o ebandeli ya mobu mwa tuku misato na misato, mpe ateyaki epai ya bango boyamboli mpe bolimbisi bwa masumu.\n\n24 Sikawa nalingi bino bomikundola lisusu, ete ezali moko te oyo amememeki epai ya boyamboli oyo abatisamaki te na mai.\n\n25 Yango wana, bakulisamaki na Nefi, bato mpo ya mosala moye, ete banso lokola baye bakoya epai ya bango babatisama na mai, mpe eye lokola litatoli lyoko mpe ndakisa liboso lya Nzambe, mpe epai ya bato, ete bayambolaka mpe bazwaka bolimbisi boko bwa masumu ma bango.\n\n26 Mpe izalaki mingi o ebandeli ya mobu moye baye babatisamaki mpo ya boyamboli; mpe boye eteni eleki mingi ya mobu elekaki.\n\n", "3-ne 8": "[center][font_size=26]Mokapo 8[/font_size][/center]\n\n[i]Ekumbaki, boningani bwa mabele, moto, mopepe mwa kaina, mobulungano mwa biloko motatoli bobakami bwa Klisto o ekulusu—Bato mingi babebisami—Molili mozipi mboka mpo ya mikolo misato—Bango baye batikali bamileli. Penepene na 33–34 ya Mobu mwa Mokonzi.[/i]\n\n1 Sikawa esalemaki ete engebene na likundoli lya biso, mpe toyebi likundoli lya biso lizali lya solo; mpo tala, ezalaki moto moko moyengebene oyo abombaki likundoli—mpo solo asalaki makamwisi mingi o nkombo ya Yesu; mpe ezalaki moko te oyo akokaki kosala likamwisi lyoko o nkombo ya Yesu longola se soko apetolami eteni na eteni uta o bobe bwa ye—\n\n2 Mpe sikawa esalemaki, soko esalemaki te libunga na moto oyo na botangi ntango ya biso, mobu mwa tuku misato na misato molekaki;\n\n3 Mpe bato babandaki kotalela na limemia linene elembo eye epesamaki na profeta Samwele, Molamani, iyo, mpo ya ntango eye ekozala molili mpo ya ntaka ya mikolo misato likolo lya etando ya mboka.\n\n4 Mpe ebandaki kozala ntembe mpe boswani bonene o ntei ya bato, ata bilembo mingi boye bipesamaka.\n\n5 Mpe esalemaki o mobu mwa tuku misato na minei, o sanza ya yambo, o mokolo mwa minei mwa sanza, ekumbaki yoko enene, ya lolenge loko lokola loyebanaka mokolo moko te o mboka mobimba.\n\n6 Mpe ezalaki lisusu ekumbaki enene mpe ya nsomo; mpe ezalaki nkake ya nsomo, mpenza ete eningisaki mabele manso lokola ezalaki penepene na kokabwana o katikati.\n\n7 Mpe ezalaki minkalali mikasi mpenza, mya lolenge lokola loyebanaka mokolo moko te o mboka mobimba.\n\n8 Mpe engumba ya Zalayemila ekamataki moto.\n\n9 Mpe engumba ya Moloni ezindaki o kati ya bozindo bwa mbu, mpe bafandi ba yango bazindaki.\n\n10 Mpe mabele mamememeki likolo lya engumba ya Moloniya, ete o esika ya engumba ekomaki ngomba yoko enene.\n\n11 Mpe ezalaki bobebisami boko bonene o mboka ya epai ya sudi.\n\n12 Kasi tala, ezalaki bobebisami boko bonene mpe bwa somo mingi koleka o mboka ya epai ya nordi; mpo tala, etando enso ya mboka ebongwanaki, na ntina ya ekumbaki mpe mopepe mwa kaina, mpe nkake mpe minkalali, mpe boningani bonene mpenza bwa mabele;\n\n13 Nzela inene ibukanaki, ndelo ya nzela ike ibebaki, mpe bisika mingi bipatalala bikomaki bibukanabukana.\n\n14 Mpe bingumba mingi binene mpe bya lokumu bizindaki, mpe mingi bizindaki, mpe mingi bininganaki kina ndako ya byango bikweyaki o mabele, mpe bafandi ba byango babomamaki, mpe bisika bitikalaki mpamba.\n\n15 Mpe ezalaki yoko bingumba biye bitikalaki; kasi bobebi bwa byango bozalaki bonene mpenza, mpe ezalaki mingi o byango babomamaki.\n\n16 Mpe ezalaki boko baye bamememeki na mopepe mwa kaina, wapi bakendeki moto te ayebi; longola se bayebi ete bamememeki mosika.\n\n17 Mpe boye etando ya mabele mobimba ekomaki lolenge losusu, na ntina ya ekumbaki, mpe nkake, mpe minkalali, mpe boningani bwa mabele.\n\n18 Mpe tala, mabanga mapasukaki na biteni bibale, mpe mabukanaki likolo lya etando ya mabele mobimba, mpenza ete mamononoki biteni biteni, mpe bipasukapasuka mpe na biteni bibukana, likolo lya etando mobimba ya mboka.\n\n19 Mpe esalemaki ete etikaki nkake, mpe minkalali, moketi, mpe ekumbaki, boningani bwa mabele—mpo tala, iwumelaki mpo ya penepene na ntaka ya ngonga isato—elobamaki na boko ete ntango ezalaki enene koleka; nzokande, solo makambo mana manene mpe ma nsomo masalemaki o ntaka penepene na ngonga isato—mpe nde tala, ezalaki molili likolo lya etando ya mboka.\n\n20 Mpe esalemaki ete ezalaki molili monene likolo lya etando mobimba ya mboka, mpenza ete, bafandi ba yango baye bakweyaka te bakokaki koyoka mbongi ya molili.\n\n21 Ekokaki kozala mwinda te, na ntina ya molili mokasi, mpe buzi te, mpe esungi te; ekokaki kozala moto te mopelisamaki na libaya lilamu mpe likauka mpenza lya bango, boye ete ekokaki kozala mwinda ata moko te.\n\n22 Mpe emononoki mwinda te, mpe moto te, to nzenimoto te, mpe moi te, to sanza te, to minzoto te, mpo inene boye izalaki londende la molili loye lozalaki likolo lya etando ya mboka.\n\n23 Mpe esalemaki ete ewumelaki mpo ya ntaka ya mikolo misato ete emononoko mwinda te mpe ezalaki matanga mpe bogangi mpe boleli bonene o ntei ya bato banso ntango inso, iyo, enene ezalaki minkime mya bato, na ntina ya molili mpe bobebisami bonene boye boyaka likolo lya bango.\n\n24 Mpe o esika yoko bayokaki koganga, kolobaka: O ete toyambolaka yambo ya mokolo moye monene mpe mwa nsomo, mpe nde elingaki bandeko ba biso kobikisama, mpe balingaki kozikisama te o engumba enene Zalayemila.\n\n25 Mpe o esika esusu, bayokamaki koganga mpe kolela, kolobaka: O ete toyambolaka yambo ya mokolo moye monene mpe mwa nsomo, mpe tobomaka te mpe tobambaka baprofeta mabanga te mpe tobenganaka bango libanda te; nde elingaki bamama ba biso mpe bana basi kitoko ba biso, bana ba biso, kobikisama, mpe kokundama te o engumba enene Moloniya. Mpe izalaki bogangi bwa bato bonene mpe bwa nsomo.\n\n", "3-ne 9": "[center][font_size=26]Mokapo 9[/font_size][/center]\n\n[i]O kati ya molili, mongongo mwa Klisto mosakoli bobebisami bwa bato mpe bingumba mingi mpo ya nkuna ya bango—Asakoli bonzambe bwa ye lokola, ayebisi ete mobeko mwa Mose mokokisami, mpe abiangi bato mpo ya koya epai ya ye mpe kobikisama. Penepene na 34 ya Mobu mwa Mokonzi.[/i]\n\n1 Mpe esalemaki ete eyokanaki mongongo moko o ntei bafandi ba mabele, likolo lya etando mobimba ya mboka eye, kobelelaka:\n\n2 Lisuma, lisuma, lisuma epai bato baye; lisuma epai ya bafandi ba mabele mobimba longola se soko ba koyambola; mpo zabulu aseki mpe banzelu ba ye basepeli, na ntina ya bobomi bwa bana babali mpe bana basi kitoko ba bato ba ngai; mpe ezali na ntina ya bobe mpe bonsomo bwa bango ete bakweyi.\n\n3 Tala, engumba ena enene Zalayemila natumbi na moto, mpe bafandi ba yango.\n\n4 Mpe tala, mboka ena enene Moloni esali ngai kezindisa o bozindo bwa mbu, mpe bafandi ba yango bazindisami lokola.\n\n5 Mpe tala, engumba ena enene Moloniya nazipi na mabele, mpe bafandi ba yango, mpo ya kobomba mabe mpe bonsomo bwa bango uta o liboso lya elongi ya ngai, ete makila ma baprofeta mpe ma basantu mamata lisusu te epai ya ngai likolo lya bango.\n\n6 Mpe tala, engumba ya Giligali nasali ezindisama, mpe bafandi ba yango mpo ya kokundama o bozindo bwa mabele;\n\n7 Iyo, mpe engumba ya Oniya mpe bafandi ba yango, mpe engumba ya Mokumi mpe bafandi ba yango, mpe engumba ya Yelusaleme mpe bafandi ba yango; mpe mai nasali mamata o bisika bya byango, mpo ya kobomba nkuna mpe bonsomo bwa bango uta o liboso lya elengi ya ngai, ete makila ma baprofeta mpe basantu mamata lisusu te epai ya ngai likolo lya bango.\n\n8 Mpe tala, engumba ya Gadiandi, mpe engumba ya Gadiomina mpe engumba ya Yakobo, mpe engumba ya Gimigimino, biye binso nasali bizindisama mpe nasali ngomba mpe lobwaku o bisika bya byango; mpe bafandi ba byango nakundi o bozindo bwa mabele, mpo ya kobomba nkuna mpe bonsomo bwa bango uta o liboso lya elongi ya ngai, ete makila ma baprofeta mpe basantu mamata lisusu te epai ya ngai likolo lya bango.\n\n9 Mpe tala, engumba ena enene Yakobugati, eye ezalaki na bafandi ba mokonzi Yakobo, nasali etumbama na moto na ntina ya masumu mpe nkuna ya bango, eye ezalaki likolo lya nkuna ya mabele mobimba, na ntina ya bobomi mpe makelemba ma nkuku ma bango; mpo ezalaki bango baye babebisaki kimia ya bato ba ngai na boyangeli bwa mboka; yango wana nasali bango batumbama, mpo ya kobebisa bango uta o liboso lya elongi ya ngai, ete makila ma baprofeta mpe basantu mamata epai ya ngai lisusu te likolo lya bango.\n\n10 Mpe tala, engumba ya Lamani, mpe engumba ya Yosi, mpe engumba ya Gada mpe engumba ya Kisikumeni, nasali bitumbama na moto, mpe bafandi ba byango, na ntina ya nkuna ya bango na kobwakaka baprofeta libanda, mpe kobambaka mabanga bango baye natindaki mpo ya kosakola epai ya bango etali nkuna mpe bonsomo bwa bango.\n\n11 Mpe zambi babwakaki bango banso libanda, ete ezalaki mosembo te o ntei ya bango, natindaki o nse moto mpe nabebisaki bango, ete nkuna mpe bonsomo bwa bango bokoka kobombama uta o liboso lya elongi ya ngai, ete makila ma baprofeta mpe ma basantu baye natindaki o ntei ya bango makoka kobelela epai ya ngai te uta o mabele likolo lya bango.\n\n12 Mpe mabebisami mingi nasali maya likolo lya mboka eye mpe likolo lya bato baye, na ntina ya nkuna ya bango mpe bonsomo bwa bango.\n\n13 O bino banso bobikisami zambi bozalaki sembo koleka bango, sikawa ekozonga binote epai ya ngai mpe ekoyambola bino te masumu ma bino, mpe ekobongwana bino te, ete nakoka kobikisa bino?\n\n14 Iyo, solo nalobi epai ya bino, soko bokoya epai ya ngai bokozwa bomoi bwa seko. Tala, loboko la ngai la ngolu lotandolami ona bino, mpe onso oyo akoya, nakoyamba ye; mpe bapambolami bango baye bakoya epai ya ngai.\n\n15 Tala, nazali Yesu Klisto Mwana Mobali wa Nzambe. Nakelaki lola mpe mabele, mpe biloko binso biye bizali o kati ya yango. Nazalaki elongo na Tata uta o ebandeli. Nazali na Tata, mpe Tata azali na ngai; mpe na ngai Tata akembeli nkombo ya ye.\n\n16 Nayaki epai ya ba ngaimei, ba ngaimei bayambaki ngai te. Mpe nkoma itali boyei bwa ngai ikokisami.\n\n17 Mpe mingi lokola bayambi ngai, na bango napesi nguya ya kokoma bana babali ba Nzambe; mpe kutu boye elingi ngai na mingi lokola bakondima likolo lya nkombo ya ngai, mpo tala, na ngai bosikoli boyei, mpe na ngai mobeko mwa Mose mokokisami.\n\n18 Nazali mwinda mpe bomoi bwa mokili. Nazali Alifa mpe Omega, ebandeli mpe nsuka.\n\n19 Mpe bokobonza epai ya ngai lisusu te bosopi makila; iyo, mbeka ya bino mpe mabonza matumbama makolongwa, mpo nakondima yoko te ya mbeka ya bino mpe mabonza ma bino matumbama.\n\n20 Mpe bokobonza mpo ya mbeka yoko epai ya ngai motema moko mobukana mpe molimo moko mwa mawa. Mpe oyo akoya epai ya ngai na motema moko mobukana mpe molimo moko mwa mawa, ye nakobatisa na moto mpe na Molimo Mosantu, kutu lokola Balamani, na ntina ya bondimi bwa bango na ngai o ntango ya mbongwana ya bango, babatisamaki na moto mpe na Molimo Mosantu, mpe bayebaki yango te.\n\n21 Tala, nayei epai ya mokili mpo ya komeme bosikoli bwa mokili, mpo ya kobikisa mokili uta o masumu.\n\n22 Yango wana, onso oyo ayamboli mpe ayei epai ya ngai lokola mwana moke, ye nakoyamba, mpo ya oyo wa lolenge loye ezali bokonzi bwa Nzambe. Mpo tala, mpo ya oyo wa lolenge loye nalalisi o nse bomoi bwa ngai mpe nakamati bwango lisusu; yango wana, yambolani mpe yakani epai ya ngai nsuka ya mabele mpe bobikisama.\n\n", "3-ne 10": "[center][font_size=26]Mokapo 10[/font_size][/center]\n\n[i]Nie ezali o mboka mpo ya ngonga mingi—Mongongo mwa Klisto molaki kosangisa bato ba ye lokola mama nsoso moko asangisi bana nsoso ba ye—Eteni eleki sembo ya bato babatelami. Penepene na 34–35 ya Mobu mwa Mokonzi.[/i]\n\n1 Mpe sikawa tala, esalemaki ete bato banso ba mboka bayokaki maloba maye, mpe batatolaki yango. Mpe nsima ya maloba maye nie ezalaki o mboka mpo ya ntaka ya ngonga mingi;\n\n2 Mpo enene boye ezalaki bokamwi bwa bato ete batikaki komilelaka mpe kogangaka mpo ya bobungisi bwa bandeko ba bango baye babomamaki; yango wana nie ezalaki o mboka mobimba mpo ya ntaka ya ngonga mingi.\n\n3 Mpe esalemaki ete eyaki mongongo moko lisusu epai ya bato, mpe bato banso bayokaki, mpe batatolaki yango, kolobaka:\n\n4 O bino bato ba bingumba biye binene biye bikweyi, baye bozali biboto bya Yakobo, iyo, baye bozali bato ba ndako ya Yisalaele, boniboni mbala mingi nalingaki kosangisa bino lokola mama nsoso moko asangisi bana nsoso ba ye o nse ya mapapu ma ye, mpe naleisi bino.\n\n5 Mpe lisusu, boniboni mbala mingi nalingaki kosangisa bino lokola mama nsoso moko asangisi bana nsoso ba ye o nse ya mapapu ma ye, iyo, O bino bato ba ndako ya Yisalaele, baye bokweyi; iyo, O bino bato ba ndako ya Yisalaele, bino baye bofandi o Yelusaleme, lokola bino baye bokweyi; iyo, boniboni mbala mingi nalingaki kosangisa bino lokola mama nsoso moko asangisi bana nsoso ba ye o nse ya mapapu ma ye, mpe bolingaki te.\n\n6 O bino ndako ya Yisalaele oyo nabikisi, boniboni mbala mingi nalingaki kosangisa bino lokola mama nsoso moko asangisi bana nsoso ba ye o nse ya mapapu ma ye, soko bokoyambola mpe bokozonga epai ya ngai na mokano motonda mwa motema.\n\n7 Kasi soko te, O ndako ya Yisalaele, esika ya bofandi bwa bino ekotikala mpamba kina o ntango ya bokokisi bwa boyokani na batata ba bino.\n\n8 Mpe sikawa esalemaki ete esilisaka bato koyoka maloba maye, tala, babandaki kolela mpe koganga lisusu mpo ya bobungisi bwa bandeko mpe baninga ba bango.\n\n9 Mpe esalemaki ete boye mikolo misato milekaki. Mpe ezalaki o ntongo, mpe molili mopanzanaki uta mosika na etando ya mboka, mpe mabele matikaki kolenge, mpe mabanga matikaki kopasuka, mpe minkime mya nsomo mitikaki, mpe makelele ma lokito malekaki.\n\n10 Mpe mabele makangamaki lisusu, ete matelemeki; mpe matanga, mpe boleli, mpe biyelela bya bato baye batikalaki na bomoi bitikaki; mpe matanga mabalukaki na bosepeli, mpe bomileli na bosanzoli mpe na bopesi matondi epai ya Nkolo Yesu Klisto, Mosikoli wa bango.\n\n11 Mpe kina lelo ikokisamaki nkoma iye ilobamaka na baprofeta.\n\n12 Mpe ezalaki eteni eleki sembo ya bato baye babikisamaki, mpe ezalaki bango baye bayambaki baprofeta, mpe babambaki bango mabanga te, mpe ezalaki bango baye basopaka te makila ma basantu, baye babikisamaki—\n\n13 Mpe babikisamaki, mpe bazindisamaki mpe bakundamaki te o mabele; mpe bazindisamaki te o bozindo bwa mbu; mpe bazikisamaki te na moto, to bakweyelaki te mpe banikamaki te o liwa; mpe bamememeki te na mopepe mwa kaina; to bazipamaki te na mbongi ya molinga mpe ya molili.\n\n14 Mpe sikawa, onso oyo atangi, tika ye asosola; ye oyo azali na nkoma, tika ye aluka yango, mpe amono mpe atala soko liwa liye linso mpe bobebisami na moto, mpe na molinga, mpe na ekumbaki, mpe na mopepe mwa kaina, mpe na bofungwani bwa mabele mpo ya koyamba bango, mpe makambo manso maye mazali te mpo ya bokokisi bwa mabikuli ma baprofeta basantu mingi.\n\n15 Tala, nalobi epai ya bino ete, Iyo, mingi batatolaki makambo maye o boyei bwa Klisto, mpe babomamaki zambi batatolaki mpo ya makambo maye.\n\n16 Iyo, profeta Zenosi atatolaki makambo maye, mpe lisusu Zenoki alobaki etali makambo maye, zambi batatolaki mingi etali biso, baye tozali montika mwa nkona ya bango.\n\n17 Tala, tata wa biso Yakobo atatolaki lisusu etali montika moko mwa nkona ya Yosefe. Mpe tala, ezali biso te montika moko mwa nkona ya Yosefe? Mpe makambo maye matatoli biso, makomami te likolo lya palaki ya motako iye tata wa biso Lehi amemeki libanda lya Yelusaleme?\n\n18 Mpe esalemaki ete o nsuka ya mobu mwa tuku misato na minei, tala, nakolakisa epai ya bino ete bato ba Nefi baye babikisamaki, mpe lisusu bango baye babiangemaka Balamani, baye babikisamaki, elakisamaki lisungi linene epai ya bango, mpe mapamboli manene masopamaki likolo lya mito mya bango, mpo noki nsima ya bobuti bwa Klisto o kati ya lola, amimonisaki solo epai ya bango—\n\n19 Kolakisaka nzoto ya ye epai ya bango, mpe kosalaka epai ya bango; mpe nsango yoko ya mosala mwa ye ekopesama awa nsima. Yango wana mpo ya ntango eye natii nsuka yoko ya maloba ma ngai.\n\n", "3-ne 11": "Yesu Klisto amilakisaki epai ya bato ba Nefi, lokola ebele basanganaki o mboka Beboo, mpe asalaki epai ya bango; mpe o lolenge loye amilakisaki epai ya bango.\n\nKokwaka mikapo 11 o 26 eye o kati.\n\n[center][font_size=26]Mokapo 11[/font_size][/center]\n\n[i]Tata atatoli Mwana Mobali Molingami wa ye—Klisto abimi mpe asakoli botumbolami bwa ye—Bato bayoki bilembo bya mpota o maboko mpe makolo ma Yesu—Bagangi Hozana—Atii ndakisa mpe lolenge la libatisi—Molimo mwa boweli azali ya zabulu—malongi ma Klisto mazali ete bato bandima, babatisama mpe bazwa Molimo Mosantu. Penepene na 34 ya Mobu mwa Mokonzi.[/i]\n\n1 Mpe sikawa, esalemaki ete basanganaki elongo ebele yoko enene, ya bato ba Nefi zingazinga mpembeni ya tempelo eye ezalaki o mboka Beboo; mpe bazalaki kosepelaka mpe kokamwaka bango na bango, mpe kolakisaka na bango na bango bobongwani bonene mpe bwa bokamwi boye bosalemaka.\n\n2 Mpe bazalaki kosololaka etali Yesu Klisto, oyo ya ye elembo epesamaka etali liwa lya ye.\n\n3 Mpe esalemaki ete ntango ezalaki bango kosololaka boye bango na bango, bayokaki mongongo moko lokola soko moyaki libanda lya lola; mpe babwakaki miso zingazinga mpembeni, mpo basosolaki te mongongo moye bayokaki; ezalaki mongongo mokasi te; nzokande, mpe ata ezalaki mongongo moke mokotaki bango baye bayokaki o katikati, mpenza ete ezalaki eteni te ya nzoto ya bango eye esalaki elenge te, iyo ekotaki o bozo mpenza, mpe esalaki mitema mya bango mipela.\n\n4 Mpe esalemaki ete lisusu bayokaki mongongo, mpe basosolaki mwango te.\n\n5 Mpe lisusu mbala ya isato bayokaki mongongo, mpe bafungolaki matoyi ma bango mpo ya koyoka mwango; mpe miso mya bango mizalaki ona lokito la mwango; mpe batalaki sikisiki ona lola, uta wapi lokito loyaki.\n\n6 Mpe tala, mbala ya isato basosolaki mongongo moye bayokaki; mpe molobaki epai ya bango:\n\n7 Tala Mwana Mobali Molingami wa ngai, na ye nasepeli mingi, na ye nakembeli nkombo ya ngai, yokani ye.\n\n8 Mpe esalemaki, lokola basosolaki babwakaki miso mya bango lisusu ona lola; mpe tala bamonoki Moto moko kokitaka libanda lya lola; mpe alataki monkoto mwa mpembe, mpe akitaki mpe atelemeki o katikati ya bango; mpe miso mya ebele mobimba mibalukaki likolo lya ye; bamekaki te kofungola minoko mya bango, kutu na bango na bango, mpe bayebaki te nini elingaki koloba, mpo bakanisaki ete ezalaki anzelu moko abimaki epai ya bango.\n\n9 Mpe esalemaki ete atandolaki loboko la ye mpe alobaki epai ya bato, kolobaka:\n\n10 Tala, nazali Yesu Klisto, oyo baprofeta batatolaki akoya o kati ya mokili.\n\n11 Mpe tala, nazali mwinda mpe bomoi bwa mokili; mpe nameli nkeni eye ya bololo eye Tata apesi ngai, mpe nakembeli Tata na kokamataka likolo lya ngai masumu ma mokili, na yango nandimi bolingi bwa Tata na makambo manso uta o ebandeli.\n\n12 Mpe esalemaki ete elobaka Yesu maloba maye ebele bakweyaki o mabele; mpo bamikundolaki ete ebikulamaka o ntei ya bango ete Klisto akomilakisa epai ya bango nsima ya bobuti bwa ye o kati ya lola.\n\n13 Mpe esalemaki ete Yesu alobaki epai ya bango kolobaka:\n\n14 Telemeni mpe yakani epai ya ngai, ete bokoka kotia maboko ma bino o kati ya mopanzi mwa ngai, mpe lisusu ete bokoka koyoka bilembo bya nsete o maboko ma ngai mpe makolo ma ngai, ete bokoka koyeba ete nazali Nzambe wa Yisalaele, mpe Nzambe wa mabele mobimba; nabomami mpo ya masumu ma mokili.\n\n15 Mpe esalemaki ete ebele bakendeki, mpe batiaki maboko ma bango o mopanzi mwa ye, mpe basimbaki bilembo bya nsete o maboko ma ye mpe makolo ma ye; mpe basalaki, kokendeke moko na moko kina bango banso bakendeke, mpe bamonoki na miso mya bango mpe bayokaki na maboko ma bango, mpe bayebaki na ntembe te mpe bapesaki litatoli, ete ezalaki ye, oyo baprofeta bakomaki, ete akoya.\n\n16 Mpe ekendeke mpe etatolaka bango banso mpo ya bangomei, bagangaki na lisanga lyoko, kolobaka:\n\n17 Hozana! Epambolama nkombo ya Nzambe Aleki Likolo! mpe bakweyaki o makolo ma Yesu, mpe bakumbamelaki ye.\n\n18 Mpe esalemaki ete alobaki epai ya Nefi (mpo Nefi azalaki o ntei ya ebele) mpe atindaki ete abeleme.\n\n19 Mpe Nefi atelemeki mpe akendeki, mpe amigumbaki liboso lya Nkolo mpe apwepweki makolo ma ye.\n\n20 Mpe Nkolo atindaki ye ete ateleme. Mpe atombwanaki mpe atelemeki liboso lya ye.\n\n21 Mpe Nkolo alobaki epai ya ye: Napesi epai ya yo nguya ete obatisa bato baye ezongi ngai lisusu o kati ya lola.\n\n22 Mpe lisusu Nkolo abiangaki basusu mpe alobaki epai ya bango lolenge loko; mpe apesaki epai ya bango nguya ya kobatisa. Mpe alobaki epai ya bango: Na lolenge loye bokobatisa; mpe ekozala boswani te o ntei ya bino.\n\n23 Solo, nalobi epai ya bino, ete oyo ayamboli masumu ma ye na nzela ya maloba ma bino, mpe azali na mposa ya kobatisama o nkombo ya ngai, na lolenge loye bokobatisa bango—Tala, bokokita mpe bokoteleme o mai, mpe o nkombo ya ngai bokobatisa bango.\n\n24 Sikawa tala, maye mazali maloba maye bokoloba, kobiangaka bango na nkombo, kolobaka:\n\n25 Lokola epesameli ngai bokulaka na Yesu Klisto, nabatisi yo o nkombo ya Tata, mpe ya Mwana Mobali, mpe ya Molimo Mosantu. Amene.\n\n26 Mpe nde bokozindisa bango o mai mpe bokobima lisusu libanda lya mai.\n\n27 Mpe nsima ya lolenge loye bokobatisa o nkombo ya ngai: mpo tala, solo, nalobi epai ya bino, ete Tata, mpe Mwana Mobali mpe Molimo Mosantu bazali moko; mpe nazali na Tata, mpe Tata azali na ngai, mpe Tata mpe ngai tozali moko.\n\n28 Mpe engebene lokola natindi bino, boye bokobatisa. Mpe ekozala boswani lisusu te o ntei ya bino, lokola ezali kina sikawa; mpe ekozala boswani te o ntei ya bino etali biteni bya malongi ma ngai, lokola ezalaki kina sikawa.\n\n29 Mpo solo, solo nalobi epai ya bino: ye oyo azali na molimo mwa boweli azali wa ngai te, kasi azali wa zabulu, oyo azali tata wa boweli, mpe ye alamusi mitema mya bato na boweli na nkanda, bango na bango.\n\n30 Tala, eye ezali te malongi ma ngai, kolamusa mitema mya bato na nkanda, kasi eye ezali malongi ma ngai, makambo ma lolenge loye masila.\n\n31 Tala, solo, solo, nalobi epai ya bino, nakosakola epai ya bino malongi ma ngai.\n\n32 Mpe eye ezali malongi ma ngai, mpe ezali malongi maye Tata apesi epai ya ngai; mpe napesi litatoli lya Tata, mpe Tata apesi litatoli lya ngai, mpe Molimo Mosantu apesi litatoli lya Tata mpe lya ngai; mpe napesi litatoli ete Tata atindi bato banso, bisika binso, koyambola mpe kondima na ngai.\n\n33 Mpe onso oyo andimi na ngai mpe abatisami, ye kaka akobikisama; mpe bazali bango baye bakosangola bokonzi bwa Nzambe.\n\n34 Mpe onso oyo andimi na ngai te, mpe abatisami te, akotumbolama.\n\n35 Solo, solo nalobi epai ya bino ete eye ezali malongi ma ngai, mpe napesi litatoli lya lyango uta na Tata; ete onso oyo andimi na ngai andimi na Tata lokola, mpe epai ya ye ekopesa Tata litatoli lya ngai, mpo akobimela ye na moto mpe na Molimo Mosantu.\n\n36 Mpe boye Tata akopesa litatoli lya ngai, mpe Molimo Mosantu akopesa litatoli epai ya ye lya Tata mpe ngai; mpo Tata, mpe ngai, mpe Molimo Mosantu tozali moko.\n\n37 Mpe lisusu nalobi epai ya bino: bosengeli koyambola, mpe kokoma lokola mwana moko moke, mpe kobatisama o nkombo ya ngai, to bokoki ata moke te kozwa biloko biye.\n\n38 Mpe Lisusu nalobi epai ya bino: bosengeli koyambola mpe kobatisama o nkombo ya ngai, mpe kokoma lokola mwana moko moke, to bokoki ata moke te kosangola bokonzi bwa Nzambe.\n\n39 Solo, solo nalobi epai ya bino, eye ezali malongi ma ngai, onso oyo atongi likolo lya eye atongi likolo lya libanga lya ngai, mpe bikuke bya limfelo bikolonga bango te.\n\n40 Mpe onso oyo akosakola mingi to moke koleka eye, mpe atii yango lokola malongi ma ngai, ye kaka ayei na zabulu, mpe atongami te likolo lya libanga lya ngai; kasi atongi likolo lya nse yoko ya zelo, bikuke bya limfelo bifungwani mpo ya koyamba oyo ya lolenge loye eyei mpela enene mpe mipepe mibeti likolo lya bango.\n\n41 Yango wana, kendeni epai ya bato baye, mpe sakolani maloba maye nalobi, epai ya nsuka ya mabele.\n\n", "3-ne 12": "[center][font_size=26]Mokapo 12[/font_size][/center]\n\n[i]Yesu abiangi mpe atindi Bazomi na Babale—Apesi na Banefi lisukulu lyoko likokani na Esakola ya Esengo ya Ngomba—Alobi Esakola ya Esengo—Mateya ma ye mazali likolo mpe liboso lya mobeko mwa Mose—Bato batindami kozala babongo nie kutu lokola ye mpe Tata wa ye bazali babongo nie—Mekisani Matai 5. Penepene na 34 ya Mobu mwa Mokonzi.[/i]\n\n1 Mpe esalemaki ete elobaka Yesu makambo epai ya Nefi, mpe na bango baye babiangemaki (sikawa motango mwa bango baye babiangemaki, mpe bazwaki nguya mpe bokulaka mpo ya kobatisa, ezalaki zomi na babale) mpe tala, atandolaki loboko la ye epai ye ebele, mpe agangaki epai ya bango, kolobaka: Bopambolami soko bokosala keba epai ya maloba ma bazomi na babale baye naponi uta o ntei ya bino mpo ya kosala epai ya bino, mpe mpo ya kozala basali ba bino; epai ya bango napesi nguya ete bakoka kobatisa bino na mai, mpe nsima soko bobatisami na mai, tala, nakobatisa bino na moto mpe na Molimo Mosantu. Yango wana, bopambolami soko bokondimi na ngai mpe bokobatisama, nsima soko bomoni ngai mpe boyebi ete nazali.\n\n2 Mpe lisusu, bapambolami mingi koleka bango baye bakondima na maloba ma bino zambi ete bokotatola ete bomoni ngai mpe boyebi ete nazali. Iyo, bapambolami bango baye bakondima na maloba ma bino, mpe bakoya o kati ya bozindo bwa bosawa mpe bakobatisama; mpo bakobimelama na moto mpe Molimo Mosantu, mpe bakozwa bolimbisi boko bwa masumu ma bango.\n\n3 Iyo, bapambolami bakeleli o molimo baye bayei epai ya ngai, mpo ya bango ezali bokonzi bwa lola;\n\n4 Mpe lisusu, bapambolami bango banso baye baleli, mpo bakobondisama.\n\n5 Mpe bapambolami basokemi, mpo bakosangola mabele.\n\n6 Mpe bapambolami bango banso baye bazali na nzala mpe mposa nsima ya boyengebene, mpo bakotondisama na Molimo Mosantu.\n\n7 Mpe bapambolami bato na ngolu, mpo bakozwa ngolu.\n\n8 Mpe bapambolami banso bazali na mitema peto, mpo bakomono Nzambe.\n\n9 Mpe bapambolami banso basali ba kimia, mpo bakobiangema bana ba Nzambe.\n\n10 Mpe bapambolami banso baye baniokwami mpo ya ntina ya nkombo ya ngai, mpo ya bango ezali bokonzi bwa lola.\n\n11 Mpe bopambolami ntango bato bakofinga mpe bakoniokolo bino, mpe bakoloba ndenge inso ya bobe bwa lokuta likolo lya bino, na ntina ya ngai.\n\n12 Mpo bokozwa bosepeli bonene mpe bokozala na nsai mpenza, mpo enene ekozala mbano ya bino o lola; Mpo boye eniokoloki bango baprofeta baye bazalaki liboso lya bino.\n\n13 Solo, solo, nalobi epai ya bino, napesi epai ya bino kozala mongwa mwa mabele; kasi soko mongwa mokobungisa elengi ya yango, na nini ekozwa mabele mongwa? Mongwa mokozala bongo molamu mpo ya eloko te, kasi mpo ya kobwakama libanda mpe koniatama o nse ya makolo.\n\n14 Solo, solo, nalobi epai ya bino, napesi epai ya bino kozala mwinda ya bato baye. Engumba yoko eye etiami likolo lya ngomba patatalu ekoki kobombama te.\n\n15 Tala, bato bakopelisaka buzi yoko mpe bakotia yango o nse ya ekolo? Te, kasi likolo lya esimbelo, mpe epesi mwinda na banso baye bazali o ndako.\n\n16 Yango wana, tika mwinda mwa bino mongenge boye liboso lya bato baye, ete bamono misala milamu mya bino mpe bakembela Tata wa bino oyo azali o lola.\n\n17 Kanisani te ete nayei mpo ya kobebisa mobeko mpe baprofeta. Nayei te mpo ya kobebisa kasi mpo ya kokokisa.\n\n18 Mpo solo nalobi epai ya bino, nsonge yoko te to elembo yoko te ekolongwa uta o mobeko, kasi na ngai enso ekokisami.\n\n19 Mpe tala, napesi bino mobeko mpe mitindo mya Tata wa ngai, ete bokondima na ngai, mpe ete bokoyambola masumu ma bino, mpe bokoya epai ya ngai, na motema moko mobukana mpe molimo moko mwa mawa. Tala, bozali na mitindo liboso lya bino, mpe mobeko mokokisami.\n\n20 Yango wana yakani epai ya ngai mpe bikisamani; mpo, solo, nalobi epai ya bino, ete longola se soko bobombi mitindo mya ngai, miye natindi bino o ntango eye, bokoki ata moke te kokota o kati ya bokonzi bwa lola.\n\n21 Boyoki ete elobami na bango ba ntango ya kala, mpe ekomami lisusu liboso lya bino, ete okoboma te; ete onso oyo akoboma akozala na likama lya bosambisi bwa Nzambe.\n\n22 Kasi nalobi epai ya bino ete onso oyo asiliki na ndeko wa ye akozala na likama lya bosambisi bwa ye. Mpe onso oyo akoloba epai ya ndeko mobali wa ye: Zoba, akozala na likama lya likita; onso oyo akoloba, Yo moto wa ligboma, akozala na likama lya moto mwa limfelo.\n\n23 Yango wana, soko okoya epai ya ngai, to okozala na mposa ya koya epai ya ngai, mpe omikundoli ete ndeko wa yo azali na likambo lya yo—\n\n24 Kende nzela ya yo epai ya ndeko wa yo, mpe yambo zongisa boyokani na ndeko wa yo, mpe nde yaka epai ya ngai na mokano motonda mwa motema, mpe nakoyamba yo.\n\n25 Yokana na monguna wa yo noki ntango ezali bino o nzela elongo na ye, mbele o yoko ntango akozwa yo, mpe okobwakama o kati ya boloko.\n\n26 Solo, solo, nalobi epai ya yo, o nzela yoko te okobima kuna kina ofuti lomeya la nsuka mpenza. Ntango ezali yo o boloko ekoka yo kofuta ata lomeya loko? Solo, solo, nalobi epai ya bino, Te.\n\n27 Tala, ekomami na bango ba ntango ya kala, ete okosala ekobo te.\n\n28 Kasi nalobi epai ya bino ete, onso oyo atali mwasi moko, mpo ya kolula nsima ya ye, asili asali ekobo o motema mwa ye.\n\n29 Tala, napesi epai ya bino motindo moko, ete bokondima yoko te ya makambo maye makota o mitema mya bino.\n\n30 Mpo ezali bolamu ete bomiwangana na makambo maye, na wapi bokamati ekulusu ya bino, koleka ete bobwakama o kati ya limfelo.\n\n31 Ekomami, ete onso oyo akolongola mwasi wa ye, apesa likomi lyoko lya bobomi libala.\n\n32 Solo, solo, nalobi epai ya bino, ete onso oyo akolongola mwasi wa ye, longola se mpo ya ntina ya bondumba, asali ye asala ekobo. Mpe onso oyo akobala ye oyo abomi libala asali ekobo.\n\n33 Mpe lisusu ekomami, okolapa ndai te, kasi okokokisa epai ya Nkolo ndai ya yo.\n\n34 Kasi solo, solo nalobi epai ya bino, lapani ndai soko moko te; na lola te, mpo ezali ngbende ya Nzambe;\n\n35 To na mabele te, mpo ezali ebonga ya makolo ma ye;\n\n36 To okolapa ndai na moto mwa yo te, zambi okoki kosala nsuki yoko yindu to mpembe te;\n\n37 Kasi tika ete liyebisi lya yo lizala Iyo, iyo; Te, te; mpe enso eye eyei mingi koleka iye ezali ebe.\n\n38 Mpe tala, ekomami, liso lyoko mpo ya liso lyoko, mpe lino lyoko mpo ya lino lyoko.\n\n39 Kasi nalobi epai ya bino, ete bokopika mpende te na bobe, Kasi onso oyo akobete yo na litama lya mobali, balula na ye litama lisusu.\n\n40 Mpe soko moto afundi yo na mobeko mpe alongoli kazaka ya yo; tika ye azwa monkoto mwa yo lokola.\n\n41 Mpe onso oyo asengisi yo mpo ya kokende kilometele yoko, kenda elongo na ye ibale.\n\n42 Pesa na ye oyo asengi yo, mpe na ye oyo akodefa na yo kobaluka mosika te.\n\n43 Mpe tala ekomami lisusu, ete okolinga moto wa penepene na yo mpe okoyina moyini wa yo.\n\n44 Kasi tala nalobi epai ya bino, lingani bayini ba bino, pambolani bango baye balakeli bino botutu, salani bolamu na bango baye bayini bino, sambelani mpo ya bango baye bakotala bino mpamba mpe bakoniokolo bino.\n\n45 Ete bokoka kozala bana ba Tata wa bino oyo azali o lola, mpo ye asali moi mwa ye mobima likolo lya babe mpe likolo lya balamu.\n\n46 Yango wana makambo mana maye mazalaki na ntango ya kala, maye mazalaki o nse ya mobeko, na ngai manso makokisami.\n\n47 Makambo ma kala masili, mpe makambo manso makomi ma sika.\n\n48 Yango wana nalingi ete bozala bobongo nie kutu lokola ngai to Tata wa bino oyo azali o lola azali abongo nie.\n\n", "3-ne 13": "[center][font_size=26]Mokapo 13[/font_size][/center]\n\n[i]Yesu ateyi Banefi losambo la Nkolo—Basengeli kotia bomengo o lola—Bazomi na Babale o mosala mwa bango batindami kotia te likanisi mpo ya biloko bya ntango—Mekisani Matai 6. Penepene na 34 ya Mobu mwa Mokonzi.[/i]\n\n1 Solo, solo, nalobi ete nalingi ete bokaba limozina epai ya bakeleli, kasi salani keba ete bokaba te limozina lya bino liboso lya bato mpo ya komonomo na bango; soko te bozali na mbano te, na Tata wa bino oyo azali o lola.\n\n2 Yango wana, ekokaba bino limozina lya bino, bolelisa mondule te liboso lya bino, lokola ekosalaka bakibisi o sinagogi mpe o nzela, ete bakoka kozala na nkembo ya bato. Solo nalobi epai ya bino, bazali na mbano ya bango.\n\n3 Kasi ekokaba yo limozina tika loboko la yo la mwasi loyeba te nini loboko la yo la mobali losali.\n\n4 Ete limozina lya yo likoka kozala na nkuku; kasi Tata wa yo oyo akomonoko na nkuku, yemei akopesa yo mbano na polele.\n\n5 Mpe ekosambela yo okosala te lokola bakibisi, mpo bakosambelaka, kotelemeke o sinagogi mpe na litumu lya balabala, ete bakoka komonomo na bato. Solo nalobi epai ya bino, bazali na mbano ya bango.\n\n6 Kasi yo, ekosambela yo, kota o kati ya kisuku ya yo, mpe ekangi yo ekuke ya yo, sambela na Tata wa yo oyo azali na nkuku, Mpe Tata wa yo, oyo akomonoko na nkuku akopambola yo na polele.\n\n7 Kasi ekosambela bino, salelani te mabandeli ma mpamba, lokola Bapaganu, mpo bakanisi ete bakoyokama mpo ya bolobi boike bwa bango.\n\n8 Zalani te bo epai ya bango, mpo Tata wa bino ayebi makambo kani bosengeli na yango yambo bosenge ye.\n\n9 Nsima ye lolenge loye, yango wana, sambelani: Tata wa biso oyo azali o lola, ebulisama nkombo ya yo,\n\n10 Bolingi bwa yo bosalema o mabele lokola ezali o lola.\n\n11 Mpe limbisa biso niongo ya biso, lokola biso tokolimbisaka bato ba niongo ya biso.\n\n12 Mpe kamba biso te o kati ya lisenginia, kasi bikisa biso uta o mabe.\n\n13 Mpo ya yo ezali bokonzi, nguya, mpe nkembo, libela. Amene.\n\n14 Mpo, soko bolimbisi bato mabe ma bango Tata wa bino wa lola akolimbisa bino lokola.\n\n15 Kasi soko bolimbisi te bato mabe ma bango mpe Tata wa bino akolimbisa te mabe ma bino.\n\n16 Lisusu, ekokila bino bilei zalani te lokola bakibisi, na bilongi bya mawa, mpo bakobebisaka bilongi bya bango ete bakoka komonomo epai ya bato bakili. Solo nalobi epai ya bino, bazali na mbano ya bango.\n\n17 Kasi ekokila yo, pakola moto mwa yo mafuta mpe sukola elongi ya yo.\n\n18 Ete emonono te epai ya bato okili, kasi epai ya Tata wa bino, oyo azali na nkuku; mpe Tata wa yo oyo akomonoko na nkuku, akopesa yo mbano na polele.\n\n19 Tiani te mpo ya binomei bomengo likolo lya mabele, wapi mpomboli mpe bogugi bokobebisaka, mpe bayibi bakodusolaka mpe bakoyibaka.\n\n20 Kasi tiani mpo ya binomei bomengo o lola, wapi mpomboli to bogugi bokobebisaka te, wapi bayibi bakodusolaka to bakoyibaka te.\n\n21 Mpo wapi bomengo bwa yo bozali, kuna motema mwa yo mokozala lokola.\n\n22 Mwinda mwa nzoto mozali liso; soko, yango wana, liso lya yo lizali swii, nzoto ya yo mobimba ekotonda na mwinda.\n\n23 Nde soko liso lya yo lizali libe, nzoto ya yo mobimba ekotonda na molili. Soko, yango wana, mwinda moye mozali na yo mozali molili, boniboni enene ezali molili mona!\n\n24 Moto te akoki kosalela bankolo babale; mpo akoyina moko mpe akolinga mosusu, to lisusu akosimba na moko mpe akotiola mosusu. Bokoki te kosalela Nzambe mpe mosolo.\n\n25 Mpe sikawa esalemaki ete elobaka Yesu maloba maye atalaki likolo lya bazomi na babale baye aponoko, mpe alobaki epai ya bango: Bomikundola maloba maye nalobi. Mpo tala, bozali bango baye naponi mpo ya kosala epai ya bato baye. Yango wana nalobi epai ya bino, tiani te likanisi mpo ya bomoi bwa bino, nini bokolia, to nini bokomele; to mpo ya nzoto ya bino te, nini bokotia likolo. Ezali te bomoi mingi koleka niama mpe nzoto koleka elamba?\n\n26 Talani ndeke ya mopepe, mpo bakokonaka te, mpe bakobukaka to bakosangisaka te o kati ya ebombelo; nzokande Tata wa bino wa lola akoleisaka bango. Ezali bino te mingi balamu koleka bango?\n\n27 Nani wa bino na kotiaka likanisi akoki kobakisa eteni yoko o bolai bwa ye?\n\n28 Mpe ntina nini botii likanisi mpo ya bilamba? Maniolani fololo ya elanga boniboni ikokolaka. Ikosalaka te, mpe ikotongaka elamba te.\n\n29 Mpe nzokande nalobi epai ya bino, ete kutu Solomo, o nkembo enso ya ye, atutaki monzele bo yoko ya yango te.\n\n30 Yango wana, soko Nzambe akolatisaka matiti ma elanga, maye lelo mazali, mpe lobi makobwakama o kati ya fulu, kutu boye akolatisa bino soko bozali te na bondimi boke.\n\n31 Yango wana tiani te likanisi, kolobaka, Nini tokolia? to, Nini tokomele? to Nini tokolata?\n\n32 Mpo Tata wa bino wa lola ayebi ete bozali na mposa ya biloko biye binso.\n\n33 Kasi lukani yambo bokonzi bwa Nzambe mpe bosembo bwa ye mpe biloko biye binso bikobakisama epai ya bino.\n\n34 Tiani, yango wana, likanisi te mpo ya mokolo mwa nsima; mpo mokolo mwa nsima mokotia likanisi mpo ya biloko bya mwangomei. Ekoki mokolo mpo ya bobe bwa mwango.\n\n", "3-ne 14": "[center][font_size=26]Mokapo 14[/font_size][/center]\n\n[i]Yesu atindi: Sambisani te; Sengeni na Nzambe; kebani na baprofeta ba lokuta—Alaki lobiko na bango baye bakosalaka bolingi bwa Tata—Mekisani Matai 7. Penepene na 34 ya Mobu mwa Mokonzi.[/i]\n\n1 Mpe sikawa esalemaki ete elobaka Yesu maloba maye, abalukaki lisusu na ebele mpe afungolaki monoko mwa ye epai ya bango lisusu, kolobaka: Solo, solo, nalobi epai ya bino, sambisani te, ete bosambisama te lokola.\n\n2 Mpo na bosambisi kani bokosambisi, bokosambisama; mpe na lomeko kani bomeki, ekomekisama na bino lisusu.\n\n3 Ntina nini omoni lititi liye lizali o liso lya ndeko wa yo, kasi otali te libaya lizali o liso lya yomei\n\n4 To boniboni ekoki yo koloba epai ya ndeko wa yo: Tika ngai nabenda lititi libanda lya liso lya yo, mpe tala, libaya lizali o liso lya yomei?\n\n5 Yo mokibisi, yambo bwaka libaya libanda lya liso lya yo; mpe nde okomono polele mpo ya kobwaka lititi libanda lya liso lya ndeko wa yo.\n\n6 Pesani te ena eye ezali esantu epai ya mbwa; mpe bwakani te mayaka ma bino liboso lya ngulu, mbele baniata mango o nse ya makolo ma bango mpe babaluka lisusu mpe bapasola bino.\n\n7 Sengeni mpe ekopesama epai ya bino; lukani, mpe bokokuta; beteni, mpe ekofungolama epai ya bino.\n\n8 Mpo moko onso oyo asengi, akozwa; mpe ye oyo aluki akokuta; na ye oyo abeti, ekofungolama.\n\n9 To ezali moto kani ya bino, oyo, soko mwana mobali wa ye asengi ye limpa, akopesa ye libanga?\n\n10 To soko asengi mbisi, akopesa ye nioka?\n\n11 Soko bino nde, kozalaka babe, boyebi boniboni kopesa makabo malamu epai ya bana ba bino, boniboni nzike koleka Tata wa bino oyo azali o lola akopesa biloko bilamu na bango baye basengi ye?\n\n12 Yango wana, makambo manso kani bolingi ete bato basala na bino yango, salani lokola na bango, mpo eye ezali mobeko mpe baprofeta.\n\n13 Kotani o ekuke eke; mpo enene ezali ekuke, mpe ya etando ezali nzela, eye ekambi na bobebisami, mingi ezali baye bakei kuna.\n\n14 Zambi eke ezali ekuke, mpe nkaka ezali nzela, eye ekambi epai ya bomoi, mpe bake bazali baye bakuti yango.\n\n15 Kebani na baprofeta ba lokuta, baye bayei na bino na elamba ya mpate, kasi o kati bazali mbwa ya zamba ya nkanda.\n\n16 Bokoyeba bango na mbuma ya bango. Ekosangisaka bato mbuma ya vino na nzube, to mbuma ya misuke na mibwe?\n\n17 Kutu boye nzete elamu enso ekomemeke mbuma elamu, kasi nzete yoko ebeba ekomemeke mbuma ebe.\n\n18 Nzete yoko elamu ekoki komeme mbuma ebe te, mpe nzete ebeba komeme mbuma elamu te.\n\n19 Nzete enso eye ememi te mbuma elamu ekatami o nse, mpe ebwakami o kati ya moto.\n\n20 Yango wana, na mbuma ya bango bokoyeba bango.\n\n21 Moko onso oyo alobi epai ya ngai, Nkolo, Nkolo, akokota te o kati ya bokonzi bwa lola; kasi ye oyo asali bolingi bwa Tata wa ngai oyo azali o lola.\n\n22 Mingi bakoloba na ngai o mokolo mona, Nkolo, Nkolo, ebikulaki biso te o nkombo ya yo mpe o nkombo ya yo ebwakaki biso te libanda zabulu, mpe o nkombo ya yo esali biso te misala mya bokamwi?\n\n23 Mpe nde nakosakola epai ya bango, mokolo moko te nayebaki bino; longwani mosika na ngai, bino baye bosali bobe.\n\n24 Yango wana, onso oyo ayoki maloba ma ngai mpe asali mango, nakokokisa ye na moto wa bwania, oyo atongi ndako ya ye likolo lya libanga lyoko—\n\n25 Mpe mvula ekitaki, mpe mpela eyaki, mpe mipepe mifulaki, mpe mibeti likolo lya ndako ena; mpe ekweyaki te, mpo etongamaki likolo lya libanga lyoko.\n\n26 Mpe moko onso oyo ayoki maloba maye ma ngai mpe asali mango te akokokisama na moto wa ligboma, oyo atongi ndako ya ye likolo lya zelo—\n\n27 Mvula ekitaki mpe mpela eyaki, mpe mipepe mifulaki, mpe mibeti likolo lya ndako ena; mpe ekweyaki, enene ezalaki bokwei bwa yango.\n\n", "3-ne 15": "[center][font_size=26]Mokapo 15[/font_size][/center]\n\n[i]Yesu asangeli ete mobeko mwa Mose mokokisami na ye—Banefi bazali mpate isusu eye alobelaki o Yelusaleme—Na ntina ya bobe, bato ba Nkolo o Yelusaleme bayebaki te etali mpate ipalanganisama ya Yisalaele. Penepene na 34 ya Mobu mya Mokonzi.[/i]\n\n1 Mpe sikawa esalemaki ete esukisaka Yesu maloba maye, abwakaki miso mya ye zingazinga mpembeni, mpe alobaki epai ya bango: Tala, bino boyoki makambo maye nateyaki yambo namataki na Tata wa ngai; yango wana, onso oyo amikundoli makambo maye ma ngai mpe asali mango, nakosekwisa ye o mokolo mwa nsuka.\n\n2 Mpe esalemaki ete elobaka Yesu makambo maye, amonoki ete ezalaki boko ntei ya bango baye bakamwaki mpenza mpe bamitunaki nini alingaki etali mobeko mwa Mose; mpo basosolaki te liloba ete makambo ma kala malekaka, mpe ete makambo manso makomaka ma sika.\n\n3 Mpe alobaki epai ya bango: Kamwani te ete nalobi epai ya bino ete makambo ma kala malekaka, mpe makambo manso makomaka ma sika.\n\n4 Tala, nalobi epai ya bino ete mobeko mokokisami moye napesamaki epai ya Mose.\n\n5 Tala, nazali ye oyo apesaki mobeko, mpe nazali ye oyo asalaki boyokani elongo na bato ba ngai ba Yisalaele; yango wana, mobeko na ngaimei mokokisami, mpo nayei kokokisa mobeko, yango wana mosuki.\n\n6 Tala, nabebisi te baprofeta, mpo mingi soko ekokisami te na ngai, solo nalobi epai ya bino, inso ikosalema.\n\n7 Mpe zambi nalobaki epai ya bino ete makambo ma kala maleki, nabebisi te ena eye elobami etali makambo makoya.\n\n8 Mpo tala, boyokani boye nasali elongo na bato ba ngai bokoki sami bonso te, kasi mobeko moye mopesamaki epai ya Mose, mozwi nsuka yoko na ngai.\n\n9 Tala, nazali mobeko, mpe mwinda. Talani epai ya ngai, mpe tiani molende kina o nsuka, mpe bokozala na bomoi; mpo epai ya ye oyo atii molende kina o nsuka nakopesa bomoi bwa seko.\n\n10 Tala, napesi epai ya bino mitindo; yango wana bombani mitindo mya ngai. Mpe eye ezali mobeko mpe baprofeta, mpo solo batatolaki ngai.\n\n11 Mpe sikawa esalemaki ete elobaka Yesu maloba maye, alobaki epai ya bazomi na babale bana baye aponoko:\n\n12 Bozali bayekoli ba ngai; mpe bozali mwinda epai ya bato, baye bazali montika moko mwa ndako ya Yosefe.\n\n13 Mpe tala, eye ezali mboka ya lisango lya bino; mpe Tata apesi yango epai ya bino.\n\n14 Mpe o ntango yoko te Tata apesi ngai motindo ete nalobela yango epai ya bandeko ba bino ba Yelusaleme.\n\n15 Mpe o ntango yoko te Tata apesi ngai motindo ete nalobela epai ya bango etali mabota masusu ma ndako ya Yisalaele, maye Tata amemeki mosika libanda lya mboka.\n\n16 Eye mingi Tata atindi ngai, ete nalobela epai ya bango:\n\n17 Ete nazali na mpate isusu iye izali te ya etonga eye, bango lokola nasengeli komeme mpe bakoyoka mongongo mwa ngai; mpe ekozala etonga yoko, mpe mobateli moko.\n\n18 Mpe sikawa, na ntina ya nkanza mpe bozangi bondimi basosolaki te maloba ma ngai; yango wana natindamaki koloba lisusu te na Tata etali likambo lina epai ya bango.\n\n19 Kasi, solo, nalobi epai ya bino ete Tata atindi ngai, mpo nalobeli yango epai ya bino, ete bakabwanaki uta o ntei ya bango na ntina ya bobe bwa bango; yango wana ezali na ntina ya bobe bwa bango ete bayebi bino te.\n\n20 Mpe solo, nalobi epai ya bino lisusu ete Tata akabolaki mabota masusu uta na bango, mpe ezali na ntina ya bobe bwa bango ete bayebi bango te.\n\n21 Mpe solo nalobi epai ya bino, ete bozali bango baye nalobaki: Nazali na mpate isusu iye izali o etonga eye te, bango lokola nasengeli komeme, mpe bakoyoka mongongo mwa ngai; ekozala etonga yoko; mpe mobateli moko.\n\n22 Mpe basosolaki ngai te, mpo babanzaki ezalaka Bapaganu, mpo basosolaki te ete Bapaganu bakobongwana na nzela ya liteya lya bango.\n\n23 Mpe basosolaki ngai te ete nalobaki bakoyoka mongongo mwa ngai; mpe basosolaki ngai te ete Bapaganu o ntango yoko te bakoyoka mongongo mwa ngai—ete nakomimonisa te epai ya bango longola se soko ezali na Molimo Mosantu.\n\n24 Kasi tala, boyoki mongongo mwa ngai, mpe bomoni ngai; mpe bozali mpate ya ngai, mpe botangemi o ntei ya bango baye Tata apesi ngai.\n\n", "3-ne 16": "[center][font_size=26]Mokapo 16[/font_size][/center]\n\n[i]Yesu akobimela isusu ya mpate ibunga ya Yisalaele—o mikolo mya nsuka nsango elamu ekokende na Bapaganu mpe nde o ndako ya Yisalaele—Bato ba Nkolo bakomono miso na miso ememi lisusu Nkolo Siona. Penepene na 34 ya Mobu mwa Mokonzi.[/i]\n\n1 Mpe solo, solo, nalobi epai ya bino ete nazali na mpate isusu, iye izali te o mboka eye, mpe o mboka ya Yelusaleme te, mpe o biteni te bya mboka zingazinga mpembeni wapi nasali.\n\n2 Mpo bango baye nalobeli bazali baye bayoki naino te mongongo mwa ngai, mpe o ntango yoko te namimonisi epai ya bango.\n\n3 Kasi nazwi motindo moko na Tata ete nakokende epai ya bango, mpe ete bakoyoka mongongo mwa ngai, mpe bakotangema o ntei ya mpate ya ngai, ete ekoka kozala etonga yoko, mobateli moko; yango wana nakei komilakisa epai ya bango.\n\n4 Mpe natindi bino ete bokoma maloba maye, esili ngai kokende, ete soko ezali ete bato ba ngai o Yelusaleme, bango baye bamonoki ngai mpe bazalaki elongo na ngai o mosala mwa ngai, basengi te Tata o nkombo ya ngai, ete bakoka kozwa boyebi bwa bino na Molimo Mosantu, mpe lokola mabota masusu maye bayebi te, ete maloba maye, maye bokokoma makobombama mpe makolakisama epai Bapaganu, ete na nzela ya litondi lya Bapaganu, montika mwa nkona ya bango, baye bakopalanganisama likolo lya etando ya mabele na ntina ya bozangi bondimi bwa bango, bakoka komememe o kati, to bakoka komememe o boyebi boko bwa ngai, Mosikoli wa bango.\n\n5 Mpe nde nakosangisa bango o kati uta o ntaka inei ya mabele; mpe nde nakokokisa boyokani boye Tata asalaki epai ya bato banso ba ndako ya Yisalaele.\n\n6 Bapambolami Bapaganu, na ntina ya boyambi bwa bango na ngai, o kati ya mpe na Molimo Mosantu, oyo atatoli epai ya bango ngai mpe Tata.\n\n7 Tala, na ntina ya boyambi bwa bango na ngai, elobi Tata, mpe na ntina ya bozangi bondimi bwa bino, O ndako ya Yisalaele, o mikolo mya nsuka bosolo bokoya epai ya Bapaganu, ete litondi lya makambo maye likoyebisama epai ya bango.\n\n8 Kasi lisuma, elobi Tata, epai ya Bapaganu bazangi bondimi—mpo ata bayei likolo lya ya etando ya mboka eye, mpe bapalanganisi bato ba ngai baye bazali ba ndako ya Yisalaele; mpe bato ba ngai baye bazali ba ndako ya Yisalaele babwakami libanda uta o ntei ya bango, mpe baniatami o nse ya makolo ma bango.\n\n9 Mpe na ntina ya ngolu ya Tata epai ya Bapaganu, mpe masambisi ma Tata likolo lya bato ba ndako ya Yisalaele, solo, solo, nalobi epai ya bino, nsima ya eye enso, mpe nasali ete bato ba ngai ba ndako ya Yisalaele babeteme, batungisama, babomama, mpe babwakama libanda uta o ntei ya bango, mpe mpo ya kokoma bayinami ba bango, mpe mpo ya kokoma litio lyoko mpe liseki lyoko o ntei ya bango—\n\n10 Mpe boye etindi Tata ete naloba epai ya bino: O mokolo mona ekosumuka Bapaganu na nsango elamu ya ngai, mpe ekobwaka bango litondi lya nsango elamu ya ngai, mpe bakotombwana o lofundo la mitema mya bango likolo lya bikolo binso, mpe likolo lya bato banso o mabele mobimba, mpe bakotonda na ndenge inso ya lokuta, mpe bokosi, mpe nko, mpe ndenge inso ya bokibisi, mpe bobomi, mpe poloso ya banganga, mpe pite, mpe bonsomo bwa nkuku; mpe soko bakosala makambo mana manso, mpe bakobwaka litondi lya nsango elamu ya ngai, tala, elobi Tata, nakomeme litondi lya nsango elamu ya ngai uta o ntei ya bango.\n\n11 Mpe nde nakomikundola boyokani bwa ngai boye nasali epai ya bato ba ngai, O ndako ya Yisalaele, mpe nakomeme nsango elamu ya ngai epai ya bango.\n\n12 Mpe nakolakisa epai ya yo, O ndako ya Yisalaele, ete Bapaganu bakozala na nguya te likolo lya yo; kasi nakomikundola boyokani bwa ngai epai ya yo, O ndako ya Yisalaele, mpe okoya epai ya boyebi bwa litondi lya nsango elamu ya ngai.\n\n13 Kasi soko Bapaganu bakoyambola mpe bakozonga epai ya ngai, elobi Tata, tala, bakotangema o ntei ya bato ba ngai, O ndako ya Yisalaele.\n\n14 Mpe nakondima te ete bato ba ngai, baye bazali ba ndako ya Yisalaele, bakende o kati o ntei ya bango, mpe baniatama o nse, elobi Tata.\n\n15 Kasi, soko babaluki te epai ya ngai, soko bayokemeli te epai ya maloba ma ngai, nakondima bato ba ngai, O ndako ya Yisalaele, ete bakende o kati o ntei ya bango, mpe baniatama o nse, mpe bakozala lokola mongwa moye mobungisi elengi ya yango, moye kina o ntango ena ezali elamu mpo ya eloko te kasi mpo ya kobwakama libanda, mpe koniatama o nse ya likolo lya bato ba ngai, O ndako ya Yisalaele.\n\n16 Solo, solo, nalobi epai ya bino, boye etindi ngai Tata—ete napesa epai ya bato baye mboka eye mpo ya lisango lya bango.\n\n17 Mpe nde maloba ma profeta Yisaya makokokisama, maye malobi:\n\n18 Bakengi ba yo bakotombola mongongo; na mongongo elongo bakoyemba, mpo bakomono miso na miso ekomeme Nkolo lisusu Siona.\n\n19 Bukanani o bosepeli; yembani elongo bino bisika bya mpamba bya Yelusaleme; mpo Nkolo abondisi bato ba ye, asikoli Yelusaleme;\n\n20 Nkolo asali bolumbu loboko la ye losantu o miso mya bikolo binso, mpe nsuka inso ya mabele ikomono lobiko la Nzambe.\n\n", "3-ne 17": "[center][font_size=26]Mokapo 17[/font_size][/center]\n\n[i]Yesu atindi bato bamaniola maloba ma ye mpe basambela mpo ya bososoli—Abikisi bakoni ba bango—asambeli mpo ya bato, kosalelaka lokota loko loye lokoki te kokomama—Banzelu basali na mpe moto mozingi bake ba bango. Penepene na 34 ya Mobu mwa mokonzi.[/i]\n\n1 Tala, sikawa esalemaki ete elobaka Yesu maloba maye, atalaki zingazinga mpembeni lisusu ebele, mpe alobaki epai ya bango: tala, ntango ya ngai ezali mosika te.\n\n2 Namoni ete bozali batau, ete bokoki te kososola maloba manso maye natindami na tata mpo ya koloba epai ya bino o ntango eye.\n\n3 Yango wana, kendeni epai ya bino, mpe maniolani likolo lya makambo maye nalobi, mpe sengeni na Tata, o nkombo ya ngai, ete bokoka kososola, mpe kolengele makanisi ma bino mpo ya mokola mwa nsima, mpe nakoya epai ya bino lisusu.\n\n4 Kasi sikawa nakei epai ya Tata, mpe lisusu mpo ya komilakisa epai ya mabota mabunga ma Yisalaele, mpo babungi te epai ya Tata, mpo ayebi wapi akamataki bango.\n\n5 Mpe esalemaki ete elobaka boye Yesu, abwakaki miso mya ye zingazinga mpembeni lisusu na ebele, mpe amonoki bazalaki na mpizoli, mpe batalaki sikisiki likolo lya ye lokola soko balingaki kosenge ye kotikala mwa moke lisusu elongo na bango.\n\n6 Mpe alobaki epai ya bango: Tala, nsopo ya ngai itondi na mawa ona bino.\n\n7 Ezali bino na bakoni o ntei ya bino? Memeni bango awa. Ezali bino na batengoli, to bato ba lolanda, bato ba tengutengu, to bakatami binema, to bato ba mbala, to balemene, to bakufa matoyi, to baye batungisami na ndenge inso? Memeni bango awa, mpe nakobikisa bango, mpo nazali na mawa likolo lya bino; nsopo ya ngai itondi na ngolu.\n\n8 Mpo namoni ete bozali na mposa ete nalakisa epai ya bino nini nasali epai ya bandeko ba bino o Yelusaleme, mpo namoni ete bondimi bwa bino bokoki ete nabikisa bino.\n\n9 Mpe esalemaki ete elobaki ye boye, ebele banso, na lisanga lyoko, bakendeki elongo na bakoni ba bango mpe batungisami ba bango, batengoli ba bango, mpe elongo na bato ba lolanda ba bango, mpe elongo na bababa ba bango, mpe elongo na bango banso baye batungisamaki na yoko lolenge, mpe abikisaki bango moko na moko lokola bamememeki epai ya ye.\n\n10 Mpe banso, baye babikisamaki mpe baye bazalaki kolongono, bagumbamaki o nse o makolo ma ye, mpe bakumbamelaki ye; mpe mingi lokola bakokaki mpo ya ebele bapwepweki makolo ma ye, mpenza ete basokolaki makolo ma ye na mpizoli ya bango.\n\n11 Mpe esalemaki ete atindaki ete bana bake ba bango bamememe.\n\n12 Boye bamemeki bana bake ba bango mpe batiaki bango o nse likolo lya mabele zingazinga mpembeni ya ye, mpe Yesu atelemeki o katikati; ebele bapesaki nzela kina bamememeke banso epai ya ye.\n\n13 Mpe esalemaki ete ememeke bango bana bake banso, mpe Yesu atelemeki o katikati, atindaki ebele ete bafukama o nse likolo lya mabele.\n\n14 Mpe esalemaki ete efukamaka bango likolo lya mabele, Yesu alelaki o kati ya yemei, mpe alobaki: Tata, nazali na mobulu na ntina ya nkuna ya bato ba ndako ya Yisalaele.\n\n15 Mpe elobaka ye maloba maye, yemei lokola afukamaki likolo lya mabele, tala asambelaki epai ya Tata, mpe makambo maye asambelaki makoki te kokomama, mpe ebele bapesaki litatoli baye bayokaki ye.\n\n16 Mpe nsima ya lolenge loye bapesaki litatoli: Mokolo moko te miso mimono, mpe matoyi mayoka, yambo, makambo manene mpe ma bokamwi lokola maye tomonoki mpe toyokaki Yesu koloba epai ya Tata;\n\n17 Mpe lolemo lokoki te koloba, mpe ekoki te kokomama na moto, mpe mitema mya bato mikoki te kokanisa makambo manene mpe ma bokamwi lokola tomonoki mpe toyokaki likola Yesu koloba; mpe moko te akoki kokanisa bosepeli boye botondisaki bozo bwa biso o ntango toyokaki ye kosambela mpo ya biso epai ya Tata.\n\n18 Mpe esalemaki ete etiaka Yesu nsuka yoko na losambo epai ya Tata, atelemeki; kasi enene boye ezalaki bosepeli bwa ebele ete balongamaki.\n\n19 Mpe esalemaki ete Yesu alobaki epai ya bango, mpe atindaki bango bateleme.\n\n20 Mpe batelemeki uta o mabele, mpe alobaki epai ya bango: Bopambolami na ntina ya bondimi bwa bino. Mpe sikawa tala, bosepeli bwa ngai botondi.\n\n21 Mpe elobaka Yesu maloba maye, alelaki, ebele bapesaki litatoli lya yango, mpe akamataki bana bake ba bango, moko na moko, mpe apambolaki bango mpe asambelaki epai ya Tata mpo ya bango.\n\n22 Mpe esalaki ye eye, alelaki lisusu.\n\n23 Mpe alobaki epai ya ebele, mpe alobaki epai ya bango: Talani bake ba bino.\n\n24 Mpe lokola batalaki mpo ya komono babwakaki miso mya bango ona lola, mpe bamonoki lola lofungwani, mpe bamonoki banzelu kokitaka o libanda lya lola lokola ezalaki o katikati ya moto; mpe bayaki o nse mpe bazingaki bana bake mpembeni; mpe bazingamaki mpembeni na moto, mpe banzelu basalaki epai ya bango.\n\n25 Mpe ebele bamonoki mpe bapesaki litatoli; mpe bayebi ete likundoli lya bango lizali lya solo mpo banso ba bango bamonoki mpe bayokaki; mpe moto na moto mpo ya yemei; mpe na motango penepene na bato nkoto ibale na nkama mitano; mpe bazalaki babali, basi, mpe bana.\n\n", "3-ne 18": "[center][font_size=26]Mokapo 18[/font_size][/center]\n\n[i]Yesu abongisi elambo o ntei ya Banefi—Batindami kosambela ntango inso o nkombo ya ye—Bango baye balei mosuni mwa ye mpe bameli makila ma ye na bozangi bolongobani batumbolami—Bayekoli bazwi nguya mpo ya kopesa Molimo Mosantu. Penepene na 34 ya Mobu mwa Mokonzi.[/i]\n\n1 Mpe esalemaki ete Yesu atindaki bayekoli ba ye ete bameme limpa mpe vino epai ya ye.\n\n2 Mpe ntango ekendeki bango mpo ya limpa mpe vino, atindaki ebele ete bafanda o nse likolo lya mabele.\n\n3 Mpe eyaka bayekoli elongo na limpa mpe vino, akamataki limpa mpe abukaki mpe apambolaki lyango, mpe apesaki epai ya bayekoli mpe atindaki ete balia.\n\n4 Mpe eliaka mpe etondaka bango, atindaki ete bapesa epai ya ebele.\n\n5 Mpe eliaka mpe etondaka ebele, alobaki epai ya bayekoli: Tala ekokulisama moko o ntei ya bino, na ye nakopesa nguya ete abuka limpa, mpe apambola lyango mpe apesa lyango epai ya bato ba eklezia ya ngai, epai ya bango baye bakondima mpe bakobatisama o nkombo ya ngai.\n\n6 Mpe eye ekobatela bino ntango inso, lokola nasali, kutu lokola nabuki limpa mpe na napamboli lyango mpe napesi lyango epai ya bino.\n\n7 Mpe eye bosalaka boye na bokundoli bwa nzoto ya ngai, eye nalakisi epai ya bino. Mpe ekozala litatoli epai ya Tata ete bomikundoli ngai ntango inso. Mpe soko bomikundoli ngai ntango inso, bokozwa Molimo mwa ngai mpo ya kozala elongo na biso.\n\n8 Mpe esalemaki ete elobaki ye maloba maye, atindaki bayekoli ba ye ete bakamata vino mpe bamele yango, mpe ete lisusu bapesa epai ya ebele ete bakoka komele yango.\n\n9 Mpe esalemaki ete basalaki boye, mpe bameleki yango mpe batondaki; mpe bapesaki epai ya ebele, mpe bameleki mpe batondaki.\n\n10 Mpe esalaka bayekoli eye, Yesu alobaki epai ya bango: bopambolami mpo ya likambo liye, liye bosali, mpo eye ekokisi mitindo mya ngai, mpe eye etatoli epai ya Tata ete bozali kolingaka kosala eye natindi bino.\n\n11 Mpe eye bokosala ntango inso na baye bayamboli mpe babatisami o nkombo ya ngai; mpe bokosala yango na bokundoli bwa makila ma ngai, maye nasopi mpo ya bino ete bokoka kotatola epai ya Tata ete bomikundoli ngai ntango inso. Mpe soko ntango inso bomikundoli ngai, bokozala na molimo mwa ngai mpo ya kozala elongo na bino.\n\n12 Mpe napesi epai ya bino motindo moko ete bosala makambo maye. Mpe soko bokosala ntango inso makambo maye, bopambolami, mpo botongami likolo lya libanga lya ngai.\n\n13 Mpe banso baye o ntei ya bino bakosala mingi to moke koleka iye batongami te likolo lya libanga lya ngai, kasi batongami likolo lya nse yoko ya zelo; ekiti mvula, mpe mpela eyei, mpe mipepe mifuli, mpe mibeti likolo lya bango, bakokweya, mpe bikuke bya limfelo bisili bifungwani mpo ya koyamba bango.\n\n14 Yango wana bopambolami soko bobateli mitindo mya ngai, miye Tata atindi ngai ete napesa epai ya bino.\n\n15 Solo, solo, nalobi epai ya bino, bosengeli bokenge mpe kosambela ntango inso, mbele bosenginiama na zabulu, mpe bokambema mosika bakangemi ba ye.\n\n16 Mpe lokola nasambeli o ntei ya bino, kutu boye nde bokosambela o eklezia ya ngai, o ntei ya bato ba ngai baye bayamboli mpe babatisami o nkombo ya ngai. Tala nazali mwinda, natii ndakisa yoko mpo ya bino.\n\n17 Mpe esalemaki ete elobaka Yesu maloba maye epai ya bayekoli ba ye, abalukaki lisusu epai ya ebele mpe alobaki epai ya bango:\n\n18 Tala, solo, solo, nalobi epai ya bino, bosengeli kokenge mpe kosambela ntango inso, mbele bokota o kati ya lisenginia; Mpo Satana azali na mposa ya kozwa bino, ete ayungula bino lokola fufu.\n\n19 Yango wana bosengeli ntango inso kosambela epai ya Tata o nkombo ya ngai.\n\n20 Mpe enso eye bokosenge Tata o nkombo ya ngai, eye ezali alima, kondimaka ete bokozwa, tala ekopesama epai ya bino.\n\n21 Sambelani o mabota ma bino epai ya Tata, ntango inso o nkombo ya ngai, ete basi mpe bana ba bino bakoka kopambolama.\n\n22 Mpe tala, bokokutanaka elongo mbala na mbala, mpe bokopekisa moto te koya epai ya bino ekokutana bino elongo, kasi ndimani bango ete bakoka koya epai ya bino mpe pekisani bango te.\n\n23 Kasi bokosambela mpo ya bango, mpe bokobwaka bango libanda te; mpe soko ezali ete bayei epai ya bino mbala na mbala, bokosambela mpo ya bango epai ya Tata o nkombo ya ngai.\n\n24 Yango wana, simbani likolo mwinda mwa bino ete mongenge epai ya mokili. Tala nazali mwinda moye bokosimba likolo—ena eye bomoni ngai nasali. Tala bomoni ete nasambeli epai ya Tata, mpe banso botatoli.\n\n25 Mpe bomoni ete natindi ete moko te ya bino, alongwa, kasi kutu natindi ete boya epai ya ngai, ete bokoka kosimba mpe bomono; kutu boye ekosala bino epai ya mokili; mpe onso oyo abuki motindo moye andimi yemei komikambema o kati ya lisenginia.\n\n26 Mpe sikawa esalemaki ete elobaka Yesu makambo maye, abalulaki miso mya ye lisusu likolo lya bayekoli baye aponoko, mpe alobaki epai ya bango:\n\n27 Tala solo, solo, nalobi epai ya bino, napesi epai ya bino motindo mosusu; mpe nde nakei epai ya Tata ete nakoka kokokisa motindo mosusu moye apesi ngai.\n\n28 Mpe sikawa tala, eye ezali motindo moye napesi epai ya bino, ete bondima te moto moko na boyebi akamata mosuni mpe makila ma ngai na bozangi bolongobani, ekosala bino yango.\n\n29 Mpo onso oyo alei mpe ameli nzoto mpe makila ma ngai na bozangi bolongobani, alei mpe ameli botumboli o molimo wa ye; yango wana, soko bomoni moto moko azangi bolongobani mpo ya kolia mpe komele nzoto mpe makila ma ngai, bokopekisa ye.\n\n30 Nzokande, bokobwaka ye libanda te uta o ntei ya bino, kasi bokosala epai ya ye mpe bokosambela mpo ya ye epai ya Tata, o nkombo ya ngai; soko ezali ete ayambola mpe abatisami o nkombo ya ngai, nde bokoyamba ye, mpe bokopesa epai ya ye nzoto mpe makila ma ngai.\n\n31 Kasi soko ayambola te, akotangema te o ntei ya bato ba ngai, ete akoka te kobebisa bato ba ngai, mpo tala, nayebi mpate ya ngai, mpe batangemi.\n\n32 Nzokande, bokobwaka ye te libanda lya sinagogi ya bino, to bisika bya bokumbami bya bino, mpo epai ya ba lolenge loye bokokoba kosala; mpo boyebi te soko bakozonga mpe bakoyambola, mpe bakoya epai ya ngai na mokano motonda mwa motema, mpe nakobikisa bango mpe bokozala nzela ya komemeke lobiko epai ya bango.\n\n33 Yango wana, bombani maloba maye, maye natindi bino ete boya te o nse ya etumbu; mpo lisuma epai ya ye oyo Tata atumboli.\n\n34 Mpe napesi bino mitindo miye na ntina ya boswani boye bozali o ntei ya bino. Bopambolami soko bozali na boswani te o ntei ya bino.\n\n35 Mpe sikawa nakei epai ya Tata, zambi elongobani ete nakende epai ya Tata mpo ya ntina ya bino.\n\n36 Mpe esalemaki ete etiaka Yesu nsuka yoko ya maloba maye, asimbaki na loboko la ye bayekoli baye aponoko, moko na moko, kutu kina asimbaki bango banso, mpe alobaki epai ya bango lokola asimbaki bango.\n\n37 Mpe ebele bayoki te maloba maye alobaki, yango wana bapesaki te litatoli; kasi bayekoli bapesaki tatolaki ete apesaki bango nguya mpo ya kopesa Molimo Mosantu. Mpe nakolakisa epai ya bino nsima ete likundoli liye lizali lya solo.\n\n38 Mpe esalemaki ete esimbaka Yesu bango banso, eyaki lipata lyoko mpe lizipaki ebele ete bakokaki te komono Yesu.\n\n39 Mpe ntango ezipamaki bango, atikaki bango, mpe amataki o kati ya lola. Mpe Bayekoli bamonoki mpe bapesaki litatoli ete amataki lisusu o kati ya lola.\n\n", "3-ne 19": "[center][font_size=26]Mokapo 19[/font_size][/center]\n\n[i]Bazomi na babale basali epai ya bato mpe basambeli mpo ya Molimo Mosantu—Bayekoli babatisami mpe bazwi Molimo Mosantu mpe lisalisi lya banzelu—Yesu asambeli kosalelaka maloba maye makoki te kokomama—Atatoli bondimi bonene mpenza bwa Banefi. Penepene na 34 ya Mobu mwa Mokonzi.[/i]\n\n1 Sikawa esalemaki ete emataka Yesu o kati ya lola, ebele bapanzanaki, mpe moto na moto akamataki mwasi wa ye mpe bana ba ye mpe azongaki o ndako ya yemei.\n\n2 Mpe epanzanaki nsango mosika noki o ntei ya bato, yambo ezala butu, ete ebele bamonoko Yesu, mpe ete asalaka epai ya bango, mpe ete akomilakisa lisusu o mokolo mwa nsima epai ya ebele.\n\n3 Iyo, kutu butu mobimba epanzanaki nsango mosika etali Yesu; mpe mpenza batindaki epai ya bato ete bazalaki mingi, iyo, motango moko monene mpenza, basalaki mpenza butu mobimba, ete bakoka kozala o mokolo mwa nsima o esika wapi Yesu akomilakisa epai ya ebele.\n\n4 Mpe esalemaki ete o mokolo mwa nsima, ntango esanganaki ebele elongo, tala, Nefi mpe ndeko mobali wa ye oyo asekwisaka uta o bakufi, oyo ya ye nkombo ezalaki Timote, mpe lisusu mwana mobali wa ye, oyo ya ye nkombo ezalaki Yona, mpe lisusu Matoni, mpe Matoniya ndeko mobali wa ye, mpe Kumene, mpe Kumenoni, mpe Yilimia, mpe Semenoni, mpe Yona, mpe Sidikiya, mpe Yisaya—sikawa iye izalaki nkombo ya bayekoli baye Yesu aponoko—mpe esalemaki ete bakendeki mpe batelemeki o katikati ya ebele.\n\n5 Mpe Tala, ebele ezalaki enene boye ete bakabolaki bango na nzoto zomi na ibale.\n\n6 Mpe bazomi na babale bateyaki ebele; mpe tala, basalaki ete ebele bafukama o nse likolo lya etando ya mabele, mpe basambela epai ya Tata o nkombo ya Yesu.\n\n7 Mpe bayekoli basambelaki epai ya Tata lokola o nkombo ya Yesu. Mpe esalemaki ete batelemeki mpe basalaki epai ya bato.\n\n8 Mpe eteyaka bango maloba mana kaka maye Yesu alobaka—eloko te ekeseneke na maloba maye Yesu alobaka—tala, bafukamaki lisusu mpe basambelaki na Tata o nkombo ya Yesu.\n\n9 Mpe basambelaki mpo ya ena eye bazalaki na mposa mingi koleka; mpe bazalaki na mposa ete Molimo Mosantu apesama epai ya bango.\n\n10 Mpe esambelaka bango boye, bakitaki epai ya ndelo ya mai, mpe ebele balandaki bango.\n\n11 Mpe esalemaki ete Nefi akotaki o mai mpe azwaki libatisi.\n\n12 Mpe ebimaki ye libanda o lya mai mpe abandaki kobatisa. Mpe abatisaki bango banso baye Yesu aponoko.\n\n13 Mpe esalemaki ete ebatisamaka bango banso mpe ebimaka bango libanda lya mai, Molimo Mosantu akweyaki likolo lya bango, mpe batondisamaki na Molimo Mosantu mpe na moto.\n\n14 Mpe tala, bazingamaki mpembeni lokola soko ezalaki na moto, mpe mokitaki uta o lola, mpe ebele batatolaki yango, mpe bapesaki litatoli, mpe banzelu bakitaki libanda lya lola mpe basalaki epai ya bango.\n\n15 Mpe esalemaki ete ntango ezalaki banzelu kosalaka epai ya bayekoli, tala Yesu ayaki mpe atelemeki o katikati ya bango mpe asalaki epai ya bango.\n\n16 Mpe esalemaki ete alobaki epai ya ebele mpe atindaki bango ete bafukama o nse lisusu likolo lya mabele, mpe lisusu ete bayekoli ba ye bafukama o nse likolo lya mabele.\n\n17 Mpe esalemaki ete efukamaka bango banso o nse likolo lya mabele, atindaki bayekoli ba ye ete basambela.\n\n18 Mpe tala, babandaki kosambela; mpe basambelaki Yesu, kobiangaka ye Nkolo wa bango mpe Nzambe wa bango.\n\n19 Mpe esalemaki ete Yesu akendeki libanda lya katikati ya bango, mpe akendeki mwa nzela mosika na bango mpe amigumbaki o mabele mpe alobaki:\n\n20 Tata, natondi yo ete opesi Molimo Mosantu epai ya bango baye naponi; mpe ezali na ntina ya boyambi bwa bango na ngai ete naponi bango libanda lya mokili.\n\n21 Tata, nasambeli yo ete olinga kopesa Molimo Mosantu epai ya bango banso baye bakondima na maloba ma bango.\n\n22 Tata, opesi bango Molimo Mosantu zambi bandimi na ngai; mpe omoni ete bandimi na ngai zambi oyoki bango, mpe basambeli epai ya ngai; mpe basambeli epai ya ngai zambi nazali elongo na bango.\n\n23 Mpe sikawa Tata, nasambeli epai ya yo mpo ya bango, mpe lisusu mpo ya bango banso baye bakondima likolo lya maloba ma bango, ete bakoka kondima na ngai, ete nakoka kozala na bango lokola yo Tata, ozali na ngai, ete tokoka kozala moko.\n\n24 Mpe esalemaki ete esambelaka Yesu boye epai ya Tata, ayaki epai ya bayekoli ba ye; mpe tala bazalaki kaka kokoba, na kolembe te, kosambela epai ya ye; mpe bayikanisaki te maloba mingi, mpo epesamaki epai ya bango nini bakoloba, mpe batondaki na mposa.\n\n25 Mpe esalemaki ete Yesu apambolaki bango lokola esambelaki bango epai ya ye, mpe elongi ya ye esekaki likolo lya bango, mpe mwinda mwa elongi ya ye mopelaki likolo lya bango, mpe tala bazalaki mpembe lokola elongi ya ye mpe lisusu bilamba bya Yesu; mpe tala mpembe yango elekaki mpembe enso, iyo, kutu ekokaki kozala eloko te likolo lya mabele mpembe boye lokola mpembe yango.\n\n26 Mpe Yesu alobaki epai ya bango: Sambelani lisusu; nzokande batikaki te kosambela.\n\n27 Mpe abalukaki uta na bango, mpe akendeki mwa nzela mosika mpe agumbamaki o mabele; mpe asambelaki lisusu epai ya Tata, kolobaka:\n\n28 Tata, natondi yo ete opetoli bango baye naponi, na ntina ya bondimi bwa bango; mpe nasambeli mpo ya bango, mpe lisusu mpo ya bango baye bakondima likolo lya maloba ma bango, ete bakoka kopetolama na ngai, na nzela ya bondimi likolo lya maloba ma bango, kutu lokola bapetolami na ngai.\n\n29 Tata, nasambeli te mpo ya mokili, kasi mpo ya bango baye opesi ngai libanda lya mokili, na ntina ya bondimi bwa bango, ete bakoka kopetolama na ngai, ete nakoka kozala na bango lokola yo, Tata, ozali na ngai, ete tokoka kozala moko, ete nakoka kokembelama na bango.\n\n30 Mpe elobaka Yesu maloba maye, ayaki lisusu epai ya bayekoli ba ye; tala, basambelaki na sikisiki; na kolembe te, epai ya ye; mpe asekaki likolo lya bango lisusu; mpe tala bazalaki mpembe lokola Yesu.\n\n31 Mpe esalemaki ete akendeki lisusu mwa nzela mosika mpe asambelaki epai ya Tata.\n\n32 Mpe lolemo lokoki te koloba maloba maye asambelaki, mpe ekoki kokomama na moto te maloba maye Yesu asambelaki.\n\n33 Ebele bayokaki mpe bapesi litatoli; mpe mitema mya bango mifungwanaki mpe basosolaki o mitema mya bango maloba maye asambelaki.\n\n34 Nzokande, boye enene mpe ya bokamwi izalaki maloba maye asambelaki ete makokaki te kokomama, mpe makoki te kolobama na moto.\n\n35 Mpe esalemaki ete etiaki Yesu nsuka yoko ya losambo, ayaki lisusu na bayekoli ba ye, mpe alobaki epai ya bango: bondimi bonene boye namoni mokolo moko te o ntei ya Bayuda banso; yango wana nakokaki te kolakisa epai ya bango makamwisi manene boye, na ntina ya bozangi bondimi bwa bango.\n\n36 Solo, nalobi epai ya bino, ete ezali moko te o ntei ya bango oyo amona makambo manene boye lokola bomoni; mpe bayoki te makambo manene boye lokola boyoki.\n\n", "3-ne 20": "[center][font_size=26]Mokapo 20[/font_size][/center]\n\n[i]Yesu apesi limpa mpe vino na likamwisi mpe apesi elambo epai ya bato—Montika mwa Yakobo mokoya o boyebi bwa Nkolo Nzambe wa bango, mpe bakosangola Baamerika—Yesu azali profeta lokola Mose, mpe Banefi bazali bana ba baprofeta—Bato basusu ba Nkolo, bakosangana o Yelusaleme. Penepene na 34 ya Mobu mwa Mokonzi.[/i]\n\n1 Mpe esalemaki ete atindaki ebele ete batika kosambela, mpe lisusu bayekoli ba ye. Mpe atindaki bango lisusu ete batika te kosambela o mitema mya bango.\n\n2 Mpe atindaki bango ete batombwana mpe bateleme likolo lya makolo ma bango. Mpe batombwanaki mpe batelemeki likolo lya makolo ma bango.\n\n3 Mpe esalemaki ete abukaki lisusu limpa mpe apambolaki lyango, mpe apesaki na bayekoli mpo ya kolia.\n\n4 Mpe eliaka bango atindaki bango ete babuka limpa, mpe bapesa epai ya ebele.\n\n5 Mpe epesaka bango epai ya ebele apesaki lisusu vino mpo ya komele, mpe atindaki bango ete bapesa epai ya ebele.\n\n6 Sikawa, emememeke limpa te, mpe vino te, na bayekoli te, mpe na ebele te.\n\n7 Kasi solo apesaki epai ya bango limpa mpo ya kolia, lisusu vino mpo ya komele.\n\n8 Mpe alobaki epai ya bango: Ye oyo alei limpa eye alei nzoto ya ngai mpo ya bozo bwa ye; mpe ye oyo ameli vino eye ameli makila ma ngai mpo ya bozo bwa ye; mpe bozo bwa ye bokoyoka mokolo moko te nzala mpe mposa ya mai, kasi bokotondisama.\n\n9 Sikawa, eliaka mpe emeleke ebele, tala, batondisamaki na Molimo; mpe bagangaki na mongongo moko, mpe bapesaki nkembo na Yesu, oyo bamonoki mpe bayokaki.\n\n10 Mpe esalemaki ete epesaka bango nkembo epai ya Yesu, alobaki epai ya bango: Sikawa nasilisi motindo moye Tata apesaki ngai motali bato baye, baye bazali montika moko mwa ndako ya Yisalaele.\n\n11 Bomikundola ete nalobaki epai ya bino, mpe nalobaki ete ekokokisama maloba ma Yisaya—tala makomami, bozali na mango liboso lya bino, yango wana lukani mango.\n\n12 Mpe solo, solo nalobi epai ya bino, ete ekokokisama mango nde ezali bokokisami bwa boyokani boye Tata asalaki epai ya bato ba ye, O ndako ya Yisalaele.\n\n13 Mpe nde, mintika, miye mikopalanganisama libanda likolo lya etando ya mabele, mikosangisama, uta o esti, mpe uta o westi, mpe uta o sudi, mpe uta o nordi; mpe bakomememe o boyebi bwa Nkolo Nzambe wa bango, oyo asikoli bango.\n\n14 Mpe Tata atindi ngai ete napesa epai ya bino mboka eye, mpo ya lisango lya bino.\n\n15 Mpe nalobi epai ya bino, ete soko Bapaganu bayamboli te nsima ya lipamboli liye bakozwa, esilisi bango kopalanganisa bato ba ngai—\n\n16 Nde bino, baye bazali montika moko mwa ndako ya Yakobo, bokokende o katikati ya bango mpe bokozala o ntei ya bango baye bakozala mingi, mpe bokozala o ntei ya bango lokola nkosi moko o ntei ya niama ya zamba, mpe lokola mwana wa nkosi o ntei ya bitonga bya mpate, oyo soko akei o kati ya bango, aniati o nse, mpe apasoli na biteni, mpe moto te akoki kobikisa.\n\n17 Loboko la yo lokotombolama likolo lya banguna ba yo mpe bayini banso ba yo bakokatama mosika.\n\n18 Mpe nakosangisa bato ba ngai elongo lokola moto asangisi maboke ma ye o kati ya motalaka.\n\n19 Mpo nakosala bato ba ngai, elongo na baye Tata asali boyokani, iyo, nakosala maseke ma yo ebende, mpe nakosala biengindi bya yo motako. Mpe bokotuta na biteni bato mingi; mpe nakobulisa matabisi ma bango epai ya Nkolo, mpe biloko bya bango epai ya Nkolo wa mabele mobimba. Mpe tala, nazali ye oyo nasali yango.\n\n20 Mpe ekosalema, elobi Tata, ete mopanga mwa boyengebene bwa ngai mokodiembela likolo lya bango o mokolo mona; longola se soko bayamboli, ekokweya likolo lya bango, elobi Tata, iyo, likolo lya bikolo binso bya Bapaganu.\n\n21 Mpe ekosalema ete nakotia bato ba ngai, O ndako ya Yisalaele.\n\n22 Tala, bato baye nakotia o mboka eye, mpo ya kokokisa boyokani boye nasalaki elongo na Tata wa bino Yakobo; mpe ekozala Yelusaleme yoko ya Sika. Mpe nguya ya lola ikozala o katikati ya bato baye, iyo, kutu nakozala o ntei ya bino.\n\n23 Tala, nazali ye oyo Mose alobelaki, kolobaka: Profeta moko ekotelemisa Nkolo Nzambe wa bino epai ya bandeko ba bino, lokola ngai; ye bokoyokela o makambo manso akoloba epai ya bino. Mpe ekosalema ete moto na moto oyo akoyokela te profeta ona akokatama mosika uta o ntei ya bato.\n\n24 Solo, nalobi epai ya bino, iyo, baprofeta banso uta na Samwele, mpe bango banso balandi nsima, mingi lokola balobaki, mpe batatolaki ngai.\n\n25 Mpe tala, bozali bana ba baprofeta; mpe bozali ba ndako ya Yisalaele; bozali ba boyokani boye tata asalaki elongo na batata ba bino, kolobaka epai ya Abalayama: Mpe na nkona ya yo mabota manso ma mabele makopambolama.\n\n26 Tata kotelemisaka ngai epai ya bino yambo, mpe atindaki ngai mpo ya kopambola bino na kobalulaka moko na moko wa bino uta o mabe ma bino, mpe eye zambi bozali bana ba boyokani—\n\n27 Mpe nsima ete bopambolami, nde ekokokisa Tata boyokani boye asalaki elongo na Abalayama, kolobaka: Na nkona ya yo ekopambolama mabota manso ma mabele—mpo ya bosopi Molimo Mosantu na nzela ya ngai likolo lya Bapaganu, lipamboli liye likolo lya Bapaganu likokomisa bango bakasi likolo lya banso, mpo ya bopalangani bwa bato ba ngai, O ndako ya Yisalaele.\n\n28 Mpe bakozala fimbo yoko epai ya bato ba mboka eye. Nzokande, ekozwa bango litondi lya nsango elamu ya ngai, nde soko bakoyeisa mitema mya bango mikasi na ngai, nakozongisa mabe ma bango likolo lya mito mya bangomei, elobi Tata.\n\n29 Mpe nakomikundola boyokani boye nasalaki elongo na bato ba ngai; mpe nayokanaki elongo na bango ete nakosangisa bango elongo o ntango esengeli ya ngaimei, ete napesa epai ya bango lisusu mboka ya batata ba bango, mpo ya lisango lya bango; eye ezali mboka ya Yelusaleme, eye ezali mboka ya elako mpo ya bango libela, elobi Tata.\n\n30 Mpe ekosalema ete ntango ekoya, ekoteyama litondi lya nsango elamu ya ngai;\n\n31 Mpe bakondima na ngai, ete, nazali Yesu Klisto, Mwana Mobali wa Nzambe, mpe bakosambela epai ya Tata o nkombo ya ngai.\n\n32 Nde bakengi ba bango, bakotombola mongongo mwa bango, mpe na mongongo elongo bakoyemba, mpo bakomono miso na miso.\n\n33 Nde Tata akosangisa bango elongo lisusu, mpe akopesa bango Yelusaleme mpo ya mboka ya lisango lya bango.\n\n34 Nde bakobukana na bosepeli—Yembani elongo, bino bisika bya mpamba bya Yelusaleme; mpo Tata abondisi bato ba ye, asikoli Yelusaleme.\n\n35 Tata asali bolumbu loboko la ye losantu o miso mya bikolo binso; mpe nsuka inso ya mabele ikomono lobiko la Tata; mpe Tata mpe ngai tozali moko.\n\n36 Mpe nde ekomememe esalema eye ekomami: Lamuka, lamuka lisusu, mpe lata bokasi bwa yo, O Siona; lata bilamba bya yo bya kitoko, O Yelusaleme, mboka esantu. Mpo uta sikawa ekoya lisusu te o kati ya yo mosutu mpe moto na mbindo.\n\n37 Ominingisa uta o mputulu; tombwana, fanda, O Yelusaleme; omikangola uta o nkanga ya nkingo ya yo, O mwana mwasi mokangemi wa Siona.\n\n38 Mpe boye elobi Nkolo: Bomiteki mpo ya mpamba, mpe bokosikolama na mbongo te.\n\n39 Solo, solo nalobi epai ya bino, ete bato ba ngai bakoyeba nkombo ya ngai; iyo, o mokolo mona bakoyeba ete nazali ye oyo alobi.\n\n40 Mpe nde bakoloba: Boniboni kitoko likolo lya ngomba ezali makolo ma ye oyo akomeme nsango elamu epai ya bango; oyo akobimisa kimia, oyo akomeme nsango elamu ya bolamu; oyo akobimisa lobiko; oyo akoloba epai ya Siona, Nzambe wa yo akonzi.\n\n41 Mpe nde bogangi boko bokokendi: Longwani, longwani, kendeni libanda uta awa, simbani te ena eye ezali mbindo, kendeni libanda lya ntei ya ye, zalani sembesembe bino baye bamemi sani ya Nkolo.\n\n42 Mpo bokobima te na mbangu, to bokokende na kokima te; mpo Nkolo akokende liboso lya bino, Nzambe wa Yisalaele akozala nsima ya bino.\n\n43 Tala, mosali wa ngai akosalaka na bokebi; akonetolama mpe akotombolama, mpe akozala likolo mpenza.\n\n44 Lokola mingi bakamwaki na ye—elongi ya ye ebebisamaki boye, mingi koleka moto onso, mpe lolenge la ye mingi koleka loye la bana babali ba bato.\n\n45 Boye nde akoniakela bikolo mingi; bakonzi bakokanga minoko mya bango na ye, mpo ena eye elobelamaka bango te, bakomono, mpe ena eye bayokaka te, bakomaniola.\n\n46 Solo, solo, nalobi epai ya bino, makambo maye manso solo makoya, kutu lokola Tata atindaki ngai. Nde, boyokani boye, boye Tata ayokani elongo na bato ba ye bokokokisama; mpe nde Yelusaleme ekofandama lisusu na bato ba ngai, mpe ekozala mboka ya lisango lya bango.\n\n", "3-ne 21": "[center][font_size=26]Mokapo 21[/font_size][/center]\n\n[i]Yisalaele ekosangisama, ekoya Buku ya Molomoni—Bapaganu bakotiama lokola bato boko nsomi o mboka ya Amerika—Bakobikisama soko bandimi mpe batosi; soko te, bakokatama mosika mpe bakobebisama—Yisalaele akotonga Yelusaleme ya Sika, mpe mabota mabunga, makozonga. Penepene na 34 ya Mobu mwa Mokonzi.[/i]\n\n1 Mpe solo nalobi epai ya bino, napesi epai ya bino lokola elembo yoko, ete bokoka koyeba ntango kani makambo maye makokoma mpembeni ya kosalema—Mpe nakosangisa o kati, uta o bopanzani bolai bwa bango, bato baye ba ngai, O ndako ya Yisalaele, mpe nakotia lisusu o ntei ya bango Siona ya ngai;\n\n2 Mpe tala, eye ezali likambo liye nakopesa epai ya bino lokola elembo—mpo solo nalobi epai ya bino ete ekoya makambo maye, maye nalobi epai ya bino, mpe maye nakosakola epai ya bino na ngaimei nsima, mpe na nguya ya Molimo Mosantu oyo akopesama epai ya bino na Tata, likoyebana epai ya Bapaganu, ete bakoka koyeba etali bato baye, baye bazali montika moko mwa ndako ya Yakobo, mpe etali bato ba ngai baye bakopalanganisama na bango.\n\n3 Solo, solo, nalobi epai ya bino, ekosala eyebana makambo maye epai ya bango na Tata, mpe makoya na Tata, uta na bango epai ya bino.\n\n4 Mpo ezali bwania na Tata ete bakotiama o mboka, mpe bakotiama lokola bato boko nsomi na nguya ya Tata, ete makambo maye makoka koya uta na bango epai ya montika moko ya nkona ya yo, ete boyokani bwa Tata bokoka kokokisama boye ayokanaki elongo na bato ba ngai, O ndako ya Yisalaele.\n\n5 Yango wana, ekoya misala miye mpe misala miye mikosalema o ntei ya bino uta na Bapaganu, epai ya nkona ya bino eye ekokulumwa o bozangi bondimi na ntina ya bobe bwa bango.\n\n6 Mpo boye elongobani Tata ete ekokoma uta na Bapaganu, ete bakoka kolakisa nguya ya ye epai ya Bapaganu; mpo ya ntina eye ete Bapaganu, soko bayeisi mitema mya bango mikasi te, bakoka koyambola mpe koya epai ya ngai mpe kobatisama o nkombo ya ngai mpe koyeba biteni bya solo bya malongi ma ngai, ete bakoka kotangema o ntei ya bato ba ngai, O ndako ya Yisalaele.\n\n7 Mpe ekosalema makambo maye ete nkona ya yo ekobanda koyeba makambo maye—ekozala elembo yoko epai ya bango, ete bakoka koyeba ete mosala mwa Tata mosili mobandi mpo ya bokokisi bwa boyokani asalaki epai ya bato baye bazali ba ndako ya Yisalaele.\n\n8 Mpe ekoya mokolo mona, ekosalema ete bakonzi bakokanga minoko mya bango; mpo ena eye elobelamaka bango te bakomono, mpe ena eye eyokaka bango te bakomaniola.\n\n9 Mpo o mokolo mona, mpo ya ntina ya ngai Tata akosala mosala moko, moye mokozala mosala moko monene mwa bokamwi o ntei ya bango; mpe ekozala o ntei ya bango, bango baye bakondima yango te, ata moto moko akosakola yango epai ya bango.\n\n10 Kasi tala, bomoi bwa mosali wa ngai bokozala o loboko la ngai; yango wana bakosala ye mpasi te, ata abebisamaki na ntina ya bango. Nzokande nakobikisa ye, mpo nakolakisa epai ya bango ete bwania bwa ngai bozali bonene koleka mayele mabe ma zabulu.\n\n11 Yango wana ekosalema ete onso oyo akondima te maloba ma ngai, oyo nazali Yesu Klisto, maye Tata akosala ye ameme epai ya Bapaganu, mpe akopesa epai ya ye nguya ete ameme mango epai ya Bapaganu (ekosalema kutu lokola Mose alobaki) bakokatama mosika uta o ntei ya bato ba ngai baye bazali ba boyokani.\n\n12 Mpe bato ba ngai baye bazali montika moko mwa Yakobo bakozala o ntei ya Bapaganu, iyo, o katikati ya bango lokola nkosi moko o ntei ya niama ya zamba, lokola mwana ya nkosi moko o ntei ya bitonga bya mpate, oyo soko akei o kati aniati o nse, mpe apasoli na biteni, mpe moto te akoki kobikisa.\n\n13 Loboko la bango lokotombwana likolo lya banguna ba bango mpe bayini ba bango banso bakokatama mosika.\n\n14 Iyo, lisuma epai ya Bapaganu longola se soko bayamboli; mpo ekosalema o mokolo mona, elobi Tata, ete nakokata mosika farasa libanda lya ntei ya yo mpe nakobebisa makalo ma yo.\n\n15 Mpe nakokata mosika bingumba bya mboka ya yo, mpe nakobwaka o nse bisika bikasi bya yo.\n\n16 Mpe nakokata mosika nkisi ya yo libanda lya mboka ya yo mpe okozala na banganga nkisi lisusu te.\n\n17 Bilili biniangwa bya yo nakokata mosika lokola, mpe bilili bitelema bya yo libanda lya ntei ya yo, mpe okokumbamela lisusu te misala mya maboko ma yo.\n\n18 Mpe nakopikola bikeko libanda lya ntei ya yo; boye nakobebisa bingumba bya yo.\n\n19 Mpe ekosalema ete lokuta, mpe bokosi, mpe boluli, mpe songisongi, mpe poloso ya banganga, mpe pite ekosilisama.\n\n20 Mpo ekosalema, elobi Tata, ete o mokolo mona, banso baye bakoyambola te mpe bakoya te epai ya Mwana Mobali Molingami wa ngai, bango nakokata mosika uta o ntei ya bato ba ngai, O ndako ya Yisalaele;\n\n21 Mpe nakosala bobekoli mpe nkanda likolo lya bango, kutu lokola likolo lya bapaganu bazangi kondima na lolenge loko lokola bayoka te.\n\n22 Kasi soko bakoyambola, mpe bakoyokemela epai ya maloba ma ngai, mpe bakoyeisa mitema mya bango mikasi te, nakotia eklezia ya ngai o ntei bango, mpe bakokota o kati ya boyokani bwa ngai, mpe bakotangema o ntei ya montika mwa Yakobo, epai ya bango napesi mboka eye mpo ya lisango lya bango.\n\n23 Mpe bakosalisa bato ba ngai, montika mwa Yakobo, mpe lisusu mingi ba ndako ya Yisalaele lokola bakoya, ete bakoka kotonga engumba yoko, eye ekobiangema Yelusaleme ya Sika.\n\n24 Mpe nde bakosalisa bato ba ngai ete bakoka kosangisama o kati, baye bapalanganisami likolo lya etando mobimba ya mboka, o kati ya epai ya Yelusaleme ya Sika.\n\n25 Mpe nde nguya ya lola ekokita o ntei bango; nde nakozala o katikati lokola.\n\n26 Mpe nde mosala mwa Tata mokobanda o mokolo mona, kutu ekoteyama nsango elamu o ntei ya montika mwa bato baye. Solo nalobi epai ya bino, o mokolo mona, mosala mwa Tata mokobanda o ntei ya bapanzani ba bato ba ngai; iyo, kutu mabota maye mabunga, maye Tata akambaki libanda lya Yelusaleme.\n\n27 Iyo, mosala mokobanda o ntei ya bapanzani ba bato ba ngai, elongo na Tata mpo ya kolengele nzela na wapi bakoka koya epai ya ngai, ete bakoka kobianga likolo lya Tata o nkombo ya ngai.\n\n28 Iyo, nde ekobanda mosala, elongo na Tata o ntei ya bikolo binso mpo ya kolengele nzela na wapi bato ba ye bakoka kosangisama o ndako o mboka ya lisango lya bango.\n\n29 Mpe bakobima uta o bikolo binso; mpe bakobima na mbangu te, to na kokima te, nakozala liboso lya bango, elobi Tata, mpe nakozala nsima ya bango.\n\n", "3-ne 22": "[center][font_size=26]Mokapo 22[/font_size][/center]\n\n[i]O mikolo mya nsuka, Siona mpe makonzi ma yango makotiama, mpe Yisalaele ekosangisama na ngolu mpe bolingo—Bakolonga—Mekisani Yisaya 54. Penepene na 34 ya Mobu mwa Mokonzi.[/i]\n\n1 Mpe nde ekosalema ena eye ekomami: Yemba, O ekomba, yo oyo obotaki te, bukana o boyembi, ganga makasi, yo oyo oyoka mpasi ya mwana te; mpo bazali mingi bana ba mwasi wa mpamba koleka bana ba mwasi abala; elobi Nkolo.\n\n2 Tandola esika ya ema ya yo, tika bango basembola lido ya ndako ya yo; tika te, yeisa nsinga ya yo molai mpe lendisa makonzi ma yo.\n\n3 Mpo okobukana o loboko la mobali mpe o loboko la mwasi, mpe nkona ya yo ekosangola Bapaganu, mpe bakoyeisa mpamba bingumba mpo ya kofandama.\n\n4 Banga te, mpo okoyokisama nsoni te; mpe okobulunganisama te, mpo okosambwisama te; mpo okobosana nsoni ya bolenge bwa yo, mpe okomikundola te mpamela ya bolenge bwa yo mpe okomikundola mpamela ya bozenge bwa yo lisusu te.\n\n5 Mpo mokeli wa yo, mobali wa yo, Nkolo wa Bibele ezali nkombo ya ye; mpe Mosikoli wa yo, Mosantu Moko wa Yisalaele—Nzambe wa mokili mobimba ekobiangema ye.\n\n6 Mpo Nkolo abiangi yo lokola mwasi oyo asundolama mpe ayokisama mpasi na molimo, mwasi moko wa bolenge, ebwakamaki ye, elobi Nzambe wa yo.\n\n7 Mpo ya ngonga eke nasundolaki yo, kasi na ngolu enene nakosanganisa yo.\n\n8 Na nkanda eke nabombaki elongi ya ngai uta na yo mpo ya ngonga eke; kasi na boboto bwa libela nakoyoka ngolu likolo lya yo; elobi Nkolo Mosikoli wa yo.\n\n9 Mpo eye, mai ma Noa mpo ya ngai, mpo lokola nalapaki ndai ete mai ma Noa makokende likolo lya mokili lisusu te, boye nalapi ndai ete nakozala te na nkanda na yo.\n\n10 Mpo ngomba ikokende mpe ngomba patatalu ikolongwa, kasi boboto bwa ngai bokokende te uta na yo; mpe boyokani bwa kimia bwa ngai bokolongolama te. Elobi Nkolo, oyo azali na ngolu likolo lya yo.\n\n11 O yo motungisami, obetemi na moketi, mpe obondisami te! Tala, na kolalisa mabanga ma yo na langi la malonga, mpe nakolalisa nse ya yo na safili;\n\n12 Mpe nakosala maninisa ma yo na agata mpe bikuke bya yo na balekete; mpe ndelo ya yo inso na mabanga ma elengi.\n\n13 Mpe bana ba yo banso bakolakisama na Nkolo; mpe enene ekozala kimia ya bana ba yo.\n\n14 Na bosembo ekotiama yo, okozala mosika uta na boniokwami mpo okobanga te, mpe uta o nsomo mpo ekoya te penepene na yo.\n\n15 Tala, na ntembe te bakosanganela elongo likolo lya yo, kasi na ngai te; banso baye bakosanganela elongo likolo lya yo bakokweya na ntina ya yo.\n\n16 Tala, nakelaki motuli oyo akofula makala o moto, mpe akomeme esalele yoko mpo ya mosala mwa ye; nakelaki mopanzi mpo ya kobebisa.\n\n17 Ebundele te eye esalemi mpo ya kobundisa yo ekolonga; mpe lolemo lonso loye lokotiola yo o bosambisi lokokweyisama. Eye ezali lisango lya basali ba Nkolo, mpe bosembo bwa bango bozali na ngai, elobi Nkolo.\n\n", "3-ne 23": "[center][font_size=26]Mokapo 23[/font_size][/center]\n\n[i]Yesu andimi maloba ma Yisaya—Atindi bato baluka baprofeta—Maloba ma Samwele Molamani matali Bosekwi mabakisami na likundoli lya bango. Penepene na 34 ya Mobu mwa Mokonzi.[/i]\n\n1 Mpe sikawa, tala, nalobi epai ya bino, ete bosengelaki koluka makambo maye. Iyo, motindo moko napesi epai ya bino ete boluka makambo maye na etingia; mpo enene ezali maloba ma Yisaya.\n\n2 Mpo na ntembe te alobaki etali bato ba ngai, baye bazali ba ndako ya Yisalaele; yango wana, esengeli mpenza ete asengela koloba lokola na Bapaganu.\n\n3 Mpe makambo manso maye alobaki mazali mpe makozala kutu engebene na maloba maye alobaki.\n\n4 Yango wana salani keba na maloba ma ngai; komani makambo maye nalobeli bino; mpe engebene na ntango mpe bolingi bwa Tata, makokende epai ya Bapaganu.\n\n5 Mpe onso oyo akoyokemela epai ya maloba ma ngai mpe akoyambola mpe akobatisama, ye kaka akobikisama. Lukani baprofeta, mpo mingi bazali baye batatoli makambo maye.\n\n6 Mpe sikawa esalemaki ete elobaka Yesu maloba maye alobaki epai ya bango, esilisaki ye kosembola nkoma inso epai ya bango iye bazwaka, alobaki epai ya bango: Tala, nkoma isusu nalingi bokoma, iye bozangi.\n\n7 Mpe esalemaki ete alobaki epai ya Nefi: Meme likundoli liye obombaki.\n\n8 Mpe ememeke Nefi makundoli, alalisaki mango liboso lya ye, mpe abwakaki miso likolo lya mango mpe alobaki:\n\n9 Solo nalobi epai ya yo, natindaki mosali wa ngai Samwele, Molamani, ete atatola epai ya bato ba ye, ete o mokolo moye Tata akokembela nkombo ya ye na ngai ete ekozala basantu mingi baye bakosekwa uta o bakufi, mpe bakobima epai ya mingi, mpe bakosala epai ya bango. Mpe alobaki epai ya bango: Ezalaki boye te?\n\n10 Mpe bayekoli ba ye bayanolaki ye balobaki: Iyo, Nkolo, Samwele abikulaki engebene na maloba ma yo, mpe manso makokisamaki.\n\n11 Mpe Yesu alobaki epai ya bango: Boniboni ezali ete bokomi te makambo maye, ete basantu mingi basekwaki, babimaki epai ya mingi, mpe basalaki epai ya bango?\n\n12 Mpe esalemaki ete Nefi amikundolaki ete likambo liye likomamaka te.\n\n13 Mpe esalemaki ete Yesu atindaki ete ekomama; yango wana ekomamaki engebene lokola atindaki.\n\n14 Mpe sikawa esalemaki ete esembolaka Yesu nkoma inso na yoko, eye bakomaka, atindaki bango ete bateya makambo maye asembolaka epai ya bango.\n\n", "3-ne 24": "[center][font_size=26]Mokapo 24[/font_size][/center]\n\n[i]Ntoma wa Nkolo akolengele nzela mpo ya Boyei bwa Ibale—Klisto akofanda o bosambisi—Yisalaele atindami kofuta biteni bya zomi mpe mabonza—Buku ya bokundoli ebombami—Mekisani Malaki 3. Penepene na 34 ya Mobu mwa Mokonzi.[/i]\n\n1 Mpe esalemaki ete atindaki bango ete bakoma maloba maye Tata apesaka epai ya Malaki, maye asengelaki kolobela epai ya bango. Mpe esalemaki ete esilisaki mango kokomama asembolaki mango. Mpe iye izali maloba maye alobelaki epai ya bango, kolobaka: Boye elobaki Tata epai ya Malaki—Tala, nakotinda ntoma wa ngai, mpe akolengele nzela liboso lya ngai, mpe Nkolo oyo boluki akoya na mbalakaka o tempelo ya ye, kutu ntoma wa boyokani, oyo bosepeli na ye, tala, akoya, elobi Nkolo wa Bibele.\n\n2 Kasi nani akoki kotikala mokolo mwa boyei bwa ye, mpe nani akoteleme ekobima ye? Mpo azali bo moto mwa molambi, mpe lokola sabuni ya mosukoli.\n\n3 Mpe akofanda lokola molambi mpe mopetoli wa mpauni; mpe akopetola bana babali ba Lewi mpe akosukola bango lokola wolo mpe mpauni, ete bakoka kobonza epai ya Nkolo libonza lya bosembo.\n\n4 Nde libonza lya Yuda mpe Yelusaleme ekozala elengi epai ya Nkolo, lokola o mikolo mya kala, mpe lokola o mibu mya kalakala.\n\n5 Mpe nakoya penepene na bino na bosambisi; mpe nakozala nzeneneke mpo ya mabe ma bandoki mpe bato ba ekobo, mpe mpo ya mabe ma balapi ndai ya lokuta, mpe mpo ya mabe ma bango baye baniokoli basali o lifuti lya bango, mozenge mpe mozangi tata, mpe baye babaluki mpembeni ya mopaya, mpe babangi ngai te, elobi Nkolo wa Bibele.\n\n6 Mpo nazali Nkolo, nabongwani te; yango wana bino bana babali ba Yakobo bozikisami te.\n\n7 Kutu uta mikolo mya batata ba bino bokendeki mosika uta na ya ngai makuli, mpe bobatelaki mango te. Zongani epai ya ngai mpe nakozonga epai ya bino, elobi Nkolo wa Bibele. Kasi bolobi: O nzela kani ekozonga biso?\n\n8 Ekoyongolo moto Nzambe? Kasi boyongoli ngai. Kasi bolobi: O nzela kani toyongoli yo? Na biteni bya zomi mpe mabonza.\n\n9 Bolakelami botutu na botutu boko, mpo boyongoli ngai, kutu ekolo eye mobimba.\n\n10 Memeni biteni bya bino bya zomi o kati ya ebombelo, ete ekoka kozala bilei o ndako ya ngai; mpe mekani ngai sikawa na yango, elobi Nkolo wa Bibele, soko nakofungola bino te maninisa ma lola, mpe nakosopela bino lipamboli lyoko ete ekozala kisuku ekoka te mpo ya koyamba yango.\n\n11 Mpe nakopamela modundi mpo ya ntina ya bino, mpe akobebisa te mbuma ya mabele ma bino; mpe vino ya bino ekobwaka te mbuma yambo ya ntango o bilanga bya bino, elobi Nkolo wa Bibele.\n\n12 Bikolo binso bikobianga bino bapambolami, mpo bokozala mboka yoko ya elengi, elobi Nkolo wa Bibele.\n\n13 Maloba ma bino mazali makasi na ngai, elobi Nkolo. Kasi bolobi: Nini tolobi mabe na yo?\n\n14 Bolobi: Ezali mpamba kosalela Nzambe! Litomba kani ezali ete tobateli makuli ma ye mpe ete totamboli na kolela liboso lya Nkolo wa Bibele?\n\n15 Mpe sikawa tobiangi bato ba lolendo bato ba esengo; iyo, bango baye basali nkuna batiami, iyo, bango baye bazali basenginii Nzambe kutu babikisami.\n\n16 Nde bango baye babangaki Nkolo balobanaki mbala mingi bango na bango, mpe Nkolo ayokemelaki mpe ayokaki; Mpe buku ya bokundoli ekomamaki liboso lya ye mpo ya bango baye babangaki Nkolo, mpe bakanisaki likolo lya nkombo ya ye.\n\n17 Mpe bakozala ba ngai, elobi Nkolo wa Bibele, o mokolo mona ntango nasangisi mpauni ya ngai; nakobatela bango lokola moto moko akobatelaka mwana mobali wa yemei oyo akosalelaka ye.\n\n18 Nde bokozonga mpe bokososola o kati ya mosembo mpe moto wa nkuna, o kati ya ye oyo asaleli Nzambe mpe ye oyo asaleli ye te.\n\n", "3-ne 25": "[center][font_size=26]Mokapo 25[/font_size][/center]\n\n[i]O Boyei bwa Ibale, bato ba lolendo mpe nkuna bakozika lokola matiti ma zamba—Eliya akozonga liboso lya mokolo mona monene mpe mwa nsomo—Mekisani Malaki 4. Penepene na 34 ya Mobu mwa Mokonzi.[/i]\n\n1 Mpo tala, mokolo mokoya moye mokopela lokola fulu; mpe bato banso ba lolendo, iyo, mpe baye basali na nkuna, bakozala lokola mpumbulu; mpe mokolo moye mokoya mokozikisa bango mpenza, elobi Nkolo wa Bibele, ete ekotika bango na mosisa te to na etape te.\n\n2 Kasi epai ya bino baye bokobanga nkombo ya ngai, Mwana Mobali wa Bosembo akobima na bobikisi o mapapu ma ye, mpe bokokende liboso lya ye mpo bokokola lokola bana ba ngombe o ntei ya ndako ya bibwele.\n\n3 Bokoniata o nse bato ba nkuna; ete bakozala mputulu o nse ya makolo ma bino o mokolo moye nakosala eye, elobi Nkolo wa Bibele.\n\n4 Bomikundola mobeko mwa Mose, mosali wa ngai, oyo natindaki epai ya ye o Holebe na ntina ya Yisalaele mobimba, elongo na meko mpe masambisi.\n\n5 Tala, nakotindela bino profeta Eliya yambo ya boyei bwa mokolo monene mpe mwa nsomo mwa Nkolo.\n\n6 Akobongola mitema mya batata epai ya bana mpe mitema mya bana epai ya batata ba bango, mbele nakoya mpe nabete mabele na botutu boko.\n\n", "3-ne 26": "[center][font_size=26]Mokapo 26[/font_size][/center]\n\n[i]Yesu asemboli makambo manso uta o ebandeli kina o nsuka—Bana bake mpe bana balobi makambo ma bokamwi maye makoki te kokomama—Banso o Eklezia ya Klisto bazali na biloko binso na lisanga. Penepene na 34 ya Mobu mwa Mokonzi.[/i]\n\n1 Mpe sikawa esalemaki ete elobaka Yesu makambo maye asembolaki mango epai ya ebele; mpe asembolaki makambo manso epai ya bango, manene mpe make lokola.\n\n2 Mpe alobaki: Nkoma iye, iye bozali na yango te, Tata atindi ete napesa epai ya bino; mpo ezali bwania na ngai ete ipesama epai ya nkola ikoya.\n\n3 Mpe asembolaki makambo manso, kutu uta o ebandeli kina ntango eye akoya o nkembo ya ye—iyo, kutu makambo manso maye makoya likolo lya etando ya mabele mobimba, kutu kina biloko bikoniangwa na moto mokasi, mpe mabele makozingama elongo lokola etoko ezingani, mpe lola mpe mabele makoleka;\n\n4 Mpe kutu mpo ya mokolo monene mpe mwa nsuka, ekoteleme liboso lya Nzambe bato banso, mpe mabota manso, bikolo binso, minoko, mpo ya kosambisama na misala mya bango, soko mazalaki malamu to mabe—\n\n5 Soko mazali malamu, mpo ya bosekwi bwa bomoi bwa libela; kasi soko mazali mabe, mpo ya bosekwi bwa botumboli; kozalaka o nzela ikutanaka te, yoko o ngambo yoko mpe esusu o ngambo esusu, engebene na ngolu, mpe boyengebene, mpe bosantu boye bozali na Klisto, oyo azalaki yambo mokili ebanda.\n\n6 Mpe sikawa ekoki te kokomama o buku eye ata eteni yoko ya nkama ya makambo maye Yesu ateyaki bato;\n\n7 Kasi tala, palaki ya Nefi ikwi eteni eleki mingi ya makambo maye ateyaki bato.\n\n8 Mpe makambo maye ekomi ngai, maye mazali eteni eleki eke ya makambo maye ateyaki bato; mpe nakomaki mango na ntina ete makoka komememe lisusu epai ya bato baye; uta na Bapaganu, engebene na maloba maye Yesu alobaki.\n\n9 Mpe ekozwa bango eye, eye elongobani ete bazwa yambo, mpo ya komeka bondimi bwa bango, mpe soko ekozala ete bakondima makambo maye nde ekomonisama makambo maleki manene epai ya bango.\n\n10 Mpe soko ezali ete bakondima te makambo maye, nde ekobotolomo makambo maye maleki manene uta na bango, mpo ya botumbolami bwa bango.\n\n11 Tala, nazalaki mpembeni ya kokoma mango, manso maye makomamaki likolo lya palaki ya Nefi, kasi Nkolo apekisaki yango kolobaka: Nakomeka bondimi bwa bato ba ngai.\n\n12 Yango wana ngai, Molomoni, nakomi makambo maye matindamaki ngai na Nkolo. Mpe sikawa ngai, Molomoni natii nsuka yoko ya bolobi bwa ngai, mpe nabandi kokoma makambo maye matindami ngai.\n\n13 Yango wana, nalingi ete bomono ete Nkolo na ntembe te ateyaki bato, mpo ya ntaka ya mikolo misato; mpe nsima ete amilakisaki epai ya bango, abukaki limpa mbala mingi, mpe apambolaki lyango mpe apesaki lyango epai ya bango.\n\n14 Mpe esalemaki ete ateyaki mpe asalaki epai ya bana ba ebele baye balobami, mpe afungolaki ndemo ya bango, mpe balobaki epai ya batata ba bango makambo manene mpe ma bokamwi, kutu manene koleka abimisaka epai ya bato, mpe afungolaki ndemo ya bango ete bakokaki koloba.\n\n15 Mpe esalemaki ete esilaka Yesu kobuta o kati ya lola—mbala ya ibale eye amilakisaki epai ya bango, mpe akendeke epai ya Tata, nsima ya kobikisa bakoni ba bango, mpe batengoli ba bango, mpe afungolaki miso mya bato ba lolanda mpe akangolaki matoyi ma bato bakufa matoyi, mpe kutu asalaki ndenge inso ya bobikisi, mpe asekwisaki moto moko uta o bawa, mpe alakisaki nguya ya ye epai ya bango, mpe abutaka epai ya Tata—\n\n16 Tala, esalemaki ete o mokolo mwa nsima, moye ebele basangisaki bangomei elongo, bamonoki mpe bayokaki lokola bana baye, iyo, kutu bana bake bafungolaki minoko mya bango mpe balobaki makambo ma bokamwi; mpe makambo maye balobaki mapekisamaki ete moto akoma mango.\n\n17 Mpe esalemaki ete bayekoli baye Yesu aponoko babandaki mbala na mbala kobatisa mpe koteya mingi lokola bayaki epai ya bango; mpe mingi lokola babatisamaki o nkombo ya Yesu batondisamaki na Molimo Mosantu.\n\n18 Mpe mingi ya bango bamonoki mpe bayokaki makambo makolobamaka te, maye mazangi ndingisa mpo ya kokoma.\n\n19 Mpe bateyaki, mpe basalisanaki; mpe bazalaka na biloko binso na lisanga o ntei bango, moto na moto kosalaka na boyengebene, moko na mosusu.\n\n20 Mpe esalemaki ete basalaki makambo manso kutu lokola Yesu atindaka bango.\n\n21 Mpe bango baye babatisamaki o nkombo ya Yesu babiangemaki eklezia ya Klisto.\n\n", "3-ne 27": "[center][font_size=26]Mokapo 27[/font_size][/center]\n\n[i]Yesu atindi bango kobianga Eklezia o nkombo ya ye—Misio ya ye mpe mbeka ya botumbolami esali nsango elamu ya ye—Bato batindami koyambola mpe kobatisama ete basantisama na Molimo Mosantu—Basengeli kozala kutu lokola Yesu azali. Penepene na 34–35 ya Mobu mwa Mokonzi.[/i]\n\n1 Mpe esalemaki ete bayekoli ba Yesu bazalaki kokendeke mibembo mpe bazalaki koteyaka makambo bamonoko mpe bayokaka lokola, mpe bazalaki kobatisaka bato o nkombo ya Yesu, esalemaki ete basanganaki mpe basalaki bomoko na losambo lokasi mpe bokili.\n\n2 Mpe Yesu amilakisaki lisusu epai ya bango, mpo bazalaki kosambelaka epai ya Tata o nkombo ya ye; mpe Yesu ayaki mpe atelemeki o katikati ya bango, mpe alobaki epai ya bango: Nini bolingi ete napesa epai ya bino?\n\n3 Mpe bango balobaki epai ya ye: Nkolo, tolingi ete olobela biso nkombo na wapi tokobianga eklezia eye; mpo ezali boswani o ntei ya bato etali likambo liye.\n\n4 Mpe Nkolo alobaki epai ya bango: Solo, solo nalobi epai ya bino, ntina nini bato bazali koyimayima mpe koswana na ntina ya likambo liye?\n\n5 Etangaki bango te nkoma, iye ilobi bosengeli kokamata likolo lya bino nkombo ya Klisto, eye ezali nkombo ya ngai? Mpo na nkombo eye ekobiangema bino o mokolo mwa nsuka;\n\n6 Mpe onso oyo akokamata likolo lya ye nkombo ya ngai, mpe akotia molende kina o nsuka, ye kaka akobikisama o mokolo mwa nsuka.\n\n7 Yango wana, enso eye bokosala, bokosala yango o nkombo ya ngai; yango wana bokobianga eklezia o nkombo ya ngai, mpe bokobianga likolo lya Tata o nkombo ya ngai ete apambola eklezia mpo ya ntina ya ngai.\n\n8 Mpe boniboni ezala eklezia ya ngai longola se soko ebiangemi o nkombo na ngai? Mpo soko eklezia yoko ebiangemi o nkombo ya Mose, nde ezali eklezia ya Mose; to soko ezali o nkombo ya moto moko, nde ezali eklezia ya moto moko; kasi soko ebiangemi o nkombo ya ngai nde ezali eklezia ya ngai, soko ezali boye ete etongami likolo lya nsango elamu ya ngai.\n\n9 Solo nalobi epai ya bino, ete botongami likolo lya nsango elamu ya ngai; yango wana bokobianga biloko binso bobiangi, o nkombo ya ngai; yango wana soko bobiangi likolo lya Tata, mpo ya eklezia, soko ezali o nkombo ya ngai, Tata akoyoka bino;\n\n10 Mpe soko ezali ete eklezia etongami likolo lya nsango elamu ya ngai, nde ekolakisa Tata misala mya ye na yango.\n\n11 Kasi soko etongami te likolo lya nsango elamu ya ngai, likolo lya misala mya bato, to likolo lya misala mya zabulu, solo nalobi epai ya bino bazali na bosepeli o misala mya bango mpo ya eleko yoko, moke moke nsuka eyei, mpe bakokatama o nse mpe bakobwakama o kati ya moto, uta wapi bozongi bozali te.\n\n12 Mpo misala mya bango mikolanda bango, mpo ezali na ntina ya misala mya bango ete babukami o nse; yango wana bomikundola makambo maye nalobeli bino.\n\n13 Tala napesaki epai ya bino nsango elamu ya ngai, mpe eye ezali nsango elamu eye napesaki epai ya bino—ete nayaki o kati ya mokili mpo ya kosala bolingi bwa Tata wa ngai, zambi Tata wa ngai atindaki ngai.\n\n14 Mpe Tata wa ngai atindaki ngai ete nakoka kotombolama likolo lya ekulusu; mpe nsima ete etombolamaka ngai likolo lya ekulusu, ete nakoka kobenda bato banso epai ya ngai, ete lokola natombolamaki na bato kutu boye bato batombolama na Tata, mpo ya koteleme liboso lya ngai, mpo ya kosambisama na misala mya bango, soko mizali milamu to soko mizali mibe—\n\n15 Mpe mpo ya ntina eye natombolamaki; yango wana, engebene na nguya ya Tata nakobenda bato banso epai ya ngai, ete bakoka kosambisama engebene na misala mya bango.\n\n16 Mpe ekosalema, ete onso oyo ayamboli mpe abatisami o nkombo ya ngai akotondisama; mpe soko atii molende kina o nsuka, tala, ye nakosimba na bozangi elindo liboso lya Tata wa ngai o mokolo ekoteleme ngai mpo ya kosambisa mokili.\n\n17 Mpe ye oyo atii molende te kina o nsuka, ye kaka azali ye oyo akokatama o nse mpe akobwakama o kati ya moto, uta wapi bakoki kozonga lisusu te, na ntina ya boyengebene bwa Tata.\n\n18 Mpe eye ezali liloba liye apesi epai ya bana ba bato. Mpe mpo ya ntina eye akokisi maloba maye apesaki, mpe akosi te, kasi akokisi maloba manso ma ye.\n\n19 Mpe eloko te ya mbindo ekoki kokota o kati ya bokonzi bwa lola; yango wana eloko te ekoti o bopemi bwa ye longola se soko ezali bango baye basukoli bilamba bya bango o makila ma ngai, na ntina ya bondimi bwa bango, mpe boyamboli bwa masumu manso ma bango, mpe bopotongono bwa bango kina o nsuka.\n\n20 Sikawa eye ezali motindo: Yambolani, bino banso nsuka ya mabele, mpe yakani epai ya ngai, mpe batisamani o nkombo ya ngai, ete bokoka kosantisama na bozwi bwa Molimo Mosantu, ete bokoka koteleme na bozangi mbindo liboso lya ngai o mokolo mwa nsuka.\n\n21 Solo, solo, nalobi epai ya bino, eye ezali nsango elamu ya ngai; mpe boyebi makambo maye bosengeli kosala o eklezia ya ngai; mpo misala miye bomoni nasali, mina bokosala lokola; mpo mina miye bomoni nasali kutu mina miye bokosala.\n\n22 Yango wana, soko bosali makambo maye bopambolami, mpo bokotombolama o mokolo mwa nsuka.\n\n23 Komani makambo manso bomoni mpe boyoki, longola se soko ezali mana maye mapekisami.\n\n24 Komani misala mya bato baye, miye mikozala, kutu lokola ekomami, ena eye ezalaki.\n\n25 Mpo tala, uta o buku iye ikomami, mpe ikokomama, ekosambisama bato baye; mpo na yango ekoyebana misala mya bango epai ya bato.\n\n26 Mpe tala, makambo manso makomami na Tata; yango wana uta o buku iye ikokomama ekosambisama mokili.\n\n27 Mpe yebani ete bokozala basambisi ba bato baye, engebene na bosambisi boye nakopesa epai ya bino, boye bozali boyengebene. Yango wana, lolenge kani ya bato bosengeli kozala? Solo nalobi epai ya bino, kutu lokola nazali.\n\n28 Mpe sikawa nakei epai ya Tata. Mpe solo nalobi epai ya bino, makambo manso bokosenge Tata o nkombo ya ngai, makopesama epai ya bino.\n\n29 Yango wana, sengeni, mpe bokozwa; beteni, ekofungolama epai ya bino; mpo ye oyo asengi, azwi; mpe epai ya ye oyo abeti, ekofungolama.\n\n30 Mpe sikawa, tala, bosepeli bwa ngai bozali bonene, kutu mpo ya litondi, na ntina ya bino, mpe lisusu nkola eye; iyo, mpe kutu Tata asepeli, lokola banzelu basantu banso, na ntina ya bino mpe nkola eye, mpo moko te na bango abungi.\n\n31 Tala, nalingi ete bososola; mpo nalingi koloba bango baye bazali sikawa na bomoi na nkola eye; mpe moko te na bango abungi; mpe na bango nazali na litondi lya bosepeli.\n\n32 Kasi tala, eyoki ngai mawa na ntina ya nkola ya inei uta nkola eye, mpo bakambemi mosika na ye kutu lokola ezalaki mwana mobali wa libomi; mpo bakoteke ngai mpo ya mpauni mpe wolo, mpe mpo ya ena eye mpomboli ekobebisa, mpe bayibi bakoki kobuka na botoboli mpe koyiba. Kasi o mokolo mona nakobimela bango, kutu nakobalola misala mya bangomei likolo lya mito mya bango.\n\n33 Mpe esalemaki ete esukisaka Yesu bolobi boye, alobaki epai ya bayekoli ba ye: Kotani o ekuke eke; mpo eke ezali ekuke, mpe nkaka ezali nzela eye ekambi o bomoi, mpe bake bazali baye bakuti yango; kasi enene ezali ekuke, mpe ya etando ezali nzela eye ekambi o liwa, mpe mingi bazali baye bakei mobembo kuna, kina butu ekomi, wapi moto te akoki kosala.\n\n", "3-ne 28": "[center][font_size=26]Mokapo 28[/font_size][/center]\n\n[i]Libwa lya Bazomi na Babale bazali na mposa ya mpe balakami lisango o bokonzi bwa Klisto, ekufi bango—Basato ba Banefi bazali na mposa ya mpe bapesami nguya likolo lya liwa kina Yesu ayei lisusu—Babongalami mpe bamoni makambo mazali na ndingisa te mpo ya koloba, mpe bazali sikawa kosalaka o ntei ya bato. Penepene na 34–35 ya Mobu mwa Mokonzi.[/i]\n\n1 Mpe esalemaki ete elobaka Yesu maloba maye, mpe alobaki epai ya bayekoli ba ye, moko na moko, kolobaka epai ya bango: Nini ezali eye bozali na mposa na ngai, nsima ete nakei na Tata?\n\n2 Mpe banso balobaki, longola se basato, kolobaka: Tozali na mposa ete esilisi biso kozala na bomoi mpo ya mibu mya moto, ete, mosala mwa biso, na wapi obiangi biso, mokoka kozala na nsuka, ete tokoka noki koya epai ya yo o bokonzi bwa yo.\n\n3 Mpe alobaki epai ya bango: Bopambolami zambi bozali na mposa ya likambo liye na ngai; yango wana, nsima ete bokomi na mibu tuku sambo na mibale bokoya epai ya ngai o bokonzi bwa ngai; mpe elongo na ngai bokokuta bopemi.\n\n4 Mpe elobaka ye epai ya bango, amibalolaki epai ya basato, mpe alobaki epai ya bango: Nini bolingi ete nasala epai ya bino, ekei ngai epai ya Tata?\n\n5 Mpe bayokaki mawa o mitema mya bango, mpo bakokaki te koloba epai ya ye likambo liye bazalaki na yango mposa.\n\n6 Mpe alobaki epai ya bango: Tala, nayebi makanisi ma bino; mpe bozali na mposa ya likambo liye Yoane, molingami wa ngai, oyo azalaki elongo na ngai o mosala mya ngai, yambo ete natombolamaki na Bayuda, azalaki na mposa na ngai.\n\n7 Yango wana, bopambolami koleka, mpo bino bokomeka liwa mokolo moko te; kasi bokozala na bomoi mpo ya komono misala mya Tata epai ya bana ba bato, kutu kina makambo manso makokokisama, engebene na bolingi bwa Tata, ekoya ngai o nkembo ya ngai na nguya ya lola.\n\n8 Mpe bokoyoka te bolozi bwa liwa, kasi ekoya ngai o nkembo ya ngai, bokobongolama na bofini boko bwa liso, uta bokufi o bozangi bokufi, mpe nde bokopambolama o bokonzi bwa Tata wa ngai.\n\n9 Mpe lisusu, bokozala na bolozi te ntango ekofanda bino o mosuni, mpe bokoyoka mawa te, longola se soko ezali mpo ya masumu ma mokili; mpe enso eye nakosala na ntina ya likambo liye bozali na mposa na ngai, mpo bozali na mposa ete bomeme bozo bwa bato epai ya ngai ntango ekoteme mokili.\n\n10 Mpe mpo ya ntina eye bokozala na litondi lya bosepeli mingi; mpe bokofanda o bokonzi bwa Tata wa ngai; iyo, bosepeli bwa bino bokozala botonda, kutu lokola Tata apesi ngai litondi lya bosepeli; mpe bokozala kutu lokola nazali, mpe nazali kutu lokola Tata, mpe Tata mpe ngai tozali moko.\n\n11 Mpe Molimo Mosantu apesi litatoli lya Tata mpe ngai; mpe Tata apesi Molimo Mosantu epai ya bana ba bato, na ntina ya ngai.\n\n12 Mpe esalemaki ete elobaka Yesu maloba maye, asimbaki moko na moko ya bango na mosapi mwa ye, longola se soko ezali basato, baye basengelaki kotikala, mpe nde akendeki.\n\n13 Mpe tala, lola lifungwanaki, mpe bakamatamaki likolo o kati ya lola, mpe bamonoki mpe bayokaki makambo makolobamaka te.\n\n14 Mpe epekisamaki bango ete baloba; mpe epesamaki te epai ya bango nguya ete bakoka koloba makambo maye bamonoki mpe bayokaki.\n\n15 Mpe soko bazalaki o nzoto to libanda lya nzoto, bakokaki te kolobela; mpo emononoki epai ya bango bo bobongolami boko bwa bango, ete babongwamaki uta nzoto ya mosuni o kati ya bozali boko bozanga kufa, ete bakokaki komono makambo ma Nzambe.\n\n16 Kasi esalemaki ete basalaki likolo lya etando ya mabele; nzokande basalaki te na makambo maye bamonoko mpe bayokaka, engebene na mibeko bazwaki o lola.\n\n17 Mpe sikawa, soko bazalaki bato ba kufa to bazanga kufa, uta mokolo mwa bobongolami bwa bango, nayebi te.\n\n18 Kasi eye mingi nayebi, engebene na likundoli liye lipesami—bakendeki likolo lya etando ya mboka, basalaki epai ya bato banso, kosalaka bomoko na eklezia mingi lokola bandimaki liteya lya bango; kobatisaka bango, mpe mingi lokola babatisamaki, bazwaki Molimo Mosantu.\n\n19 Mpe babwakamaki o kati ya boloko na bato baye bazalaki te ba eklezia. Kasi boloko bokokaki te kokanga bango, mpo bopasukaki na biteni bibale.\n\n20 Mpe babwakamaki o kati ya mabele; kasi babeteki mabele na liloba lya Nzambe, mpenza ete na nguya ya ye babikisamaki libanda lya bozindo bwa mabele; mpe yango wana bakokaki te kotimola mabulu ma bozindo bokoka mpo ya kosimba bango.\n\n21 Mpe mbala isato babwakamaki o etumbele yoko, mpe bazwaki mpasi te.\n\n22 Mpe mbala ibale babwakamaki o kati ya mabulu ma niama ya zamba, mpe tala basakanaki elongo na niama lokola mwana moko elongo na mwana moko ya mpate akomeleke; mpe bazwaki mpasi te.\n\n23 Mpe esalemaki ete bakendeki o ntei ya bato banso ba Nefi, mpe bateyaka nsango elamu ya Klisto epai ya bato banso likolo lya etando ya mboka; mpe babongwanaki epai ya Nkolo, mpe basalaki bomoko epai ya eklezia ya Klisto; mpe boye, bato ba nkola ena bapambolamaki, engebene na liloba lya Yesu.\n\n24 Mpe sikawa, ngai, Molomoni, nasali nsuka yoko ya kolobaka etali makambo maye mpo ya ntango yoko.\n\n25 Tala, nazalaki mpembeni ya kokoma nkombo ya bango baye bakomeka te liwa, kasi Nkolo apekisaki; yango wana nakomi yango te, mpo ibombami na mokili.\n\n26 Kasi tala, ngai namoni bango, mpe basali epai ya ngai.\n\n27 Mpe tala, bakozala o ntei ya Bapaganu, kasi Bapaganu bakoyeba bango te.\n\n28 Bakozala lokola o ntei ya Bayuda, kasi Bayuda bakoyeba bango te.\n\n29 Mpe ekosalema, ekomono Nkolo elongobani na bwania bwa ye ete basala epai ya mabota mapalanganisama ma Yisalaele, mpe epai ya bikolo, mabota, minoko mpe bato banso, mpe bakomeme libanda lya bango epai ya Yesu bozo mingi, ete mposa ya bango ekokisama, mpe lisusu na ntina ya nguya ya bondimisi bwa Nzambe eye ezali na bango.\n\n30 Mpe bazali lokola banzelu ba Nzambe, mpe soko bakosambela epai ya Nzambe o nkombo ya Yesu, bakoki komilakisa epai ya moto kani ekomono bango bolamu.\n\n31 Yango wana, misala minene mpe mya bokamwi mikosalema na bango, yambo ya mokolo monene mpe mokoya ntango esengeli bato banso koteleme liboso lya kiti ya bosambisi ya Klisto;\n\n32 Iyo, kutu o ntei ya Bapaganu, ekosalema mosala monene mpe mwa bokamwi na bango, yambo ya mokolo mona mwa bosambisi.\n\n33 Mpe soko bozalaka na nkoma inso iye ipesi nsango ya misala minso mya bokamwi mya Klisto, bolingaki koyeba, engebene na maloba ma Klisto, ete makambo maye na ntembe te masengeli koya.\n\n34 Mpe lisuma ezala epai ya ye oyo akoyokemela te epai ya maloba ma Yesu, mpe lokola na bango baye aponoki mpe atindaki o ntei ya bango; mpo onso oyo ayambi te maloba ma Yesu mpe maloba ma bango baye atindaki, ayambi ye te, yango wana akoyamba bango te o mokolo mwa nsuka.\n\n35 Mpe elingaka koleka bolamu mpo ya bango soko babotamaka te. Mpo ebanzi bino ete bokoki kobakola boyengebene bwa Nzambe moko atumolami, oyo aniatamaki o nse ya makolo ma bato, ete na ye lobiko lokoka koya.\n\n36 Mpe sikawa, lokola nalobaki etali bango baye Nkolo aponi, kutu basato baye bakamatamaki likolo o kati ya lola, ete nayebaki te soko bapelolamaki uta bokufi o bozangi bokufi—\n\n37 Kasi tala, uta nakomaki, natunaki na Nkolo, mpe asali emonisama epai ya ngai ete esengeli mpenza bobongwani boko bosalema likolo lya nzoto ya bango, to soko te esengeli ezala ete basengelaki komeka liwa.\n\n38 Yango wana, ete bakoka te komeka liwa, esalemaki bobongwani boko likolo lya nzoto ya bango, ete bakoka koyoka mpasi ya bolozi te, to mawa te, longola se soko ezali mpo ya masumu ma mokili.\n\n39 Sikawa bobongwani boye bozali lolenge loko te na bona boye bokozala o mokolo mwa nsuka; kasi esalemaki bobongwani likolo lya bango, mpenza ete Satana akokaki te kozala na nguya likolo lya bango, ete akokaki te kosenginia bango; mpe basantisamaki o mosuni, ete bakomaki basantu, mpe ete nguya ya mokili ekoki te kosimba bango.\n\n40 Mpe o bozali boye basengelaki kotikala kina o mokolo mwa bosambisi bwa Klisto; o mokolo mona, basengelaki kozwa bobongwani boko bonene, mpe koyambama o kati ya bokonzi bwa Tata mpo ya kokende libanda lisusu te, kasi kowumela elongo na Nzambe seko o lola.\n\n", "3-ne 29": "[center][font_size=26]Mokapo 29[/font_size][/center]\n\n[i]Boyei bwa Buku ya Molomoni bozali elembo ete Nkolo abandi kosangisa Yisalaele mpe kokokisa mayokani ma ye—Bango baye bakobwaka mabimisi mpe makabo ma mokolo mwa nsuka bakolakelama botutu. Penepene na 34–35 ya Mobu mwa Mokonzi.[/i]\n\n1 Mpe sikawa tala, nalobi epai ya bino ete, ekomono Nkolo elongobani na bwania bwa ye ete maloba maye maya epai ya Bapaganu, engebene na liloba lya ye, nde bokoyeba ete boyokani boye Tata asalaki elongo na bana ba Yisalaele, etali bozongisi o mboka ya lisango bosili bobandi kokokisama.\n\n2 Mpe bokoki koyeba ete maloba ma Nkolo maye alobaki na baprofeta basantu, makokokisama manso; mpe bosengeli te koloba ete Nkolo azelisi boyei bwa ye epai ya bana ba Yisalaele.\n\n3 Mpe bosengeli te kokanisa o mitema mya bino ete maloba maye malobami mazali mpamba; mpo tala, Nkolo akomikundola boyokani bwa ye boye asalaki epai ya bato ba ndako ya Yisalaele.\n\n4 Mpe ekomono bino maloba maye koyaka o ntei ya bino, nde bosengeli lisusu te koboya misala mya Nkolo, mpo mopanga mwa boyengebene bwa ye mozali o loboko la ye la mobali; mpe tala, o mokolo mwa nsuka, soko boboyi misala mya ye, akosala ete mikamata bino noki.\n\n5 Lisuma epai ya ye oyo aboyaki misala mya Nkolo; iyo, lisuma epai ya ye oyo akowangana Klisto mpe misala mya ye.\n\n6 Iyo lisuma epai ya ye oyo akowangana mabimisi ma Nkolo, mpe oyo akoloba ete Nkolo asali lisusu te na bobimisi, to na mabikuli, to na makabo, to na minoko, to na bobikisi, to na nguya ya Molimo Mosantu.\n\n7 Mpe lisusu epai ya ye oyo akoloba o mokolo mona, mpo ya kozwa matabisi, ete ekoki kosalema likamwisi te na Yesu Klisto; mpo ye oyo asali eye, akokoma bo mpo ya mwana mobali wa libomi, mpo ya nani ngolu ezali te, engebene na liloba lya Klisto!\n\n8 Iyo, mpe bosengeli lisusu te kotiola, to koboya, to koseke Bayuda, to montika mwa ndako ya Yisalaele; mpo tala, Nkolo amikundoli boyokani bwa ye epai ya bango, mpe akosala epai ya bango engebene na eye alaki.\n\n9 Yango wana, bosengeli te kobanza ete bokoki kobalola loboko la mobali la Nkolo epai ya mwasi, ete akoki te kosala bosambisi mpo ya bokokisi bwa boyokani boye asali epai ya ndako ya Yisalaele.\n\n", "3-ne 30": "[center][font_size=26]Mokapo 30[/font_size][/center]\n\n[i]Bapaganu ba mikolo mya nsuka batindami koyambola, koya epai ya Klisto, mpe kotangema elongo na ndako ya Yisalaele. Penepene na 34–35 ya Mobu mwa Mokonzi.[/i]\n\n1 Yokemelani, O bino Bapaganu, mpe yokani maloba ma Yesu Klisto, Mwana Mobali wa Nzambe wa bomoi, maye atindi ngai ete naloba etali bino; mpo, tala, atindi ngai ete nakoma, kolobaka:\n\n2 Balukani, bino Bapaganu banso, uta o nzela ya nkuna ya bino, mpe yambolani misala mibe mya bino, mpe lokuta mpe bokosi bwa bino, mpe pite ya bino, mpe bonsomo bwa nkuku bwa bino, mpe bosambeli bikeko bya bino, mpe bobomi bwa bino, mpe poloso ya banganga ya bino, mpe bilula bya bino, mpe songisongi ya bino, mpe uta na nkuna mpe bonsomo bonso bwa bino; mpe yakani epai ya ngai, mpe batisamani o nkombo ya ngai, ete bozwa bolimbisi boko bwa masumu ma bino, mpe botondisama na Molimo Mosantu, ete botangema elongo na bato ba ngai baye bazali ba ndako ya Yisalaele.\n\n", "4-ne 1": "[center][font_size=26]Nefi ya Inei[/font_size][/center]\n\n[center][font_size=26]Buku ya Nefi Oyo azali mwana mobali wa Nefi—Moko wa Bayekoli ba Yesu Klisto[/font_size][/center]\n\nNsango yoko ya bato ba Nefi, engebene na likundoli lya ye.\n\n[center][font_size=26]Mokapo 1[/font_size][/center]\n\n[i]Banefi mpe Balamani babongwani epai ya Nkolo—Bazali na biloko binso na lisanga, basali makamwisi, mpe bazwi bomengo o mboka—Nsima ya nkama ibale ya mibu, bokabwani, mabe, biklezia bya lokuta, mpe boniokoli bobimi—Nsima ya mibu nkama misato Banefi mpe Balamani lokola bazali bato ba nkuna—Amaloni abombi palaki ya bule. Penepene na 35–321 ya Mobu mwa Mokonzi.[/i]\n\n1 Mpe esalemaki ete mobu mwa tuku misato na minei molekaki, mpe lisusu tuku misato na mitano, mpe tala bayekoli ba Yesu basalaki eklezia yoko ya Klisto o mboka mobimba zingazinga mpembeni. Mpe mingi lokola bayaki epai ya bango, mpe solo bayambolaki masumu ma bango, babatisamaki o nkombo ya Yesu; mpe bazwaki Molimo Mosantu.\n\n2 Mpe esalemaki ete o mobu mwa tuku misato na motoba, bato babongwanaki banso epai ya Nkolo, likolo lya etando ya mboka, Banefi mpe Balamani lokola, mpe ezalaki boweli mpe boswani te o ntei ya bango, mpe moto na moto asalaki na boyengebene elongo na mosusu.\n\n3 Mpe bazalaka na biloko binso na lisanga o ntei ya bango; yango wana ezalaki te mozwi mpe mokeleli, mowumbu mpe monsomi, kasi bakomisamaki banso nsomi, mpe bakabolani ba mokabo mwa lola.\n\n4 Mpe esalemaki ete mobu mwa tuku misato na nsambo molekaki lisusu, mpe ezalaki kaka kimia o mboka.\n\n5 Mpe esalemaki misala minene mpe mya bokamwi na bayekoli ba Yesu, mpenza ete babikisaki bakoni, mpe basekwisaki bakufi, mpe basalaki batengoli batambola, mpe bato ba lolanda bazwa bomoni, mpe bakufa matoyi bayoka; mpe ndenge inso ya makamwisi esalaki bango o ntei ya bana ba bato; mpe na eloko te basalaki makamwisi longola se soko ezalaki o nkombo ya Yesu.\n\n6 Nde boye mobu mwa tuku misato na mwambe molekaki, mpe lisusu tuku misato na libwa, mpe tuku minei na moko, mpe tuku minei na mibale, iyo, kutu kina mibu tuku minei na libwa milekaka, mpe lisusu tuku mitano na moko, mpe tuku mitano na mibale; iyo, kutu kina nsima ya mibu tuku mitano na libwa milekaka.\n\n7 Mpe Nkolo apesaki bango bomengo mpenza o mboka; iyo, mpenza ete batongaki bingumba lisusu wapi ezikaka bingumba.\n\n8 Iyo, kutu engumba eye enene Zalayemila basalaki etongema lisusu.\n\n9 Kasi ezalaki bingumba mingi biye bizindaka, mpe mai makomaki o esika ya byango; yango wana bingumba biye bikokaki te kosalema bya sika.\n\n10 Mpe sikawa, tala, esalemaki ete bato ba Nefi bayikaki bokasi, mpe bayikanaki mbangu mpenza, mpe bakomaki bato boko malonga mpe banzenga mpenza.\n\n11 Mpe babalaki, mpe bapesamaki o libala, mpe bapambolamaki engebene na ebele ya bilako biye Nkolo asalaki epai ya bango.\n\n12 Mpe batambokaki lisusu te nsima ya makokisi mpe makuli ma mobeko mwa Mose; kasi batambolaki nsima ya mitindo miye bazwaka uta na Nkolo wa bango mpe Nzambe wa bango, kokobaka na bokili mpe losambo, na kosanganaka elongo ntango inso mpo ya kosambela mpe mpo ya koyoka liloba lya Nkolo.\n\n13 Mpe esalemaki ete ezalaki boswani te o ntei ya bato, o mboka mobimba; kasi esalemaki makamwisi makasi o ntei ya bayekoli ba Yesu.\n\n14 Mpe esalemaki ete mobu mwa tuku nsambo na moko molekaki, mpe lisusu mobu mwa tuku nsambo na mibale, iyo, mpe o nsuka, kina o mobu tuku nsambo na libwa; iyo, kutu nkama ya mibu milekaka, mpe bayekoli ba Yesu, baye aponoko, banso bakendeke o paradizu ya Nzambe, longola se soko ezalaki misato baye basengelaki kotikala; mpe izalaki bayekoli basusu bakulisamaki o esika ya bango; mpe mingi ya nkola ena balekaka.\n\n15 Mpe esalemaki ete ezalaki boswani te o mboka, na ntina ya bolingo bwa Nzambe boye bofandaki o mitema mya bato.\n\n16 Mpe izalaki boluli te, to songisongi te, to bulubulu te, to pite te, to lokuta te, to bobomi te, to lolenge loko te la bosoni ; mpe ekokaki te kozala bato boko ba esengo mingi koleka bato banso baye bakelamaka na loboko la Nzambe.\n\n17 Izalaki bayongoli te, to babomi te, mpe izalaki Balamani te, to lolenge loko te la ba-songolo; kasi bazalaki banso moko, bana ba Klisto, mpe basangoli o bokonzi bwa Nzambe.\n\n18 Mpe boniboni epambolamaki bango! Mpo Nkolo apambolaki bango o misala mya bango minso; iyo, kutu bapambolamaki mpe bazwaki bomengo kina mibu nkama moko na zomi milekaki; mpe nkola ya yambo uta na Klisto elekaka, mpe ezalaki boswani te o mboka mobimba.\n\n19 Mpe esalemaki ete Nefi, oyo abombaki likundoli liye lya nsuka, (mpe abombaki lyango likolo lya palaki ya Nefi) akufaki, mpe mwana mobali wa ye Amosa abombaki lyango o esika ya ye; mpe abombaki lyango likolo lya palaki ya Nefi lokola.\n\n20 Mpe abombaki lyango mibu tuku mwambe na minei, mpe ezalaki kaka kimia o mboka, longola se soko ezalaki eteni yoko eke ya bato batombokaka uta na eklezia mpe bakamataka likolo lya bango nkombo ya Balamani; bongo ebandaki kozala Balamani lisusu o mboka.\n\n21 Mpe esalemaki ete Amosa akufaki lokola, (mpe ezalaki mibu nkama moko na tuku libwa na minei uta o boyei bwa Klisto) mpe mwana mobali wa ye Amosa abombaki likundoli o esika ya ye; mpe abombaki lyango likolo lya palaki ya Nefi lokola; mpe lisusu likomamaki o buku ya Nefi, eye ezali buku eye.\n\n22 Mpe esalemaki ete mibu nkama mibale milekaka; mpe nkola enso ya ibale elekaka longola se soko ezalaki mwa ndambo.\n\n23 Mpe sikawa ngai, Molomoni, nalingi ete boyeba ete bato bayikanaka, mpenza ete bapanzanaki likolo lya etando mobimba ya mboka, ete bakomaki na bozwi mpenza, na ntina ya bomengo bwa bango na Klisto.\n\n24 Mpe sikawa, o mobu moye mwa nkama mibale na moko ebandaki kozala bango baye batombwanaki o lolendo, lokola bolati bwa monzele mwa ntalo, mpe ndenge inso ya mayaka malonga, mpe biloko malonga bya mokili.\n\n25 Mpe uta o ntango ena bazalaki na misolo mya bango mpe biloko bya bango lisusu te na lisanga o ntei ya bango.\n\n26 Mpe babandaki kokabwana o kati ya nkondo; mpe babandaki kotonga biklezia mpo ya bangomei mpo ya kozwa matabisi, mpe babandaki kowangana eklezia ya solo ya Klisto.\n\n27 Mpe esalemaki ete elekaka mibu nkama mibale na zomi, izalaki biklezia o mboka; iyo, izalaki biklezia mingi biye bilakisaki koyeba Klisto, mpe kasi bawangani biteni bileki binene bya nsango elamu ya ye, mpenza ete bayambaki ndenge inso ya nkuna, mpe basalelaki ena eye ezali bule epai ya ye oyo epekisamaka na ntina ya bozangi bolongobani.\n\n28 Mpe eklezia eye eyikanaki mpenza na ntina ya bobe, mpe na ntina ya nguya ya Satana oyo otiaki nkanga likolo lya mitema mya bango.\n\n29 Mpe lisusu, ezalaki eklezia esusu eye ewanganaki Klisto; mpe baniokolaki eklezia ya solo ya Klisto, na ntina ya bosawa bwa bango mpe boyambi bwa bango na Klisto; mpe batiolaki bango na ntina ya makamwisi mingi miye misalemaki o ntei ya bango.\n\n30 Bongo basalelaki nguya mpe bokulaka likolo lya bayekoli ba Yesu baye batikalaki elongo na bango, mpe babwakaki bango o kati ya boloko; kasi na nguya ya liloba lya Nzambe, liye lizalaki na bango, boloko bopasukaki na biteni bibale, mpe bakendeki kosalaka makamwisi makasi o ntei ya bango.\n\n31 Nzokande, mpe ata makamwisi maye manso, bato bayeisaki mitema mya bango mikasi, mpe balukaki koboma bango, kutu lokola ndenge Bayuda o Yelusaleme balukaki koboma Yesu, engebene na liloba lya ye.\n\n32 Mpe babwakaki bango o kati ya fulu ya moto, kasi bayaki kozwaka mpasi te.\n\n33 Mpe babwakaki lisusu bango o kati ya mabulu ma niama ya zamba, mpe basakanaki elongo na niama ya zamba kutu lokola mwana moke moko elongo na mwana moko ya mpate; mpe bayaki uta o ntei ya bango, kozwaka mpasi te.\n\n34 Nzokande, bato bayeisaki mitema mya bango mikasi, mpo bakambamaki na banganga mingi mpe baprofeta ba lokuta mpo ya kotonga biklezia mingi, mpe mpo ya kosala ndenge inso ya bobe. Mpe babeteki likolo lya bato ba Yesu; kasi bato ba Yesu babeteki te lokola. Mpe boye bakulumwaki o bozangi bondimi mpe nkuna, mobu na mobu, kutu kina mibu nkama mibale na tuku misato milekaka.\n\n35 Mpe sikawa esalemaki ete o mobu moye, iyo, o mobu mwa nkama mibale na tuku misato na moko, ezalaki bokabwani boko bonene o ntei ya bato.\n\n36 Mpe esalemaki ete o mobu moye ebimaki bato boko baye babiangemaki Banefi, mpe bazalaki bandimi ba solo na Klisto; mpe o ntei ya bango izalaki bango baye babiangemaki na Balamani—Bayakobi, mpe Bayosefe, mpe Bazolami;\n\n37 Bongo bandimi ba solo ba Klisto, mpe bakumbameli ba solo ba Klisto, (o ntei ya baye ezalaki bayekoli basato ba Yesu baye basengelaki kotikala) babiangemaki Banefi, mpe Bayakobi, mpe Bayosefe, mpe Bazolami.\n\n38 Mpe esalemaki ete bango baye babwakaki nsango elamu babiangemaki Balamani, mpe Balemweli, mpe Bayisamaele; mpe bakulumwaki te o bozangi bondimi, kasi na bolingi batombokaki na nsango elamu ya Klisto; mpe balakisaki bana ba bango ete bandima te, kutu lokola batata ba bango, uta o ebandeli, bakulumwaki.\n\n39 Mpe ezalaki na ntina ya nkuna mpe bonsomo bwa batata ba bango, kutu lokola ezalaki o ebandeli. Mpe bateyamaki koyina bana ba Nzambe, kutu lokola Balamani bateyamaki koyina bana ba Nefi uta o ebandeli.\n\n40 Mpe esalemaki ete mibu nkama mibale na tuku minei na minei milekaki, mpe boye ezalaki makambo ma bato. Mpe eteni ya nkuna eleki mingi ya bato eyikaki bokasi, mpe bakomaki na motango mingi koleka bato ba Nzambe.\n\n41 Mpe bakobaki kaka kotonga biklezia mpo ya bangomei, mpe bakembisaki byango na ndenge inso ya biloko bya motuya. Mpe boye mibu nkama mibale na tuku mitano milekaki, mpe lisusu mibu nkama mibale na tuku motoba.\n\n42 Mpe esalemaki ete eteni eleki ya bato ebandaki lisusu kotonga ndai mpe likelemba lya nkuku lya Gadiatoni.\n\n43 Mpe lisusu bato baye babiangemaki bato ba Nefi babandaki kozala na lolendo o mitema mya bango, na ntina ya bozwi boluti bwa bango, mpe bakomaki mpamba lokola epai ya bandeko na bango, Balamani.\n\n44 Mpe uta o ntango eye bayekoli ba Yesu babandaki koyoka mawa mpo ya masumu ma mokili.\n\n45 Mpe esalemaki ete elekaka mibu nkama misato, bato ba Nefi mpe Balamani lokola bakomaki mpenza ba nkuna bango na bango.\n\n46 Mpe esalemaki ete bayongoli ba Gadiatoni bapanzanaki likolo lya etando mobimba ya mboka; mpe ezalaki boko te baye bazalaki sembo longola se soko ezalaki bayekoli ba Yesu. Mpe wolo mpe mpauni etiaki bango beboo o ebombelo, mpe basalaki mombongo na ndenge inso ya mombongo.\n\n47 Mpe esalemaki ete esilaka mibu nkama misato na mitano koleka, (mpe bato batikalaki kaka na nkuna) Amosa akufaki; mpe ndeko mobali wa ye, Amaloni, abombaki likundoli o esika ya ye.\n\n48 Mpe esalemaki ete elekaka mibu nkama misato na tuku mibale, Amaloni kosengisamaka na Molimo Mosantu, abombaki makundoli maye mazalaki ma bule—iyo, kutu makundoli manso maye makitanisamaki uta nkola o nkola, maye mazalaki ma bule—kutu kina o mobu mwa nkama misato na tuku mibale uta o boyei bwa Klisto.\n\n49 Mpe abombaki mango epai ya Nkolo, ete makoka koya lisusu epai ya montika mwa ndako ya Yakobo, engebene na mabikuli mpe bilako bya Nkolo. Mpe boye ezali nsuka ya likundoli lya Amaloni.\n\n", "morm 1": "[center][font_size=26]Buku ya Molomoni[/font_size][/center]\n\n[center][font_size=26]Mokapo 1[/font_size][/center]\n\n[i]Amaloni ateyi Molomoni etali makundoli ma bule—Etumba ebandi o kati ya Banefi mpe Balamani—Banefi basato bakamatami mosika—Nkuna, bozangi bondimi, bondoki, nkisi eluti. Penepene na 321–326 ya Mobu mwa Mokonzi.[/i]\n\n1 Mpe sikawa ngai, Molomoni, nasali likundoli lya makambo maye namonoki mpe nayokaki lokola, mpe nabiangi lyango Buku ya Molomoni.\n\n2 Mpe penepene na ntango eye Amaloni abombaki likundoli epai ya Nkolo, ayaki epai ya ngai, (ngai kozalaka penepene na mibu zomi, mpe nabandaki koyekolama nsima ya boyekoli bwa bato ba ngai) mpe Amaloni alobaki epai ya ngai: Namoni ete ozali mwana moko wa limemia, mpe ozali mbangu na kotala;\n\n3 Yango wana, ntango okomi penepene na mibu tuku mibale na minei nalingi ete omikundola makambo maye omoni etali bato baye; mpe ntango okomi na mibu mina kende o mboka Atumi, epai ya ngomba eye ekobiangema Simi; mpe kuna ebombisi ngai epai ya Nkolo minkoma minso mya bule mitali bato baye.\n\n4 Mpe tala, okokamata palaki ya Nefi epai ya yomei, mpe etikali ekotika yo o esika wapi izali; mpe okokoma likolo lya palaki ya Nefi makambo manso maye omonoki matali bato baye.\n\n5 Mpe ngai, Molomoni, kozalaka eboto moko ya Nefi (mpe nkombo ya tata wa ngai ezalaki Molomoni), namikundolaki makambo Amaloni atindaki ngai.\n\n6 Mpe esalemaki ete ngai, ekomaki ngai na mibu zomi na moko, namememeki na tata wa ngai o kati ya mboka ya epai ya sudi, kutu o mboka ya Zalayemila.\n\n7 Etando mobimba ya mboka ekomaki ezipama na ndako inene, mpe bato bazalaki na motango penepene, lokola soko ezalaki zelo ya mbu.\n\n8 Mpe esalemaki ete o mobu moye ebandaki kozala etumba yoko o kati ya Banefi, baye bakwaki Banefi mpe Bayakobi mpe Bayosefe mpe Bazolami; mpe etumba eye ezalaki o kati ya Banefi, mpe Balamani mpe Balemweli mpe Bayisamaele.\n\n9 Sikawa Balamani mpe Balemweli mpe Bayisamaele babiangemaki Balamani, mpe biteni bibale bizalaki Banefi mpe Balamani.\n\n10 Mpe esalemaki ete etumba ebandaki o ntei ya bango o ndelo ya Zalayemila, mpembeni ya mai ma Sidoni.\n\n11 Mpe esalemaki ete Banefi basangisaka elongo motango moko monene mwa bato, kutu koleka motango mwa nkoto tuku isato. Mpe esalemaki ete bazalaki o mobu moye kaka motango moko mwa bitumba, o byango Banefi babeteki Balamani mpe babomaki mingi ya bango.\n\n12 Mpe esalemaki ete Balamani balongolaki mwango mwa bango, mpe etiamaki kimia o mboka; kimia etikalaki mpo ya ntaka ya penepene na mibu minei, ete ezalaki te bosopi makila.\n\n13 Kasi nkuna elutaki likolo lya etando mobimba ya mboka, mpenza ete Nkolo alongolaki bayekoli balingami ba ye, mpe misala mya makamwisi mpe mya bobikisi misilaki na ntina ya masumu ma bato.\n\n14 Mpe ezalaki makabo te uta na Nkolo, mpe Molimo Mosantu ayaki likolo lya moko te, na ntina ya nkuna mpe bozangi bondimi bwa bango.\n\n15 Mpe ngai, kozalaka na mibu zomi na mitano mpe kozalaka mwa moke na makanisi ma limemia, bongo nabimelamaki na Nkolo, mpe namekaki mpe nayebaki bolamu bwa Yesu.\n\n16 Mpe nasalaki makasi mpo ya koteya epai ya bato baye, kasi monoko mwa ngai mokangemaki, mpe napekisamaki ete nateya epai ya bango; mpo tala na bolingi batombokaki na Nzambe wa bango; mpe bayekoli balingami balongolamaki libanda lya mboka, na ntina ya bobe bwa bango.\n\n17 Kasi natikalaki o ntei ya bango, kasi napekisamaki koteya epai ya bango, na ntina ya bokasi bwa mitema mya bango; mpe na ntina ya bokasi bwa mitema mya bango mboka elakelamaki botutu mpo ya ntina ya bango.\n\n18 Mpe bayongoli baye ba Gadiatoni, baye bazalaki o ntei ya Balamani, bafulusaki mboka, mpenza ete bafandi ba yango babandaki kobomba bomengo bwa bango o mabele; mpe bokomaki boselu zambi Nkolo alakelaka mboka botutu, ete bakokaki kosimba bwango te, to kokanga bwango te lisusu.\n\n19 Mpe esalemaki ete izalaki bondoki, mpe nkisi, mpe moyeke; mpe nguya ya moko wa bobe esalemaki likolo lya etando mobimba ya mboka, kutu mpo ya bokokisi bwa maloba manso ma Abinadi, mpe Samwele Molamani lokola.\n\n", "morm 2": "[center][font_size=26]Mokapo 2[/font_size][/center]\n\n[i]Molomoni akambi mampinga ma Banefi—Makila mpe mobomano mokombi mboka—Banefi bamileli mpe baleli na mawa ma motumbolami—Mokolo mwa bango mwa boboto moleki—Molomoni azwi palaki ya Nefi—Etumba ekobi. Penepene na 327–350 ya Mobu mwa Mokonzi.[/i]\n\n1 Mpe esalemaki ete o mobu mona kaka ebandaki kozala etumba lisusu o kati ya Banefi mpe Balamani. Ata ngai kozalaka elenge, nazalaki molai na nzoto; yango wana bato ba Nefi baponoki ngai ete nazala mokambi wa bango, to mokambi wa mampinga ma bango.\n\n2 Bongo esalemaki o mibu zomi na motoba mya ngai nakendeki o moto mwa limpinga lya Banefi, kobunda na Balamani; bongo mibu nkama misato na tuku mibale na motoba milekaki.\n\n3 Mpe esalemaki ete o mobu mwa nkama misato na tuku mibale na sambo, Balamani bayaki likolo lya biso na nguya enene mpenza, mpenza ete babangisaki mampinga ma ngai; yango wana balingaki te kobunda, mpe babandaki kozonga nsima ona bikolo bya nordi.\n\n4 Mpe esalemaki ete tokomaki o engumba ya Angola, mpe tokamataki engumba, mpe tosalaki bolengeli mpo ya komibatela na Balamani. Mpe esalemaki ete tolendisaki engumba na makasi manso ma biso; kasi ata bisika bikasi bya biso Balamani bayaki likolo lya biso mpe babenganaki biso libanda lya engumba.\n\n5 Mpe babenganaki biso lisusu libanda lya mboka Dawidi.\n\n6 Mpe totambolaki mpe toyaki o mboka ya Yosua, eye ezalaki o ndelo ya westi mpembeni ya libongo lya mbu.\n\n7 Mpe esalemaki ete tosangisaki o kati bato ba biso mbangu lokola ekokaki, ete tokoka kozwa bango elongo o nzoto yoko.\n\n8 Kasi tala, mboka etondaki na bayongoli mpe Balamani; mpe ata bobebisami bonene boye bodiembelaki likolo lya bato ba ngai, bayamboli te na misala mibe mya bango; yango wana epanzanaki makila mpe mobomano o ntaka ya etando mobimba ya mboka, o ngambo ya Banefi mpe o ngambo ya Balamani lokola; mpe ezalaki bobongwani mpenza o ntaka ya etando mobimba ya mboka.\n\n9 Mpe sikawa, Balamani bazalaki na mokonzi moko, nkombo ya ye ezalaki Aloni; mpe ayaki kobunda na biso elongo na limpinga lyoko lya nkoto tuku minei na minei. Kasi tala natelemelaki ye na nkoto tuku minei na ibale. Mpe esalemaki ete nabeteki ye elongo na limpinga lya ngai ete akimaki liboso lya ngai. Mpe tala, enso eye esalemaki, mpe mibu nkama misato na tuku misato milekaki.\n\n10 Mpe esalemaki ete Banefi babandaki koyambola bobe bwa bango, mpe babandaki komilela kutu lokola ebikulamaki na Samwele profeta; mpo tala, moto te akokaki kobomba eye ezalaki ya yemei, mpo ya bayongoli, mpe bawembi, mpe babomi, mpe ntoki ya moyeke, mpe nkisi iye izalaki o mboka.\n\n11 Boye ebandelaki kozala matanga moko mpe boleli boko o mboka mobimba na ntina ya makambo maye, mpe mingi koleka o ntei ya bato ba Nefi.\n\n12 Mpe esalemaki ete ngai, Molomoni, emonoki ngai boleli mpe matanga ma bango, mpe mawa ma bango liboso lya Nkolo, motema mwa ngai mobandaki kosepela o kati ya ngai, eyebaki ngai boboto mpe motema molai mwa Nkolo, bongo kokanisaka ete akoyoka mawa epai ya bango ete bakokoma lisusu bato boko sembo.\n\n13 Kasi tala, eye bosepeli bwa ngai bozalaki mpamba, mpo mawa ma bango mazalaki te mpo ya boyamboli, na ntina ya bolamu bwa Nzambe; kasi ezalaki kutu mawa ma motumbolami, zambi Nkolo akondima te ete ntango inso bazwa bosepeli o masumu.\n\n14 Mpe bayaki te epai ya Yesu na mitema mibukana mpe milimo mya mawa, kasi balakelaki Nzambe botutu, mpe batombelaki kokufa. Nzokande balingaki kobunda na mopanga mpo ya bomoi bwa bango.\n\n15 Mpe esalemaki ete mawa ma ngai mazongaki epai ya ngai lisusu, mpe namonoki ete mikolo mya boboto milekaki na bango, na ntango mpe na molimo lokola; mpo namonoki nkoto na nkoto ya bango bakatamaki o nse na botomboki bwa polele na Nzambe wa bango, mpe batondisamaki meke lokola niei likolo lya etando ya mboka. Boye mibu nkama misato na tuku minei na minei milekaki.\n\n16 Mpe esalemaki ete o mobu mwa nkama misato na tuku minei na mitano Banefi babandaki kokima liboso lya Balamani; mpe balandamaki kina bakomaki kutu o mboka ya Yasoni, yambo bakoka kokanga bango na o bokimi bwa bango.\n\n17 Mpe sikawa, mboka ya Yasoni ezalaki penepene na mboka wapi Amaloni abombisaka makundoli epai ya Nkolo, ete makoka te kobebisama. Mpe tala nakendeke engebene na liloba lya Amaloni mpe nakamataka palaki ya Nefi, mpe nasalaki likundoli engebene na maloba ma Amaloni.\n\n18 Mpe likolo lya palaki ya Nefi nasalaki nsango yoko mobimba ya nkuna mpe bonsomo bonso; kasi likolo lya palaki iye naboyi kosala nsango yoko mobimba ya nkuna mpe bonsomo bwa bango, mpo tala ezaleli yoko ya ntango inso ya nkuna mpe o bonsomo bozalaki liboso lya miso mya ngai uta kutu nazali nakoka mpo ya koyeba nzela ya bato.\n\n19 Mpe lisuma lizali ngai na ntina ya nkuna ya bango; mpo motema mwa ngai motondaki na mawa na ntina ya nkuna ya bango, mikolo mya ngai minso; nzokande, nayebi ete nakotombolama o mokolo mwa nsuka.\n\n20 Mpe esalemaki ete o mobu moye bato ba Nefi lisusu balandamaki mpe babenganamaki. Mpe esalemaki ete tobenganamaki kina tokomaka epai ya nordi o mboka eye ebiangemaki Semi.\n\n21 Mpe esalemaki ete tolendisaki engumba ya Semi, mpe tosangisaki bato ba biso mingi lokola ekokaki kosalema, ete mbele tokoka kobikisa bango uta o bobebisami.\n\n22 Mpe esalemaki ete o mobu mwa nkama misato na tuku minei na motoba babandaki koya likolo lya biso lisusu.\n\n23 Mpe esalemaki ete nalobaki epai ya bato ba ngai, mpe nasengeki bango na makasi manene, ete basengeli koteleme na mpiko liboso lya Balamani, mpe babunda mpo ya basi ba bango, mpe bana ba bango, mpe ndako ya bango, mpe mboka ya bango.\n\n24 Mpe maloba ma ngai malamusaki bango mwa moke na mpiko, mpenza ete bakimaki te uta o liboso lya Balamani, kasi batelemeki na mpiko mpo ya kobunda na bango.\n\n25 Mpe esalemaki ete elongo na limpinga lyoko lya nkoto tuku isato tobundaki na limpinga lyoko lya nkoto tuku itano. Mpe esalemaki ete totelemeki liboso lya bango na sikisiki ya lolenge lokolo ete bakimaki uta o liboso lya biso.\n\n26 Mpe esalemaki ete ekimaka bango tolandaki bango elongo na mampinga ma biso, mpe tokutanaki na bango lisusu, mpe tobeteki bango; nzokande bokasi wa Nkolo bozalaki te elongo na biso; iyo, totikalaki bisomei, ete Molimo mwa Nkolo afandaki na biso te; bongo tokomaki batau bo bandeko ba biso.\n\n27 Mpe motema mwa ngai moyokaki mawa na ntina ya likambo linene lya mawa lya bato ba ngai, na ntina ya nkuna mpe bonsomo bwa bango. Kasi tala, tokendeki kobunda na Balamani mpe bayongoli ba Gadiatoni, kina tokamataki lisusu mboka ya lisango lya biso.\n\n28 Mpe mobu mwa nkama misato na tuku minei na libwa molekaki. Mpe o mobu mwa nkama misato na tuku mitano, tosalaki boyokani boko elongo na Balamani mpe bayongoli ba Gadiatoni, na bwango tosalaki mboka ya lisango lya biso likabolama.\n\n29 Mpe Balamani bapesaki epai ya biso mboka ya epai ya nordi, iyo, kutu o nzela ya nkaka eye ekambi o mboka ya epai ya sudi. Mpe topesaki epai ya Balamani mboka enso ya epai ya sudi.\n\n", "morm 3": "[center][font_size=26]Mokapo 3[/font_size][/center]\n\n[i]Molomoni abeleli boyamboli epai ya Banefi—Balongi elonga yoko enene mpe nkembo na bokasi bwa bangomei—Molomoni aboyi kokamba bango, mpe nsambo ya ye mpo ya bango izangi bondimi—Buku ya Molomoni ebiangi mabota zomi na mabale ma Yisalaele na kondima nsango elamu. Penepene na 360–362 ya Mobu mwa Mokonzi.[/i]\n\n1 Mpe esalemaki ete Balamani bayaki lisusu te kobunda kina mibu zomi misusu milekaka. Mpe tala, nasalisaki bato ba ngai, Banefi, na kolengeleke mboka ya bango na mandoki ma bango mpo ya ntango ya etumba.\n\n2 Mpe esalemaki ete Nkolo alobaki epai ya ngai: Belela epai ya bato baye—Yambolani, mpe yakani epai ya ngai, mpe batisamani, mpe tongani lisusu eklezia ya ngai, mpe bokobikisama.\n\n3 Mpe nabelelaki epai ya bato baye, kasi ezalaki na mpamba; mpe basosolaki te ete ezalaki Nkolo oyo abikisaki bango, mpe apesaki epai ya bango nkonzo yoko mpo ya boyamboli. Mpe tala bayeisaki mitema mya bango mikasi lisusu na Nkolo Nzambe wa bango.\n\n4 Mpe esalemaki ete esilaka mibu zomi miye koleka, kosalaka, na inso, mibu nkama misato na tuku motoba uta o boyei bwa Klisto, mokonzi wa Balamani atindaki monkanda moko epai ya ngai, moye mopesaki epai ya ngai koyeba ete bazalaki kolengeleke mpo ya koya lisusu kobunda na biso.\n\n5 Mpe esalemaki ete nasalaki ete bato ba ngai basangisa bangomei o mboka ya Mpamba, o engumba eye ezalaki o ndelo, o nzela ya nkaka eye ekambaki o kati ya mboka ya epai ya sudi.\n\n6 Mpe kuna totiaki mampinga na biso, ete tokoka kakanga mampinga ma Balamani, ete bakoka te kobotolo yoko ya mboka ya biso; bongo tolendaki mpo ya kobunda na bango na makasi ma biso manso.\n\n7 Mpe esalemaki ete o mobu mwa nkama misato na tuku motoba na moko Balamani bakitaki o engumba ya Mpamba kobunda na biso; mpe esalemaki ete o mobu mona tobeteki bango, mpenza ete bazongaki o mboka ya bangomei lisusu.\n\n8 Mpe o mobu mwa nkama misato na tuku motoba na mibale bakitaki lisusu kobunda. Mpe tobeteki bango lisusu, mpe tobomaki motango moko monene mwa bango, mpe bakufi ba bango bibwakamaki o kati ya mbu.\n\n9 Mpe sikawa, na ntina ya likambo liye linene liye bato ba ngai, Banefi, basalaka, babandaki komikumisa na makasi ma bangomei, mpe babandaki kolapa ndai liboso lya lola ete bakobekola bangomei na makila ma bandeko ba bango baye babomamaki na bayini ba bango.\n\n10 Mpe balapaki ndai na lola, mpe lisusu na ngbende ya Nzambe, ete bakokende kobunda na bayini na bango, mpe bakokata bango na etando ya mboka mobimba.\n\n11 Mpe esalemaki ete ngai, Molomoni, naboyaki mpenza, uta o ntango eye, kozala komanda moko mpe mokambi moko wa bato baye, na ntina ya nkuna mpe bonsomo bwa bango.\n\n12 Tala, nakambaka bango, ata nkuna ya bango nakambaka bango mbala mingi mpo ya kobunda, mpe nalingaki bango, engebene na bolingo bwa Nzambe boye bozalaki na ngai, na motema mwa ngai mobimba; mpe bozo bwa ngai bosopanaki na losambo epai ya Nzambe bolai bwa mokolo mobimba mpo ya bango; nzokande, ezalaki na bondimi te, na ntina ya bokasi bwa mitema mwa bango.\n\n13 Mpe mbala isato nabikisaki bango libanda lya maboko na bayini ba bango, mpe bayambolaki te masumu ma bango.\n\n14 Mpe elapaki bango ndai na enso ena epekisamaki bango na Nkolo mpe Mobikisi wa biso Yesu Klisto, ete bakomata kobunda epai ya bayini ba bango, mpe bakobekola bangomei na makila ma bandeko ba bango, tala mongongo mwa Nkolo moyaki epai ya ngai, kolobaka:\n\n15 Bobekoli bozali bwa ngai, mpe nakofuta lokola; zambi bato baye bayamboli te esilaka ngai kobikisa bango, tala, bakokatama mosika uta o etando ya mabele.\n\n16 Mpe esalemaki ete ngai naboyaki mpenza komata kobunda na bayini ba ngai; mpe nasalaki kutu lokola Nkolo atindaka ngai; mpe natelemeki lokola nzeneneke moko ya mpamba mpo ya komonisa epai ya mokili makambo namonoki mpe nayokaki, engebene na mamonisi ma Molimo maye matatolaka makambo makoya.\n\n17 Yango wana nakomi epai ya bino, Bapaganu, mpe lisusu epai ya bino, ndako ya Yisalaele, ekobanda mosala, ete bozala penepene na kolengele mpo ya kozonga o mboka ya lisango lya bino;\n\n18 Iyo, tala, nakomi epai ya nsuka inso ya mabele; iyo, epai ya bino, mabota zomi na mabale ma Yisalaele, baye bokosambisama engebene na misala mya bino na bazomi na babale baye Yesu aponoki mpo ya kozala bayekoli ba ye o mboka ya Yelusaleme.\n\n19 Mpe nakomi lisusu epai ya montika mwa bato baye, baye bakosambisama lokola na bazomi na babale baye Yesu aponoki o mboka eye; mpe bakosambisama na bazomi na babale basusu baye Yesu aponoki o mboka ya Yelusaleme.\n\n20 Mpe makambo maye Molimo amonisi epai ya ngai; yango wana nakomeli bino banso. Mpe mpo ya ntina ya eye nakomi epai ya bino, ete bokoka koyeba ete banso bosengeli koteleme liboso lya kiti ya bosambisi ya Klisto, iyo, moto na moto oyo azali wa libota mobimba lya bato lya Adama; mpe bosengeli koteleme mpo ya kosambisama na misala mya bino soko mizali milamu to mibe;\n\n21 Mpe lisusu, ete bokoka kondima nsango elamu ya Yesu Klisto, eye bokozwa o ntei ya bino; mpe lisusu ete Bayuda, bato ba boyokani bwa Nkolo, bakozwa nzeneneke mosusu na oyo bamonoki mpe bayokaki, ete Yesu oyo babomaki, azalaki Klisto mpenza mpe Nzambe mpenza.\n\n22 Mpe nalingi ete nakoka kondimisa bino banso nsuka ya mabele koyambola mpe kolengele mpo ya koteleme liboso lya kiti ya bosambisi ya Klisto.\n\n", "morm 4": "[center][font_size=26]Mokapo 4[/font_size][/center]\n\n[i]Etumba mpe mobomano mokobi—Bato ba nkuna batumboli bato ba nkuna—Nkuna enene eluti koleka yambo o Yisalaele mobimba—Basi mpe bana bapesami mbeka na banzambe ba bikeko—Balamani babandaki kokombo Banefi liboso lya bango. Penepene na 363–375 ya Mobu mwa Mokonzi.[/i]\n\n1 Mpe sikawa esalemaki ete o mobu mwa nkama misato na tuku motoba na misato, Banefi bamataki elongo na mampinga ma bango kobunda na Balamani libanda lya mboka Mpamba.\n\n2 Mpe esalemaki ete mampinga ma Banefi mabenganamaki lisusu nsima o mboka ya Mpamba. Mpe ntango elembaki bango, limpinga lyoko lya sika lya Balamani liyaki likolo lya bango; mpe bazwaka etumba yoko ya nsomo, mpenza ete Balamani babotoloki engumba Mpamba, mpe babomaki mingi ya Banefi, mpe bakamataki bato ba boloko mingi.\n\n3 Mpe baye batikalaki bakimaki mpe basanganaki na bafandi ba engumba Teakumi. Sikawa engumba ya Teakumi elali o ndelo mpembeni ya libongo lya mbu; mpe lisusu penepene na engumba Mpamba.\n\n4 Mpe ezalaki zambi mampinga ma Banefi mamataki epai ya Balamani ete babandaki kobeteme; ezalaka te mpo ya ena, Balamani bakokaki te kozala na nguya likolo lya bango.\n\n5 Kasi, tala, masambisi ma Nzambe makoya likolo lya bato ba nkuna; mpe ezali na bato ba nkuna ete bato ba nkuna batumbolami; mpo ezali bato ba nkuna baye balamusi mitema mya bana ba bato mpo ya bosopi makila.\n\n6 Mpe esalemaki ete Balamani basalaki bolengeli mpo ya koya kobunda na engumba Teakumi.\n\n7 Mpe esalemaki ete o mobu mwa nkama misato na tuku motoba na minei Balamani bayaki kobunda na engumba Teakumi, ete bakoka kokamata engumba Teakumi lokola.\n\n8 Mpe esalemaki ete batingolamaki mpe babenganamaki nsima na Banefi. Mpe emonoki Banefi ete babenganaka Balamani babandaki komikumisa na makasi ma bangomei, mpe bakendeki o makasi na bangomei, kozwa lokola engumba Mpamba.\n\n9 Mpe sikawa makambo maye manso masalemaka, ezalaka nkoto na nkoto babomamaka ngambo na ngambo, Banefi mpe Balamani lokola.\n\n10 Mpe esalemaki ete mibu nkama misato na tuku motoba na motoba milekaka, mpe Balamani bayaki lisusu likolo lya Banefi kobunda; mpe nzokande Banefi bayambolaki te bobe boye basalaka, kasi bakobaki o nkuna ya bango ntango inso.\n\n11 Mpe ekoki te mpo ya lolemo kolimbola, to mpo ya moto kokoma bolimboli boko bobongo nie bwa likambo lya nsomo lya makila mpe mobomano liye lizalaki o ntei ya bato, Banefi mpe Balamani lokola; mpe motema monso mokomaki mokasi, boye ete basepelaki na bosopi makila ntango inso.\n\n12 Mpe ezalaka mokolo moko te nkuna enene boye o ntei ya bana ba Lehi, to kutu o ntei ya ndako ya Yisalaele, engebene na maloba ma Nkolo, lokola ezalaki o ntei ya bato baye.\n\n13 Mpe esalemaki ete Balamani bakamataki engumba Mpamba, mpe eye zambi motango mwa bango molekaki motango mwa Banefi.\n\n14 Mpe batambolaka lisusu o boso kobunda na engumba Teakumi, mpe babenganaki bafandi libanda lya yango, mpe bakamataki bato ba boloko mingi basi mpe bana lokola, mpe babonzaki bango lokola mbeka epai ya banzambe ba bikeko ba bango.\n\n15 Mpe esalemaki ete o mobu mwa nkama misato na tuku motoba na sambo, Banefi esilikaki bango zambi Balamani bapesaka mbeka basi mpe bana ba bango, ete bakendeki kobunda na Balamani na nkanda enene, mpenza ete babeteki lisusu Balamani, mpe babenganaki bango libanda lya mboka ya bango.\n\n16 Mpe Balamani bayaki lisusu te kobunda na Banefi kina o mobu mwa nkama misato na tuku sambo na mitano.\n\n17 Mpe o mobu moye bokitaki lisusu kobunda na Banefi na nguya inso ya bango; mpe batangemaki te na ntina ya bonene bwa motango mwa bango.\n\n18 Mpe uta o ntango eye mpe nsima Banefi balongaki nguya te likolo lya Balamani; kasi babandaki kokombomo mosika na bango kutu lokola limio liboso lya moi.\n\n19 Mpe esalemaki ete Balamani bakitaki lisusu kobunda na engumba Mpamba, mpe etumba ya nsomo mpenza ebundamaki o mboka Mpamba, o yango babeteki Banefi.\n\n20 Mpe bakimaki lisusu uta o liboso lya bango, mpe bayaki o engumba Boaza; mpe kuna batelemelaki Balamani na mpiko mpenza, mpenza ete Balamani bakokaki te kobete bango kina bayaki lisusu mbala ya ibale.\n\n21 Mpe eyaka bango mbala ya ibale, Banefi babenganamaki mpe babomamaki bobomi bonene mpenza; basi ba bango mpe bana ba bango bapesamaki lisusu mbeka epai ya banzambe ba bikeko.\n\n22 Mpe esalemaki ete Banefi bakimaki lisusu uta o liboso lya bango, kokamataka bato elongo na bango, o mboka inene mpe mboka ike.\n\n23 Mpe sikawa ngai, Molomoni, komonoko ete Balamani bazalaki penepene na kokweyisa mboka, yango wana nakendeki na ngomba Simi, mpe nakamataki makundoli manso maye Amaloni abombaka epai ya Nkolo.\n\n", "morm 5": "[center][font_size=26]Mokapo 5[/font_size][/center]\n\n[i]Molomoni akambi lisusu mampinga ma Banefi o etumba ya makila mpe mobomano—Buku ya Molomoni ekoya mpo ya kondimisa Yisalaele mobimba ete Yesu azali Klisto—Na ntina ya bozangi bondimi, Balamani bapalanganisami, mpe Molimo akotika kobunda elongo na bango—Bakozwa nsango elamu uta na Bapaganu o mikolo mya nsuka. Penepene na 375–384 ya Mobu mwa Mokonzi.[/i]\n\n1 Mpe esalemaki ete nakendeki o ntei ya Banefi, mpe nayambolaki na ndai eye nasalaka ete nakosalisa bango lisusu te; mpe bapesaki ngai lisusu bokomanda bwa mampinga ma bango, mpo batalaki likolo lya ngai lokola soko nakokaki kobikisa bango uta o matungisi ma bango.\n\n2 Kasi tala, nazangaki elikia, mpo nayebaki masambisi ma Nkolo maye makoya likolo lya bango; mpo bayambolaki te mabe ma bango, kasi babundaki mpo ya bomoi bwa bango na kozanga kobianga Mozali oyo akelaki bango.\n\n3 Mpe esalemaki ete Balamani bayaki kobunda na biso lokola tokimaka o engumba Yaladene; kasi tala, babenganamaki nsima ete bakamataki te engumba o ntango ena.\n\n4 Mpe esalemaki ete bayaki kobunda na biso lisusu, mpe tosimbaki engumba. Mpe ezalaki lisusu bingumba bisusu biye bisimbamaki na Banefi, biye bisika bikasi bikataki bango mosika ete bakokaki te kokota o kati ya ekolo eye elalaki liboso lya bango, mpo ya kobebisa bafandi ba mboka ya biso.\n\n5 Kasi esalemaki ete mboka inso iye tolekaki mpembeni, mpe bafandi ba yango basangisamaki te o kati, babebisamaki na Balamani, mpe mboka inene, mpe mboka ike, mpe bingumba bya bango bizikaki na moto; mpe boye mibu mya nkama misato na tuku sambo na libwa milekaki.\n\n6 Mpe esalemaki ete o mobu mwa nkama misato na tuku mwambe Balamani bayaki lisusu kobunda na biso etumba, mpe totelemelaki bango na mpiko; kasi ezalaki enso na mpamba, mpo boye mingi ezalaki mitango mya bango ete baniataki bato banso ba Banefi o nse ya makolo ma bango.\n\n7 Mpe esalemaki ete tokamataki lisusu mbangu, mpe bango baye ya bango bokimi bolekaki mbangu na Balamani baponiokaki, mpe bango baye ya bango bokimi bolekaki te bwa Balamani bakombomoki o nse mpe babebisamaki.\n\n8 Mpe sikawa tala, ngai, Molomoni, nazali na mposa te ya kopasola mitema mya bato na kobwakaka liboso lya bango likambo lyoko lya nsomo lya lolenge loye lya makila mpe mobomano lokola etiamaki liboso lya miso mya ngai; kasi ngai, koyebaka ete makambo maye masengeli koyebisama, mpe ete makambo manso maye mabombama masengeli kobimisama likolo lya nsonge ya ndako—\n\n9 Mpe lisusu ete boyebi boko bwa makambo maye bosengeli koya epai ya montika mwa bato baye, mpe lisusu epai ya Bapaganu, baye Nkolo alobi bakopalanganisa bato baye, mpe bato baye bakotangema lokola mpamba o ntei ya bango—yango wana nakomi bokuse boko boke, komekaka te kopesa nsango mobimba ya makambo maye namoni, na ntina ya motindo moye nazwi, mpe lisusu ete nakoka kozala te na mawa manene mingi koleka na ntina ya nkuna ya bato baye.\n\n10 Mpe sikawa tala, nalobi epai ya nkona ya bango, mpe na Bapaganu lokola baye bakokeba ndako ya Yisalaele, baye basosoli mpe bayebi uta wapi mapamboli ma bango mayei.\n\n11 Mpo nayebi ete bango ba lolenge loye bakoyoka mawa mpo ya likambo lya mawa lya ndako ya Yisalaele; iyo, bakoyoka mawa mpo ya bobebisami bwa bato baye; bakoyoka mawa ete bato baye bayambolaka te ete bakoka koyambama o maboko ma Yesu.\n\n12 Sikawa makambo maye makomami epai ya montika mwa ndako ya Yakobo; mpe makomami nsima ya lolenge loye, zambi eyebani na Nzambe ete nkuna ekomeme mango te epai ya bango; mpe masengeli kobombama epai ya Nkolo ete bakoka koya o ntango esengeli ya yemei.\n\n13 Mpe eye ezali motindo moye nazwi; mpe tala, makoya engebene na motindo mwa Nkolo, ekomono ye elongobani na bwania bwa ye.\n\n14 Mpe tala, makokende epai ya bazangi bondimi ba Bayuda; mpe mpo ya ntina eye makokende—ete bakoka kondimisama ete Yesu azali Klisto, Mwana Mobali wa Nzambe wa bomoi; ete Tata akoka komeme mpembeni, na nzela ya Molingami aleki wa ye, mwango mwa ye monene mpe mwa seko, na kozongisaka Bayuda, to ndako mobimba ya Yisalaele, o mboka ya lisango lya bango, eye Nkolo Nzambe wa bango apesaki bango, mpo ya bokokisi bwa boyokani mwa ye;\n\n15 Mpe lisusu ete nkona ya bato baye bakoka kondima mobimba nsango elamu ya ye, eye ekokende epai ya bango uta na Bapaganu; mpo bato baye bakopalanganisama, mpe bakokoma bato boko bayindo, ba bosoto, mpe ma mbindo, koleka bolimboli bwa ena eye ezala naino o ntei ya biso, iyo, kutu ena eye ezala o ntei ya Balamani, mpe eye na ntina ya bozangi bondimi mpe bosambeli bikeko bwa bango.\n\n16 Mpo tala, Molimo mwa Nkolo asili kotika kobunda elongo na batata ba bango; mpe bazangi Klisto mpe Nzambe o mokili; mpe babenganami mosika lokola mpumbulu liboso lya mopepe.\n\n17 Bazalaka yambo bato boko kitoko, mpe bazalaka na Klisto lokola mokengeli wa bango; iyo, bakambemaka na Nzambe Tata.\n\n18 Kasi sikawa, tala, bakambemi mpembeni na Satana, kutu lokola mpumbulu ebenganami liboso lya mopepe, to lokola masuwa mabetemi zingazinga likolo lya mbonge, mazangi elamba ekotambwisa yango to longo, to ezangi eloko mpo ya kokamba yango; mpe kutu lokola mazali, boye bazali.\n\n19 Mpe tala, Nkolo abombi mapamboli ma bango, maye bakokaki kozwa o mboka, mpo ya Bapaganu baye bakozwa mboka.\n\n20 Kasi tala, ekosalema ete bakobenganama mpe bakopalanganisama na Bapaganu; mpe ekosila bango kobenganama mpe kopalanganisama na Bapaganu, tala, nde Nkolo akomikundola boyokani boye asalaki epai ya Abalayama epai ya ndako mobimba ya Yisalaele.\n\n21 Mpe Nkolo lisusu akomikundola nsambo ya basembo, iye itiamaki likolo epai ya ye mpo ya bango.\n\n22 Mpe nde, O bino Bapaganu, boniboni ekoki bino koteleme liboso lya nguya ya Nzambe, longola se soko bokoyambola mpe bokobaluka uta o nzela ibe ya bino?\n\n23 Eyebi bino te ete bozali o maboko ma Nzambe? Eyebi bino te ete azali na nguya inso, mpe o etinda enene ya ye mabele makolingama elongo lokola etoko ezingani?\n\n24 Yango wana, yambolani, mpe bomikitisa liboso lya ye, mbele abima na boyengebene mpo ya kosambisa bino—mbele montika mwa nkona ya Yakobo mokoya o ntei ya bino lokola nkoi, mpe akopasola bino na biteni, mpe ezali moto te mpo ya kobikisa.\n\n", "morm 6": "[center][font_size=26]Mokapo 6[/font_size][/center]\n\n[i]Banefi basangani o mboka ya Kumola mpo ya bitumba bya nsuka—Molomoni abombi makundoli ma bule o ngomba Kumola—Balamani bazali balongi, mpe ekolo ya Banefi ebebisami—Nkoto nkama na nkama babomami na mopanga. Penepene na 385 ya Mobu mwa Mokonzi.[/i]\n\n1 Mpe sikawa nasukisi likundoli lya ngai litali bobebisami bwa bato ba ngai, Banefi. Mpe esalemaki ete totambolaki liboso lya Balamani.\n\n2 Mpe ngai, Molomoni, nakomaki monkanda moko epai ya Mokonzi wa Balamani, nazalaki na mposa na ye ete apesa epai ya biso ete tokoka kosangisa bato ba biso epai ya mboka ya Kumola, mpembeni ya ngomba eye ebiangemaki Kumola, kuna tokoka kopesa bango etumba.\n\n3 Mpe esalemaki ete Mokonzi wa Balamani apesaki epai ya ngai likambo liye nazalaki na mposa.\n\n4 Mpe esalemaki ete totambolaki o mboka ya Kumola, mpe kuna totelemisaki biema bya biso zingazinga mpembeni ya ngomba ya Kumola; mpe ezalaki mboka yoko ya mai, bibale, mpe maziba mingi; mpe awa tolikiaki kolonga litomba likolo lya Balamani.\n\n5 Mpe elekaki mibu nkama misato na tuku mwambe na minei, tosangisaka o kati etikali enso ya bato ba biso epai ya mboka ya Kumola.\n\n6 Mpe esalemaki ete esangisaka biso o kati bato ba biso banso na moko o mboka Kumola, tala ngai, Molomoni, nabandaki kokoma mobange; mpe koyebaka yango ezalaki etumba ya nsuka ya bato ba ngai, mpe etindamaka na Nkolo ete natika te makundoli maye makitanisamaka na batata ba biso, maye mazalaki ma bule, makweya o kati ya maboko ma Balamani, (mpo Balamani balingaki kobebisa mango) yango wana nasalaki likundoli liye libanda lya palaki ya Nefi, mpe nabombaki o ngomba Kumola makundoli manso maye mapesamaki mokumba na ngai na maboko ma Nkolo, longola se soko ezalaki mwa palaki iye napesaki epai ya mwana mobali wa ngai Moloni.\n\n7 Mpe esalemaki ete bato ba ngai, elongo na basi ba bango mpe bana ba bango, bamonoki sikawa mampinga ma Balamani kotambolaka ona bango; mpe na bobangi bwa nsomo bwa bokufi boye bokotondaka o ntolo ya bato ba nkuna banso, bazelaki mpo ya koyamba bango.\n\n8 Mpe esalemaki ete Balamani bayaki kobunda na biso, mpe moto onso atondaki na nsomo na ntina ya bonene bwa motango mwa bango.\n\n9 Mpe esalemaki ete bakweyaki likolo lya bato ba ngai na mopanga, mpe makula, mpe likonga, mpe soka, mpe ndenge inso ya mandoki ma etumba.\n\n10 Mpe esalemaki ete bato ba ngai bakatamaki o nse, iyo, kutu lisusu nkoto zomi ya ngai oyo bazalaki elongo na ngai, mpe makweyaki na mpota o katikati, mpe balekaki mpembeni ya ngai mpe batiaki nsuka yoko te na bomoi bwa ngai.\n\n11 Mpe etobolaka bango mpe ekataka bango o nse bato ba ngai banso longola se tuku babale na banei ba biso, (o ntei ya bango ezalaki mwana mobali wa ngai Moloni) biso ebikaki biso na liwa lya bato ba biso, tomonoki mokolo mwa nsima, ezongaka Balamani epai ya nganda ya bango, uta o nsonge ya ngomba Kumola, likolo, nkoto zomi ya bato ba ngai bakatamaki o nse, ekambamaki bango o liboso lya ngai.\n\n12 Mpe tomonoki lisusu nkoto zomi ya bato ba ngai baye bakambamaki na mwana mobali wa ngai Moloni.\n\n13 Mpe tala, nkoto zomi ya bato ba Gidigidona bakweyaka, mpe ye lokola o kati.\n\n14 Mpe Lama akweyaka elongo na nkoto zomi ya ye; mpe Giligali akweyaka elongo na nkoto zomi ya ye; mpe Lima akweyaka elongo na nkoto zomi ya ye; mpe Yenumi akweyaka elongo na nkoto zomi ya ye; mpe Kumeniya, mpe Moloniya, mpe Ationumi, mpe Sibilomi, mpe Semi, mpe Yosi, bakweyaka moko na moko elongo nkoto zomi ya bango.\n\n15 Mpe esalemaki ete izalaki zomi isusu baye bakweyaki na mopanga, moko na moko elongo na nkoto zomi ya bango; iyo, kutu bato ba ngai banso, longola se soko ezalaki tuku babale na banei bana baye bazalaki elongo na ngai, mpe lisusu na mwa moke baye baponiokaka o kati ya bikolo bya sudi, mpe mwa moke baye bakimaki epai ya Balamani, bakweyaka; mpe mosuni, mpe mikuwa, mpe makila ma bango malali likolo lya etando ya mabele, esundolamaki bango na maboko ma bango baye babomaki bango mpo ya kopolo likolo lya mboka, mpe kopoto mpe kozonga na mama wa bango mabele.\n\n16 Mpe bozo bwa ngai bopasukaki na nsomo, na ntina ya bobomi bwa bato ba ngai, mpe nagangaki:\n\n17 O bino bato malonga, boniboni bokokaki kolongwa uta o nzela ya Nkolo! O bino bato malonga, boniboni bokokaki kobwaka Yesu ona, oyo atelemeki na maboko mafungwana mpo ya koyamba bino!\n\n18 Tala, soko bosalaka eye te, bolingaki te kokweya. Kasi tala, bokweyi, naleli bobungi bwa bino.\n\n19 O bino bana babali mpe bana basi malonga, bino batata mpe bamama, bino babali mpe basi, bino bato malonga, boniboni ezali ete bokokaki kokweya!\n\n20 Kasi tala, bokei, mpe mawa ma ngai makoki te komeme bozongi bwa bino.\n\n21 Mpe mokolo moyei noki ete kufa ya bino ekolata bozangi bokufi, mpe nzoto iye sikawa izali kopoloko na bopoli isengeli noki kokoma nzoto izangi bopoli; mpe nde bosengeli koteleme liboso lya kiti ya bosambisi ya Klisto, mpo ya kosambisama engebene na misala my bino; mpe soko ezali ete bozali sembo, nde bopambolami elongo na batata ba bino baye bakende yambo ya bino.\n\n22 O ete boyambolaka yambo ya bobebisami boye bonene boyaka likolo lya bino. Kasi tala, bokeyi, mpe Tata, iyo, Tata wa Seko wa lola, ayebi bozali bwa bino; mpe akosala bino engebene na boyengebene mpe ngolu ya ye.\n\n", "morm 7": "[center][font_size=26]Mokapo 7[/font_size][/center]\n\n[i]Molomoni abiangi Balamani ba mikolo mya nsuka bandima na Klisto, bayamba nsango elamu ya ye, mpe babikisama—Banso baye bandimi Biblia bakondima lokola Buku ya Molomoni. Penepene na 385 ya Mobu mwa Mokonzi.[/i]\n\n1 Mpe sikawa, tala, nalingi koloba mwa moke epai ya montika mwa bato baye babatelamaki, soko ezali boye ete Nzambe apesi epai ya bango maloba ma ngai, ete bakoka koyeba makambo ma batata ba bango; iyo, nalobaki epai ya bino, bino montika mwa ndako ya Yisalaele; mpe iye izali maloba maye nalobi:\n\n2 Yebani ete bozali ba ndako ya Yisalaele.\n\n3 Yebani ete bosengeli koya epai ya boyamboli, to bokoki te kobikisama.\n\n4 Yebani ete bosengeli kolalisa o nse mandoki ma bino ma etumba, mpe kosepela lisusu te na bosopi makila, mpe kokamata mango lisusu te, longola se soko ezali ete Nzambe atindi bino.\n\n5 Yebani ete bosengeli koya na boyebi bwa batata ba bino, mpe koyambola masumu mpe mabe ma bino manso, mpe kondima na Yesu Klisto, ete azali Mwana Mobali wa Nzambe, mpe ete abomamaki na Bayuda; mpe na nguya ya Tata asekwaki, na yango alongaki elonga likolo lya lilita; mpe lisusu na ye etengu ya liwa eminami mpenza.\n\n6 Mpe amemi esalema bosekwi bwa bakufi, na yango moto asengeli kosekwa mpo ya koteleme liboso lya kiti ya ye ya bosambisi.\n\n7 Mpe amemi esalema bosikoli bwa mokili, na yango ye oyo amononi na elindo te liboso lya ye o mokolo mwa bosambisi ekopesama epai ya ye kofanda o miso mya Nzambe o bokonzi bwa ye, mpo ya koyemba masanzoli makosila te elongo na lingomba lya bayembi likolo, epai ya Tata, mpe epai ya Mwana, mpe epai ya Molimo Mosantu, baye bazali Nzambe moko, o bozali boko bwa esengo boye bozangi nsuka.\n\n8 Yango wana yambolani, mpe batisamani o nkombo ya Yesu, mpe tiani nkanga likolo lya nsango elamu ya Klisto, eye ekotiama liboso lya bino, o likundoli liye kaka te kasi lisusu o likundoli liye likoya epai ya Bapaganu uta na Bayuda, mpe liye likundoli likoya uta na Bapaganu epai ya bino.\n\n9 Mpo tala, eye ekomami mpo ya ntina ete bokoka kondima ena; mpe soko bondimi ena bokondima eye lokola; mpe soko bondimi eye bokoyeba etali batata ba bino, mpe lisusu misala mya bokamwi miye misalemaki na nguya ya Nzambe o ntei ya bango.\n\n10 Mpe bokoyeba lisusu ete bozali montika moko mwa nkona ya Yakobo; yango wana botangemi o ntei ya bato ba boyokani bwa yambo; mpe soko boye ezali ete bondimi na Klisto, mpe bobatisami, yambo na mai, nde na moto mpe na Molimo Mosantu, kolandaka ndakisa ya Mobikisi wa biso, engebene na ena eye atindi biso, ekozala bolamu na bino o mokolo mwa bosambisi. Amene.\n\n", "morm 8": "[center][font_size=26]Mokapo 8[/font_size][/center]\n\n[i]Balamani balukiluki mpe babebisi Banefi—Buku ya Molomoni ekoya na nguya ya Nzambe—Lisuma lisakolami likolo lya bango baye bafuli nkanda mpe songisongi likolo lya mosala mwa Nkolo—Likundoli lya Banefi likoya o mokolo moko mwa nkuna, bokulumwi, mpe bopengwi. Penepene na 400–421 ya Mobu mwa Mokonzi.[/i]\n\n1 Tala ngai, Moloni, nasilisi likundoli lya tata wa ngai, Molomoni. Tala, nazali na mwa makambo mpo ya kokoma, maye makambo natindamaki na tata wa ngai.\n\n2 Mpe sikawa esalemaki ete nsima ya etumba enene mpe ebakata o Kumola, tala, Banefi baye baponiokaki o kati ya ekolo ya epai ya sudi, babenganamaki na Balamani kina babebisamaki.\n\n3 Mpe tata wa ngai lokola abomamaki na bango, mpe natikali kutu ngai moko mpo ya kokoma nsango ya mawa ya bobebisami bwa bato ba ngai. Kasi tala, bakei, mpe ngai nakokisi motindo mwa tata wa ngai. Mpe soko bakoboma ngai, nayebi te.\n\n4 Yango wana nakokoma mpe nakobomba makundoli o mabele; mpe wapi nakei ezali likambo te.\n\n5 Tala, tata wa ngai asalaki likundoli liye, mpe akomi ntina ya lyango. Mpe tala, nalingaki kokoma yango lokola soko nazalaki na esika likolo lya palaki, kasi nazali na yango te; mpe nazali na makele te, mpo nazali ngai moko. Tata wa ngai abomami o etumba, mpe bandeko ba ngai; nazali te na baninga mpe wapi kokende; mpe boniboni ntango elai Nkolo akondima ete nakoka kozala na bomoi nayebi te.\n\n6 Tala, mibu nkama minei mileki uta o boyei bwa Nkolo mpe Mobikisi wa biso.\n\n7 Mpe tala, Balamani baluki koboma bato ba ngai, Banefi, uta engumba na engumba mpe esika na esika, kutu kina bazali lisusu te; mpe enene ezali bokwei bwa bango; iyo, enene mpe ya bokamwi ezali bobebisami bwa bato ba ngai, Banefi.\n\n8 Mpe tala, ezali loboko la Nkolo loye losali yango. Mpe tala lisusu, Balamani bazali na etumba bango na bango; mpe etando mobimba ya mboka eye ezali zunguluke yoko ya bobomi mpe bosopi makila ya ntango inso; mpe moko te ayebi nsuka ya etumba.\n\n9 Mpe sikawa, tala, nakoloba lisusu te etali bango, mpo bazali te longola se Balamani mpe bayongoli baye bazali likolo lya etando ya mboka.\n\n10 Mpe ezali moto te oyo ayebi Nzambe wa solo longola se soko esali bayekoli ba Yesu, baye batikalaki o mboka kina nkuna ya bato ezalaki enene boye ete Nkolo andimaki bango te batikala elongo na bato; mpe soko bazali likolo lya etando ya mboka, moto te ayebi.\n\n11 Kasi tala, tata wa ngai mpe ngai tomonoki bango, mpe basalaki epai ya biso.\n\n12 Mpe oyo ayambi palaki eye, mpe asambisi yango te na ntina ya bozangi bobongo mpenza boye bozali na yango, ye kaka akoyeba makambo manene koleka maye. Tala, nazali Moloni; soko ekokaki, nalingaki kosala makambo manso mayebana epai ya bino.\n\n13 Tala, natii nsuka yoko ya bolobi botali bato baye. Nazali mwana mobali wa Molomoni, mpe tata wa ngai azalaki eboto moko ya Nefi.\n\n14 Mpe ngai nazali ye kaka oyo abombi likundoli liye epai ya Nkolo; palaki ya lyango ezali na motuya te na ntina ya motindo mwa Nkolo. Mpo solo alobaki ete moto te akozwa mango mpo ya kozwa matabisi; kasi likundoli lya yango lilongobani mpenza; mpe oyo akomeme lyango o mwinda, ye Nkolo akopambola.\n\n15 Mpo moto te akoki kozwa nguya mpo ya komeme lyango o mwinda longola se soko epesami ye na Nzambe; mpo Nzambe alingi ete esalema na liso lyoko swii o nkembo ya ye, to na bolamu bwa bato ba boyokani ba kala bapanzana ntango elai ba Nkolo.\n\n16 Mpe apambolama ye oyo akomeme likambo liye o mwinda; mpo ekomememe libanda lya molili epai ya moi, engebene na liloba lya Nzambe; iyo, ekomememe libanda lya mabele, mpe ekongenge libanda lya boindo, mpe ekoya epai ya boyebi bwa bato; mpe ekosalema na nguya ya Nzambe.\n\n17 Mpe soko ezali miko mizali miko mya moto moko. Kasi tala, toyebi te ziko; nzokande Nzambe ayebi makambo manso; bongo, ye oyo asambisi, tika ye akeba mbele azala na likama lya limfelo.\n\n18 Mpe ye oyo alobi: Lakisa epai ya ngai, to okobeteme—tika ye akeba mbele asambisa ena eye epekisami na Nkolo.\n\n19 Mpo tala, ye oyo asambisi na bokebi te, akosambisama na bokebi te lokola; mpo engebene na misala mya ye lifuta lya ye likozala, yango wana, ye oyo akobete, akobeteme lokola.\n\n20 Tala nini nkoma elobi—moto akobete te, mpe akosambisa te; mpo bosambisi bozali bwa ngai, elobi Nkolo, mpe bobekoli bozali bwa ngai lokola, mpe nakofuta lokola.\n\n21 Mpe ye oyo akofula nkanda mpe songisongi likolo lya mosala mwa Nkolo, mpe likolo lya bato ba boyokani ba Nkolo baye bazali ndako ya Yisalaele, mpe akoloba: Tokobebisa mosala mwa Nkolo, mpe Nkolo akomikundola te boyokani boye asalaki epai ya ndako ya Yisalaele—ye kaka azali na likama lya kokatama o nse mpe kobwakama o kati ya moto;\n\n22 Mpo mwango mwa seko mwa Nkolo mokokoba kozunguluka, kina bilako binso bikokokisama.\n\n23 Lukani mabikuli ma Yisaya. Tala, nakoki kokoma mango te. Iyo, tala nalobaki epai ya bino, ete basantu bana baye bakendeki yambo ya ngai, baye bazwaki mboka eye, bakobelela, iyo, kutu uta o mputulu bakobelela epai ya Nkolo; mpe lokola Nkolo azali na bomoi akomikundola boyokani boye asalaki elongo na bango.\n\n24 Mpe ayebi nsambo ya bango, ete izalaki mpo ya ntina ya bandeko ba bango. Mpe ayebi bondimi bwa bango, mpo o nkombo ya ye ekokaki bango kolongola ngomba; mpe o nkombo ya ye ekokaki bango kosala mabele maningana; mpe na nguya ya liloba lya ye basalaki boloko ikweyisama o mabele; iyo, kutu fulu ya nkanda ekasi ekokaki te kosala bango mpasi, mpe niama ya zamba te to nioka ya ngenge te, na ntina ya nguya ya liloba lya ye.\n\n25 Mpe tala, nsambo ya bango izalaki lokola mpo ya ntina ya ye oyo Nkolo akondima mpo ya komeme makambo maye liboso.\n\n26 Mpe moto te asengeli koloba makoya te, mpo, solo makoya, mpo elobi Nkolo yango; mpo libanda lya mabele ekoya, na loboko la Nkolo, mpe moto te akokanga yango; mpe ekoya mokolo moko ekolobama ete makamwisi masili; mpe ekoya kutu lokola soko songolo akoloba uta o bakufi.\n\n27 Mpe ekoya o mokolo moko ekobelela makila ma basantu epai ya Nkolo, na ntina ya makelemba ma nkuku mpe misala mya molili.\n\n28 Iyo, ekoya o mokolo moko ekowanganama nguya ya Nzambe mpe biklezia bikokoma bibeba bikotombwama o lolendo la mitema mya bango; iyo, kutu o mokolo ekoteleme bakonzi ba biklezia mpe balakisi o lolendo la mitema mya bango, kutu mpo ya boluli bwa bango baye bazali ba biklezia bya bango.\n\n29 Iyo, ekoya o mokolo moko ekoyokama moto, mpe ekumbaki, mpe mbongi ya molinga o mboka ya mompaya;\n\n30 Mpe ekoyokama lisusu bitumba, manungunungu ma bitumba, mpe boningani bwa mabele o bisika ndenge na ndenge.\n\n31 Iyo, ekoya o mokolo moko ekozala bosoto bonene likolo lya etando ya mabele; ekozala bobomi, mpe boyongoli, mpe lokuta, mpe bobubi mpe pite, mpe ndenge inso ya bonsomo; ekozala mingi baye bakoloba, Sala eye, to sala ena, mpe ezali likambo te, mpo Nkolo akondima baye ba lolenge loye o mokolo mwa nsuka. Kasi lisuma epai ya baye ba lolenge loye, mpo bazali lititi lya bololo mpe bowumbu bwa bobe.\n\n32 Iyo, ekoya o mokolo ekozala biklezia bitongama biye bikoloba: Yakani epai ya ngai, mpe mpo ya mbongo ya bino bokolimbisama na masumu ma bino.\n\n33 O bino bato ba nkuna mpe babe mpe ba mitema mikasi, boniboni botongaki biklezia mpo ya kozwa matabisi? boniboni bobongoli maloba masantu ma Nzambe, ete bokoka komeme botumboli likolo lya bozo bwa bino? Tala, talani epai ya mabimisi ma Nzambe; mpo tala, ntango eyei o mokolo mona esengeli kokokisama makambo maye.\n\n34 Tala, Nkolo alakisi epai ya ngai makambo manene mpe ma bokamwi matali ena eye esengeli mosika te koya, o mokolo mona makambo maye makoya o ntei ya bino.\n\n35 Tala, nalobaki epai ya bino lokola soko bozali awa, mpe nzokande bozali te. Kasi tala, Yesu Klisto alakisi bino epai ya ngai, mpe nayebi misala mya bino.\n\n36 Mpe nayebi ete botamboli o lolendo la mitema mya bino; mpe ezali moko te longola se mwa moke baye bamitomboli te o lolendo la mitema mya bango, mpo ya kolataka monzele malonga mpenza, mpo ya boluli, mpe songisongi, mpe nko, mpe boniokoli, mpe ndenge inso ya mabe; mpe biklezia bya bino, iyo, kutu yoko na yoko ekomi ebeba na ntina ya lolendo la mitema mya bino.\n\n37 Mpo tala, bolingi mbongo, mpe biloko bya bino, mpe monzele malonga mwa bino, mpe na bokembisi bwa ndakonzambe ya bino, mingi koleka bolingi bakeleli mpe bazangi, bakoni mpe batungisami.\n\n38 O bino bosoto, bino bakibisi, bino balakisi, baye bomiteki mpo ya ena eye ekobeba, boniboni bobebisi eklezia esantu ya Nzambe? Boniboni boyoki nsoni mpo ya kokamata likolo lya bino nkombo ya Klisto? Boniboni ekanisi bino te ete enene mingi ezali motuya mwa esengo ezanga nsuka koleka bobola boye bokokufa mokolo moko te—na ntina ya bosanzoli bwa mokili?\n\n39 Boniboni bomikembisi na ena eye ezangi bomoi, mpe nzokande botiki bato ba nzala, mpe bazangi, ba bolumbu, mpe bakoni mpe batungisami baleka mpembeni ya bino, mpe bomono bango te?\n\n40 Iyo, boniboni botongi bonsomo bwa nkuku mpo ya kozwa matabisi, mpe bosali ete basi bazenge balela liboso lya Nkolo, mpe bana batike balela liboso lya Nkolo, mpe makila ma batata ba bango mpe babali ba bango mabelela epai ya Nkolo uta o mabele, mpo ya bobekoli likolo lya mito mya bino?\n\n41 Tala, mopanga mwa bobekoli mozali likolo lya mito mya bino; mpe ntango eyei mosika te eye akobekola makila ma basantu likolo lya bino, mpo akondima lisusu te bogangi bwa bango.\n\n", "morm 9": "[center][font_size=26]Mokapo 9[/font_size][/center]\n\n[i]Moloni abiangi bango baye bandimi te na Klisto mpo ya koyambola—Asakoli Nzambe moko wa makamwisi, oyo akopesaka mabimisi mpe akosopaka makabo mpe bilembo likolo lya bandimi—Makamwisi masili na ntina ya bozangi bondimi—Bilembo bikolondaka bango baye bandimi—Bato balendisamaki mpo ya kozala na bwania mpe kobatela mitindo. Penepene na 401–421 ya Mobu mwa Mokonzi.[/i]\n\n1 Mpe sikawa, nalobi etali lisusu bango baye bandimi te na Klisto.\n\n2 Tala, ekondima bino o mokolo mwa bobimelami—Tala, ekoya Nkolo, iyo, kutu mokolo mona monene ekolingama mabele elongo lokola etoko ezingani mpe biloko bikoniangolama na moto mokasi, iyo, o mokolo mona monene ekomememe bino mpo ya koteleme liboso lya Mwana wa Mpate wa Nzambe—nde bokoloba ete Nzambe azali te?\n\n3 Nde ekowangana bino lisusu Klisto, to ekokoka bino kotala Mwana wa Mpate wa Nzambe? Ebanzi bino ete bokofanda elongo na ye o nse ya boyebi boko bwa elindo ya bino? Ebanzi bino ete bokoki kozala na esengo ya kofanda elongo na Mozali mosantu ona, eningani bozo bwa bino na boyebi boko bwa elindo ete bobukaki ntango inso mibeko?\n\n4 Tala, nalobaki epai ya bino ete bolingaka kozala babola mingi na kofanda elongo Nzambe moko mosantu mpe moyengebene, o nse ya boyebi bwa mbindo liboso lya ye, koleka bolingaka na kofanda elongo na bozo botumbolama o limfelo.\n\n5 Mpo tala, ekomememe bino na komono bolumbu bwa bino liboso lya Nzambe, mpe lisusu nkembo ya Nzambe, mpe bosantu bwa Yesu Klisto, oyo ekopelisa mololi moko mwa moto mokozima te likolo lya bino.\n\n6 O Nde bino bozangi bondimi, balukani epai ya Nkolo; belelani makasi epai ya Tata o nkombo ya Yesu, ete mbele bokoka komonono na bozangi mbindo, peto, malonga, mpe mpembe, esokwami bino na makila ma Mwana wa Mpate, o mokolo monene mpe mwa nsuka.\n\n7 Mpe nalobi lisusu epai ya bino baye bowangani mabimisi ma Nzambe, mpe bolobi, ete masili, ete mabimisi mazali te, to mabikuli te, to makabo te, to bobikisi te, to bolobi na minoko te, mpe bolimboli bwa minoko te;\n\n8 Tala nalobaki epai ya bino, ye oyo awangani makambo maye ayebi te nsango elamu ya Klisto; iyo, atangi te nkoma; mpe soko atangi asosoli yango.\n\n9 Mpo etangi biso te ete Nzambe azali ye kaka lobi, lelo, mpe libela, mpe na ye ezali bobaluki te mpe elili ya bobongwani te?\n\n10 Mpe sikawa, soko bino bokanisi mpenza mpo ya binomei nzambe moko oyo akobalukaka, mpe na oyo ezali elili ya bobongwani, nde bokanisi mpenza mpo ya binomei nzambe moko oyo azali te Nzambe moko wa makamwisi.\n\n11 Kasi tala, nakolakisa epai ya bino Nzambe moko wa makamwisi, kutu Nzambe wa Abalayama, mpe Nzambe wa Yisaka, Nzambe wa Yakobo; mpe ezali kaka Nzambe ona oyo akelaki lola mpe mabele, na biloko binso bizali o mango.\n\n12 Tala, akelaki Adama, mpe na Adama eyaki bokwei bwa moto. Na ntina ya bokwei bwa moto eyaki Yesu Klisto, kutu Tata mpe Mwana Mobali; mpe na ntina ya Yesu Klisto eyaki bosikoli bwa moto.\n\n13 Mpe na ntina ya bosikoli bwa moto, boye boyaki na Yesu Klisto, bamememi mpo ya kozonga o kati ya miso mya Nkolo; iyo, eye ezali na wapi bato banso basikolami, zambi liwa lya Klisto limemi esalema bosekwi, boye bomemi esalema bosikoli boko uta o mpongi ezanga nsuka, uta o yango mpongi bato banso bakolamuka na nguya ya Nzambe, ekoyokana mondule; bakoya, bake mpe banene, mpe banso bakoteleme liboso lya esika ya ye, kosikolamaka mpe kokangolamaka uta o nsinga ya seko ya liwa, eye liwa ezali liwa lya ntango.\n\n14 Mpe nde eyei ete bosambisi bwa Mosantu Moko likolo lya bango; mpe nde eyei ntango eye ye oyo azali mbindo akozala mbindo lisusu; mpe ye oyo azali sembo akozala sembo lisusu; ye oyo azali na esengo akozala na esengo lisusu; mpe ye oyo azangi esengo akozanga esengo lisusu.\n\n15 Mpe sikawa, O bino banso baye bokanisi mpenza ete nzambe moko akoki kosala makamwisi te, nalingi kotuna na bino, makambo maye manso maleki, ya mango nalobeli? Nsuka esili eyei? Tala nalobaki epai ya bino, Te; mpe Nzambe asilisi te kozala Nzambe moko wa makamwisi?\n\n16 Tala, makambo maye Nzambe asali mazali ma bokamwi te o miso mya biso? Iyo, mpe nani akoki kososola misala mya bokamwi mya Nzambe?\n\n17 Nani akoloba ete ezalaki likamwisi te ete na liloba lya ye lola mpe mabele mazala; mpe na nguya ya liloba lya ye moto akelamaki na mputulu ya mabele; mpe na nguya ya liloba lya ye makamwisi masalemaki?\n\n18 Mpe nani akoloba ete Yesu Klisto asalaki te makamwisi makasi mingi? Mpe esalamaki makamwisi mingi makasi na maboko ma bapostolo.\n\n19 Mpe soko esalemaki makamwisi nde, boniboni Nzambe asilisi kozala Nzambe wa makamwisi mpe nzokande azali Mozali moko akobongwanaka te? Mpe tala, nalobaki epai ya bino akobongwanaka te; soko te alingaki kotika kozala Nzambe; mpe atikaki te kozala Nzambe, mpe azali Nzambe wa makamwisi.\n\n20 Mpe ntina nini atiki kosala makamwisi o ntei ya bana ba bato ezali zambi ete bakulumwi o bozangi bondimi, mpe balongwi uta o nzela semba, mpe bayebi te Nzambe oyo basengelaki kolikia.\n\n21 Tala, nalobaki epai ya bino ete oyo andimi na Klisto, kotiaka ntembe te, nini akosenge Tata o nkombo ya Klisto ekopesamela ye; mpe elako eye ezali epai banso, kutu kina o nsuka ya mabele.\n\n22 Mpo tala, boye elobi Yesu Klisto, Mwana Mobali wa Nzambe epai ya bayekoli ba ye baye bakotikala, iyo, mpe lisusu na bayekoli banso ba ye, o boyoki bwa ebele: Kendeni o kati ya mokili mobimba, mpe teyani nsango elamu na ekelamo enso;\n\n23 Mpe ye oyo andimi mpe abatisami akobikisama; kasi ye oyo andimi te akotumbolama;\n\n24 Mpe bilembo biye bikolanda bango baye bakondima—o nkombo ya ngai bakobwaka libanda bazabulu; bakoloba na minoko mya sika; bakosimba nioka; mpe soko bameli eloko ebomaka ekosala bango mpasi te, bakotia maboko likolo lya bokoni mpe bakobika;\n\n25 Mpe oyo akondima o nkombo ya ngai, kotiaka ntembe te, epai ya ye nakolakisa bosolo bwa maloba ma ngai, kutu kina o nsuka ya mabele.\n\n26 Mpe sikawa, tala, nani akoki kotelemela misala mya Nkolo? Nani akoki kowangana maloba ma ye? Nani akoki kotelemela nguya ya bokasi bonso bwa Nkolo? Nani akotiola misala mya Nkolo? Nani akotiola bana ba Klisto? Tala, bino banso baye bozali batioli ba misala mya Nkolo, mpo bokokamwa mpe bokowa.\n\n27 O nde tiolani te, mpe kamwani te, kasi yokemelani epai ya maloba ma Nkolo, mpe sengeni Tata o nkombo ya Klisto mpo ya nini bokozala na mposa. Tiani ntembe te, kasi zalani na kondima, mpe bandani lokola o ntango ya kala, mpe yakani epai ya Nkolo na motema mwa bino mobimba, mpe salani lobiko la binomei na bobangi mpe kolenge liboso lya ye.\n\n28 Zalani na bwania o mikolo mwa momekano mwa bino; longolani binomei na bosoto bonso; sengeni te, ete bokoka kosilisa yango na bilulalula bya bino, kasi sengeni na molende moko mwa sikisiki, ete bokweya te o lisenginia, kasi ete bosalela Nzambe wa solo mpe wa bomoi.\n\n29 Talani ete bobatisamani te na bozangi bolongobani; talani ete bolia te elambo ya Klisto na bozangi bolongobani; kasi talani ete bosala makambo manso na bolongobani, mpe bosala yango o nkombo ya Yesu Klisto, Mwana Mobali wa Nzambe wa bomoi; soko bosali eye, mpe botii molende kina o nsuka, bokobwakama ata moke te libanda.\n\n30 Tala, nalobaki epai ya bino lokola soko nalobaki uta na bakufi; mpo nayebi ete bokozwa maloba ma ngai.\n\n31 Sambisani ngai te na ntina ya bozangi bobongo mpenza bwa ngai, to tata wa ngai te, na ntina ya bozangi bobongo mpenza bwa ye, to bango baye bakomaki yambo ya ye te; kasi kutu pesani matondi epai ya Nzambe ete amonisa epai ya bino bozangi bobongo mpenza bwa biso, ete bokoka koyekola mpo ya kozala na bwania mingi koleka tozwi.\n\n32 Mpe sikawa, tala, tokomi likundoli liye engebene na boyebi bwa biso, na minkoma miye mibiangemi o ntei ya biso Kiejipito ebongwana, ekitanisamaki mpe ebongolamaki na biso, engebene na lolenge la biso la elobeli.\n\n33 Mpe soko palaki ya biso izalaki inene ikoka tolingaka kokoma na Kiebele; kasi Kiebele ebongolamaki na biso lokola; mpe soko tokaka kokoma yango na Kiebele, tala, bolingaki te kozala na bozangi bobongo mpenza o likundoli lya biso.\n\n34 Kasi Nkolo ayebi makambo maye tokomi, mpe lisusu ayebi ete bato basusu boko te bayebi lokota la biso; mpe zambi ete bato basusu boko te bayebi lokota la biso, yango wana alengeleki nzela mpo ya bobongoli bwa lango.\n\n35 Mpe makambo maye makomami ete tokoka kolongola bilamba bya biso ya makila ma bandeko ba biso, baye bakulumwi o bozangi bondimi.\n\n36 Mpe tala, makambo maye, maye tozalaki na mposa etali bandeko ba biso, iyo, kutu bozongisi bwa bango o boyebi bwa Klisto, mazali engebene na nsambo ya basantu banso baye bafandi o mboka.\n\n37 Mpe tika Nkolo Yesu Klisto andima ete nsambo ya bango iyanolama engebene na bondimi bwa bango; mpe tika Nzambe Tata amikundola boyokani boye asalaki elongo na ndako na Yisalaele; mpe tika apambola bango libela, o nzela ya bondimi likolo lya nkombo ya Yesu Klisto. Amene.\n\n", "ether 1": "[center][font_size=26]Buku ya Etele[/font_size][/center]\n\nLikundoli lya Bayelede, likamatama uta o palaki tuku ibale na inei izwama na bato ba Limiyi o mikolo mya mokonzi Moziya.\n\n[center][font_size=26]Mokapo 1[/font_size][/center]\n\n[i]Moloni asali bokuse bwa nkoma ya Etele—Bonkoko bwa Etele bopesami—Lokota la Bayelede lobulunganisami te o Linongi lya Babele—Nkolo alaki komeme bango o mboka eponomo mpe kosala bango ekolo yoko enene.[/i]\n\n1 Mpe sikawa, ngai Moloni, nakobi kokoma nsango ya bafandi bana ba kala baye babebisamaki na loboko la Nkolo likolo lya etando ya ekolo eye ya nordi.\n\n2 Mpe nakamati nsango ya ngai uta o palaki tuku ibale na inei iye izwamaki na bato ba Limiyi, iye ibiangemi Buku ya Etele.\n\n3 Mpe lokola nabanzi ete eteni ya yambo ya likundoli liye, liye lilobi etali bokeli bwa mokili, mpe lisusu bwa Adama, mpe nsango yoko uta o ntango ena kutu kina o linongi linene, mpe makambo kani malekaki o ntei ya bana ba bato kina o ntango ena, ezali o ntei ya Bayuda—\n\n4 Yango wana nakomi te makambo mana maye malekaki uta o mikolo mya Adama kina o ntango ena; kasi mazwami likolo lya palaki; mpe oyo akomono mango, ye kaka akozala na nguya ete akoka kozwa nsango mobimba.\n\n5 Kasi tala, napesi te nsango mobimba, kasi eteni yoko ya nsango napesi, uta o linongi kina babebisamaki.\n\n6 Mpe o motindo moye napesi nsango. Ye oyo akomi nsango eye azalaki Etele, mpe azalaki eboto moko ya Koliatoli.\n\n7 Koliatoli azalaki mwana mobali wa Molona.\n\n8 Mpe Molona azalaki mwana mobali wa Etemi.\n\n9 Mpe Etemi azalaki mwana mobali wa Ayaye.\n\n10 Mpe Ayaye azalaki mwana mobali wa Sete.\n\n11 Mpe Sete azalaki mwana mobali wa Sibiloni.\n\n12 Mpe Sibiloni azalaki mwana mobali wa Komi.\n\n13 Mpe Komi azalaki mwana mobali wa Koliatumi.\n\n14 Mpe Koliatumi azalaki mwana mobali wa Aminigada.\n\n15 Mpe Aminigada azalaki mwana mobali wa Aloni.\n\n16 Mpe Aloni azalaki eboto moko wa Eti, oyo azalaki mwana mobali wa Alitomi.\n\n17 Mpe Alitomi azalaki mwana mobali wa Libi.\n\n18 Mpe Libi azalaki mwana mobali wa Kisi.\n\n19 Mpe Kisi azalaki mwana mobali wa Kolomi.\n\n20 Mpe Kolomi azalaki mwana mobali wa Lewi.\n\n21 Mpe Lewi azalaki mwana mobali wa Kimi.\n\n22 Mpe Kimi azalaki mwana mobali wa Moliatoni.\n\n23 Mpe Moliatoni azalaki eboto moko ya Lipilakisi.\n\n24 Mpe Lipilakisi azalaki mwana mobali wa Sezi.\n\n25 Mpe Sezi azalaki mwana mobali wa Eti.\n\n26 Mpe Eti azalaki mwana mobali wa Komi.\n\n27 Mpe Komi azalaki mwana mobali wa Koliatumi.\n\n28 Mpe Koliatumi azalaki mwana mobali wa Emele.\n\n29 Mpe Emele azalaki mwana mobali wa Omele.\n\n30 Mpe Omele azalaki mwana mobali wa Sule.\n\n31 Mpe Sule azalaki mwana mobali wa Kibi.\n\n32 Mpe Kibi azalaki mwana mobali wa Oliya, oyo azalaki mwana mobali wa Yelede;\n\n33 Yelede oyo ayaki elongo na ndeko mobali wa ye mpe mabota ma bango, elongo na boko basusu mpe mabota ma bango, uta o linongi linene, o ntango Nkolo abulunganisaki lokota la bato, mpe alapaki ndai na nkanda ya ye ete bakopalanganisama likolo lya etando mobimba ya mabele; mpe engebene na liloba lya Nkolo bato banso bapalanganisamaki.\n\n34 Mpe ndeko mobali wa Yelede kozalaka moto moko monene mpe mokasi, mpe moto moko asungama mingi na Nkolo, Yelede, ndeko mobali wa ye, alobaki epai ya ye: Belela epai ya Nkolo, ete abulunganisa biso te ete tokoka te kososola maloba ma biso.\n\n35 Mpe esalemaki ete ndeko mobali wa Yelede abelelaki epai ya Nkolo, mpe Nkolo ayokaki mawa likolo lya Yelede; yango wana abulunganisaki te lokota la Yelede; mpe Yelede mpe ndeko mobali wa ye babulunganisamaki te.\n\n36 Nde Yelede alobaki epai ya ndeko mobali wa ye: Belela lisusu epai ya Nkolo, mpe ekoki kozala ete abalola mosika nkanda ya ye uta na bango baye bazali baninga ba biso, ete abulunganisa te lokota la bango.\n\n37 Mpe esalemaki ete ndeko mobali wa Yelede abelelaki epai ya Nkolo, mpe Nkolo ayokaki mawa likolo lya baninga ba bango mpe mabota ma bango lokola, ete babulunganisamaki te.\n\n38 Mpe esalemaki ete Yelede alobaki lisusu epai ya ndeko mobali wa ye, kolobaka: Kende mpe tuna na Nkolo soko akobengana biso libanda lya mboka, mpe soko akobengana biso libanda lya mboka, belela epai ya Nkolo wapi tokokende. Mpe nani ayebi soko Nkolo akokumba biso o kati ya mboka eye ezali eponomo likolo lya mabele manso? Mpe soko ezali boye, tozala potongono epai ya Nkolo, ete tokoka kozwa yango mpo ya lisango lya biso.\n\n39 Mpe esalemaki ete ndeko mobali wa Yelede abelelaki epai ya Nkolo engebene na ena eye elobamaka na monoko mwa Yelede.\n\n40 Mpe esalemaki ete Nkolo ayokaki ndeko mobali wa Yelede, mpe ayokaki mawa likolo lya ye, mpe alobaki epai ya ye:\n\n41 Kende mpe sangisa bibwele bya yo, babali mpe basi lokola, bya lolenge na lolenge; mpe lisusu nkona ya mabele ya lolenge na lolenge; mpe mabota ma yo, mpe lisusu Yelede ndeko mobali wa yo mpe libota lya ye; mpe lisusu na baninga ba yo mpe mabota ma bango, mpe baninga ba Yelede mpe mabota ma bango.\n\n42 Mpe esali yo eye okokende o moto mwa bango o nse o kati ya lobwaku loye lozali epai ya nordi. Mpe kuna ekokutana ngai na yo, mpe nakokende liboso lya yo o kati ya mboka eye eponomo likolo lya mboka inso ya mabele.\n\n43 Mpe kuna ekopambola ngai yo mpe nkona ya yo, mpe nakotelamisa epai ya ngai na nkona ya yo, mpe na nkona ya ndeko mobali wa yo lokola, mpe bango baye bakokende elongo na yo, ekolo yoko enene. Mpe ekozala yoko te enene koleka ekolo eye nakotelamisa epai ya ngai na nkona ya yo, likolo lya etando mobimba ya mabele. Boye nakosala epai ya yo zambi ntango eye elai obeleli epai ya ngai.\n\n", "ether 2": "[center][font_size=26]Mokapo 2[/font_size][/center]\n\n[i]Bayelede balengeli mpo ya mobembo mwa bango o mboka elakelama—Ezali mboka eponomo wapi bato basengeli kosalela Klisto to kokombomo mosika—Nkolo alobi na ndeko mobali wa Yelede mpo ya ngonga isato—Bayelede batongi masuwa—Nkolo atuni ndeko mobali wa Yelede mpo ya kokana boniboni ebengi ekopelisama mwinda.[/i]\n\n1 Mpe esalemaki ete Yelede mpe ndeko mobali wa ye, mpe mabota ma bango, mpe lisusu baninga ba Yelede mpe baninga ba ndeko mobali wa ye mpe mabota ma bango, bakitaki o kati ya lobwaku loye lozalaki epai ya nordi, (mpe nkombo ya lobwaku ezalaki Nimilodi, kobiangemaka nsima ya moto mokasi wa bokila) elongo na bibwele bya bango biye basangisaka elongo, ya babali mpe basi, bya lolenge na lolenge.\n\n2 Mpe balalisaki lisusu mitambo mpe bakangaki ndeke ya mopepe; mpe balengeleki sani yoko, na yango bakumbaki mbisi ya mai.\n\n3 Mpe lisusu bakumbaki elongo na bango deserete, eye, na bobongoli; ezalaki mafuta ma nzoi, mpe boye bakumbaki elongo na bango lingambo lya nzoi, mpe ndenge inso ye ena eye ezalaki likolo lya etando ya mboka, nkona ya lolenge na lolenge.\n\n4 Mpe esalemaki ete ekitaka bango o kati ya lobwaku la Nimilodi Nkolo akitaki mpe alobaki elongo na ndeko mobali wa Yelede; mpe azalaki o lipata, mpe ndeko mobali wa Yelede amonoki ye te.\n\n5 Mpe esalemaki ete Nkolo atindaki bango ete bakende o kati ya esobe, iyo, o kati ya ntaka wapi moto moko akomaka mokolo moko te. Mpe esalemaki ete Nkolo akendeki liboso lya bango, mpe alobaki elongo na bango lokola etelemeki ye o lipata, mpe apesaki nzela wapi bakokende mobembo.\n\n6 Mpe esalemaki ete bakendeki mobembo o esobe, mpe batongaki ebengi, na yango bakatisaki mai mingi, kotambolisamaka ntango inso na loboko la Nkolo.\n\n7 Mpe Nkolo alingaki te ete bakangama nsima ya mbu o esobe, kasi alingaki ete baya kutu epai ya mboka ya elako, eye eponomoko likolo lya mboka inso isusu, eye Nkolo Nzambe abatelaki mpo ya bato boko sembo.\n\n8 Mpe alapaki ndai na nkanda ya ye epai ya ndeko mobali wa Yelede, ete oyo akokamata mboka ya elako, uta sikawa mpe libela, akosalela ye, Nzambe se moko mpe wa solo, to bakokombomo mosika ekoya litondi lya nkele ya ye likolo lya bango.\n\n9 Mpe sikawa, tokoki komono mikano mya Nzambe mitali mboka eye, eye ezali mboka ya elako; mpe ekolo ekozwa yango ekosalela Nzambe, to bakokombomo mosika ekoya litondi lya nkele ya ye likolo lya bango. Mpe litondi lya nkele ya ye likoya likolo lya bango ekokomela bango o bobe.\n\n10 Mpo tala, eye ezali mboka yoko eye eponomi likolo lya mboka inso isusu; yango wana ye oyo akokamata yango akosalela Nzambe to akokombomo; mpo ezali mokano mwa libela mwa Nzambe. Mpe ezali te kina o litondi lya bobe o ntei ya bana ba mboka, ete bakokombomo.\n\n11 Mpe eye eyei epai ya bino, O bino Bapaganu, ete bokoka koyeba mikano mya Nzambe—ete bokoka koyambola, mpe bokoba te o mabe ma bino kina litondi liyei, ete bokoka te komeme o nse litondi lya nkele ya Nzambe likolo lya bino lokola bafandi ba mboka basali kina sikawa.\n\n12 Tala, eye ezali mboka yoko eponomo, ekolo enso ekozwa yango ekozala nsomi uta o bowumbu, mpe uta o bokangemi, mpe uta o bikolo bisusu o nse ya lola, soko bakosalela kaka Nzambe wa mboka, oyo azali Yesu Klisto, oyo amimonisi na makambo maye tokomi.\n\n13 Mpe sikawa nakobi na likundoli lya ngai; mpo tala, esalemaki ete Nkolo amemeki Yelede mpe bandeko ba ye kutu o mbu enene eye ekabolaki mboka. Mpe lokola bayaki o mbu batelemisaki biema bya bango; mpe babiangaki nkombo ya esika Moliakumele; mpe bafandaki o biema, mpe bafandaki o biema likolo lya libongo lya mbu mpo ya ntaka ya mibu minei.\n\n14 Mpe esalemaki ete o nsuka ya mobu mwa minei Nkolo ayaki lisusu epai ya ndeko mobali wa Yelede, mpe atelemeki o lipata mpe alobaki elongo na ye. Mpe mpo ya ntaka ya ngonga isato Nkolo asololaki na ndeko mobali wa Yelede, mpe atumbolaki ye zambi amikundolaki te kobianga nkombo ya Nkolo.\n\n15 Mpe ndeko mobali wa Yelede ayambolaki bobe boye asalaka, mpe abiangaki likolo lya nkombo ya Nkolo mpo ya bandeko ba ye baye bazalaki elongo na ye. Mpe Nkolo alobaki epai ya ye: Nakolimbisa yo mpe bandeko ba yo na masumu ma bango; kasi okosumuka lisusu te, mpo okomikundola ete Molimo mwa ngai akobunda ntango inso te elongo na moto; yango wana, soko okosumuka kina oteli mobimba okokatama mosika uta o miso mya Nkolo. Mpe iye izali makanisi ma ngai likolo lya mboka eye nakopesa bino mpo ya lisango lya bino; mpo ekozala mboka yoko eponomo likolo lya mboka inso.\n\n16 Mpe Nkolo alobaki: Kende kosala mpe tonga, nsima ya lolenge la bibengi biye otongi kina sikawa. Mpe esalemaki ete ndeko mobali wa Yelede akendeki kosala, elongo na bandeko ba ye, mpe batongaki nsima ya lolenge loye batongaka, engebene na bitinda bya Nkolo. Mpe bizalaki bike, mpe bizalaki pepele likolo lya mai, mpe kutu bo pepele ya ndeke likolo lya mai.\n\n17 Mpe bitongamaki nsima ya lolenge loye lozalaki mpenza na lidusu te, kutu ete bizalaki kokanga mai bo sani yoko, mpe nse ya byango ezalaki na lidusu te bo sani yoko; mpe mpanzi ya byango izalaki na lidusu te bo sani yoko; mpe nsuka ya byango izalaki nsonge; mpe likolo lya byango ezalaki na lidusu te bo sani yoko; mpe bolai bwa byango bozalaki bwa nzete moko; mpe ekuke ya byango, ekangamaki yango, ezalaki na lidusu te bo sani.\n\n18 Mpe esalemaki ete ndeko mobali wa Yelede abelelaki epai ya Nkolo, kolobaka: O Nkolo, nasali mosala moye otindaki ngai, mpe nasali bibengi engebene lokola okambaki ngai.\n\n19 Mpe tala, O Nkolo, o kati ya byango mwinda mozali te; wapi tokoyenda? Mpe lisusu tokowa, mpo o byango tokoka te kopema, longola se soko ezali mopepe moye mozali o yango; yango wana tokowa.\n\n20 Mpe Nkolo alobaki epai ya ndeko mobali wa Yelede: Tala, sala lidusu lyoko o likolo, mpe lisusu o nse, mpe ekoyoka yo mpasi mpo ya mopepe okozipola lidusu mpe okozwa mopepe. Mpe soko ezali boye ete mai makoti likolo lya yo, tala, okozipa lidusu yango, ete okoka te kowa na mpela.\n\n21 Mpe esalemaki ete ndeko mobali wa Yelede asalaki boye, engebene lokola Nkolo atindaki ye.\n\n22 Mpe abelelaki lisusu epai ya Nkolo kolobaka: O Nkolo, tala nasali kutu lokola otindaki ngai; mpe nalengeli masuwa mpo ya bato ba ngai, mpe tala ezali na mwinda te. Tala, O Nkolo ekondima yo ete tokatisa mai manene o molili?\n\n23 Mpe Nkolo alobaki epai ya ndeko mobali wa Yelede: Nini olingi nasala ete bokoka kozala na mwinda o kati ya masuwa ma bino? Mpo tala, bokoki te kozala na maninisa, mpo ekopasuka na biteni; mpe bokomeme moto te elongo na bino, mpo bokokende te na mwinda ya moto.\n\n24 Ete tala, bokozala lokola mbisi enene o katikati ya mbu; mpo ngomba ya mbonge ekobete likolo lya bino. Nzokande, nakomeme bino lisusu likolo libanda lya mozindo mwa mbu; mpo mipepe mibimaki na monoko mwa ngai, mpe mvula mpe mpela natindi.\n\n25 Mpe tala, nalengeli bino mpo ya biloko biye; mpo bokoki te kokatisa mozindo moye monene longola se soko nalengeli bino mpo ya mbonge ya mbu, mpe mipepe miye mikei, mpe mpela eye ekoya. Bongo nini elingi bino nalengele mpo ya bino ete bokoka kozala na mwinda ekominama bino o mozindo mwa mbu?\n\n", "ether 3": "[center][font_size=26]Mokapo 3[/font_size][/center]\n\n[i]Ndeko mobali wa Yelede amoni mosapi mwa Nkolo lokola esimbaki ye mabanga zomi na motoba—Klisto alakisi nzoto ya ye ya molimo na ndeko mobali wa Yelede—Bango baye bazali na boyebi boko bobongo nie bakoki kobombama te uta o libanda lya elamba—Bibongolele bipesami mpo ya komeme likundoli lya Bayelede o mwinda.[/i]\n\n1 Mpe esalemaki ete ndeko mobali wa Yelede, (sikawa motango mwa masuwa maye malengelemeki mozalaki mwambe) akendeki epai ya ngomba, eye babiangaki ngomba Selemi, na ntina ya bosanda boluti bwa yango, mpe aniangolaki uta o libanga lyoko mabanga zomi na motoba; mpe mazalaki mpembe mpe polele, kutu lokola talatala ekomonisaka na kati; mpe akumbaki mango o maboko ma ye likolo lya nsonge ya ngomba, mpe abelelaki lisusu epai ya Nkolo, kolobaka:\n\n2 O Nkolo, olobaki ete tokozingama na mbonge. Sikawa tala, O Nkolo, mpe zala te na nkanda ya mosali wa yo na ntina ya botau bwa ye liboso lya yo; mpo toyebi ete yo ozali mosantu mpe ofandi o lola, mpe tolongobani te liboso lya yo; na ntina ya bokwei bozali bwa biso bokoma bobe ntango inso; nzokande, O Nkolo, opesi biso motindo moko ete tosengeli kobianga likolo lya yo, ete uta na yo tokoka kozwa engebene na mposa ya biso.\n\n3 Tala, O Nkolo, obeti biso na ntina ya bobe bwa biso, mpe obenganaki biso, mpe mpo ya mibu miye mingi tofandaki o esobe; nzokande, osali ngolu epai ya biso. O Nkolo, tala ngai na mawa, mpe balola mosika nkanda ya yo uta na bato baye ba yo, mpe tika te ete bakatisa mozindo moye mongali o molili; kasi tala biloko biye, biye naniangoli libanda lya libanga.\n\n4 Mpe nayebi, O Nkolo, ete ozali na nguya inso, mpe okoki kosala nini olingi mpo ya litomba lya moto; yango wana simba mabanga maye, O Nkolo, na mosapi mwa yo, mpe lengele mango ete makoka kongenge o molili; mpe makongenge epai ya biso o kati ya masuwa maye tolengeli, ete tokoka kozala na mwinda ntango ekokatisa biso mbu.\n\n5 Tala, O Nkolo, okoki kosala eye. Toyebi ete ozali na makoki mpo ya kolakisa nguya enene, eye ekomonono eke o bososoli bwa bato.\n\n6 Mpe esalemaki ete elobaka ndeko mobali wa Yelede maloba maye, tala, Nkolo atandolaki loboko la ye mpe asimbaki mabanga moko na moko na mosapi mwa ye. Mpe elamba elongwaki mosika uta o miso mya ndeko mobali wa Yelede, mpe amonoki mosapi mwa Nkolo; mpe ezalaki lokola mosapi mwa moto moko, bo epai ya mosuni mpe makila; mpe ndeko mobali wa Yelede akweyaki o nse liboso lya Nkolo, mpo abetemeki na bobangi.\n\n7 Mpe Nkolo amonoki ete ndeko mobali wa Yelede akweyaka o mabele; mpe Nkolo alobaki epai ya ye: Teleme, ntina nini okwei?\n\n8 Mpe alobaki epai ya Nkolo: namoni mosapi mwa Nkolo, mpe nabangaki mbele abete ngai; mpo ngai nayebaki te ete Nkolo azalaki na mosuni mpe makila.\n\n9 Mpe Nkolo alobaki epai ya ye: Na ntina ya bondimi bwa yo omoni ete nakokamata likolo lya ngai mosuni mpe makila; mpe mokolo moko te moto ayei liboso lya ngai na bondimi boluti bwa lolenge loye lokola ozwi; mpo ezalaka boye te okokaki te komono mosapi mwa ngai. Emoni yo mingi koleka eye?\n\n10 Mpe ayanolaki: Te; Nkolo, omilakisa epai ya ngai.\n\n11 Mpe Nkolo alobaki epai ya ye: Endimi yo maloba maye nakoloba?\n\n12 Mpe ayanolaki: Iyo, Nkolo, nayebi ete yo okolobaka bosolo, mpo ozali Nzambe moko wa bosolo, mpe okoki te kokosa.\n\n13 Mpe elobaka ye maloba maye, tala, Nkolo amilakisaki epai ya ye, mpe alobaki: Zambi oyebi makambo maye okosikolama uta o bokwei; yango wana ozongisami o kati ya miso mya ngai; yango wana namilakisi epai ya yo.\n\n14 Tala, nazali ye oyo alengelemeki uta o bokelami bwa mokili mpo ya kosikola bato ba ngai. Tala, ngai nazali Yesu Klisto. Nazali Tata mpe Mwana Mobali. Na ngai bato banso bakozwa bomoi, mpe bwango seko, kutu bango baye bakondima likolo lya nkombo ya ngai, bakozwa bomoi bwa seko; mpe bakokoma bana babali ba ngai mpe bana basi ba ngai.\n\n15 Mpe mokolo moko te namilakisi epai ya moto oyo nakelaki, mpo mokolo moko te moto andimaki na ngai lokola yo. Emoni yo ete okelami na elilingi ya ngaimei? iyo, kutu bato banso bakelamaki o ebandeli nsima ya elilingi ya ngaimei.\n\n16 Tala, nzoto eye, eye sikawa omoni, ezali nzoto ya molimo mwa ngai; mpe moto nakelaki nsima ya lolenge la nzoto ya molimo mwa ngai; mpe kutu lokola nabimi epai ya yo mpo ya kozala o molimo nakobima epai ya bato ba ngai o mosuni.\n\n17 Mpe sikawa, ngai, Moloni, nalobaki, nakokaki te kosala nsango mobimba ya makambo maye makomami, yango wana ekoki na ngai mpo ya koloba ete Yesu amilakisaki epai ya moto oyo o molimo, nsima ya lolenge mpe o boulani bwa nzoto eye kaka kutu lokola o ntango amilakisaki epai ya Banefi.\n\n18 Mpe asalaki epai ya ye kutu lokola asalaki epai ya Banefi; mpe enso eye, ete moto akoka koyeba ete azalaki Nzambe, na ntina ya misala minene miye Nkolo alakisaki epai ya ye.\n\n19 Mpe na ntina ya boyebi bwa moto oyo, bakokaki te kobombama uta o botali o kati ya elamba; mpe amonoki mosapi mwa Yesu, moye, emonoki ye, akweyaki o bobangi; mpo ayebaki ete ezalaki mosapi mwa Nkolo; mpe azalaki na bondimi lisusu te, mpo ayebaki, kotiaka ntembe na eloko te.\n\n20 Bongo, kozalaka na boyebi boye bobongo nie bwa Nzambe, akokaki te kobombama uta o kati ya elamba; yango wana amonoki Yesu; mpe asalaki epai ya ye.\n\n21 Mpe esalemaki ete Nkolo alobaki epai ya ndeko mobali wa Yelede: Tala, okondima te ete makambo maye, maye omoni mpe oyoki makende epai ya mokili, kina ntango eyei ete nakokembela nkombo ya ngai o mosuni; yango wana, okosala bomengo makambo maye omoni mpe oyoki, mpe okolakisa yango na moto te.\n\n22 Mpe tala, ekoya yo epai ya ngai, okokoma mango mpe okokanga mango, ete moko te akoka kobongola mango; mpo okokoma mango o lokota loko ete makoka te kotangema.\n\n23 Mpe tala, mabanga maye mabale nakopesa epai ya yo, mpe okokanga mango elongo ya makambo maye okokoma.\n\n24 Mpo tala, lokota loye okokoma nabulunganisi lango; nakosala o ntango esengeli ya ngaimei mabanga maye makokumisa o miso mya bato makambo maye okokoma.\n\n25 Mpe ntango elobaka Nkolo maloba maye, alakisaki epai ya ndeko mobali wa Yelede bafandi banso ba mabele baye bazalaka, mpe lisusu banso baye bakozala; mpe alongolaki te bango uta o bomoni bwa ye, kutu kina o nsuka ya mabele.\n\n26 Mpo alobaki epai ya ye o ntango ya yambo, ete soko akondima na ye ete akoka kolakisa epai ya ye makambo manso—ekolakisama epai ya ye; yango wana Nkolo akokaki te kolongola eloko moko na ye, mpo ayebaki ete Nkolo akokaki kolakisa ye makambo manso.\n\n27 Mpe Nkolo alobaki epai ya ye: Koma makambo maye mpe kanga mango; mpe nakolakisa mango o ntango esengeli ya ngaimei epai ya bana ba bato.\n\n28 Mpe esalemaki ete Nkolo atindaki ye akanga mabanga mabale maye azwaka, mpe alakisa mango te, kina Nkolo akolakisa mango epai ya bana ba bato.\n\n", "ether 4": "[center][font_size=26]Mokapo 4[/font_size][/center]\n\n[i]Moloni atindami mpo ya kokanga nkoma ya ndeko mobali wa Yelede—Ikobimisama te kina bato bakozala na bondimi lokola ndeko mobali wa Yelede—Klisto atindi bato mpo ya kondima maloba ma ye, mpe maye ma bayekoli ba ye—Bato batindami mpo ya koyambola, mpe kondima nsango elamu, mpe kobikisama.[/i]\n\n1 Mpe Nkolo atindaki ndeko mobali wa Yelede akita libanda lya ngomba uta o miso mya Nkolo, mpe akoma makambo maye amonoko; mpe mapekisamaki koya epai ya bana ba bato kina nsima ya ntango akotombolama likolo lya ekulusu; mpe mpo ya ntina eye mokonzi Moziya abombaki mango, ete maya te epai ya mokili kina ekosila Klisto komilakisa epai ya bato baye.\n\n2 Mpe esilaka Klisto komilakisa epai ya bato ba ye atindaki ete ikoka komonisama.\n\n3 Mpe sikawa, esalemaki ete, banso bakulumwaki o bozangi bondimi; mpe ezalaki moko te atikalaki longola se soko ezali Balamani, mpe babwakaki nsango elamu ya Klisto; yango wana natindami ete nabomba yango lisusu o mabele.\n\n4 Tala, nakomaki likolo lya palaki iye makambo mpenza maye ndeko mobali wa Yelede amonoki; mpe emonisamaki mokolo moko te makambo manene mingi koleka mana maye mamonisamaki epai ya ndeko mobali wa Yelede.\n\n5 Yango wana Nkolo atindaki ngai mpo ya kokoma mango; mpe nakomi mango. Mpe atindaki ngai ete nakanga mango; mpe atindaki ngai lisusu ete nasengeli kokanga bobongoli bwa mango lokola; bongo nakangaki bibongolele, engebene na motindo mwa Nkolo.\n\n6 Mpo Nkolo alobaki epai ya ngai: makokende te epai ya Bapaganu kina o mokolo moye bakoyambola bobe bwa bango, mpe bakokoma sembesembe liboso lya Nkolo.\n\n7 Mpe o mokolo mona bakosalela bondimi bwa bango na ngai, elobi Nkolo, kutu lokola ndeko mobali wa Yelede asalaki, ete bakoka kosantisama na ngai, nde nakomonisa epai ya bango makambo maye ndeko mobali wa Yelede amonoki, kutu mpo ya botandi epai ya bango mabimisi manso ma ngai, elobi Yesu Klisto, Mwana Mobali wa Nzambe, Tata wa lola mpe wa mabele, mpe biloko binso biye o mango bizali.\n\n8 Mpe ye oyo akowela na maloba ma Nkolo, tika ye alakelama botutu; mpe ye oyo akowangana makambo maye, tika ye alakelama botutu; mpo epai ya bango nakolakisa te makambo manene mingi, elobi Yesu Klisto; mpo nazali ye oyo alobi.\n\n9 Mpe na etinda ya ngai lola lofungwani mpe lokangemi; mpe na maloba ma ngai mabele maningani; mpe na etinda ya ngai bafandi ba mango baleki, kutu boye lokola na moto.\n\n10 Mpe ye oyo andimi te maloba ma ngai andimi te bayekoli ba ngai; mpe soko ezali ete nalobi te, sambisani; mpo bokoyeba ete ezali ngai oyo alobi, o mokolo mwa nsuka.\n\n11 Kasi ye oyo andimi makambo maye nalobi, ye nakobimela na mamonisi ma Molimo mwa ngai, mpe akoyeba mpe akopesa litatoli. Mpo na ntina ya Molimo mwa ngai akoyeba ete makambo maye mazali ma solo; mpo makondimisaka bato mpo ya kosala bolamu.\n\n12 Mpe eloko enso ekondimisaka bato mpo ya kosala bolamu ezali ya ngai; mpo bolamu boyei na moko te longola se soko ezali na ngai. Nazali ye kaka oyo akokambaka bato mpo ya bolamu bonso; ye oyo andimi maloba ma ngai te akondima ngai te—ete nazali; mpe ye oyo akondima ngai te akondima te Tata oyo atindaki ngai. Mpo tala, nazali Tata, nazali mwinda, mpe bomoi, mpe bosolo bwa mokili.\n\n13 Yakani epai ya ngai, O bino Bapaganu, mpe nakolakisa epai ya bino makambo manene mingi, boyebi boye bobombami na ntina ya bozangi bondimi.\n\n14 Yakani epai ya ngai, O bino ndako ya Yisalaele, mpe ekomonisama epai ya bino makambo manene boniboni Tata atii mpo ya bino, uta o bokelami bwa mokili; mpe eyei te epai ya bino, na ntina ya bozangi bondimi.\n\n15 Tala, ekopasola bino elamba ya bozangi bondimi eye esali bino botikala o bozali bwa nsomo bwa bino bwa nkuna, mpe bokasi bwa mitema, mpe lolanda la mayele, nde makambo manene mpe ma bokamwi maye mabombani uta o bokelami bwa mokili uta na bino—iyo, ekobianga bino likolo lya Tata o nkombo ya ngai, na motema moko mobukana mpe molimo moko mwa mawa, nde bokoyeba ete Tata amikundoli boyokani boye asalaki epai ya batata ba bino, O ndako ya Yisalaele.\n\n16 Mpe nde mabimisi maye nasalaki makomama na mosali wa ngai Yoane makotandolama o miso mya bato banso. Bomikundola, ekomono bino makambo maye, bokoyeba ete ntango ezali penepene ete mamonisama o ekela mpenza.\n\n17 Yango wana, ekozwa bino likundoli liye, bokoka koyeba ete mosala mwa Tata mobandi o etando mobimba ya mboka.\n\n18 Yango wana, yambolani bino banso nsuka ya mabele, mpe yakani epai ya ngai, mpe ndimani nsango elamu ya ngai, mpe batisamani o nkombo ya ngai; mpo ye oyo andimi mpe abatisami akobikisama; kasi ye oyo andimi te akotumbolama; mpe bilembo bikolanda bango baye bandimi o nkombo ya ngai.\n\n19 Mpe apambolami ye oyo amononi potongono epai ya nkombo ya ngai o mokolo mwa nsuka, mpo akotombolama mpo ya kofanda o bokonzi bolengeleme mpo ya ye uta o bokelami bwa mokili. Mpe tala ezali ngai oyo alobi yango. Amene.\n\n", "ether 5": "[center][font_size=26]Mokapo 5[/font_size][/center]\n\n[i]Banzeneneke basato mpe mosala mwangomei mokoteleme lokola litatoli lya bosolo botonda bwa Buku ya Molomoni.[/i]\n\n1 Mpe sikawa ngai, Moloni, nakomi maloba maye matindamaki ngai, engebene na likoki lya bokundoli bwa ngai; mpe nalobeli yo makambo maye nakangi; yango wana kosimba mango te na ntina ete okoka kobongola mango; mpo likambo lina lipekisami yo, longola se soko moke ekozala bwania na Nzambe.\n\n2 Mpe tala, okoki kozala na litomba ete okoka kolakisa palaki epai ya bango baye bakosalisa mpo ya komeme liboso mosala moye;\n\n3 Mpe epai ya basato makolakisama na nguya ya Nzambe; yango wana bakoyeba na ntembe te ete makambo maye mazali ma solo.\n\n4 Mpe o monoko mwa banzeneneke basato, makambo maye makotiama; mpe litatoli lya basato, mpe mosala moye, na mwango ekolakisama nguya ya Nzambe mpe liloba lya ye lokola, ya lyango Tata, mpe Mwana Mobali, mpe Molimo Mosantu bapesi litatoli—mpe enso eye ekoteleme lokola litatoli mpo ya mabe ma mokili o mokolo mwa nsuka.\n\n5 Mpe soko ezali boye ete bayamboli mpe bayei epai ya Tata o nkombo ya Yesu, bakoyambema o kati ya bokonzi bwa Nzambe.\n\n6 Mpe sikawa, soko nazali te na bokulaka mpo ya makambo maye, sambisani; mpo bokoyeba ete ngai nazali na bokulaka ekomono bino ngai, mpe tokoteleme liboso lya Nzambe o mokolo mwa nsuka. Amene.\n\n", "ether 6": "[center][font_size=26]Mokapo 6[/font_size][/center]\n\n[i]Bibengi bya Bayelede bibenganami na mipepe o mboka elakelama—Bato basanzoli Nzambe mpo ya bolamu bwa ye—Oliya aponomi mokonzi likolo lya bango—Yelede mpe ndeko mobali wa ye bakufi.[/i]\n\n1 Mpe sikawa ngai, Moloni, nakobi kopesa likundoli lya Yelede mpe ndeko mobali wa ye.\n\n2 Mpo esalemaki ete esilisaka Nkolo kolengele mabanga maye ndeko mobali wa Yelede akumbaki o kati ya ngomba, ndeko mobali wa Yelede akitaki libanda lya ngomba, mpe atiaki mabanga o kati ya masuwa maye malengelemeki, lyoko o nsonge enso ya mango; mpe tala, mapesaki mwinda epai ya masuwa.\n\n3 Mpe boye Nkolo asalaki mabanga mangenge o molili, mpo ya kopesa mwinda epai ya babali, basi, mpe bana, ete bakoka kokatisa te mai manene o molili.\n\n4 Mpe esalemaki ete elengeleke bango ndenge inso ya bilei, ete na byango bakoka kowumela likolo lya mai, mpe lisusu bilei mpo ya bibwele mpe bitonga bya bango, mpe niama to mbisi to ndeke inso iye bakumbaki elongo na bango—mpe esalemaki ete esalaka bango biloko binso biye bazwaki o kati ya masuwa to bibengi bya bango, mpe bakendeki o kati ya mbu, komitindaka epai ya Nkolo Nzambe wa bango.\n\n5 Mpe esalemaki ete Nkolo Nzambe asalaki ete ebete mopepe moko mwa nkanda likolo lya etando ya mai, ona mboka elakelama; mpe boye babetemeki likolo lya mbonge ya mbu liboso lya mopepe.\n\n6 Mpe esalemaki ete bakundamaki o mozindo mwa mbu na ntina ya ngomba ya mbonge iye ibeteki likolo lya bango, mpe lisusu bikumbaki binene mpe bya nsomo biye bisalemaki na nkanda ya mopepe.\n\n7 Mpe esalemaki ete ekundamaka bango o mozindo ezalaki mai te maye makokaki kosala bango mpasi, masuwa ma bango kozalaka na lidusu te bo sani, mpe lisusu ezalaki na lidusu te bo mpo ya masuwa ma Noa; bongo, ezingamaki bango na mai mingi, babelelaki epai ya Nkolo, mpe amemeki bango lisusu likolo lya nsonge ya mai.\n\n8 Mpe esalemaki ete mopepe mosilaki mokolo moko te kobete ona mboka elakelama ntango ezalaki bango likolo lya mai; mpe boye babenganamaki liboso lya mopepe.\n\n9 Mpe bayembaki masanzoli epai ya Nkolo; iyo, ndeko mobali wa Yelede ayembaki masanzoli epai ya Nkolo, mpe atondaki mpe asanzolaki Nkolo bolai bwa mokolo mobimba; mpe eyaki butu, batikaki te kosanzola Nkolo.\n\n10 Mpe boye babenganamaki liboso; mpe dongolomiso te akokaki kobuka bango, mpe mbisi monene akokaki kokamola bango te; mpe bazalaki na mwinda ntango inso, soko ezalaki likolo lya mai to o nse ya mai.\n\n11 Mpe boye babenganamaki likolo, mikolo nkama misato na tuku minei na minei.\n\n12 Mpe basemeki o likolo lya libongo lya mboka elakelama. Mpe etiaka bango makolo ma bango likolo lya libongo lya mboka elakelama bamingumbaki o nse likolo lya etando ya mboka, mpe bamikitisaki liboso lya Nkolo, mpe basopaki mpizoli ya bosepeli liboso lya Nkolo, na ntina ya ebele ya ngolu ya boboto ya ye likolo lya bango.\n\n13 Mpe esalemaki ete bakendeki likolo lya etando ya mboka, mpe babandaki kosala bilanga.\n\n14 Mpe Yelede azwaki bana babali banei; mpe babiangemaki Yakomi, mpe Giliga, mpe Maya, mpe Oliya.\n\n15 Mpe ndeko mobali wa Yelede lokola abotaki bana babali mpe bana basi.\n\n16 Mpe baninga ba Yelede mpe ndeko mobali wa ye bazalaki na motango penepene na bato tuku ibala na babale; mpe lisusu babotaki bana babali mpe bana basi yambo baya o mboka elakelama; yango wana babandaki kozala mingi.\n\n17 Mpe balakisamaki kotambola na bosawa liboso lya Nkolo; mpe balakisamaki uta o likolo.\n\n18 Mpe esalemaki ete babandaki kopanzana likolo lya etando ya mboka, koyikana mpe kosala bilanga; mpe bayikaki bokasi o mboka.\n\n19 Mpe ndeko mobali wa Yelede abandaki kokoma mobange, mpe amonoki ete asengelaki mosika te kokita o lilita; yango wana alobaki epai ya Yelede: Tosangisa elongo bato ba biso ete tokoka kotanga bango, ete tokoka koyeba na bango nini bazali na mposa na biso yambo ya kokita o malita ma biso.\n\n20 Mpe na engebene bato banso basangisamaki elongo. Sikawa motango mwa bana babali mpe bana basi ba ndeko mobali wa Yelede mozalaki tuku ibale na ibale ya bato; mpe motango mwa bana babali mpe bana basi ba Yelede mozalaki zomi na ibale, kozalaka na bana babali banei.\n\n21 Mpe esalemaki ete batangaki bato ba bango; esilisaka bango kotanga bango, bazalaki na mposa na bango ya makambo maye balingi ete basala yambo bakita o malita ma bango.\n\n22 Mpe esalemaki ete bato bazalaki na mposa na bango ete bapakola moko wa bana babali ba bango mpo ya kozala mokonzi likolo lya bango.\n\n23 Mpe sikawa tala, eye ezalaki mpasi epai ya bango. Mpe ndeko mobali wa Yelede alobaki epai ya bango: Solo likambo liye likokambaka o kati ya bokangemi.\n\n24 Kasi Yelede alobaki epai ya ndeko mobali wa ye: Tika bango ete bakoka kozala na mokonzi. Mpe yango wana alobaki epai ya bango: Pononi uta o ntei ya bana babali ba biso mokonzi, kutu oyo bolingi.\n\n25 Mpe esalemaki ete baponoki mwana mobali kutu mobotama wa yambo wa ndeko mobali wa Yelede; mpe nkombo ya ye ezalaki Pagagi. Mpe esalemaki ete aboyaki mpe alingaki te kozala mokonzi wa bango. Mpe bato banso balingaki ete tata wa ye asengisa ye, kasi tata wa ye alingaki te; mpe atindaki bango ete basengisa moto te mpo ya kozala mokonzi wa bango.\n\n26 Mpe esalemaki ete baponoki bandeko babali banso ba Pagagi, mpe balingaki te.\n\n27 Mpe esalemaki ete bana babali ba Yelede balingaki te lokola, kutu banso longola se soko ezalaki moko; mpe Oliya apakolamaki mpo ya kozala mokonzi likolo lya bato.\n\n28 Mpe abandaki kokonza, mpe bato babandaki kozwa bomengo; mpe bakomaki na bozwi mpenza.\n\n29 Mpe esalemaki ete Yelede akufaki, mpe ndeko mobali wa ye lokola.\n\n30 Mpe esalemaki ete Oliya atambolaki na bosawa liboso lya Nkolo, mpe amikundolaki makambo manene boniboni Nkolo asalaka mpo ya tata wa ye, mpe lisusu alakisaki bato ba ye makambo manene boniboni Nkolo asalaki mpo ya batata ba bango.\n\n", "ether 7": "[center][font_size=26]Mokapo 7[/font_size][/center]\n\n[i]Oliya akonzi o bosembo—O katikati ya bowembi mpe songisongi, bokonzi bwa bowelani bwa Sule mpe Kowolo botiami—Baprofeta batumboli nkuna mpe bosambeli bikeko bwa bato baye bakoyambola.[/i]\n\n1 Mpe esalemaki ete Oliya asalaki bosambisi likolo lya mboka o bosembo mikolo mya ye minso, oyo ya ye mikolo mizalaki mingi mpenza.\n\n2 Mpe abotaki bana babali mpe bana basi; iyo, abotaki tuku misato na moko, o ntei ya bango izalaki bana babali tuku babale na basato.\n\n3 Mpe esalemaki ete abotaki lisusu Kibi o bobange bwa ye. Mpe esalemaki ete Kibi akonzaki o esika ya ye; mpe Kibi abotaki Koliyolo.\n\n4 Mpe ezalaki Koliyolo na mibu tuku misato na mibale atombokaki na tata wa ye, mpe akendeki likolo mpe afandaki o mboka ya Newolo; mpe abotaki bana babali mpe bana basi, mpe bakomaki malonga mpenza, bongo Koliyolo abendaki mosika bato mingi nsima ya ye.\n\n5 Mpe esangisaka ye elongo limpinga lyoko ayaki likolo epai ya mboka ya Molona wapi mokonzi afandaki, mpe akamataki ye mokangemi, eye ememeki esalema liloba lya ndeko mobali wa Yelede ete bakomememe o kati ya bokangemi.\n\n6 Sikawa mboka ya Molona, wapi mokonzi afandaki, ezalaki penepene na mboka eye ebiangemaki Mpamba na Banefi.\n\n7 Mpe esalemaki ete Kibi afandami o bakangemi, mpe bato ba ye o nse ya Koliyolo mwana mobali wa ye, kina akomaki mobange mpenza; nzokande Kibi abotaki Sule o bobange bwa ye, ntango ezalaki ye naino o bokangemi.\n\n8 Mpe esalemaki ete Sule asilikaki na ndeko mobali wa ye; mpe Sule akolaki na bokasi, mpe akomaki mokasi lokola o bokasi bwa moto moko; mpe azalaki lisusu mokasi o bosambisi.\n\n9 Yango wana, akendeki o ngomba ya Efelaima, mpe aniangolaki uta o ngomba, mpe asalaki mipanga na ebende ekasi mpo ya bango baye abendaki mosika elongo na ye, mpe esilisaka ye kopesa bango mandoki ma mipanga azongaki o engumba ya Newolo, mpe apesaki etumba epai ya ndeko mobali wa ye Koliyolo, o eye nzela azwaki bokonzi mpe azongisaki bwango epai ya tata wa ye Kibi.\n\n10 Mpe sikawa na ntina ya likambo liye Sule asalaka, tata wa ye apesaki likolo lya ye bokonzi; yango wana abandaki kokonza o esika ya tata wa ye.\n\n11 Mpe esalemaki ete asalaki bosambisi o bosembo; mpe apanzaki bokonzi bwa ye likolo lya etando mobimba ya mboka, mpo bato bakomaki motango monene mpenza.\n\n12 Mpe esalemaki ete Sule lokola abotaki bana babali mpe bana basi mingi.\n\n13 Mpe Koliyolo ayambolaki mabe mingi maye asalaka; yango wana Sule apesaki ye nguya o bokonzi bwa ye.\n\n14 Mpe esalemaki ete Koliyolo azalaka na bana babali mpe bana basi mingi. Mpe o ntei ya bana babali ba Koliyolo ezalaki moko oyo ya ya nkombo ezalaki Noa.\n\n15 Mpe esalemaki ete Noa atombokaki na Sule, mokonzi, mpe lisusu na tata wa ye Koliyolo, mpe abendaki mosika Kowolo ndeko mobali wa ye, mpe lisusu bandeko ba ye banso mpe mingi ya bato.\n\n16 Mpe apesaki etumba epai ya Sule, mokonzi, o yango azwaki mboka ya lisango lya bango lya yambo; mpe akomaki mokonzi likolo lya eteni ena ya mboka.\n\n17 Mpe esalemaki ete lisusu apesaki etumba epai ya Sule, mokonzi; mpe akamataki Sule, mokonzi, mpe akumbaki ye mosika mokangemi o kati ya Molona;\n\n18 Mpe esalemaki ete lokola azalaki penepene na kotia ye o liwa, bana babali ba Sule bakotaki o kati ya ndako ya Noa na nkuku o butu mpe babomaki ye, mpe babukaki ekuke ya boloko mpe bamemeki libanda tata wa bango, mpe batiaki ye likolo lya ngbende ya ye o bokonzi bwa yemei.\n\n19 Yango wana, mwana mobali wa Noa atongaki bokonzi bwa ye o esika ya ye; nzokande, balongaki nguya lisusu te likolo lya Sule mokonzi, mpe bato baye bazalaki o nse ya bokonzi bwa Sule mokonzi bazwaki bomengo mpenza mpe bakolaki na bonene.\n\n20 Mpe ekolo ekabwanaki; mpe ezalaki bokonzi ibale, bokonzi bwa Sule, mpe bokonzi bwa Kowolo, mwana mobali wa Noa.\n\n21 Mpe Kowolo, mwana mobali wa Noa, asalaki ete bato ba ye bapesa etumba epai ya Sule, o yango Sule abeteki bango mpe abomaki Kowolo.\n\n22 Mpe sikawa Kowolo azalaki na mwana mobali moko oyo abiangemaki Nimilodi; mpe Nimilodi apesaki bokonzi bwa Kowolo epai ya Sule, mpe azwaki lisungi o miso mya Sule; yango wana Sule apesaki masungi manene likolo lya ye, mpe asalaki boye o bokonzi bwa Sule engebene na mposa ya ye.\n\n23 Mpe lisusu o bokonzi bwa Sule eyaki baprofeta o ntei ya bato, baye batindamaki uta na Nkolo kobikulaka ete nkuna mpe bosambeli bikeko bwa bato bomemeki botutu likolo lya mboka, mpe bakobebisama soko bayamboli te.\n\n24 Mpe esalemaki ete bato batiolaki baprofeta, mpe basekeki bango. Mpe esalemaki ete mokonzi Sule asalaki bosambisi na bango banso baye batiolaki baprofeta.\n\n25 Mpe asalelaki mobeko moko o ntaka ya mboka, moye mopesaki nguya epai ya baprofeta ete bakende wapi esika balingi; mpe na ntina eye bato bamememeki epai ya boyamboli.\n\n26 Mpe zambi bato bayambolaki mabe ma bango mpe bosambeli bikeko Nkolo abatelaki bango, mpe babandaki kozwa bomengo lisusu o mboka. Mpe esalemaki ete Sule abotaki bana babali mpe bana basi o bobange bwa ye.\n\n27 Mpe lisusu te izalaki bitumba o mikolo mya Sule; mpe amikundolaki makambo manene maye Nkolo asalaki mpo ya batata ba ye na komemeke bango na kokatisa mozindo monene o kati ya mboka elakelama; yango wana asalaki bosambisi na bosembo mikolo mya ye minso.\n\n", "ether 8": "[center][font_size=26]Mokapo 8[/font_size][/center]\n\n[i]Songisongi mpe boswani bozali likolo lya bokonzi—Akisi asali likelemba lyoko lya nkuku likangana na ndai mpo ya koboma mokonzi—Makelemba ma nkuku mazali ma zabulu, mpe masuki o bobebisami bwa bikolo—Bapaganu ba sikawa bakebisami likolo lya likelemba lya nkuku liye liluki kokweyisa bonsomi bwa mboka, kabila, mpe bikolo.[/i]\n\n1 Mpe esalemaki ete abotaki Omele, mpe Omele akonzaki o esika ya ye. Mpe Omele abotaki Yelede; mpe Yelede abotaki bana babali mpe bana basi.\n\n2 Mpe Yelede atombokaki na tata wa ye, mpe ayaki mpe afandaki o mboka ya Eti. Mpe esalemaki ete aleteki bato mingi, na ntina ya maloba ma ye ma lokuta, kina alongaki katikati ya bokonzi.\n\n3 Mpe elongaka ye katikati ya bokonzi apesaki etumba epai ya tata wa ye, mpe akumbaki mosika tata wa ye o kati ya bokangemi, mpe asalaki ye asala o bokangemi;\n\n4 Mpe sikawa, o mikolo mya bokonzi bwa Omele azalaki o bokangemi katikati ya mikolo mya ye. Mpe esalemaki ete abotaki bana babali mpe bana basi, o ntei ya bango ezalaki Heselone mpe Koliatumili;\n\n5 Mpe basilikaki mpenza na ntina ya bosali bwa Yelede ndeko mobali wa bango, mpenza ete batelemisaki limpinga lyoko mpe bapesaki etumba epai ya Yelede. Mpe esalemaki ete bapesaki etumba epai ya ye o butu.\n\n6 Mpe esalemaki ete ebomaka bango limpinga lya Yelede bazalaki penepene na koboma ye lokola; mpe asambaki elongo na bango ete baboma ye te, mpe alingaki kosundola bokonzi epai ya tata wa ye. Mpe esalemaki ete batikaki epai ya ye bomoi bwa ye.\n\n7 Mpe sikawa Yelede akomaki na mawa mpenza na ntina ya bobungisi bwa bokonzi bwa ye, mpo atiaka motema mwa ye likolo lya bokonzi mpe likolo lya nkembo ya mokili.\n\n8 Sikawa mwana mwasi wa Yelede kozalaka nganga mpenza, mpe komonoko mawa ma tata wa ye, akanisaki kosala mwango moko na mwango akoka kosikola bokonzi bwa tata wa ye.\n\n9 Sikawa mwana mwasi wa Yelede azalaki malonga mpenza. Mpe esalemaki ete alobaki elongo na tata wa ye, mpe alobaki epai ya ye: Mpo ya nini tata wa ngai ozali na mawa maike boye? Etangi yo te likundoli liye batata ba biso bamemeki na kokatisaka mozindo monene? Tala, ezali te nsango yoko etali bango ba kala, ete na miango mya nkuku mya bango bazwaki bokonzi mpe nkembo enene?\n\n10 Mpe sikawa, yango wana, tika tata wa ngai atinda mpo ya Akisi, mwana mobali wa Kiminolo; mpe tala, nazali malonga, mpe nakobina liboso lya ye, mpe nakosepelisa ye, mpe akozala na mposa ya ngai o bolongani; yango wana soko akozala na mposa ya yo ete opesa epai ya ye ngai o bolongani, nde ekoloba yo: Nakopesa yo ye soko omemi epai ya ngai moto mwa tata wa ngai, mokonzi.\n\n11 Mpe sikawa Omele azalaki moninga wa Akisi; yango wana, etindaka Yelede mpo ya Akisi, mwana mwasi wa Yelede abinaki liboso lya ye ete asepelisaki ye, mpenza ete azalaki na mposa ya ye o bolongani. Mpe esalemaki ete alobaki epai ya Yelede: Pesa ye epai ya ngai o bolongani.\n\n12 Mpe Yelede alobaki epai ya ye: Nakopesa ye epai ya yo, soko omemi epai ya ngai moto mwa tata wa ngai, mokonzi.\n\n13 Mpe esalemaki ete Akisi asangisaki o ndako ya Yelede libota lya ye mobimba, mpe alobaki epai ya bango: Ekolapa bino ndai epai ya ngai ete bakozala potongono epai ya ngai o likambo liye nakozala na mposa na bino?\n\n14 Mpe esalemaki ete banso balapaki ndai epai ya ye, na nkombo ya Nzambe wa lola, mpe lisusu na lola, mpe lisusu na mabele, mpe lisusu na mito mya bango, ete oyo akobaluka mosika na lisalasi liye Akisi azalaki na mposa akobungisa moto mwa ye; mpe oyo akosakola likambo linso Akisi asalaki eyebana epai ya bango, akobungisa bomoi bwa ye.\n\n15 Mpe esalemaki ete boye bayokanaki elongo na Akisi. Mpe Akisi asalaki epai ya bango ndai eye epesamaka epai ya bango ba kala baye lokola balukaki bokonzi, eye ekitanisamaki kutu uta na Kaina, oyo azalaki mobomi uta o ebandeli.\n\n16 Mpe bakangamaki na nguya ya zabulu mpo ya kosala ndai iye epai ya bato mpo ya kokanga bango o molili, mpo ya kosalisa baye ba lolenge loye lokola balukaki nguya mpo ya kolonga nguya, mpe mpo ya koboma, mpe mpo ya kopunza, mpe mpo ya kokosa, mpe mpo ya kosala ndenge inso ya nkuna mpe pite.\n\n17 Nde ezalaki mwana mwasi wa Yelede oyo atiaki yango o kati ya motema mwa ye mpo ya koluka makambo maye ma kala; mpe Yelede atiaki yango o motema mwa Akisi; yango wana, Akisi asalaki yango epai ya libota lya ye mpe baninga ba ye, kokambaka bango mosika na bilako malonga mpo ya kosala likambo linso azalaki na mposa.\n\n18 Mpe esalemaki ete basalaki likelemba lya nkuku, kutu lokola bango ba kala; liye likelemba lizalaki nsomo mpe lya nkuna likolo lya inso, o bomoni bya Nzambe;\n\n19 Mpo Nkolo akosalaka te o makelemba ma nkuku, mpe akolingaka te ete moto asopa makila, kasi o makambo manso apekisi mango, uta o ebandeli ya moto.\n\n20 Mpe sikawa ngai, Moloni, nakomi te lolenge la makelemba ma bango, mpo eyebisamaki epai ya ngai ete ezalaki o ntei ya bato banso, mpe ezalaki o ntei ya Balamani.\n\n21 Mpe masali bobebisami bwa bato baye, baye nazali kolobelaka sikawa, mpe lokola bobebisami bwa bato ba Nefi.\n\n22 Mpe ekolo enso ekosunga makelemba ma nkuku ma lolenge loye, mpo ya kozwa nguya mpe matabisi, kina makopanzana likolo lya ekolo, tala, bakobebisama; mpo Nkolo akolinga te ete makila ma basantu ba ye, maye makosopana na bango, mabelela ntango inso epai ya ye uta o mabele mpo ya bobekoli likolo lya bango mpe nzokande abekoli bango te.\n\n23 Bongo, O bino Bapaganu, ezali bwania na Nzambe ete makambo maye malakisama epai ya bino, ete na mango bokoka koyambola masumu ma bino, mpe bolinga te ete makelemba ma babomi baye mazwa likolo lya bino, maye matongami mpo ya kozwa nguya mpe matabisi—mpe mosala, iyo, kutu mosala mwa bobebisami moyei likolo lya bino, iyo, kutu mopanga mwa boyengebene bwa Nzambe wa Seko mokokweya likolo lya bino, mpo ya bokei mpe bobebisami bwa bino soko bondimi makambo maye mazala.\n\n24 Yango wana, Nkolo atindi bino, ekomono bino makambo maye koya o ntei ya bino ete bolamuka o boyoki boko bwa ezaleli ya bino ya nsomo, na ntina ya likelemba liye lya nkuku liye likozala o ntei ya bino; to lisuma ezala epai ya lyango, na ntina ya makila ma bango baye babomamaki; mpo babeleli uta o mputulu mpo ya bobekoli likolo lya lyango, mpe lisusu likolo lya bango baye batongaki lyango.\n\n25 Mpo esalemi ete ye oyo atongi lyango mpo ya kokweyisa bonsomi bwa mboka, mpe kabila, mpe bikolo binso; mpe ememi esalema bobebisami bwa bato banso, mpo litongami na zabulu, oyo azali tata wa lokuta lonso; kutu mokosi ona kaka abubaki baboti ba biso ba yambo, iyo, kutu mokosi ona kaka oyo asalaki moto asala bobomi uta o ebandeli; oyo ayeisaki mikasi mitema mya bato ete baboma baprofeta, mpe babamba bango mabanga, mpe babwaka bango libanda uta o ebandeli.\n\n26 Yango wana, ngai, Moloni, natindami mpo ya kokoma makambo maye ete bobe bosila, mpe ete ntango ekoka koya eye Satana akoka te kozala na nguya likolo lya mitema mya bana ba bato, kasi ete bakoka kondimisama mpo ya kosala bolamu ntango inso, ete bakoka koya epai ya liziba lya bosembo bonso mpe kobikisama.\n\n", "ether 9": "[center][font_size=26]Mokapo 9[/font_size][/center]\n\n[i]Bokonzi boleki uta moko na mosusu na libota, poloso, mpe bobomi—Emele amoni Mwana Mobali wa Bosembo—Baprofeta mingi babeleli boyamboli—Nzala mpe nioka ya ngenge eniokoli bato.[/i]\n\n1 Mpe sikawa ngai, Moloni, nakobi kokoma likundoli lya ngai. Bongo, tala, esalemaki ete na ntina ya makelemba ma nkuku ma Akisi mpe baninga ba ye, tala, bakweyisaki bokonzi bwa Omele.\n\n2 Nzokande, Nkolo ayokaki ngolu epai ya Omele, mpe lokola na bana babali ba ye mpe bana basi ba ye baye balukaki te bobebisami bwa ye.\n\n3 Mpe Nkolo akebisaki Omele o ndoto yoko ete akende libanda lya mboka; bongo Omele akendeki libanda lya mboka elongo na libota lya ye, mpe atambolaki mobembo mikolo mingi, mpe ayaki mpe alekaki mpembeni ya ngomba ya Simi, mpe ayaki mpe alekaki mpembeni ya esika wapi Banefi babebisamaki, mpe uta kuna epai ya esti, mpe ayaki o esika yoko ebiangemaki Abilomi, mpembeni ya libongo lya mbu, mpe kuna atelemisaki ema ya ye, mpe lisusu bana babali ba ye mpe bana basi ba ye, mpe na baye ndako ya ye mobimba, longola se soko ezalaki Yelede mpe libota lya ye.\n\n4 Mpe esalemaki ete Yelede apokolamaki mokonzi likolo lya bato, na loboko la nkuna; mpe apesaki epai ya Akisi mwana mwasi wa ye o bolongani.\n\n5 Mpe esalemaki ete Akisi alukaki bomoi bwa bokilo mobali wa ye; mpe asengeki epai ya bango baye alapisaka ndai ya baye ba kala, mpe bazwaki moto mwa bokilo mobali wa ye, lokola efandaki ye o ngbende ya ye, koyambaka bato ba ye.\n\n6 Mpo enene boye ezalaki bopanzani bwa lingomba liye lya nkuna mpe nkuku libebisaka mitema mya bato banso; yango wana Yelede abomamaki likolo lya ngbende ya ye, mpe Akisi akonzaki o esika na ye.\n\n7 Mpe esalemaki ete Akisi abandaki koyoka likunia na mwana mobali wa ye, yango wana akangaki ye o boloko, mpe abombaki ye na mwa bilei to te kina azwaka mpasi ya liwa.\n\n8 Mpe sikawa, ndeko mobali wa ye oyo azwaki mpasi ya liwa (mpe nkombo ya ye ezalaki Nimela) asilikaki na tata wa ye na ntina ya ena eye tata wa ye asalaki epai ya ndeko mobali wa ye.\n\n9 Mpe esalemaki ete Nimela asangisaki elongo motango moke mwa bato, mpe akimaki libanda lya mboka, mpe akendeki mpe afandaki elongo na Omele.\n\n10 Mpe esalemaki ete Akisi abotaki bana babali, mpe balongaki mitema mya bato, ata balapaki ndai epai ya ye mpo ya kosala ndenge inso ya bobe engebene na ena eye azalaki na mposa.\n\n11 Sikawa bato ba Akisi bazalaki na mposa ya matabisi, kutu lokola Akisi azalaki na mposa ya nguya; yango wana, bana babali ba Akisi babonzelaki bango mbongo, na eye nzela babendaki mosika eteni eleki mingi ya bato nsima ya bango.\n\n12 Mpe ebandaki kozala etumba yoko o kati ya bana babali ba Akisi mpe Akisi, eye ewumelaki mpo ya ntaka ya mibu mingi, iyo, mpo ya bobebisami bwa penepene na bato banso ba bokonzi, iyo, kutu banso longola se soko ezalaki bato ntuku basato, mpe bango baye bakimaki elongo na ndako ya Omele.\n\n13 Yango wana, Omele azongisamaki lisusu o mboka ya lisango lya ye.\n\n14 Mpe esalemaki ete Omele abandaki kokoma mobange; nzokande o bobange bwa ye, abotaki Emele; mpe apakolaki Emele mpo ya kozala mokonzi mpo ya kokonza o esika ya ye.\n\n15 Mpe esilisaka ye kopakola Emele mpo ya kozala mokonzi, amonoki kimia o mboka mpo ya ntaka ya mibu mibale, mpe akufaki, komonoko mikolo mingi mpenza, miye mitondaki na mawa. Mpe esalemaki ete Emele akonzaki o esika ya ye, mpe alandaki botamboli bwa tata wa ye.\n\n16 Mpe Nkolo abandaki lisusu kolongola botutu uta o mboka, mpe ndako ya Emele ezwaki bomengo mpenza o nse ya bokonzi bwa Emele; mpe o ntaka ya mibu ntuku motoba na mibale bakomaki makasi mpenza, mpenza ete bakomaki na bozwi mpenza—\n\n17 Kokomaka na ndenge inso ya mbuma, mpe ya mboto, mpe ya swa, mpe ya lino malonga, mpe ya wolo, mpe ya mpauni, mpe ya biloko bya motuya;\n\n18 Mpe lisusu ndenge inso ya bibwele, ya pakasa mpe ya ngombe, mpe ya mpate, mpe ya ngulu, mpe ya ntaba, mpe lisusu ndenge mingi isusu ya niama iye isengelamaki mpo ya bilei bya moto.\n\n19 Mpe bazalaki lisusu na farasa, mpe na mpunda, mpe izalaki nzoku mpe kulelomi mpe kumomi; inso iye isengelamaki epai ya moto, mpe mingi koleka nzoku mpe kulelomi mpe kumomi.\n\n20 Mpe boye Nkolo asopaki mapamboli ma ye likolo lya mboka eye, eye eponomoki likolo lya mboka inso isusu; mpe atindaki ete oyo akozwa mboka akozwa yango mpo ya Nkolo, to akobebisama ekotela bango o bobe; mpo likolo lya ba lolenge loye, elobi Nkolo: Nakosopa litondi lya nkele ya ngai.\n\n21 Mpe Emele asalaki bosambisi o bosembo mikolo mya ye minso, mpe abotaki bana babali mpe bana basi mingi; mpe abotaki Koliatumi, mpe apakolaki Koliatumi mpo ya kokonza o esika ya ye.\n\n22 Mpe esilisaka ye kopakola Koliatumi mpo ya kokonza o esika ya ye azalaki na bomoi mibu minei, mpe amonoki kimia o mboka; iyo, mpe amonoki kutu Mwana Mobali wa Bosembo, mpe asepelaki mpe akembelaki o mikolo mya ye, mpe akufaki na kimia.\n\n23 Mpe esalemaki ete Koliatumi atambolaki o matambe ma tata wa ye, mpe atongaki bingumba bikasi mingi, mpe asalaki ena eye ezalaki elamu epai ya bato ba ye o mikolo mya ye minso. Mpe esalemaki ete azalaki na bana te kina akomaki mobange mpenza.\n\n24 Mpe esalemaki ete mwasi wa ye akufaki, kozalaka na mibu nkama moko na mibale. Mpe esalemaki ete Koliatumi akamataka o bolongani, o bobange bwa ye, elenge mwasi, mpe abotaki bana babali mpe bana basi; yango wana azalaki na bomoi kina azalaki na mibu nkama moko na ntuku minei na mibale.\n\n25 Mpe esalemaki ete abotaki Komi, mpe Komi akonzaki o esika ya ye; mpe akonzaki mibu ntuku minei na libwa, mpe abotaki Eti; mpe lisusu abotaki bana babali mpe bana basi basusu.\n\n26 Mpe bato bapanzanaki lisusu likolo lya etando mobimba ya mboka, mpe ebandaki lisusu kozala nkuna enene mpenza likolo lya etando ya mboka, mpe Eti abandaki koyamba mwango mwa nkuku lisusu ya kala, mpo ya kobebisa tata wa ye.\n\n27 Mpe esalemaki ete abotoloki ngbende ya bokonzi ya tata wa ye, mpo abomaki ye na mopanga mwa yemei; mpe akonzaki o esika ya ye.\n\n28 Mpe eyaki baprofeta lisusu o mboka, kobelelaka boyamboli epai ya bango—ete basengeli kolengele nzela ya Nkolo to ekozala botutu boko likolo lya etando ya mboka; iyo, kutu ekozala nzala yoko enene, o yango bakobebisama soko bayamboli te.\n\n29 Kasi bato bandimaki te maloba ma baprofeta, kasi babwakaki bango libanda; mpe boko ya bango babwakaki o kati ya mabulu, mpe batikaki bango bawa. Mpe esalemaki ete basalaki makambo maye manso engebene na motindo mwa mokonzi, Eti.\n\n30 Mpe esalemaki ete ebandaki bokeleli boko o mboka, mpe bafandi babandaki kobebisama noki mpenza na ntina ya bokeleli, mpo ezalaki mvula te likolo lya etando ya mabele.\n\n31 Mpe eyaka nioka ya ngenge lisusu likolo lya etando ya mboka, mpe batiaki ngenge bato mingi. Mpe esalemaki ete bibwele bya bango bibandaki kokima liboso lya nioka ya ngenge, ona mboka ya epai ya sudi, eye ebiangemaki na Banefi Zalayemila.\n\n32 Mpe esalemaki ete ezalaki mingi ya bango bawaki mpembeni ya nzela; nzokande, ezalaki boko baye bakimaki o kati ya mboka ya epai ya sudi.\n\n33 Mpe esalemaki ete Nkolo asalaki nioka ete ilanda bango lisusu te, kasi itia bikonongo o nzela ete bato bakoka te koleka, ete oyo akomeka koleka akoka kokweya na nioka ya ngenge.\n\n34 Mpe esalemaki ete bato balandaki nzela ya mobembo mwa niama, mpe badundaki bibembe bya bango baye bakweyaki mpembeni ya nzela, kina badundaki bango banso. Sikawa emonoki bato ete basengelaki kowa babandaki koyambola mabe ma bango mpe kobelela epai ya Nkolo.\n\n35 Mpe esalemaki ete emikitisaka bango ndenge ikoki liboso lya Nkolo, atindaki mvula likolo lya etando ya mabele; mpe bato babandaki kozala na bomoi lisusu, mpe ebandaki kozala mbuma o bikolo bya nordi, mpe o bikolo binso zingazinga mpembeni. Mpe Nkolo alakisaki nguya ya ye epai ya bango na kobikisa bango na nzala.\n\n", "ether 10": "[center][font_size=26]Mokapo 10[/font_size][/center]\n\n[i]Mokonzi moko akitani mosusu—Boko bakonzi bazali sembo; basusu bazali ba nkuna—Edondwi bosembo, bato bapambolami mpe bazwi bomengo na Nkolo.[/i]\n\n1 Mpe esalemaki ete Sezi, oyo azalaki eboto moko ya Eti—mpo Eti awaki na nzala, mpe baye ndako ya ye banso longola se soko ezalaki Sezi—Bongo, Sezi abandaki kotonga lisusu bato boko babukana.\n\n2 Mpe esalemaki ete Sezi amikundolaki bobebisami bwa batata ba ye, mpe atongaki bokonzi boko sembo; mpo amikundolaki nini Nkolo asalaka na komemeke Yelede mpe ndeko mobali wa ye na kokatisa mozindo; mpe atambolaki o nzela ya Nkolo; mpe abotaki bana babali mpe bana basi.\n\n3 Mpe mwana mobali wa ye wa nkulutu, oyo ya ye nkombo ezalaki Sezi, atombokaki na ye; nzokande, Sezi abetemeki na loboko la moyongoli moko, na ntina ya bozwi boluti bwa ye, boye bomemeki kimia lisusu epai ya tata wa ye.\n\n4 Mpe esalemaki ete tata wa ye atongaki bingumba mingi likolo lya etando ya mboka, mpe bato babandaki lisusu kopanzana likolo lya etando ya mboka. Mpe Sezi azalaki na bomoi kina o bobange; mpe abotaki Lipilakisi. Mpe akufaki, mpe Lipilakisi akonzaki o esika ya ye.\n\n5 Mpe esalemaki ete Lipilakisi asalaki te ena eye ezalaki alima o bomoni bwa Nkolo, mpo azalaki na basi ba makango mingi, mpe atiaki likolo lya mapeka ma bato eye ezalaki mpasi mpo ya komeme; iyo, afutisaki bango mpako ya bozito; mpe na mpako atongaki ndako inene mingi.\n\n6 Mpe amisalelaki ngbende yoko kitoko mpenza; mpe atongaki boloko ebele, mpe moto oyo alingaki te koyangelama na mpako abwakamaki o kati ya boloko; mpe oyo akokaki te kofuta mpako abwakamaki o kati ya boloko; mpe asalaki ete basala ntango inso mpo ya kozwa lisungi bango; mpe oyo aboyaki kosala asalaki atiama o liwa.\n\n7 Bongo azwaki mosala malonga monso mwa ye, iyo, kutu wolo malonga ya ye asalaki epetolama o boloko; mpe ndenge inso ya bikelamo malonga asalisaki o boloko. Mpe esalemaki ete ayokisaki bato mpasi na pite mpe bonsomo bwa ye.\n\n8 Mpe ekonzaka ye mpo ya ntaka ya mibu ntuku minei na mibale bato batelemelaki ye o botomboki; mpe ebandaki kozala lisusu etumba o mboka, mpenza ete Lipilakisi abomamaki, mpe biboto bya ye bibenganamaki libanda lya mboka.\n\n9 Mpe esalemaki ete nsima ye ntaka ya mibu mingi, Moliatoni, (ye kozalaka eboto moko ya Lipilakisi) asangisaki elongo limpinga lyoko lya batwa, mpe akendeki mpe apesaki etumba epai ya bato; mpe alongaki nguya likolo lya bingumba mingi; mpe etumba yango ekomaki nsomo mpenza, mpe ewumelaki mpo ya ntaka ya mibu mingi; mpe alongaki nguya likolo lya mboka mobimba, mpe amitiaki mokonzi likolo lya mboka mobimba.\n\n10 Mpe esilisaki ye komitiaka mokonzi alembisaki mokumba mwa bato, na yango alongaki lisungi o miso mya bato, mpe bapakolaki ya mpo ya kozala mokonzi wa bango.\n\n11 Mpe asalaki boyengebene epai ya bato, kasi epai ya yemei te na ntina ya pite mingi; yango wana akatamaki mosika uta o miso mya Nkolo.\n\n12 Mpe esalemaki ete Moliatoni atongaki bingumba mingi, mpe bato bakomaki na bozwi mpenza o nse ya bokonzi bwa ye, ndako, wolo, mpauni, eboto ya kolona, bibwele, mpe bitonga, mpe biloko biye bizongisamaki epai ya bango.\n\n13 Mpe Moliatoni azalaki na bomoi kina o mibu mingi mpenza, mpe nde abotaki Kimi; mpe Kimi akonzaki o esika ya tata wa ye; mpe akonzaki mibu mwambe, mpe tata wa ye akufaki. Mpe esalemaki ete Kimi akonzaki na bosembo te, yango wana asungamaki te na Nkolo.\n\n14 Mpe ndeko mobali wa ye atelemelaki ye o botomboki, na bwango amemeki ye o kati ya bokangemi; mpe atikalaki o bokangemi mikolo mya ye minso; mpe abotaki bana babali mpe bana basi o bokangemi, mpe o bobange bwa ye abotaki Lewi; mpe akufaki.\n\n15 Mpe esalemaki ete Lewi asalaki o bokangemi nsima ya liwa lya tata wa ye, mpo ya ntaka ya mibu ntuku minei na mibale. Mpe abundaki etumba na mokonzi wa mboka, na yango azwaki mpo ya yemei bokonzi.\n\n16 Mpe esilisaka ye kozwa mpo ya yemei bokonzi asalaki eye ezalaki alima o bomoni bwa Nkolo; mpe bato bozwaki bomengo o mboka; mpe azalaki na bomoi kina o bobange boko bolamu, mpe abotaki bana babali mpe bana basi, mpe lisusu abotaki Kolomi, oyo apakolaki mokonzi o esika ya ye.\n\n17 Mpe esalemaki ete Kolomi asalaki ena eye ezalaki elamu o bomoni bwa Nkolo na mikolo mya ye minso; mpe abotaki bana babali mpe bana basi mingi; mpe esilaka ye komono mikolo mingi alekaki, kutu bo mpo ya etikali ya mabele; mpe Kisi akonzaki o esika ya ye.\n\n18 Mpe esalemaki ete Kisi alekaki lokola, mpe Libi akonzaki o esika ya ye.\n\n19 Mpe esalemaki ete Libi asalaki ena eye ezali elamu o bomoni bwa Nkolo. Mpe o mikolo mwa Libi nioka ya ngenge ibebisamaki. Bongo bakendeki o kati ya mboka ya epai ya sudi, mpo ya bokila bwa bilei mpo ya bato ba mboka, mpo mboka motondaki na niama ya zamba. Mpe Libi yemei akomaki moto wa bokila monene.\n\n20 Mpe batongaki engumba enene mpembeni ya nkingo eke ya mboka, mpembeni ya esika wapi mbu ekaboli mboka.\n\n21 Mpe babatelaki mboka ya epai ya sudi mpo ya esobe, mpo ya kozwa niama ya zamba. Mpe etando mobimba ya mboka ya epai ya nordi etondaki na bafandi.\n\n22 Mpe bazalaki balinga mosala mpenza, mpe basombaki mpe kotekeki, mpe basalaki mombongo bango na bango, ete bakoka kozwa litomba.\n\n23 Mpe basalaki ndenge inso ya makele, mpe basalaki wolo, mpe mpauni, mpe ebende, mpe motako, mpe ndenge inso ya bibende; mpe batimolaki yango libanda lya mabele; yango wana, babwakaki mabondo makasi ma mabele mpo ya kozwa makele, wolo, mpe mpauni, mpe ebende, mpe makese. Mpe basalaki ndenge inso ya misala malonga.\n\n24 Mpe bazalaki na swa, mpe lino lya mapasa-malonga; mpe basalaki ndenge inso ya bilamba, ete bakoka komilatisa na bolumbu bwa bango.\n\n25 Mpe basalaki ndenge inso ya bisalele mpo ya kosala bilanga, mpo ya kobalola mpe mpo ya kokona, mpe mpo ya kobuka mpe mpo ya kotimola na nkongo, mpe lisusu mpo ya koyungula.\n\n26 Mpe basalaki ndenge inso ya bisalele na byango basalelaki niama ya bango.\n\n27 Mpe basalaki ndenge inso ya mandoki ma etumba. Mpe basalaki ndenge inso ya misala mwa esaleli ya ntoki.\n\n28 Mpe mokolo moko te bato boko bakokaki kopambolama mingi koleka ezalaki bango, mpe kozwa bomengo mingi o maboko ma Nkolo. Mpe bazalaki o mboka eye eponomoki likolo lya mboka inso, mpo Nkolo alobaka yango.\n\n29 Mpe esalemaki ete Libi azalaki na bomoi mibu mingi, mpe abotaki bana babali mpe bana basi, mpe abotaki lisusu Alitomi.\n\n30 Mpe esalemaki ete Alitomi akonzaki o esika ya tata wa ye. Ekozanka Alitomi mibu ntuku mibale na minei, tala, bokonzi bobotolomoki. Mpe asalaki mibu mingi o bokangemi, iyo, mpe kutu etikali enso ya mikolo mya ye.\n\n31 Mpe abotaki Eti, mpe azalaki na bomoi o bokangemi mikolo mya ye minso. Mpe Eti abotaki Aloni, mpe Aloni afandaki o bokangemi mikolo mya ye minso; mpe abotaki Aminigada, mpe Aminigada lokola afandaki o bokangemi mikolo mya ye minso; mpe abotaki Koliatumi, mpe Koliatumi afandaki o bokangemi mikolo mya ye minso; mpe abotaki Komi.\n\n32 Mpe esalemaki ete Komi abendaki mosika katikati ya bokonzi. Mpe akonzaki likolo lya katikati ya bokonzi mibu ntuku minei na mibale; mpe akendeki kobunda na mokonzi, Amigidi, mpe babundaki mpo ya ntaka ya mibu mingi, o ntango yango Komi alongaki nguya likolo lya Amigidi, mpe azwaki nguya likolo lya etikali ya bokonzi.\n\n33 Mpe o mikolo mya Komi ebandaki kozala bayongoli o mboka; mpe bandimaki miango mya kala, mpe basalaki ndai nsima ya baye ba kala, mpe balukaki lisusu kobebisa bokonzi.\n\n34 Sikawa Komi abundaki na bango mingi; nzokande, alongaki bango te.\n\n", "ether 11": "[center][font_size=26]Mokapo 11[/font_size][/center]\n\n[i]Bitumba, boswani, mpe nkuna edondwi o bomoi bwa Bayelede—Baprofeta balobeli yambo esalema bobebisami mpenza bwa Bayelede longola se soko bayamboli—Bato babwaki maloba ma baprofeta.[/i]\n\n1 Mpe eyaki lisusu o mikolo mya Komi baprofeta mingi, mpe babikulaki bobebisami bwa bato bana banene longola se soko bakoyambola, mpe bakobaluka epai ya Nkolo, mpe bakosundola bobomi mpe nkuna ya bango.\n\n2 Mpe esalemaki ete baprofeta babwakamaki na bato, mpe bakimaki epai ya Komi mpo ya bobatelami, mpo bato balukaki koboma bango.\n\n3 Mpe babikulaki epai ya Komi makambo mingi; mpe apambolamaki o etikali enso ya mikolo mya ye.\n\n4 Mpe azalaki na bomoi kina o bobange boko bolamu, mpe abotaki Sibilomi; mpe Sibilomi akonzaki o esika ya ye. Mpe ndeko mobali wa Sibilomi atombokaki na ye, mpe ebandaki kozala etumba enene mpenza o mboka mobimba.\n\n5 Mpe esalemaki ete ndeko mobali wa Sibilomi asalaki ete baprofeta banso baye babikulaki batiama o liwa;\n\n6 Mpe ezalaki likambo lya mawa manene o mboka mobimba, mpo batatolaki ete botutu bonene bokoya likolo lya mboka, mpe likolo lya bato, mpe ete ekozala bobebisami bonene o ntei ya bango, bwa lolenge loko lokola esalema mokolo moko te likolo lya etando ya mabele, mpe mikuwa mya bango mikoya lokola mabondo ma mabele likolo lya etando ya mboka longola se soko na koyambola nkuna ya bango.\n\n7 Mpe bayokemelaki te epai ya mongongo mwa Nkolo, na ntina ya makelemba ma nkuna ma bango; yango wana, ebandaki kozala bitumba mpe boweli o mboka mobimba, mpe lisusu nzala mpe bokono mingi, mpenza ete ezalaki bobebisami bonene, bwa lolenge loko lokola eyebanaka mokolo moko te likolo lya etando ya mabele; mpe enso eye esalemaki o mikolo mya Sibilomi.\n\n8 Mpe bato babandaki koyambola bobe bwa bango; mpe mbala nzike lokola basalaki yango Nkolo ayokaki ngolu likolo lya bango.\n\n9 Mpe esalemaki ete Sibilomi abomamaki, mpe Sete amememeki o bokangemi, mpe afandaki o bokangemi mikolo mya ye minso.\n\n10 Mpe esalemaki ete Aya, mwana mobali wa ye, azwaki bokonzi; mpe akonzaki likolo lya bato mikolo mya ye minso. Mpe asalaki ndenge inso ya bobe o mikolo mya ye, na bwango asalaki bosopi bwa makila mingi; mpe mikolo mya ye mizalaki mike.\n\n11 Mpe Etemi, kozalaka eboko moko ya Aya, azwaki bokonzi; mpe lisusu asalaki ena eye ezalaki ya nkuna o mikolo mya ye.\n\n12 Mpe esalemaki ete o mikolo mya Etemi eyaki baprofeta mingi, mpe babikulaki lisusu epai ya bato; iyo, babikulaki ete Nkolo akobebisa bango mpenza uta o etando ya mabele longola se soko bayambolaki mabe ma bango.\n\n13 Mpe esalemaki ete bato bayeisaki mitema mya bango mikasi, mpe bayokemelaki te epai ya maloba ma bango; mpe baprofeta balelaki mpe balongwaki uta o ntei ya bato.\n\n14 Mpe esalemaki ete Etemi asalaki bosambisi o nkuna mikolo mya ye minso; mpe abotaki Molona. Mpe esalemaki ete Molona akonzaki o esika ya ye; mpe Molona asalaki ena eye ezalaki ebe liboso lya Nkolo.\n\n15 Mpe esalemaki ete ezalaki botomboki boko o ntei ya bato, na ntina ya makelemba ma nkuku maye matongamaki mpo ya kozwa nguya mpe matabisi; mpe etelemeki moto moko mokasi o ntei ya bango o bobe, mpe apesaki etumba epai ya Molona, o yango, akweyisaki katikati ya bokonzi; mpe asimbaki katikati ya bokonzi mpo ya mibu mingi.\n\n16 Mpe esalemaki ete Molona akweyisaki ye, mpe azwaki bokonzi lisusu.\n\n17 Mpe esalemaki ete etelemeki moto mokasi mosusu; mpe azalaki eboto moko ya ndeko mobali wa Yelede.\n\n18 Mpe esalemaki ete asukumaki Molona mpe azwaki bokonzi; yango wana, Molona afandaki o bokangemi etikali ya mikolo mya ye; mpe abotaki Koliatoli.\n\n19 Mpe esalemaki ete Koliatoli afandaki o bokangemi mikolo mya ye minso.\n\n20 Mpe o mikolo mya Koliatoli eyaki lisusu baprofeta mingi, mpe babikulaki makambo manene mpe ma bokamwi, mpe babelelaki boyamboli epai ya bato, mpe longola se soko bakoyambola Nkolo Nzambe alingaki kosala bosambisi na bango kina o bobebisami mpenza bwa bango;\n\n21 ete Nkolo Nzambe alingaki kotinda to komeme bato basusu mpo ya kozwa mboka, na nguya na ye, nsima ya lolenge na lango amemeki batata ba bango.\n\n22 Mpe babwakaki maloba manso ma baprofeta, na ntina ya lingomba lya nkuku lya bango mpe bonsomo bwa nkuna bwa bango.\n\n23 Mpe esalemaki ete Koliatoli abotaki Etele, mpe akufaki, efandaki ye o bokangemi mikolo mya ye minso.\n\n", "ether 12": "[center][font_size=26]Mokapo 12[/font_size][/center]\n\n[i]Profeta Etele alendisi bato mpo ya kondima na Nzambe—Moloni asangeli lisusu makamwa mpe makamwisi masalemaki na bondimi—Bondimi bokokisi ndeko mobali wa Yelede mpo ya komono Klisto—Nkolo apesi bato botau ete bakoka kozala basawa—Ndeko mobali wa Yelede alongoli Ngomba Zelini na bondimi—Bondima, elikia, mpe lolango lozali na motuya mpenza mpo ya lobiko—Moloni amoni Yesu miso na miso.[/i]\n\n1 Mpe esalemaki ete mikolo mya Etele mizalaki o mikolo mya Koliatumili; mpe Koliatumili azalaki mokonzi likolo lya mboka mobimba.\n\n2 Mpe Etele azalaki profeta moko wa Nkolo; yango wana Etele ayaki o mikolo mya Koliatumili, mpe abandaki kobikula epai ya bato, mpo akokaki te kopekisama na ntina ya Molimo mwa Nkolo oyo azalaki elongo na ye.\n\n3 Mpo abelelaki uta o ntongo, kutu kina o mpokwa, kutu kina o bokiti bwa moi, kolendisaka bato mpo ya kondima na Nzambe mpo ya boyamboli mbele babebisama, kolobaka epai ya bango ete na bondimi makambo manso masalemi—\n\n4 Yango wana, oyo andimi na Nzambe akoki solo kolikia mpo ya mokili moko molamu mingi, iyo, kutu esika yoko o loboko la mobali la Nzambe, eye elikia eyei na bondimi, esali longo loko mpo ya bozo bwa bato, loye lokosala bango ba solo mpe ba sikisiki, ntango inso kozalaka na misala milamu beboo, mpe kokambemaka na nkembo ya Nzambe.\n\n5 Mpe esalemaki ete Etele abikulaki na bato makambo manene mpe ma bokamwi epai ya bato, maye bato bandimaki te, zambi bamonoki mango te.\n\n6 Mpe sikawa, ngai, Moloni, nalingi koloba mwa moke etali makambo maye; nalingi kolakisa epai ya mokili ete bondimi bozali makambo maye tolikii mpe tomoni te; yango wana tiani ntembe te zambi bomoni te, mpo bozwi litatoli te kina nsima ya bomekami bwa bondimi bwa bino.\n\n7 Mpo ezalaki na bondimi ete Klisto amilakisaki na batata ba biso, esilaka ya kosekwa uta na bakufi; mpe amilakisaki te epai ya bango kina esilaki bango kozala na bondimi na ye; yango wana, esengeli mpenza ete boko bazala na bondimi na ye, mpo amilakisaki te epai ya mokili.\n\n8 Kasi na ntina ya bondimi bwa bato amilakisaki epai ya mokili, mpe akembelaki nkombo ya Tata, mpe alengeleki nzela yoko ete na yango basusu bakoka kozala bakaboli ba likabo lya lola, ete bakoka kozala na elikia mpo ya biloko biye bamoni te.\n\n9 Yango wana, bokoki lisusu kozwa elikia, mpe kozala bakaboli ba likabo, soko bolingi bobele kozala na bondimi.\n\n10 Tala ezalaki na bondimi ete bango ba kala babiangemaki nsima ya molongo mosantu mwa Nzambe.\n\n11 Yango wana, na bondimi epesami mobeko mwa Mose. Kasi o likabo lya Mwana Mobali wa ye elengeli Nzambe nzela eluti elamu mingi ; mpe ezali na bondimi ete mokokisami.\n\n12 Mpo soko ezali bondimi te o ntei ya bana ba bato Nzambe akoki kosala likamwisi te o ntei ya bango; yango wana, amilakisaki te kina nsima ya bondimi bwa bango.\n\n13 Tala, ezalaki bondimi bwa Alama mpe Amuleki boye bosalaki boloko bokweya o mabele.\n\n14 Tala, ezalaki bondimi bwa Nefi mpe Lehi boye bosalaki bobongwami likolo lya Balamani, ete babatisamaki na moto mpe na Molimo Mosantu.\n\n15 Tala, ezalaki bondimi bwa Amona mpe bandeko babali ba ye basalaki likamwisi lyoko linene boye o ntei ya Balamani.\n\n16 Iyo, kutu baye banso basalaki makamwisi basalaki mango na bondimi, kutu bango baye bazalaki yambo ya Klisto mpe lisusu bango baye bazalaki nsima.\n\n17 Mpe ezalaki na bondimi ete bayekoli basato bazwaki elako ete bakomeka liwa te; mpe bazwaki elako te kina nsima ya bondimi bwa bango.\n\n18 Mpe o ntango yoko te bato basali makamwisi kina nsima ya bondimi bwa bango; yango wana yambo bandimaki na Mwana Mobali wa Nzambe.\n\n19 Mpe ezalaki mingi baye ya bango bondimi ezalaki bokasi mpenza, kutu yambo Klisto aya, baye bakokaki te kobombama uta o kati ya elamba, kasi solo bamonoki na miso mya bango biloko biye bamonoki na miso mya bondimi, mpe bazalaki na nsai.\n\n20 Mpe tala, tomoni na likundoli liye ete moko wa bango azalaki ndeko mobali wa Yelede; mpo enene boye ezalaki bondimi bwa ye na Nzambe, ete etiaki Nzambe mosapi mwa ye, akokaki te kobomba mwango uta o bomoni bwa ndeko mobali wa Yelede, na ntina ya liloba lya ye liye alobaki epai ya ye, liye liloba azwaka na bondimi.\n\n21 Mpe esilaka ndeko mobali wa Yelede komono mosapi mwa Nkolo, na ntina ya elako eye ndeko mobali wa Yelede azwaka na bondimi, Nkolo akokaki te kolongola eloko moko uta o bomoni bwa ye; yango wana alakisaki ye makambo manso, mpo akokaki lisusu te kobombama uta o kati ya elamba.\n\n22 Mpe ezali na bondimi ete batata ba ngai bazwaki elako ete makambo maye makoya epai ya bandeko ba bango o nzela ya Bapaganu; yango wana Nkolo atindi ngai, iyo, kutu Yesu Klisto.\n\n23 Mpe nalobaki epai ya ye: Nkolo, Bapaganu bakoseke makambo maye, na ntina ya botau bwa biso na kokoma; mpo Nkolo osali biso bakasi na liloba lya bondimi, kasi osali biso te bakasi na kokoma; mpo osali bato baye banso ete bakoka koloba nzike, na ntina ya Molimo Mosantu oyo opesi bango;\n\n24 Mpe osali biso ete tokoka kokoma kaka moke, na ntina ya bozangi ntoki ya maboko ma biso. Tala, osali biso te bakasi na kokoma bo ndeko mobali wa Yelede, mpo osalaki ye ete makambo maye akomaki mazalaki makasi kutu lokola yo ozali, na kolonga moto mpo ya kotanga mango.\n\n25 Lisusu osali maloba ma biso ma nguya mpe manene, kutu ete tokoki te kokoma mango; yango wana, ekomi biso tomoni botau bwa biso, mpe tobeti libaku, na ntina ya botiami bwa maloba ma biso; mpe nabangi mbele Bapaganu baseke maloba ma biso.\n\n26 Mpe elobaka ngai eye, Nkolo alobaki epai ya ngai, kolobaka: matio ma ligboma, kasi bakolela; mpe boboto bwa ngai bokoki mpo ya basokemi, ete bazwa te litomba lya botau bwa bino;\n\n27 Mpe soko bato bayei epai ya ngai nakolakisa bango botau bwa bango. Nakopesaka epai ya bato botau ete bakoka kozala basawa; mpe boboto bwa ngai bokoki mpo ya bato banso baye bakomikitisaka liboso lya ngai; mpo soko bamikitisi liboso lya ngai, mpe bondimi na ngai, nde nakosala makambo matau makoma makasi mpo ya bango.\n\n28 Tala, nakolakisa epai ya Bapaganu botau bwa bango, mpe nakolakisa epai ya bango ete bondimi, elikia, mpe lolango lomemi epai ya ngai—liziba lya bosembo bonso.\n\n29 Mpe ngai, Moloni, eyokaki ngai maloba maye, nabondisamaki, mpe nalobaki: O Nkolo, bosembo bwa yo bosalema, mpo nayebi ete okosalaka epai ya bana ba bato engebene na bondimi bwa bango;\n\n30 Mpo ndeko mobali wa Yelede alobaki epai ya ngomba Zelini, Longwa—mpe elongwaki. Mpe soko azalaka na bondimi te elingaka kolongwa te; yango wana yo okosalaka esili bato kozala na bondimi.\n\n31 Mpo boye omimonisaki epai ya bayekoli ba yo; mpo esilaka bango kozala na bondimi, mpe balobaki o nkombo ya yo, omilakisaki epai ya bango na nguya enene.\n\n32 Mpe lisusu namikundoli ete yo olobi ete olengeli ndako yoko mpo ya moto, iyo, kutu o ntei ya mboka ya Tata wa yo, o yango moto akoka kozala na elikia eluti elamu; yango wana moto asengeli kozala na elikia; to akoki te kozwa lisango lyoko o esika eye olengeli.\n\n33 Mpe lisusu, namikundoli ete olobi ete, yo olingi mokili, kutu kina o bolalisi o nse bomoi bwa yo mpo ya mokili, ete okoka kokamata bwango lisusu mpo ya kolengele esika yoko mpo ya bana ba bato.\n\n34 Mpe sikawa nayebi ete bolingo boye azali na bwango mpo ya bana ba bato ezali lolango; yango wana, longola se soko bato bazali na lolango, bakoki te kosangola esika ena eye olengeli o mboka ya Tata wa yo.\n\n35 Yango wana, nayebi na likambo liye olobi, ete soko Bapaganu bazali na lolango te, na ntina ya botau bwa biso, ete okomeka bango, mpe okolongola talanta ya bango, iyo, ena eye bazwi, mpe okopesa epai ya bango baye bakozwa beboo koleka.\n\n36 Mpe esalemaki ete nasambelaki epai ya Nkolo ete apesa epai ya Bapaganu boboto, ete bakoka kozala na lolango.\n\n37 Mpe esalemaki ete Nkolo alobaki epai ya ngai: Soko bazali na lolango te ezali likambo te mpo ya yo, ozali na bondimi; yango wana, milato mya yo mikokomisama sembesembe. Mpe zambi omoni botau bwa yo okoyeisama mokasi, kutu mpo ya bofandi o esika eye nalengeli o mboka ya Tata wa ngai.\n\n38 Mpe sikawa ngai, Moloni, natombeli sese epai ya Bapaganu, iyo, mpe lisusu epai ya bandeko ba ngai baye nalingi, kina tokokutana liboso lya kiti ya bosambisi ya Klisto, wapi bato banso bakoyeba ete milato mya ngai mizangi mbindo ya makila ma bino.\n\n39 Mpe nde ekoyeba bino ete namonoki Yesu, mpe asololaki na ngai miso na miso, mpe ete alobelaki ngai na bosawa mpenza, kutu lokola moto moko akolobelaka mosusu na lokota la ngaimei, etali makambo maye;\n\n40 Mpe, kaka moke nakomi, na ntina ya botau bwa ngai na kokoma.\n\n41 Mpe sikawa, nalingi kotinda bino koluka Yesu oyo baprofeta mpe bapostolo bakomelaki, ete boboto bwa Nzambe Tata, mpe lisusu Nkolo Yesu Klisto, mpe Molimo Mosantu, oyo apesi litatoli lya bango, bakoka kozala mpe kofanda na bino libela. Amene.\n\n", "ether 13": "[center][font_size=26]Mokapo 13[/font_size][/center]\n\n[i]Eteli alobi etali Yelusaleme ya sika ekotongama na Amerika na nkona ya Yosefe—Abikuli, abwakami libanda, akomi mambi ma Bayelede, mpe alobeli yambo esalema bobebisami bwa Bayelede—Etumba engali likolo lya mboka mobimba.[/i]\n\n1 Mpe sikawa ngai, Moloni, nalingi kosilisa likundoli lya ngai liye litali bobebisami bwa bato baye nakomeli.\n\n2 Mpo tala, babwakaki maloba manso ma Etele; mpo solo alobelaki bango makambo manso, uta o ebandeli ya moto; mpe ete esilaka mai kolongwa uta o etando ya mboka eye ekomaki mboka yoko eponomo likolo lya mboka inso, mboka eponomo na Nkolo; yango wana Nkolo alingi ete bato banso basalela ye baye bakofanda likolo lya etando ya yango;\n\n3 Mpe ete ezalaki esika ya Yelusaleme ya Sika, eye ekokita libanda lya lola, mpe ndako esantu ya Nkolo.\n\n4 Tala, Etele amonoki mikolo mya Klisto, mpe alobaki etali Yelusaleme yoko ya Sika likolo lya mboka eye.\n\n5 Mpe alobaki lisusu etali ndako ya Yisalaele, mpe Yelusaleme uta wapi Lehi akoya—ekosila yango kobebisama, ekotongama lisusu, engumba yoko esantu epai ya Nkolo; yango wana, ekokaki kozala te Yelusaleme yoko ya sika mpo ezalaki o ntango ya kala; kasi ekotongama lisusu, mpe ekokoma engumba yoko esantu ya Nkolo; mpe ekotongama mpo ya ndako ya Yisalaele—\n\n6 Mpe ete Yelusaleme yoko ya Sika ekotongama likolo lya mboka eye, mpo ya montika mwa nkona ya Yosefe, mpo makambo maye mazali emoniseli yoko.\n\n7 Mpo lokola Yosefe amemeki tata wa ye o mboka ya Ejipito, kutu boye akufaki kuna; yango wana Nkolo amemeki montika moko mwa nkona ya Yosefe libanda lya mboka ya Yelusaleme, ete akoka koyoka ngolu epai ya nkona ya Yosefe, ete bawa te, kutu lokola ayokaki ngolu epai ya tata wa Yosefe ete awa te.\n\n8 Yango wana, montika mwa ndako ya Yosefe ekotongama likolo lya mboka eye; mpe ekozala mboka yoko ya lisango lya bango; mpe bakotonga engumba yoko esantu mpo ya Nkolo, bo mpo ya Yelusaleme ya kala; mpe bakobulunganisama lisusu te, kina nsuka eyei, ntango ekoleka mabele.\n\n9 Mpe ekozala lola loko la sika mpe mabele moko ma sika; mpe ikozala bo mpo ya eye ya kala longola se eye ya kala eleki, mpe makambo manso makomi sika.\n\n10 Mpe nde eyei Yelusaleme ya Sika; mpe bapambolami baye bafandi kuna, mpo ezali bango baye ya bango milato mizali mpembe o nzela ya makila ma Mwana wa Mpate; mpe bazali baye batangemaki o ntei ya montika mwa nkona ya Yosefe, oyo bazalaki ba ndako ya Yisalaele.\n\n11 Mpe nde eyei lisusu Yelusaleme ya kala; mpe bafandi ba yango, epambolami bango, mpo basukwami na makila ma Mwana wa Mpate; mpe bango baye bapalanganisamaki mpe basangisamaki uta o ntaka inei ya mabele, mpe uta o ekolo ya nordi, mpe bazali bakaboli ba bokokisi bwa boyokani boye Nzambe asalaki elongo na tata wa bango, Abalayama.\n\n12 Mpe eyei makambo maye, ekomeme esalema nkoma eye elobi, ezali bango baye bazalaki ba yambo, baye bakozala ba nsuka, mpe ezali bango baye bazali ba nsuka baye bakozala ba yambo.\n\n13 Mpe nazalaki penepene na kokoma mingi, kasi napekisamaki; kasi enene mpe ya bokamwi ezalaki mabikuli ma Etele; kasi bamonoki ye lokola mpamba, mpe babwakaki ye libanda; mpe yemei abombanaki o libulu lya libanga lyoko o moi, mpe o butu akendeki kotalaka makambo maye makoya likolo lya bato.\n\n14 Mpe lokola afandaki o libulu lya libanga lyoko asalaki etikali ya likundoli lya ye kotalaka bobebisami boye boyaki likolo lya bato, o butu.\n\n15 Mpe esalemaki ete o mobu mona kaka o mwango abwakamaki libanda uta na bato, ebandaki kozala etumba yoko enene o ntei ya bato, mpo ezalaki mingi baye batelemeki mpe balukaki kobebisa Koliatumili na mwango mwa bango mwa nkuku mwa nkuna, moye elobami.\n\n16 Mpe sikawa Koliatumili, eyekolaka ye, yemei, o ntoki ya etumba mpe mayele manso ma mokili, yango wana apesaki etumba epai ya bango baye balukaki kobebisa ye.\n\n17 Kasi ayambolaki te, mpe bana babali mpe bana basi malonga ba ye te; to bana babali mpe bana basi malonga ba Kowolo te; bana babali malonga mpe bana basi ba Koliyolo te; mpe o nsuka, ezalaki moko te ya bana babali mpe bana basi likolo lya etando ya mabele mobimba baye bayambolaki masumu ma bango.\n\n18 Yango wana, esalemaki ete o mobu mwa yambo eye Etele afandaki o libulu lya libanga lyoko, ezalaki mingi ya bato baye babomamaki na mopanga mwa makelemba mana ma nkuku, kobundaka na Koliatumili ete bakoka kozwa bokonzi.\n\n19 Mpe esalemaki ete bana babali ba Koliatumili babundaki nzike mpe basopaki makila nzike.\n\n20 Mpe o mobu mwa mibale maloba ma Nkolo mayaki epai ya Etele, ete akende kobikula epai ya Koliatumili ete, soko akoyambola, mpe baye ndako ya ye mobimba, Nkolo akopesa epai ya ye bokonzi mpe akobatela bato—\n\n21 Soko te bakobebisama, mpe baye ndako ya ye mobimba longola se soko ezali yemei. Mpe akozala na bomoi kaka mpo ya komono bokokisi bwa mabikuli maye malobamaki matali bato basusu bakozwa mboka mpo ya lisango lya bango; mpe Koliatumili akozwa bokundami na bango; mpe bozo bonso bokobebisama longola se Koliatumili.\n\n22 Mpe esalemaki ete Koliatumili ayambolaki te, mpe baye ndako ya ye te, mpe bato te lokola; mpe bitumba bisilaki te; mpe balukaki koboma Etele, kasi akimaki uta o liboso lya bango mpe abombanaki lisusu o libulu ya libanga lyoko.\n\n23 Mpe esalemaki ete etelemeki Saledi, mpe apesaki etumba epai ya Koliatumili; mpe abeteki ye, mpenza ete o mobu mwa misato, amemeki ye o kati ya bokangemi.\n\n24 Mpe bana babali ba Koliatumili, o mobu mwa minei, babeteki Saledi, mpe bazwaki bokonzi lisusu mpo ya tata wa bango.\n\n25 Sikawa ebandaki kozala etumba yoko o etando mobimba ya mboka, moto na moto elongo na lingomba lya ye kobundaka mpo ya eye azalaki na mposa.\n\n26 Mpe izalaki bayongoli, mpe o nsuka, ndenge inso ya nkuna likolo lya etando mobimba ya mboka.\n\n27 Mpe esalemaki ete Koliatumili asilikaki mpenza na Saledi, mpe akendeki kobunda na ye elongo na mampinga ma ye; mpe bakutanaki na nkanda enene, mpe bakutanaki o lobwaku la Giligali; mpe etumba ekomaki ya nsomo mpenza.\n\n28 Mpe esalemaki ete Saledi abundaki na ye mpo ya ntaka ya mikolo misato. Mpe esalemaki ete Koliatumili abeteki ye, mpe alandaki ye kina ayaki o bisobe bya Esiloni.\n\n29 Mpe esalemaki ete Saledi apesaki ye etumba lisusu likolo lya bisobe; mpe tala, abeteki Koliatumili, mpe abengenaki ye nsima lisusu o lobwaku la Giligali.\n\n30 Mpe Koliatumili apesaki Saledi etumba lisusu o lobwaku la Giligali, o yango abeteki Saledi mpe abomaki ye.\n\n31 Mpe Saledi azokisaki Koliatumili o ebelo, ete akendeki lisusu te kobunda mpo ya ntaka ya mibu mibale, o myango bato banso likolo lya etando ya mboka bazalaki kosopaka makila, mpe ezalaki moto te mpo ya kokanga bango.\n\n", "ether 14": "[center][font_size=26]Mokapo 14[/font_size][/center]\n\n[i]Bobe bwa bato bomemi botutu likolo lya mboka—Koliatumili ayingeli o etumba na Gilada, bongo na Libi, mpe bongo na Sizi—Makila mpe mobomano mozipi mboka.[/i]\n\n1 Mpe sikawa ebandaki kozala botutu boko bonene likolo lya mboka mobimba na ntina ya bobe bwa bato, o bwango, soko moto moko alalisi esalele ya ye to mopanga mwa ye likolo lya mesa ya ye, to likolo lya esika wapi alingi kobomba yango, tala, o mokolo mwa nsima, akokuta yango te, boye enene ezalaki botutu likolo lya mboka.\n\n2 Yango wana moto na moto akangaki ena eye ezalaki ya yemei, na maboko ma ye, mpe alingaki te kodefa mpe alingaki te kodefisa; mpe moto na moto abombaki esimbelo ya mopanga mwa ye na loboko la mobali la ye, mpo ya bobateli bwa bozwi mpe bomoi bwa yemei, mpe bwa basi mpe bana ba ye.\n\n3 Mpe sikawa, nsima ya ntaka ya mibu mibale, mpe nsima ya liwa lya Saledi, tala, etelemeki ndeko mobali wa Saledi mpe apesaki etumba epai ya Koliatumili, o yango, Koliatumili abeteki ye mpe alandaki ye o esobe ya Akisi.\n\n4 Mpe esalemaki ete ndeko mobali wa Saledi apesaki etumba epai ya ye o esobe ya Akisi; mpe etumba ekomaki nsomo mpenza, mpe nkoto mingi bakweyaki o mopanga.\n\n5 Mpe esalemaki ete Koliatumili atiaki bozingi o esobe; mpe ndeko mobali wa Saledi atambolaki libanda lya esobe o butu, mpe abomaki eteni yoko ya limpinga lya Koliatumili lokola elangwaki bango.\n\n6 Mpe ayaki o mboka ya Molona, mpe amitiaki likolo lya ngbende ya Koliatumili.\n\n7 Mpe esalemaki ete Koliatumili afandaki elongo na limpinga lya ye o esobe mpo ya ntaka ya mibu mibale, o myango azwaki bokasi bonene o limpinga lya ye.\n\n8 Sikawa ndeko mobali wa Saledi, oyo ya ye nkombo ezalaki Gilidi, azwaki bokasi bonene o limpinga lya ye, na ntina ya makelemba ma nkuku.\n\n9 Mpe esalemaki ete nganga monene wa ye abomaki ye lokola efandaki ye likolo lya ngbende ya ye.\n\n10 Mpe esalemaki ete moko wa makelemba ma nkuku abomaki ye o nzela yoko ya nkuku, mpe akamataki epai ya yemei bokonzi; mpe nkombo ya ye ezalaki Libi; mpe Libi azalaki moto moko wa bolai bonene koleka bato banso.\n\n11 Mpe esalemaki ete o mobu mwa yambo mwa bokonzi bwa Libi, Koliatumili amataki epai ya mboka ya Molona, mpe apesaki etumba epai ya Libi.\n\n12 Mpe esalemaki ete abundaki na Libi, o yango, Libi abeteki ye likolo lya loboko la ye ete azokisamaki; nzokande, limpinga lya Koliatumili liwelaki o boso likolo lya Libi, ete akimaki o ndelo likolo lya libongo lya mbu.\n\n13 Mpe esalemaki ete Kolianitumi alandaki ye; mpe Libi apesaki etumba epai ya ye likolo lya libongo lya mbu.\n\n14 Mpe esalemaki ete Libi abeteki limpinga lya Kolianitumi ete bakimaki lisusu o esobe ya Akisi.\n\n15 Mpe esalemaki ete Libi alandaki ye kina ayaki o bisobe bya Agosi. Mpe Kolianitumi akamataka bato banso elongo na ye lokola ekimaki ye liboso lya Libi o ntaka eye ya mboka wapi akimaki.\n\n16 Mpe eyaka ye o bisobe bya Agosi, apesaki etumba epai ya Libi, mpe abeteki likolo lya ye kina akufaki; nzokande, ndeko mobali wa Libi ayaki kobunda na Koliatumili o esika ya ye, mpe etumba ekomaki nsomo mpenza, mpe Koliatumili akimaki lisusu liboso lya limpinga lya ndeko mobali wa Libi.\n\n17 Sikawa nkombo ya ndeko mobali wa Libi ebiangemaki Sizi. Mpe esalemaki ete Sizi alandaki nsima ya Koliatumili, mpe akweyisaki bingumba mingi, mpe abomaki basi mpe bana lokola, mpe atumbaki bingumba.\n\n18 Mpe ekendeki bobangi bwa Sizi o ntaka ya mboka mobimba; iyo, bogangi boko bokendeki o ntaka ya mboka—Nani akoka koteleme liboso lya limpinga lya Sizi? Tala, akombi mabele liboso lya ye!\n\n19 Mpe esalemaki ete bato babandaki kosangana elongo na mampinga, o ntaka ya etando mobimba ya mboka.\n\n20 Mpe bakabwanaki; mpe eteni yoko ya bango ekimaki o limpinga lya Sizi, mpe eteni yoko ya bango ekimaki o limpinga lya Koliatumili.\n\n21 Mpe boye enene mpe elai ezalaki etumba, mpe boye elai ezalaki ezaleli ya bosopi makila mpe mobomano, ete etando mobimba ya mboka ezipamaki na nzoto ya bakufi.\n\n22 Mpe boye mbangu mpe noki ezalaki etumba ete moto te atikalaki mpo ya kokunda bakufi, kasi batambolaki uta bosopi makila na bosopi makila, kotikaka nzoto ya babali, basi lokola, mpe bana ipalangana likolo lya etando ya mboka, mpo ya kokoma bilei na mpambo ya mosuni.\n\n23 Mpe nsolo ya yango ekendeli likolo lya etando ya mboka, kutu likolo lya etando mobimba ya mboka; yango wana bato batungisamaki o moi mpe o butu, na ntina ya nsolo ya yango.\n\n24 Nzokande, Sizi asilisaki te kolanda Koliatumili; mpo alapaki kobekola yemei likolo lya Koliatumili na makila ma ndeko mobali wa ye, oyo abomamaki, mpe maloba ma Nkolo maye mayaki na Etele ete Koliatumili akokweya te na mopanga.\n\n25 Boye tomoni ete Nkolo abimelaki bango na litondi lya nkele ya ye, mpe nkuna mpe bonsomo bwa bango bolengeleki nzela yoko mpo ya bobebisami bwa bango bwa libela.\n\n26 Mpe esalemaki ete Sizi alandaki Koliatumili epai ya esti, kutu o ndelo ya libongo lya mbu, kuna apesaki etumba epai ya Sizi mpo ya ntaka ya mikolo misato.\n\n27 Mpe boye nsomo ezalaki bobebisami o ntei ya mampinga ma Sizi ete bato babandaki kobanga, mpe babandaki kokima liboso lya mampinga ma Koliatumili; mpe bakimaki o mboka ya Koliyolo, mpe bakomboki mosika bafandi liboso lya bango, bango banso baye balingaki te kosangana na bango.\n\n28 Mpe batelemisaki biema bya bango o lobwaku la Koliyolo; mpe Koliatumili atelemisaki biema bya ye o lobwaku la Suli. Sikawa lobwaku la Suli lozalaki mpembeni ya ngomba ya Kominoli; yango wana, Koliatumili asangisaki mampinga ma ye elongo likolo lya ngomba ya Kominoli, mpe abeteki mondule moko epai ya mampinga ma Sizi mpo ya kobianga bango o etumba.\n\n29 Mpe esalemaki ete bayaki mpembeni, kasi babenganamaki lisusu; mpe bayaki mbala ya ibale, mpe babenganamaki lisusu mbala ya ibale. Mpe esalemaki ete bayaki lisusu mbala ya isato, mpe etumba ekomaki nsomo mpenza.\n\n30 Mpe esalemaki ete Sizi abeteki likolo lya Koliatumili ete apesaki ye mpota mingi; mpe Koliatumili, ebungisaki ye makila ma ye, asenzwaki, mpe akumbamaki mosika lokola soko akufaka.\n\n31 Sikawa bobungisi bwa babali, basi mpe bana bozalaki o ngamba ibale bonene boye ete, Sizi atindaki bato ba ye ete balanda te mampinga ma Koliatumili; yango wana bazongaki o nganda ya bango.\n\n", "ether 15": "[center][font_size=26]Mokapo 15[/font_size][/center]\n\n[i]Mifuku mya Bayelede babomami o etumba—Sizi mpe Koliatumili basangisi bato banso mpo ya etumba ya kufa—Molimo mwa Nkolo atiki kobunda elongo na bango—Ekolo ya Bayelede babebisami nie—Bobele Koliatumili atikali.[/i]\n\n1 Mpe esalemaki ete ezipaka Koliatumili mpota ya ye, abandi komikundola maloba maye Etele alobaka epai ya ye.\n\n2 Amonoki ete basili babomamaka na mopanga penepene na mifuku mibale mya bato ba ye, mpe abandaki koyoka mawa o motema mwa ye; iyo, babomamaka mifuku mibale mya bato bakasi, elongo na basi mpe bana ba bango.\n\n3 Abandaki koyambola bobe boye asalaka; abandaki komikundola maloba maye malobamaka na monoko mwa baprofeta banso, mpe amonoki mango ete makokisamaki kina sikawa, eteni na eteni; mpe bozo bwa ye bolelaki mpe boboyaki kobondisama.\n\n4 Mpe esalemaki ete akomaki monkanda epai ya Sizi, kozalaka na mposa na ye ete abatela bato, mpe alongaki kotika bokonzi mpo ya litomba lya bomoi bwa bato.\n\n5 Mpe esalemaki ete ezwaka Sizi monkanda mwa ye akomaki monkanda moko epai ya Koliatumili, ete soko amitiki, ete akoka koboma ye na mopanga mwa yemei, ete abatela bomoi bwa bato.\n\n6 Mpe esalemaki ete bato koyambolaki te bobe bwa bango; mpe bato ba Koliatumili balamusamaki na nkanda na bato ba Sizi; mpe bato ba Sizi balamusamaki na nkanda na bato ba Koliatumili; yango wana, bato ba Sizi bapesaki etumba epai ya bato ba Koliatumili.\n\n7 Mpe Emonoki Koliatumili ete akomaki mpembeni ya kokweya, akimaki lisusu liboso lya bato ba Sizi.\n\n8 Mpe esalemaki ete ayaki o mai ma Lipiliakumi, eye, na bolimboli, ezali enene, to eluti inso; yango wana, eyaki ye o mai maye batelemisaki biema bya bango; mpe Sizi lisusu atelemisaki biema bya ye penepene na mango; mpe yango wana o mokolo mwa nsima bayaki o etumba.\n\n9 Mpe esalemaki ete babundaki etumba yoko ya nsomo mpenza, o yango Koliatumili azokisamaki lisusu, mpe asenzwaki na bobungisi bwa makila.\n\n10 Mpe esalemaki ete mampinga ma Koliatumili mawelaki likolo lya mampinga ma Sizi ete bakoka kobete bango, ete basala bango kokima liboso lya bango; mpe bakimaki epai ya sudi, mpe batelemisaki biema bya bango o esika yoko ebiangemaki Ogati.\n\n11 Mpe esalemaki ete limpinga lya Koliatumili litelemisaki biema bya bango mpembeni ya ngomba patatalu Lamaye; mpe ezalaki ngomba ena kaka wapi tata wa ngai Molomoni abombaki makundoli ma Nkolo, maye mazalaki ma bule.\n\n12 Mpe esalemaki ete basangisaki elongo bato banso likolo lya etando mobimba ya mboka, baye babomamaki te, longola se soko ezalaki Etele.\n\n13 Mpe esalemaki ete Etele amonoki bikela binso bya bato; mpe amonoki ete bato baye bazalaki mpo ya Koliatumili basangisamaki elongo na limpinga ya Koliatumili; mpe bato baye bazalaki mpo ya Sizi basangisamaki elongo na limpinga lya Sizi.\n\n14 Yango wana, basangisamaki elongo mpo ya ntaka ya mibu minei, ete bakoka kozwa baye banso bazalaki likolo lya etando ya mboka, mpe ete bakoka kozwa bokasi bonso boye bakokaki kozwa.\n\n15 Mpe esalemaki ete esanganaka bango elongo, moto na moto o limpinga liye alingaki, elongo na basi ba bango mpe bana ba bango—babali, basi lokola mpe bana ba bango kolataka mandoki ma etumba, kozalaka na nguba, mpe bibende bya ntolo, mpe bibende bya mito, mpe balataki nsima ya lolenge la etumba—batambola mpo ya kobunda bango na bango; mpe babundaki mokolo mona mobimba, mpe balongaki te.\n\n16 Mpe esalemaki ete ezalaki butu balembeki, mpe bazongaki o nganda ya bango; mpe esilaki bango kozonga o nganda ya bango bakamataki kolela mpe komilela mpo ya bobungisi bwa bato ba bango; mpe boye enene ezalaki boleli bwa bango, bogangi mpe biyelela bya bango, ete epasolaki mopepe mpenza.\n\n17 Mpe esalemaki ete o mokolo mwa nsima bakendeki lisusu mpe babundaki, mpe enene mpe ya nsomo ezalaki mokolo mona; nzokande, balongaki te, mpe eyaki butu lisusu bapasolaki mopepe na boleli bwa bango, mpe bogangi bwa bango, mpe matanga ma bango, mpo ya bobungisi bwa bobomi bwa bato ba bango.\n\n18 Mpe esalemaki ete Koliatumili akomaki lisusu monkanda moko epai ya Sizi, kozalaka na mposa ete aya lisusu te kobunda, kasi akamata bokonzi, mpe abatelaki bomoi bwa bato.\n\n19 Kasi tala, Molimo mwa Nkolo atikaki kobunda elongo na bango, mpe Satana azalaki na nguya etonda likolo lya mitema mya bato; mpo bamipesaki mobimba epai ya bokasi bwa mitema mya bango, mpe lolanda la mayele ma bango ete bakoka kobebisama; yango wana bakendeki kobunda.\n\n20 Mpe esalemaki ete babundaki mokolo mona mobimba, mpe eyaki butu balalaki likolo lya mipanga mya bango.\n\n21 Mpe o mokolo mwa nsima babundaki kutu kina butu eyaki.\n\n22 Mpe eyaki butu balangwaki na nkanda, kutu lokola moto alangwi na vino; mpe balalaki lisusu likolo lya mipanga mya bango.\n\n23 Mpe o mokolo mwa nsima babundaki lisusu; mpe eyaki butu banso bakweyaki na mopanga longola se soko ezalaki ntuku itano na ibale ya bato ba Koliatumili, mpe ntuku motoba na libwa ya bato ba Sizi.\n\n24 Mpe esalemaki ete balalaki likolo lya mipanga mya bango butu ena, mpe o mokolo mwa nsima babundaki lisusu, mpe bawelaki na makasi ma bango elongo na mipanga mpe elongo na nguba, mokolo mona mobimba.\n\n25 Mpe eyaki butu ezalaki ntuku isato na ibale ya bato ba Sizi, mpe ntuku ibale na sambo ya bato ba Koliatumili.\n\n26 Mpe esalemaki ete baliaki mpe balalaki, mpe balengeleki mpo ya kokufa o mokolo mwa nsima. Mpe bazalaki bato banene mpe bakasi lokola na bokasi bwa bato.\n\n27 Mpe esalemaki ete babundaki o ntaka ya ngonga isato, mpe basenzwaki na bobungisi bwa makila.\n\n28 Mpe esalemaki ete ezwaki bato ba Koliatumili lisusu makasi makoki ete bakokaki kotambola, bazalaki penepene na kokima mpo ya bomoi bwa bango; kasi tala, Sizi alamukaki, mpe bato ba ye lokola, mpe alapaki na nkanda ya ye ete akoboma Koliatumili to akowa na mopanga.\n\n29 Yango wana, alandaki bango, mpe o mokolo mwa nsima azwaki bango; mpe babundaki lisusu na mopanga. Mpe esalemaki ete ntango ekweyaka bango banso na mopanga, longola se soko ezalaki Koliatumili mpe Sizi, tala Sizi asenzwaki na bobungisi bwa makila.\n\n30 Mpe esalemaki ete eyekemeke Koliatumili likolo lya mopanga mwa ye, ete apemaki moke, akataki moto mwa Sizi.\n\n31 Mpe esalemaki ete esilisaki ye kokata moto mwa Sizi, Sizi atelemeki likolo lya maboko ma ye mpe akweyaki; mpe nsima ya kobuna mpo ya mpema, akufaki.\n\n32 Mpe esalemaki ete Koliatumili akweyaki o mabele, mpe akomaki lokola soko azalaki na bomoi te.\n\n33 Mpe Nkolo alobaki epai ya Etele, mpe alobaki epai ya ye: Kende. Mpe akendeki, mpe amonoki ete maloba ma Nkolo makokisamaki manso; mpe asilisaki likundoli lya ye; (mpe eteni yoko ya nkama nakomi te) mpe abombaki mango o lolenge loko ete bato ba Limiyi bakutaki mango.\n\n34 Sikawa, maloba ma nsuka maye makomamaki na Etele mazali maye: Soko Nkolo alingi ete nanatama, to ete nayoka mpasi ya bolingi bwa Nkolo o mosuni, ezali likambo te, soko ezali ete nabikisami o bokonzi bwa Nzambe. Amene.\n\n", "moro 1": "[center][font_size=26]Buku ya Moloni[/font_size][/center]\n\n[center][font_size=26]Mokapo 1[/font_size][/center]\n\n[i]Moloni akomi mpo ya litomba lya Balamani—Banefi baye bakowangana Klisto te batiami o liwa. Penepene na 401–421 ya Mobu mwa Mokonzi.[/i]\n\n1 Sikawa ngai, Moloni, esalaki ngai nsuka yoko na kosalaka bokuse bwa nsango ya bato ba Yelede, nabanzanka te ete nakoma lisusu, kasi nawei naino te; mpe nasali namiyebisa te na Balamani, mbele baboma ngai.\n\n2 Mpo tala, bitumba bya bango bizali bikasi mpenza o ntei ya bangomei; mpe na ntina ya boyini bwa bango batii o liwa Monefi onso oyo akowangana te Klisto.\n\n3 Mpe ngai, Moloni, nakowangana te Klisto; yango wana, nayengiyengi wapi nakoki mpo ya bozangi likama bwa bomoi bwa ngai.\n\n4 Yango wana, nakomi lisusu mwa makambo, o bokeseni na ena eye nabanzaka; mpo nabanzaka ete nakokoma lisusu te; kasi nakomi mwa makambo lisusu, ete mbele makoka kolongobana epai ya bandeko ba ngai, Balamani, o yoko mokolo mokoya, engebene na bolingi bwa Nkolo.\n\n", "moro 2": "[center][font_size=26]Mokapo 2[/font_size][/center]\n\n[i]Yesu apesi bayokoli ba Banefi zomi na babale nguya mpo ya kopesa likabo lya Molimo Mosantu. Penepene na 401–421 ya Mobu mwa Mokonzi.[/i]\n\n1 Maloba ma Klisto, maye alobaki epai ya bayekoli ba ye, bazomi na babale baye aponoko, lokola atiaki maboko ma ye likolo lya bango—\n\n2 Mpe abiangaki bango na nkombo, kolobaka: Bokobianga likolo lya Tata o nkombo ya ngai, o losambo lokasi; mpe esilisi bino kosala eye, bokozala na nguya ete na oyo likolo lya ye bokotia maboko ma bino, bokopesa Molimo Mosantu; mpe o nkombo ya ngai bokopesa yango, mpo boye ekosalaka bapostolo ba ngai.\n\n3 Sikawa Klisto alobaki maloba maye epai ya bango, o ntango ya bobimi bwa ye bwa yambo; mpe ebele bayokaki yango te, kasi bapostolo bayokaki yango; mpe likolo lya mingi lokola batiaki bango maboko, ekweyaki Molimo Mosantu.\n\n", "moro 3": "[center][font_size=26]Mokapo 3[/font_size][/center]\n\n[i]Bankulutu bokulisi banganga mpe balakisi na kotiaka likolo lya bango maboko. Penepene na 401–421 ya Mobu mwa Mokonzi.[/i]\n\n1 Lolenge loye bayekoli, baye babiangemaki bankulutu ba eklezia, bakulisamaki banganga mpe balakisi—\n\n2 Esilisaki bango kosambela epai ya Tata, o nkombo ya Klisto, batiaki maboko ma bango likolo lya bango mpe balobaki:\n\n3 O nkombo ya Yesu Klisto nakulisi yo mpo ya kozala nganga moko (to soko azali molakisi moko, nakulisi yo molakisi) mpo ya koteya boyamboli, mpe bolimbisi bwa masumu o nzela ya Yesu Klisto, na molende mwa bondimi likolo lya nkombo ya ye kina o nsuka. Amene.\n\n4 Nsima ya lolenge loye bakulisaki banganga mpe balakisi, engebene na makabo mpe mabiangi ma Nzambe epai ya bato; mpe bakulisaki bango na nguya ya Molimo Mosantu, oyo azalaki na bango.\n\n", "moro 4": "[center][font_size=26]Mokapo 4[/font_size][/center]\n\n[i]Boniboni bankulutu mpe banganga basali limpa lya elembo elimbolami. Penepene na 401–421 ya mobu mwa Mokonzi.[/i]\n\n1 Lolenge loye bankulutu mpe banganga bapesaki mosuni mpe makila ma Yesu Klisto epai ya eklezia; mpe basalaki yango engebene na mitindo mya Klisto; yango wana toyebi lolenge lozali solo; mpe nkulutu to nganga asalaki yango—\n\n2 Bafukamaki o nse elongo na eklezia, mpe basambelaki na Tata, o nkombo ya Klisto, kolobaka:\n\n3 O Nzambe, Tata wa Seko, tosengi yo o nkombo ya Mwana wa yo wa Mobali, Yesu Klisto, opambola mpe osantisa limpa liye mpo ya bozo bwa bango banso baye bakokamata lyango; ete bakoka kolia lyango o bokundoli bwa nzoto ya Mwana wa yo wa Mobali, mpe kotatola epai ya yo, O Nzambe, Tata wa Seko, ete bazali kolingaka kokamata likolo lya bango nkombo ya Mwana Mobali wa yo, mpe komikundola ye ntango inso, mpe kobomba mitindo miye apesi bango, ete bakoka ntango inso kozwa Molimo mwa ye mpo ya kozala elongo na bango. Amene.\n\n", "moro 5": "[center][font_size=26]Mokapo 5[/font_size][/center]\n\n[i]Motindo mwa kosalaka vino ya elambo etiami. Penepene na 401–421 ya Mobu mwa Mokonzi.[/i]\n\n1 Lolenge la kosalaka vino—Tala, bakamataki nkeni, mpe balobaki:\n\n2 O Nzambe, Tata wa Seko, tosengi yo, o nkombo ya Mwana wa yo wa Mobali, Yesu Klisto, opambola mpe osantisa vino eye mpo ya bozo bwa bango banso baye bakomele yango, ete bakoka kosala yango o bokundoli bwa makila ma Mwana wa yo wa Mobali, maye masopamaki mpo ya bango; ete bakoka kotatola epai ya yo, O Nzambe, Tata wa Seko, ete bamikundoli ye ntango inso, ete bakoka kozwa Molimo mwa ye mpo ya kozala elongo na bango. Amene.\n\n", "moro 6": "[center][font_size=26]Mokapo 6[/font_size][/center]\n\n[i]Bato bayambola babatisami mpe bayingisami—Bandimi ba Eklezia baye bayamboli balimbisami—Makita makambemi na nguya ya Molimo Mosantu. Penepene na 401–421 ya Mobu mwa Mokonzi.[/i]\n\n1 Mpe sikawa nalobi etali libatisi. Tala, bankulutu, banganga, mpe balakisi babatisamaki; mpe babatisamaki te longola se soko bamemeki mbuma elakisi ete balongobani na yango.\n\n2 Mpe bayambaki moko te epai ya libatisi longola se soko bayaki na motema moko mobukana mpe molimo moko mwa mawa, mpe batatolaki epai ya eklezia ete solo bayamboli masumu ma bango manso.\n\n3 Mpe moko te ayambamaki epai ya libatisi longola se soko bakamataki likolo lya bango nkombo ya Klisto, mpe kozalaka na mokano moko mpo ya kosalela ye kina o nsuka.\n\n4 Mpe esilaka bango koyambama epai ya libatisi, mpe basimbamaki mpe bakomisamaki sembesembe na nguya ya Molimo Mosantu, batangemaki o ntei ya bato ba eklezia ya Klisto; mpe nkombo ya bango ikamatamaki, ete bakoka kokundolama mpe koleisama na liloba lilamu lya Nzambe, mpo ya kobatela bango o nzela alima, mpo ya kobatela bango ntango inso na bokebi mpo ya losambo, koyekemeke bobele likolo lya matomba ma Klisto, oyo azali mobandisi mpe mosukisi wa bondimi bwa bango.\n\n5 Mpe eklezia esanganaki elongo mbala na mbala, mpo ya kokila mpe mpo ya kosambela, mpe koloba elongo bango na bango etali bolamu bwa bozo bwa bango.\n\n6 Mpe basanganaki mbala na mbala mpo ya kolia limpa mpe vino, o bokundoli bwa Nkolo Yesu.\n\n7 Mpe bazalaki sikisiki mpo ya kokeba ete ezala te bobe o ntei ya bango; mpe oyo azwamaki kosalaka bobe, banzeneneke basato ba eklezia basambisaki ye liboso lya bankulutu, mpe soko bayambolaki te, mpe batubelaki te, nkombo ya bango elongolamaki, mpe batangemaki lisusu te o ntei ya bato ba Klisto.\n\n8 Kasi lokola mbala na mbala bayambolaki mpe balukaki bolimbisi, na mokano mwa solo, balimbisamaki.\n\n9 Mpe makita ma bango makambemaki na eklezia nsima ya lolenge la bosali bwa Molimo, mpe na nguya ya Molimo Mosantu; mpo lokola Molimo Mosantu mokambaki bango soko mpo ya koteya, to mpo ya kolendisa, to mpo ya kosambela, to mpo ya kobondela, to mpo ya koyemba, kutu boye esalemaki.\n\n", "moro 7": "[center][font_size=26]Mokapo 7[/font_size][/center]\n\n[i]Bobiangemi bopesami mpo ya kokota o bopemi bwa Nkolo—Sambelani na mokano mwa solo—Molimo mwa Klisto akokisi moto mpo ya koyeba bolamu uta o bobe—Satana andimisi bato mpo ya kowangana Klisto mpe kosala bobe—Baprofeta bamonisi boyei bwa Klisto—Na bondimi, makamwisi masalemi mpe banzelu basali—Bato basengeli kolikia bomoi bwa seko mpe kokangama na lolango. Penepene na 401–421 ya mobu mwa Mokonzi.[/i]\n\n1 Mpe sikawa ngai, Moloni, nakomi mwa maloba ma Tata wa ngai Molomoni, maye alobelaki etali bondimi, elikia, mpe lolango; mpo nsima ya lolenge loye alobaki epai ya bato, lokola alakisaki bango o sinagogi eye batongaka mpo ya esika ya bokumbami.\n\n2 Mpe sikawa ngai, Molomoni, nalobaki epai ya bino, bandeko balingami ba ngai; mpe ezali na boboto bwa Nzambe Tata, mpe Nkolo wa biso Yesu Klisto, mpe bolingi bosantu bwa ye, na ntina ya likabo lya bobiangi bwa ngai, ete nazwi ndingisa mpo ya koloba epai ya bino o ntango eye.\n\n3 Yango wana, nalingi koloba epai ya bino baye bozali ba eklezia, baye bozali balandi ba solo mpe ba kimia ba Klisto, baye bozwi elikia ekoki na yango bokoki kokota o bopemi bwa Nkolo, uta ntango eye kina bokopema elongo na ye o lola.\n\n4 Mpe sikawa bandeko ba ngai, nasambisi makambo ma bino maye na ntina ya botamboli bwa kimia bwa bino elongo na bana ba bato.\n\n5 Mpo namikundoli liloba lya Nzambe lye lilobi na misala mya bango bokoyeba bango; mpo soko misala mya bango mizali milamu, nde bazali balamu lokola.\n\n6 Mpo tala, Nzambe alobaki ete moto kozalaka mobe akoki te kosala ena eye ezali elamu; mpo soko abonzi likabo, to asambeli epai ya Nzambe, longola se soko asali yango na mokano mwa solo epesi ye litomba te.\n\n7 Mpo tala, etangemi te lifuta epai ya ye mpo ya bosembo.\n\n8 Mpo tala, soko moto moko kozalaka mobe apesi likabo moko, apesi yango na mitema mibale; yango wana etangemi epai ya ye lokola soko akangaki likabo; yango wana etangemi bobe liboso lya Nzambe.\n\n9 Mpe motindo moko lisusu etangemi bobe epai ya moto moko, soko akosambela te na mokano mwa solo bwa motema; iyo, epesi ye litomba te, mpo Nzambe ayambi ba lolenge loye te.\n\n10 Yango wana, moto moko kozalaka mobe akoki te kosala ena eye ezali elamu; mpe akopesa te likabo lyoko lilamu.\n\n11 Mpo tala, liziba lyoko lya bololo likoki te kobimisa mai malamu; mpe ekoki te liziba lilamu kobimisa mai ma bololo; yango wana, moto kozalaka mosali wa zabulu akoki te kolanda Klisto; mpe soko alandi Klisto akoki te kozala mosali wa zabulu.\n\n12 Yango wana, biloko binso biye bizali bilamu biyei te na Nzambe; mpe ena eye ezali ebe eyei na zabulu; mpo zabulu azali moyini epai ya Nzambe, mpe abundi na ye ntango inso, mpe abiangi mpe asengisi o lisumu, mpe mpo ya kosala ena eye ezali ebe ntango inso.\n\n13 Kasi tala, ena eye ezali ya Nzambe ebiangi mpe esengisi mpo ya kosala bolamu ntango inso; yango wana, eloko enso eye ebiangi mpe esengisi mpo ya kosala bolamu, mpe mpo ya kolinga Nzambe, mpe mpo ya kosalela ye, efulami na Nzambe.\n\n14 Yango wana, salani keba, bandeko balingami ba ngai, ete bosambisa te eye ezali ebe ezali ya Nzambe, to ete eye ezali elamu ezali ya zabulu.\n\n15 Mpo tala, bandeko ba ngai, epesami epai ya bino mpo ya kosambisa ete ete bokoka koyeba bolamu uta o bobe; mpe nzela ya kosambisa ezali polele, ete bokoka kozala na boyebi boko bobongo nie, lokola mwinda mwa moi mozali uta o molili mwa butu.\n\n16 Mpo tala, Molimo mwa Klisto apesami na moto onso, ete akoka koyeba bolamu uta o bobe; yango wana, nalakisa epai ya bino nzela ya kosambisa; mpo eloko enso eye ebiangi mpo ya kosala bolamu, mpe endimisi mpo ya kondima na Klisto, etindami na nguya mpe likabo lya Klisto; yango wana bokoki koyeba na boyebi boko bobongo nie ezali ya Nzambe.\n\n17 Kasi eloko eye endimisi bato mpo ya kosala bobe, mpe kondima na Klisto te, mpe kowangana ye, mpe kosalela te Nzambe, nde bokoki koyeba na boyebi boko bobongo nie ezali ya zabulu; mpo nsima ya lolenge loye esali zabulu, mpo andimisi moto te mpo ya kosala bolamu, te, moko te; mpe banzelu ba ye te; mpe bango baye bamiyangelisami epai ya ye.\n\n18 Mpe sikawa, bandeko ba ngai, komonoko ete boyebi mwinda na mwango bokoki kosambisa, moye mwinda mozali mwinda mwa Klisto, tala ete bosambisa mabe te; mpo na bosambisi bona kaka boye bosambisi bokosambisama lokola.\n\n19 Yango wana, nabondeli bino, bandeko ba ngai, ete boluka na etingia o mwinda mwa Klisto ete bokoka koyeba bolamu uta o bobe; mpe soko bokotia nkanga likolo lya eloko elamu enso, mpe bokokitisa yango te, bokozala na ntembe te mwana moko wa Klisto.\n\n20 Mpe sikawa, bandeko ba ngai, boniboni ekoki kosalema ete bokoki kotia nkanga likolo lya eloko elamu enso?\n\n21 Mpe sikawa nayei o bondimi bona, bwango nalobaki nalingi kolobela; mpe nakolobela bino nzela na wapi bokoki kotia nkanga likolo lya eloko elamu enso.\n\n22 Mpo tala, Nzambe koyebaka makambo manso, kozalaka uta libela na libela, tala, atindaki banzelu ba ye mpo ya kosala epai ya bana ba bato, mpo ya komonisa etali boyei bwa Klisto; mpe na Klisto ekoya eloko elamu enso.\n\n23 Mpe Nzambe lisusu asakolaki epai ya baprofeta, na monoko mwa yemei, ete Klisto akoya.\n\n24 Mpe tala, ezalaki nzela ndenge mingi iye amonisaki makambo epai ya bana ba bato, maye mazalaki malamu; mpe makambo manso maye mazali malamu mayei na Klisto; soko te bato bakwei, mpe ekoki koya eloko elamu te epai ya bango.\n\n25 Yango wana, na lisalisi lya banzelu, mpe na liloba linso libimaki na monoko mwa Nzambe, bato babandaki kosalela bondimi na Klisto; mpe boye na bondimi, batiaki nkanga likolo lya eloko elamu enso; mpe boye ezalaki kina o boyei bwa Klisto.\n\n26 Mpe nsima ya ye koya bato lokola babikisamaki na bondimi o nkombo ya ye; mpe na bondimi, bakomi bana babali ba Nzambe. Mpe lokola solo Yesu Klisto azali na bomoi alobaki maloba maye epai ya batata ba biso, kolobaka: Eloko kani bokosenge Tata o nkombo ya ngai, eye ezali elamu, na bondimi ete bokozwa, tala, ekosalema epai ya bino.\n\n27 Yango wana, bandeko balingami ba ngai, makamwisi masili zambi Klisto amati o kati ya lola, mpe afandi o loboko la mobali la Nzambe, mpo ya kosenge na Tata makoki ma ye ma ngolu eye azwi likolo lya bana ba bato?\n\n28 Mpo ayanoli ntina ya mobeko, mpe asengi bango banso baye bazali na bondimi na ye; mpe bango baye bazali na bondimi na ye bakokangema epai ya eloko elamu enso; yango wana asambeleli likambo lya bana ya bato; mpe afandi seko o lola.\n\n29 Mpe zambi asalaki eye, bandeko balingami ba ngai, makamwisi masili? Tala nalobi epai ya bino, Te; mpe banzelu basilisi te kosala epai ya bana ba bato.\n\n30 Mpo tala, bayangelami epai ya ye, mpo ya kosala engebene na maloba ma etinda ya ye, komilakisaka epai ya bango ba bondimi bokasi, mpe mayele ma sikisiki o lolenge na lolenge la bonzambe.\n\n31 Mpe lotomo la mosala mwa bango lozali kobianga bato epai ya boyamboli, mpe mpo ya kokokisa mpe kosala mosala mwa boyokani bwa Tata, boye asali epai ya bana ba bato, mpo ya kolengele nzela o ntei ya bana ba bato, na kosakolaka liloba lya Klisto epai ya sani iponomo ya Nkolo, ete bakoka kotatola ye.\n\n32 Mpe na kosalaka boye, Nkolo Nzambe alengeli nzela ete etikali ya bato bakoka kozala na bondimi na Klisto, ete Molimo Mosantu mozala na esika o mitema mya bango, engebene na nguya ya ye; mpe nsima ya lolenge loye ememi Tata kosala mayokani maye asali epai ya bana ba bato.\n\n33 Mpe Klisto alobi: Soko bozali na bondimi na ngai bokozala na nguya ya kosala eloko kani elongobani na ngai.\n\n34 Mpe alobi: Yambolani bino banso nsuka ya mabele, mpe yakani epai ya ngai, mpe batisamani o nkombo ya ngai, mpe zalani na bondimi na ngai, ete bobikisama.\n\n35 Mpe sikawa, bandeko balingami ba ngai, soko eye ezali ete makambo maye mazali ma solo maye nalobi epai ya binso, mpe Nzambe akolakisa epai ya bino, na nguya mpe na nkembo enene o mokolo mwa nsuka, ete mazali ma solo, mpe soko mazali ma solo mokolo mwa makamwisi mosili?\n\n36 To banzelu basilisi kobima epai ya bana ba bato? To elongoli ye nguya ya Molimo Mosantu uta na bango, to akosala yango, lokola ntango ekowumela, to mabele makoteleme, to ekozala moto moko likolo lya etando ya mango mpo ya kobikisama?\n\n37 Tala nalobi epai ya bino, Te; mpo ezali na bondimi makamwisi masalemi, mpe ezali na bondimi ete banzelu babimi mpe basali epai ya bato; yango wana, soko makambo maye masili lisuma ezali epai ya bana ba bato, mpo ezali na ntina ya bozangi bondimi, mpe enso ezali mpamba.\n\n38 Mpo moto te akoki kobikisama, engebene na maloba ma Klisto, longola se soko azali na bondimi o nkombo ya ye; yango wana soko makambo maye masili, nde bondimi bosili lokola; mpe nsomo ezali bozali bwa moto, mpo bazali lokola soko bosikoli bosalemi te.\n\n39 Kasi tala, bandeko balingami ba ngai, nasambisi makambo malamu mingi na bino, mpo nasambisi ete bozali na bondimi na Klisto na ntina ya bosokemi bwa bino; mpo soko bozali na bondimi na ye te nde bokoki te kotangema o ntei ya bato ba eklezia ya ye.\n\n40 Mpe lisusu, bandeko balingami ba ngai, nalingi koloba epai ya bino etali elikia. Boniboni bokoki kokoma epai ya bondimi, longola se soko bozali na elikia?\n\n41 Mpe mpo ya nini ete bokozala na elikia? Tala nalobi epai ya bino ete bokozala na elikia na nzela ya botumbolami bwa Klisto mpe na nguya ya bosekwi bwa ye, mpo ya kosekwisama epai ya bomoi bwa seko, mpe eye na ntina ya bondimi bwa bino na ye engebene na elako.\n\n42 Yango wana, soko moto moko azali na bondimi esengeli mpenza azala na elikia; mpo na bozangi bondimi, ekoki te kozala elikia.\n\n43 Mpe lisusu, tala nalobi epai ya bino ete akoki te kozala na bondimi mpe elikia, longola se soko azali mosokemi mpe na motema mikita.\n\n44 Soko te, bondimi mpe elikia ya ye ezali mpamba, mpo moko te ayambami liboso lya Nzambe, longola se soko azali mosokemi mpe na motema mokita; mpe soko moto moko azali mosokemi mpe na motema mokita, mpe andimi na nguya ya Molimo Mosantu ete Yesu azali Klisto, asengeli mpenza kozala na lolango; mpo soko azali na lolango te azali eloko te; yango wana asengeli mpenza kozala na lolango.\n\n45 Mpe lolango azali motema molai, mpe azali boboto, aluli te, mpe avimbani te o lolendo, aluki ya yemei te, atumolami mpambampamba te, akanisi bobe te, mpe asepeli o bobe te kasi asepeli o bosolo, akangi motema na makambo manso, andimi makambo manso, alikii makambo manso, atii molende o makambo manso.\n\n46 Yango wana, bandeko balingami ba ngai, soko bozangi lolango, bozali eloko te, mpo lolango lolembi mokolo moko te. Yango wana, kangamani epai ya lolango, loye lozali lonene mingi koleka inso, mpo biloko binso bikolembe—\n\n47 Kasi lolango lozali bolingo bwa peto bwa Klisto, mpe botii molende libela; mpe oyo amononi kozalaka na lango o mokolo mwa nsuka, ekozala bolamu na ye.\n\n48 Yango wana, bandeko balingami ba ngai, sambelani epai ya Tata na makasi manso ma motema mwa bino, ete bokoka kotonda na bolingo boye, boye apesi epai ya baye banso bazali balandi ba solo ba Mwana Mobali wa ye, Yesu Klisto; ete bokoka kokoma bana babali ba Nzambe, ete ekobima ye tozala bo ye, mpo tokomono ye lokola azali; ete tokoka kozala na elikia eye; ete topetolama, kutu lokola azali peto. Amene.\n\n", "moro 8": "[center][font_size=26]Mokapo 8[/font_size][/center]\n\n[i]Libatisi lya bana bake lizali bonsomo boko bobe—Bana bake bazali na bomoi na Klisto na ntina ya Botumbolami—Bondimi, boyamboli, bosokemi mpe bokitisi bwa motema, koyambaka Molimo Mosantu, mpe kotiaka molende kina o nsuka ekambi o lobiko. Penepene na 401–421 ya Mobu mwa Mokonzi.[/i]\n\n1 Mokanda moko mwa tata wa ngai Molomoni, mokomami na ngai, Moloni; mpe mokamamaki epai ya ngai noki nsima ya bobiangemi bwa ngai o mosala. Mpe o motindo moye akomi epai ya ngai, kolobaka:\n\n2 Mwana mobali molingami wa ngai, Moloni, nasepeli mpenza ete Nkolo wa yo Yesu Klisto azali na likanisi lya yo mpe abiangi yo o lotomo la ye mpe o mosala mosantu mwa ye.\n\n3 Nazali na likanisi lya yo ntango inso o losambo la ngai, kosambelaka ntango inso epai ya Nzambe Tata o nkombo ya Mwana Mosantu wa ye, Yesu, ete ye, o nzela ya bolamu bozanga ndelo mpe boboto bwa ye, akobatela yo o nzela ya molende mwa bondimi likolo lya nkombo ya ye kina o nsuka.\n\n4 Mpe sikawa, mwana mobali wa ngai, nalobi epai ya yo etali ena eye esali ngai mpasi mpenza; mpo esali ngai mpasi ete ezala boswani o ntei ya bino.\n\n5 Mpo, soko nayoki bosolo, ezali boswani o ntei ya bino botali libatisi lya bana bake ba bino.\n\n6 Mpe sikawa, mwana mobali wa ngai, nazali na mposa ete osala na etingia, ete libosani linene liye lilongwa uta o ntei ya bino; mpo, mpo ya mokano moye nakomi monkanda moye.\n\n7 Mpo esilaka ngai koyoka makambo maye na yo, natunaki na Nkolo etali likambo lyango. Mpe liloba lya Nkolo liyaki na ngai na nguya ya Molimo Mosantu, kolobaka:\n\n8 Yoka maloba ma Klisto, Mosikoli wa yo, Nkolo wa yo mpe Nzambe wa yo. Tala, nayei o kati ya mokili mpo ya kobianga basembo te kasi basumuki o boyamboli; bakolongono bazali na mposa ya monganga te kasi bango baye bazali bakoni; yango wana bana bake bazali bakolongono, mpo bakoki te kosala lisumu; yango wana botutu bwa Adama bolongwi uta na bango na ngai, ete bozali na nguya te likolo lya bango, mpe mobeko mwa ganza mosili na ngai.\n\n9 Mpe nsima ya lolenge loye Molimo Mosantu alakisi maloba ma Nzambe epai ya ngai; yango wana, mwana mobali molingami wa ngai, nayebi ete ezali liseki linene liboso lya Nzambe, ete bobatisa bana bake.\n\n10 Tala nalobi epai ya yo ete likambo liye olakisa—boyamboli mpe libatisi ezali epai ya bango baye bazali bayanoli mpe bakoki kosala lisumu; iyo, lakisa baboti ete basengeli koyambola mpe kobatisama, mpe komikitisa lokola bana bake ba bango, mpe bakobikisama banso elongo na bana bake ba bango.\n\n11 Mpe bana bake ba bango bazali na mposa te ya boyamboli, mpe libatisi te. Tala, libatisi lizali mpo ya boyamboli mpo ya kokokisa mitindo, mpo ya bolimbisi bwa masumu.\n\n12 Kasi bana bake bazali na bomoi na Klisto, kutu uta o bokelami bwa mokili; soko boye te, Nzambe azali Nzambe moko mokesenisi, mpe lisusu Nzambe moko mobongwani, mpe mokaboli wa bato; mpo bana bake boniboni mingi bakufi na bozangi bwa libatisi!\n\n13 Yango wana, soko bana bake bakoki te kobikisama na bozangi bwa libatisi, esengeli ete bango bakende o limfelo lizanga nsuka.\n\n14 Tala nalobi epai ya yo, ete ye oyo abanzi ete bana bake bazali na mposa ya libatisi, azali o lititi lya bololo mpe o bowumbu bwa bobe; mpo azali na bondimi te, elikia te, to lolango te; yango wana, ekokatama ye mosika o makanisi, asengeli kokita o limfelo.\n\n15 Mpo nsomo ezali nkuna ya kobanza ete Nzambe abikisi mwana moke na ntina ya libatisi, mpe mosusu asengeli kowa zambi azali na libatisi te.\n\n16 Lisuma lizala epai ya bango baye bakosantola nzela ya Nkolo nsima ya lolenge loye, mpo bakowa longola se soko bayamboli. Tala, nalobaki na mpiko, kozalaka na bokulaka uta na Nzambe; mpe nabangi te nini moto akoki kosala; mpo bolingo bobongo nie bobwaki libanda bobangi bonso.\n\n17 Mpe natondi na lolango, loye lozali bolingo bwa libela; yango wana, bana bake banso bazali lolenge loko epai ya ngai; yango wana, nalingi bana bake na bolingo boko bobongo nie; mpe banso bazali lolenge loko mpe bakaboli lobiko.\n\n18 Mpo nayebi ete Nzambe azali te Nzambe moko mokesenisi, mpe mozali moko abongwani te; mpe azali mobongwani te uta boseko bonso na boseko bonso.\n\n19 Bana bake bakoki koyambola te; yango wana, ezali nkuna ya nsomo koboya ngolu ya peto ya Nzambe epai ya bango, mpo bazali banso na bomoi na ye na ntina ya ngolu ya ye.\n\n20 Mpe ye oyo alobi ete bana bake bazali na mposa ya libatisi awangani boboto bwa Klisto, mpe atii na mpamba botumbolami bwa ye mpe nguya ya bosikoli bwa ye.\n\n21 Lisuma epai ya ba lolenge loye, mpo bazali na likama lya liwa, limfelo, mpe monioko mzanga nsuka. Nalobi yango na mpiko; Nzambe atindi ngai. Yokani mango mpe sala keba, to makotelemela yo o kiti ya bosambisi ya Klisto.\n\n22 Mpo tala bana bake banso bazali na bomoi na Klisto, mpe lisusu bango banso bazangi mobeko. Mpo nguya ya bosikoli eyei likolo lya bango banso baye bazangi mobeko; yango wana, ye oyo atumbolami te, to ye oyo azali te o nse ya etumbu, akoki te koyambola; mpe epai ya ba lolenge loye libatisi lizali eloko te—\n\n23 Kasi ezali liseki liboso lya Nzambe, kowanganaka ngolu ya Klisto, mpe nguya ya Molimo Mosantu mwa ye, mpe kotiaka elikia na misala mikufa.\n\n24 Tala, mwana mobali wa ngai, likambo liye lisengeli te kozala; boyamboli bozali epai ya bango baye bazali o nse ya etumbu mpe o nse ya botutu bwa mobeko mobukami.\n\n25 Mpe mbuma ya yambo ya boyamboli ezali libatisi; mpe libatisi eyei na bondimi epai ya bokokisi bwa mitindo; mpe bokokisi bwa mitindo bomemi bolimbisi bwa masumu.\n\n26 Mpe bolimbisi bwa masumu bomemi bosokemi, mpe bokitisi bwa motema; mpe na ntina ya bosokemi mpe bokitisi bwa motema eyei bobimelami bwa Molimo Mosantu, Mobondisi atonda na elikia mpe bolingo bobongo nie, boye botii molende na etingia mpo ya losambo, kina nsuka ekoya, ntango ekokofanda basantu banso elongo na Nzambe.\n\n27 Tala, mwana mobali wa ngai, nakokoma epai ya yo lisusu soko nabimi te noki kobunda na Balamani. Tala, lolendo la ekolo eye, to bato banso ba Banefi, losali bobebisami bwa bango longola se soko bakoyambola.\n\n28 Sambela mpo ya bango, mwana mobali wa ngai, ete boyamboli boya epai ya bango. Kasi tala, nabangi ete Molimo motika kobunda elongo na bango; mpe eteni eye ya mboka bazali kolukaka lisusu kotia o nse nguya mpe bokulaka bonso boye boyei uta na Nzambe; mpe bazali kowanganaka Molimo Mosantu.\n\n29 Mpe nsima ya kobwakaka boyebi boko bonene boye, mwana mobali wa ngai basengeli kowa noki, mpo ya bokokisi bwa mabikuli maye malobamaki na baprofeta, mpe lisusu maloba ma Mobikisi wa biso yemei.\n\n30 Sese, mwana mobali wa ngai, kina nakokoma epai ya yo lisusu, to nakokutana na yo lisusu. Amene.\n\n", "moro 9": "Monkanda mwa mibale mwa Molomoni epai ya mwana mobali wa ye, Moloni.\n\nKokwaka mokapo 9.\n\n[center][font_size=26]Mokapo 9[/font_size][/center]\n\n[i]Banefi mpe Balamani lokola bokomi babeba mpe bapolo—Baniokoli mpe bobomi—Molomoni asambeli ete ngolu mpe bolamu bokoka kozala likolo lya Moloni libela. Penepene na 401–421 ya Mobu mwa Mokonzi.[/i]\n\n1 Mwana mobali molingami wa ngai, nakomi epai ya yo lisusu ete okoka koyeba ete nazali naino na bomoi; kasi nakomi mwa moke eye ezali mpasi.\n\n2 Mpo tala, nazalaka na etumba yoko ya nsomo na Balamani, o yango tolongaki te; mpe Alikitusi akwei na mopanga, mpe Lulami mpe lisusu Emiloni; iyo, tobungisi motango monene mwa bato baponomo ba biso.\n\n3 Mpe sikawa tala, mwana mobali wa ngai, nabangi mbele Balamani babebisa bato baye; mpo bayamboli te, mpe Satana alamusi bango ntango inso na nkanda bango na bango.\n\n4 Tala, nazali kosalaka elongo na bango ntango inso; mpe elobi ngai liloba lya Nzambe na polele balengi mpe basiliki na ngai; mpe esaleli ngai polele te bayeisi mitema mya bango mikasi na lyango; yango wana, nabangi mbele Molimo mwa Nkolo atiki kobunda elongo na bango.\n\n5 Mpo basiliki boye mpenza ete namoni lokola bazali te na bobangi bwa liwa; mpe babungisi bolingo bwa bango, moko ona mosusu; mpe bazali na mposa ya makila mpe bobekoli ntango inso.\n\n6 Mpe sikawa, mwana mobali molingami wa ngai, ata bokasi bwa mitema mya bango, tosala na etingia; mpo soko tokotika kosala, tokomememe o nse ya botumboli; mpo tozali na mosala mwa kosala o tabelenakele eye ya bodongo, ete tokoka kolonga moyini wa bosembo bonso, mpe kopemisa bozo bwa biso o bokonzi bwa Nzambe.\n\n7 Mpe sikawa nakomi mwa moke etali mpasi ya bato baye. Mpo engebene na boyebi boye nazwi uta na Amolona, tala, Balamani bazali na bato ba boloko mingi, baye bakamataki uta o linongi lya Seliza; izalaki babali, basi, mpe bana.\n\n8 Mpe babali mpe batata ba basi mpe bana bana babomi; mpe baleisaki basi na mosuni mwa babali ba bango, mpe bana na mosuni mwa batata ba bango; mpe mai te longola se mwa ndambo moke, bapesi epai ya bango.\n\n9 Mpe ata bonsomo bonene boye bwa Balamani, eluti te eye ya bato ba biso o Moliatumi. Mpo tala, mingi ya bana basi ba Balamani bakamati bato ba boloko; mpe nsima ya kobotoloko bango ena eye ezalaki ntalo mpe motuya koleka likolo lya biloko binso, bongondo mpe libongi—\n\n10 Ntango esilisaka bango kosala likambo liye, babomaki bango o lolenge loko la nko mingi koteka, koniokoloko nzoto ya bango kutu kina o liwa; esilisaki bango kosala eye, badundaki nzoto ya bango bo mpo ya niama ya zamba, na ntina ya bokasi bwa mitema mya bango; mpe basali yango mpo ya elembo ya mpiko.\n\n11 O Mwana mobali molingami wa ngai, boniboni ekoki bato boko bo baye, baye bazangi bompenza—\n\n12 (Mpe bobele mwa ndambo moke ya mibu mileki, mpe bazalaki bato boko ba bompenza mpe banzenga)\n\n13 Kasi O mwana mobali wa ngai, boniboni ekoki bato boko bo baye, oyo ya bango elengi ezali o bonsomo boike boye—\n\n14 Boniboni tokoki kozela ete Nzambe apekisa loboko la ye o bosambisi na biso ?\n\n15 Tala, motema mwa ngai mobeleli: Lisuma epai ya bato baye. Bima o bosambisi, O Nzambe, mpe bomba masumu, mpe nkuna, mpe bonsomo bwa bango uta o liboso lya elongi ya yo!\n\n16 Mpe lisusu, mwana mobali wa ngai, izali bazenge mpe bana basi ba bango mingi batikali o Seliza; mpe eteni eye ya bilei biye Balamani bakumbaki te, tala, limpinga lya Zenefi likumbi, mpe batikaki bango koyengayenga wapi bakoki mpo ya bilei; mpe basi babange mingi basenzwi o nzela mpe bakufi.\n\n17 Mpe limpinga liye lizali elongo na ngai lizali litau; mpe mampinga ma Balamani mazali katikati ya Seliza mpe ngai; mpe mingi lokola bakimi o limpinga lya Aloni bakwei o likama lya elulu ya nsomo ya bango.\n\n18 O ebeebe ya bato ba ngai! Bazangi molongo mpe bazangi ngolu. Tala, nazali kaka moto moko, nazali kaka na bokasi bwa moto moko, mpe nakoki lisusu te kotosisa mitindo mya ngai.\n\n19 Mpe bakomi bakasi o ebeebe ya bango; bazali lokola elulu, kobikisaka moko te, mpe mobange te to elenge te; mpe basepeli o eloko enso longola se ena eye ezali elamu; mpe mpasi ya basi ba biso mpe bana ba biso likolo lya etando mobimba ya mboka eye eluti eloko enso; iyo, lolemo lokoki te kolobela, mpe yango ekoki te kokomama.\n\n20 Mpe sikawa, mwana mobali wa ngai, nakofanda lisusu te likolo lya ezaleli eye ya nsomo. Tala, oyebi nkuna ya bato baye; oyebi ete bazangi mobeko, mpe baleki liyoki; mpe nkuna ya bango eluti eye ya Balamani.\n\n21 Tala, mwana mobali wa ngai, nakoki kosengela bango epai ya Nzambe te mbele abete ngai.\n\n22 Kasi tala, mwana mobali wa ngai, nasengeli yo epai ya Nzambe, mpe nalikii na Klisto ete okobikisama; mpe nasambeli epai ya Nzambe ete akobatela bomoi bwa yo, mpo ya kotatola bozongi bwa bato ba ye epai ya ye, to bobebisami nie bwa bango; mpo nayebi ete basengeli kowa longola se soko bayamboli, mpe bazongi epai ya ye.\n\n23 Mpe soko bawei, ekozala bo epai ya Bayelede, na ntina ya nkanza ya mitema mya bango, kolukaka makila mpe bobekoli.\n\n24 Mpe soko ezali boye ete bawei, toyebi ete mingi ya bandeko ba biso bakendeki epai ya Balamani, mpe mingi lisusu bakokende epai ya bango. Yango wana, koma mwa ndambo ya makambo, soko obatelami, mpe nakowa, mpe nakomona yo te; kasi nalikii ete nakoka komono yo lisusu noki; mpo nazali na makundoli ma bule maye nalingi kotika epai ya yo.\n\n25 Mwana mobali wa ngai, zala potongono na Klisto; mpe tika te makambo maye nakomi esala yo mpasi, maleka yo bozito mpo ya liwa; kasi tika Klisto asunga yo, mpe tika mpasi mpe liwa lya ye, mpe bolakisi bwa nzoto ya ye epai ya batata ba biso, mpe ngolu ya ye mpe motema molai mwa ye, mpe elikia ya nkembo ya ye mpe ya bomoi bwa seko, bofanda na makanisi ma yo libela.\n\n26 Mpe tika boboto bwa Nzambe Tata, oyo ya ye ngbende ezali o lola, mpe Nkolo wa biso Yesu Klisto, oyo afandi o loboko la mobali la nguya ya ye, kina biloko binso bikoma biyangelami epai ya ye, azala mpe afanda elongo na yo libela. Amene.\n\n", "moro 10": "[center][font_size=26]Mokapo 10[/font_size][/center]\n\n[i]Litatoli lyoko lya Buku ya Molomoni liyei na nguya ya Molimo Mosantu—Makabo ma Molimo mapesami na bapotongono—Makabo ma Molimo ntango inso malandi bondimi—Maloba ma Moloni malobami uta o mputulu—Yakani epai ya Klisto, zala obongo nie na ye, mpe santisani bozo bwa bino. Penepene na 421 ya mobu mwa Mokonzi.[/i]\n\n1 Sikawa ngai, Moloni, nakomi mwa makambo lokola emoni ngai bolamu; mpe nakomi epai ya bandeko ba ngai Balamani; mpe nalingi ete bayeba ete mingi koleka mibu nkama minei na tuku mibale milekaki, uta elembo epesamaki ya boyei bwa Klisto.\n\n2 Mpe nakangi makundoli maye, esilisi ngai koloba ndambo yoko ya maloba o nzela ya bolendisi epai ya bino.\n\n3 Tala, nalingi kolendisa bino ete ekotanga bino makambo maye, soko ezali bwania na Nzambe ete botanga mango, ete bomikundola boniboni wa ngolu Nkolo azali epai ya bana ba bato, uta o bokeli bwa Adama, kutu kina o ntango eye bokozwa makambo maye, mpe bomaniola mango o mitema mya bino.\n\n4 Mpe ekozwa bino makambo maye, nalingi kolendisa bino ete bosenge Nzambe, Tata wa Seko, o nkombo ya Klisto soko makambo maye mazali ma solo te; mpe soko bokosenge na motema wa bosembo, na mokano mwa solo, kozalaka na bondimi na Klisto, akomonisa bosolo bwa mango epai ya bino, na nguya ya Molimo Mosantu.\n\n5 Mpe na nguya ya Molimo Mosantu bokoki koyeba bosolo bwa makambo manso.\n\n6 Likambo liye lizali lilami lizali liyengenene mpe lya solo; yango wana, eloko te eye ezali elamu ewangani Klisto, kasi endimi ete azali.\n\n7 Mpe bokoki koyeba ete azali, na nguya ya Molimo Mosantu; yango wana nalingi kolendisa bino ete, bowangana te nguya ya Nzambe; mpo akosalaka na nguya, engebene na bondimi bwa bana ba bato, ye kaka lelo mpe lobi, mpe libela.\n\n8 Mpe lisusu, nalendisi bino, bandeko ba ngai, wanganani te makabo ma Nzambe, mpo mazali mingi; mpe mauti na Nzambe ona kaka. Mpe izali nzela ikeseni iye makabo maye masalemi; kasi ezali Nzambe ona kaka oyo akosalaka manso na manso; mpe mapesami na mamonisi ma Molimo wa Nzambe epai ya bato, mpo ya litomba lya bango.\n\n9 Mpo tala, na moko epesami na Molimo mwa Nzambe, ete akoka koteya maloba ma bwania;\n\n10 Mpe na mosusu, ete akoka koteya maloba ma boyebi na Molimo mona kaka;\n\n11 Mpe na mosusu, bondimi nonene mpenza; mpe na mosusu, makabo ma bobikisi bwa bokono na Molimo mona kaka;\n\n12 Mpe lisusu, na mosusu, ete akoka kosala makamwisi makasi;\n\n13 Mpe lisusu, na mosusu, ete akoka kobikula etali makambo manso;\n\n14 Mpe lisusu, na mosusu, bomoni bwa banzelu mpe milimo kosalaka;\n\n15 Mpe lisusu, na mosusu, ndenge inso ya minoko;\n\n16 Mpe lisusu, na mosusu, bolimboli bwa makota mpe ndenge na ndenge ya minoko.\n\n17 Mpe makabo maye manso mayei na Molimo mwa Klisto; mpe mayei epai ya moto na moto ndenge na ndenge, engebene lokola alingi.\n\n18 Mpe nalingi kolendisa bino, bandeko balingami ba ngai, ete bomikundola ete likabo lilamu linso liyei na Klisto.\n\n19 Mpe nalingi kolendisa bino, bandeko balingami ba ngai, ete bomikundola ete azali ye kaka lobi, lelo, mpe libela, mpe ete makabo maye manso maye nalobeli, maye mazali ma molimo, makosila mokolo moko te, kutu ntango elai lokola mokili mokoteleme, bobele engebene na bozangi bondimi bwa bana ba bato.\n\n20 Yango wana, esengeli ezala bondimi; soko esengeli ezala bondimi esengeli lokola ezala elikia; mpe soko esengeli ezala elikia esengeli lokola ezala lolango.\n\n21 Mpe longola se soko bozali na lolango bokoki ata moke te kobikisama o bokonzi bwa Nzambe; mpe bokoki kobikisama te o bokonzi bwa Nzambe soko bozali te na bondimi; mpe bokoki te soko bozali te na elikia.\n\n22 Mpe soko bozali te na elikia bosengeli mpenza kozali na bozangi elikia; mpe bozangi elikia boyei na ntina ya bobe.\n\n23 Mpe Klisto solo alobaki epai ya batata ba biso: Soko bozali na bondimi bokoki kosala makambo manso malongobani epai ya ngai.\n\n24 Mpe sikawa nalobaki epai ya nsuka inso ya mabele—ete soko mokolo moyei ete nguya mpe makabo ma Nzambe makolongwa o ntei ya bino, ekozala na ntina ya bozangi bondimi.\n\n25 Mpe lisuma ezala epai ya bana ba bato soko ezali boye; mpo ekozala moko te oyo asali bolamu o ntei ya bino, moko te. Mpo soko ezali moko o ntei ya bino oyo asali bolamu, akosala na nguya mpe makabo ma Nzambe.\n\n26 Mpe lisuma epai ya bango baye bakolongola makambo maye mpe bakufi, mpo bakufi o masumu ma bango, mpe bakoki te kobikisama o bokonzi bwa Nzambe; mpe nalobi yango engebene na maloba ma Klisto; mpe nakosi te.\n\n27 Mpe nalendisi bino mpo ya komikundola makambo maye; mpo ntango noki eyei ete bokoyeba ete nakosi te, mpo bokomono ngai liboso lya esika ya bosambisi ya Nzambe; mpe Nkolo Nzambe akoloba epai ya bino: Esakolaki ngai te maloba epai ya bino, maye makomamaki na moto oyo, bo lokola moko kobelelaka uta o bakufi, iyo, kutu lokola moko kogangaka uta o mputulu?\n\n28 Nasakoli makambo maye mpo ya bokokisi bwa mabikuli. Mpe tala, makobima na monoko mwa Nzambe wa libela, mpe liloba lya ye likobete piololo uta nkola o nkola.\n\n29 Mpe Nzambe akolakisa epai ya bino, ete ena eye nakomi ezali ya solo.\n\n30 Mpe lisusu nalingi kolendisa bino ete boya epai ya Klisto, mpe botia nkanga likolo lya makabo malamu manso, mpe bosimba te makabo mabe, to eloko ya mbindo te.\n\n31 Mpe lamuka, mpe teleme uta o mputulu, O Yelusaleme; iyo, mpe lata milato kitoko mya yo, O mwana mwasi ya Siona; mpe lendisa makonzi ma yo mpe tandola ndelo ya yo libela, ete okoka lisusu te kobulunganisama, ete mayokani ma Tata wa Seko maye asalaki epai ya yo, O ndako ya Yisalaele, makoka kokokisama.\n\n32 Iyo, yakani epai ya Klisto, mpe zalani bobongo nie na ye, mpe bomiwangana na bozangi bonzambe bonso; mpe soko bomiwangani na bozangi bonzambe bonso, mpe bolingi Nzambe na bokasi, mayele mpe makasi ma bino manso, nde boboto bwa ye bokoki mpo ya bino, ete na boboto bwa ye bobongi nie na Klisto; mpe soko na boboto bwa Nzambe bobongi nie na Klisto, bokoki ata moke te kowangana nguya ya Nzambe.\n\n33 Mpe lisusu, soko na boboto bwa Nzambe bobongi nie na Klisto, mpe bowangani te nguya ya ye, nde bosantisami na Klisto na boboto bwa Nzambe, na nzela ye bosopi bwa makila ma Klisto, maye mazali o boyokani bwa Tata epai ya bolimbisi bwa masumu ma bino, ete bokoma basantu, bozanga mbindo.\n\n34 Mpe sikawa natombeli epai ya banso, sese. Nakei mosika te kopema o paradizu ya Nzambe, kina molimo mpe nzoto ya ngai ikosala lisusu bomoko, mpe namememi na nzela ya mopepe, mpo ya kokutana na bino liboso lya esika ya elengi ya Yova monene, Mosambisi wa Seko wa bato ba bomoi mpe bakufa elongo. Amene.\n\nNsuka\n\n"}