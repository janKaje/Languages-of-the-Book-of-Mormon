{"title-page 0": "[center][font_size=26]Mukanda wa Molomo[/font_size][/center]\n\nBujadiki Bukuabu bua Yezu Kilisto\n\nMupatudibua kudi Ekelezia wa Yezu Kilisto wa Bansantu ba Matuku a Ndekelu\n\nSalt Lake City, Utah, USA\n\nMfundilu wa kumpala wa mu Angele mupatudibua ku Palmyra, New York, USA, mu 1830\n\n© 2023 by Intellectual Reserve, Inc. All rights reserved. Source: 5/21\n\n", "bofm-title 0": "[center][font_size=26]Mukanda wa Molomo[/font_size][/center]\n\nMulubu mufundibua ku Tshianza tshia Molomo pa Bitata Muangatshila ku Bitata bia Nefi\n\nBua nanku, tshidi tshikosu tshia miandiku ya bantu ba Nefi, ne ya Bena Lamana kabidi—Tshifundidibua Bena Lamana, badi bikala tshishadi tshia nzubu wa Isalele; ne kabidi Bena Yuda ne Bena Bisamba bia Benda—Tshifundibua ku mukenji, ne kabidi ku nyuma wa buambi ne wa dibuluila—Tshifundibua ne tshikangibua, ne tshisokoka mu Mukalenga, bua ne katshinyangakajibu to—Bua kulopoka ku dipa ne bukola bia Nzambi bua diandamuna diatshi—Tshikangibua ku tshianza tshia Moloni, ne tshisokokibua mu Mukalenga, bua kulopoka mu tshikondu tshikumbanyina ku njila wa Bantu ba Bisamba bia Benda—Diandamuna diatshi ku dipa dia Nzambi.\n\nTshikosu tshiangatshila ku Mukanda wa Etele kabidi, udi muikala miandiku ya bantu ba Yalede, bavua batangalaka tshikondu tshivua Mukalenga mubuejakaja muakulu wa bantu, pavuabu bikala bibaka kaleya bua kufika mu diûlu—Tshidi bua kuleja kudi tshishadi tshia nzubu wa Isalele malu manena kayi adi Mukalenga muenza bua batatuabu; ne bua ne bamanya bipungidi bia Mukalenga, ne kabena bimanshibua bua kashidi to—Ne kabidi bua ditabujija Bena Yuda ne Bena Bisamba bia Benda ne Yezu udi Kilisto, Nzambi wa Tshiendelela, udimuenesha kudi bisamba bionsu—Ne mpindiewu, bikalaku bilema bidi matupakana a bantu; bua nanku, kanupîshi malu a Nzambi to, bua ne kanusanganyibu ne katoba to ku nkuasa wa tshilumbuluilu wa Kilisto.\n\nDiandamuna dia ntuadijilu dia miakulu mu Angele kumbukila ku bitata kudi Joseph Smith, Muana.\n\n", "introduction 0": "[center][font_size=26]Tshibangilu[/font_size][/center]\n\nMukanda wa Molomo udi mupiku wa mifundu ya tshijila mifuanangana ne Bibiliya. Udi miandiku ya malanda a Nzambi ne bena ku ma’Amelika ba kala ne udimu ne tshiwudi tshia lumu luimpa lua kashidi.\n\nMukanda uvua mufundibua kudi bambi ba kala ba bungi ku nyuma wa buambi ne dibuluila. Miaku yabu, mifundibua pa bitata bia ngolo, ivua miambuludibua ne mikosolodibua kudi muambi mulondi wa malu a kala wa dîna ne Molomo. Miandiku idi ilonda mulubu wa manshidimukilu manena abidi. Dimua divua difumina ku Yelushalema mu 600 k.d.K. ne kunyima kutapuluka mu bisamba bibidi, bimanyibua bu Bena Nefi ne Bena Lamana. Dikuabu divua didianjila kala pavua Mukalenga mubuejakaja miakulu ku Kaleya ka Babela. Tshisumbu etshi tshidi tshimanyibua bu Bena Yalede. Kunyima kua bidimu binunu, bonsu bakabutudibua amu kumbusha Bena Lamana, ne badi bikala munkatshi mua bankambua ba Bena ku Indi ba ku Amelika.\n\nMuanda munena udi muandikibua mu Mukanda wa Molomo udi disadila dia Mukalenga Yezu Kilisto nkayenda munkatshi mua Bena Nefi katataka kunyima kua dibika dienda ku lufu. Udi umvuija malongesha a lumu luimpa, uleja dilongolola dia lupandu, ne wambila bantu tshidibu ne tshia kuenza bua kupeta ditalala mu matuku a moyo â ne lupandu lua tshiendelela mu matuku a moyo alualua.\n\nKunyima kua Molomo mujikija difunda dienda, wakafila mulubu kudi muanenda wa baluma Moloni, wakatenteka miaku yenda nkayenda mikesa ne kusokoka bitata mu mukuna wa Kumola. Mu ngondu wa tshitema dituku dia 21, 1823, Moloni umua awu, apu muntu mutumbishibua, mubika ku bafua, wakamuenekela Muambi Joseph Smith ne kumuambila bantu bitangila miandiku ya kala ne diandamuna diayi mu muakulu wa Angele didi dilongolodibua.\n\nMu tshikondu tshikumbanyina bitata biakafidibua kudi Joseph Smith, wakabiandamuna ku dipa ne bukola bua Nzambi. Miandiku idi mpindiewu mipatudibua mu miakulu ya bungi bu bujadiki bupia-bupia ne bukuabu ne Yezu Kilisto udi Muana wa Nzambi wa moyo ne bonsu balua kudiye ne batumikila mêyi ne milulu ya lumu luimpa luenda bapandishibua.\n\nBitangila miandiku eyi Muambi Joseph Smith wakamba ne: “Ndi muambila bana betu ne Mukanda wa Molomo udi muakana kupita mukanda onsu mukuabu pa buloba, ne dibua dikulu dia ntendelelu wetu, ne muntu nealua pabuipi menamena ne Nzambi ku dilaminyina dia malongesha awu, kupita mukanda mukuabu onsu.”\n\nKunyima kua Joseph Smith, Mukalenga uvua mulongolola bua dikumi ne umua bakuabu bua kudimuenabu nkayabu bitata bia ngolo ne kuikala bajadiki ba pa buabu ba bulelela ne buena nzambi bua Mukanda wa Molomo. Majadiki abu mafunda adi munda emu bu “Bujadiki bua Bajadiki Basatu” ne “Bujadiki bua Bajadiki Muanda Mukulu.”\n\nTudi tubikila bantu bonsu konsu kudibu bua kubala Mukanda wa Molomo, bua kunana meji mu mitshima yabu dîyi didimu, ne pashisha kuebeja kudi Nzambi, Tatu wa Tshiendelela, mu dîna dia Kilisto mukanda ewu ne udi mulelela. Badi balonda njila ewu ne bebeja mu ditabuija nebapeta bujadiki bua bulelela ne buena nzambi buawu ku bukola bua Nyuma wa Tshijila. (Tangila ku Moloni 10:3–5.)\n\nBadi bapeta bujadiki bua kudi Nzambi ebu kumbukila ku Nyuma wa Tshijila nebalua kabidi kumanya ku bukola bumua ebu ne Yezu Kilisto udi Mupandishi wa ba pa buloba, ne Joseph Smith udi mubuluidi ne muambi wenda mu matuku a ndekelu, ne Ekelezia wa Yezu Kilisto wa Bansantu ba Matuku a Ndekelu udi bukalenga bua Mukalenga bushikikibua tshia kabidi pa buloba, mu dilongolola dia Kulua Kuibidi kua Mashiya.\n\n", "three 0": "[center][font_size=26]Bujadiki bua Bajadiki Basatu[/font_size][/center]\n\nBimanyika mu bisamba bionsu, bisa bionsu, miakulu yonsu, ne bantu bonsu, kuafikila mudimu ewu: Ne tuetu, ku ngâsa wa Nzambi Tatu, ne Mukalenga wetu Yezu Kilisto, tuamonyi bitata bidi bikala ne miandiku eyi, miandiku idi ya bantu ba Nefi, ne kabidi a Bena Lamana, bana babu, ne kabidi a bantu ba Yalede, avuila ku kaleya kavua kakudibua. Ne tudi kabidi bamanya ne avua miandamunyibua ku dipa ne bukola bua Nzambi, bualu dîyi dienda didi dimanyisha nanku kutudi; bua nanku tudi bamanya bua bushuwa ne mudimu ewu udi mulelela. Ne tudi kabidi tujadika ne tuamonyi mikanunu idi pa mutu pa bitata; ne ivua milejibua kutudi ku bukola bua Nzambi, kadi kudi muntu to. Ne tudi tumanyisha ne miaku ya bushindama, ne muanjelu wa Nzambi wakapueka kumbukila mu diûlu, ne kutuala ne kuteka ku mesu etu, ne tuakatangila ne kumona bitata, ne mikanunu pa mutu apu; ne tudi bamanya ne ku ngâsa wa Nzambi Tatu, ne wa Mukalenga wetu Yezu Kilisto, tuakamona ne tudi tujadika ne malu â adi malelela. Ne bidi bia dikema ku mesu etu. Nansha nanku, dîyi dia Mukalenga diakatupesha mukenji ne tudi tubijadika; bua nanku, bua kuikala batumikidi ku mikenji ya Nzambi, tudi tuamba bujadiki bua bintu ebi. Ne tudi bamanya ne bituikala ne lulamatu mu Kilisto, tukupula mashi a bantu bonsu ku bilamba bietu, ne tusanganyibua katuyi ne katoba to kumpala kua nkuasa wa tshilumbuluilu wa Kilisto, ne tusomba nenda tshiendelela mu diûlu. Ne lumu luikala kudi Tatu, ne kudi Muana, ne kudi Nyuma wa Tshijila, badi Nzambi umua. Amena.\n\nOliver Cowdery\n\nDavid Whitmer\n\nMartin Harris\n\n", "eight 0": "[center][font_size=26]Bujadiki bua Bajadiki Muanda Mukulu[/font_size][/center]\n\nBimanyika kudi bisamba bionsu, bisa bionsu, miakulu yonsu, ne bantu bonsu, kuafikila mudimu ewu: Ne Joseph Smith, Muana, muandamunyi wa mudimu ewu, watuleji bitata bidi biakudibua, bidi ne dimueneka dia ngolo; ne mabeji onsu adi Smith ewu muandamuna tudi ba’alenga ne bianza bietu; ne tuamonyi kabidi mikanunu pa mutu apu, onsu awu adi ne dimueneka dia mudimu wa kala, ne a mudimu wa bianza wa kukema. Ne etshi tudi tujadika ne miaku ya bushindama, ne Smith ewu watuleji, bualu tuamonyi ne tuakabitêta, ne tudi bamanya bua bushuwa ne Smith ewu udi ne bitata bituambi ebi. Ne tudi tufila mêna etu kudi ba pa buloba, bua kujadikila ba pa buloba bua tshitudi bamona. Ne katuena tushima to, Nzambi muikala utshijadika.\n\nChristian Whitmer\n\nJacob Whitmer\n\nPeter Whitmer, Muana\n\nJohn Whitmer\n\nHiram Page\n\nJoseph Smith, Tatu\n\nHyrum Smith\n\nSamuel H. Smith\n\n", "js 0": "[center][font_size=26]Bujadiki bua Muambi Joseph Smith[/font_size][/center]\n\nMiaku ya Muambi Joseph Smith nkayenda bitangila dilopoka dia Mukanda wa Molomo idi:\n\n“Mu dilolo … dia dituku dia makumi abidi ne dimua dia ngondu wa tshitema [1823] … ngakadifila mu disambila ne ditendekena kudi Nzambi wa Bukitu Bonsu. …\n\n“Pamvua nanku mu ngenzedi wa dibikila Nzambi, ngakamona bukenka bumueneka mu nzubu wanyi wa bulalu, buakatungunuka kuvulangana tô ne pavua nzubu wa bulalu mukenka kupita mujalamu wa diba, pakamueneka katataka muntu ku luseka lua bulalu buanyi, muimanyina mu kapepela, bualu makasa enda ka’avua madiata panshi to.\n\n“Uvua muvuala nkanzu mudilekelela wa butoka bupita. Buvua butoka bupita tshintu tshikuabu tshionsu tshintu nkadi mumona; anyi ntshiena ngitabuija ne tshintu tshia pa buloba tshivua mua kumueneshibua tshitoka ne tshiengelela menamena nanku to. Bianza bienda bivua tshianana, ne maboku enda kabidi, kakesa kupita pa tumpombu tua bianza; nanku, kabidi, muvua makasa enda tshianana, bu muvua mikolo yenda, kakesa kupita pa tumpombu. Mutu wenda ne nshingu bivua kabidi tshianana. Mvua mua kumona ne kavua ne tshivualu tshikuabu to amu nkanzu ewu, bualu uvua munzulula, bua ne mvua mua kumona munda muenda.\n\n“Katshivua amu nkanzu wenda uvua mutoka menamena to, kadi mubidi wenda mujima uvua muengeleka kabiyi kuamba to, ne mpala wenda bulelela bu mudi mupenyi. Nzubu wa bulalu uvua ukenka menamena, kadi kayi wengelela bu muntu uvua pabuipi nanyi to. Diambedi pangakamutangila, ngakatshina; kadi ditshina katataka diakanshiya.\n\n“Wakambikila mu dîna, ne wakangambila ne uvua mutumibua kufumina kumpala kua Nzambi, ne dîna dienda divua Moloni; ne Nzambi udi ne mudimu buanyi bua kuenza; ne dîna dianyi nediangatshibua bua buimpa ne bubi munkatshi mua bisamba bionsu, bisa bionsu, ne miakulu yonsu, anyi ne nediakudibua mu buimpa ne bubi munkatshi mua bantu bonsu.\n\n“Wakamba ne kuvua mukanda mutekibua, mufundibua pa bitata bia ngolo, muikala ufila mulubu wa bena malaba â ba kala, ne muaba udibu bapatukila. Wakamba kabidi ne tshiwudi tshia Lumu Luimpa lua kashidi luvuamu, bu muvualu lufidibua kudi Mupandishi kudi benamu ba kala;\n\n“Kabidi, ne kuvua mabua abidi mela mu mata a mpalata—ne mabua â, masuika ku tshibuikilu tshia pa tshiadi, bivua bibikidibua ne Ulima ne Tumima—biteka ne bitata; ne diangata ne dienzela dia mabua â bivua tshivua tshivuija ‘bamonyi’ mu bikondu bia kala anyi bia bishala; ne Nzambi uvua mualongolola bua kipatshila ka diandamuna mukanda ewu. …\n\n“Kabidi, wakangambila, ne pangapeta bitata bivuaye muamba abi—bualu tshikondu tshia kubipeta katshivua tshianji kukumbana to—Ntshivua ne bua kubileja kudi muntu nansha umua to; nansha tshibuikilu tshia pa tshiadi ne Ulima ne Tumima; amu kudi bangapeshibua mukenji bua kubalejabi; bingenza nanku, nembutuka. Pavuaye uyukila nanyi bitangila bitata, tshimônyi tshia kunzuluka mu meji anyi bua ne mvua mua kumona muaba uvua bitata bitekibua, ne mu mushindu mutoka ne mumanyibua menamena bua ne ngakamanya muaba kabidi pangakayaku.\n\n“Kunyima kua dimanyisha edi, ngakamona bukenka mu nzubu wa bulalu bubanga kukunguila pabuipi ne mubidi wa muntu uvua muikala wakula kundi, ne buakatungunuka kuenza nanku tô ne pakashala nzubu wa bulalu kabidi mu mîdima, pa kumbusha amu ku mpenga yenda; ne kabidi ngakamona, musangu umua, bu tshipitshilu tshiunzuluka buludi mu diûlu, ne wakabanda tô ne muakajiminaye yonsu, ne nzubu wa bulalu kushala bu muvuaye kumpala kua bukenka bua mu diûlu ebu kumueneka.\n\n“Ngakalala nnana meji pa disunguluja dia bualu ebu, ne nkema bikola bua bivua bingambila kudi mutumibua wa mushindu mukuabu ewu; pangakajandula musangu umua, munkatshi mua dinana meji anyi, ne nzubu wanyi wa bulalu uvua kabidi muikala ubanga kukenka, ne bu mu kasunsa, mutumibua wa mu diûlu umua awu uvua kabidi ku luseka lua bulalu buanyi.\n\n“Wakatuadija, ne kabidi kulonda malu amua awu avuaye mulonda ku dikumbula dienda dia kumpala, kakuyi dishilangana nansha dikesa to; kunyima kua kuenza nanku, wakamanyisha bua dilumbuluisha dinena divua dilua pa mutu pa buloba, ne kabutu ku tshiyola, muela wa mvita, ne tshipupu; ne dilumbuluisha dikola nedilua pa mutu pa buloba mu tshikondu etshi. Muikala mulonda malu â, wakabanda kabidi bu muvuaye muenza kumpala.\n\n“Musangu ewu, bivua binsomba mu meji bikola, bua ne tulu tuakanyema ku mesu kuanyi, ne ngakalala mutshimunyibua mu dikema bua bimvua mumona ne mumvua. Kadi dikema kayi pangakamona kabidi mutumibua umua awu ku luseka lua bulalu buanyi, ne ku mumvua undondela anyi ungambuluila kabidi malu amua awu bu kumpala; ne wakansakidila mema didimuisha, ungambila ne Satana neakeba bua kuntêta (bua bualu bua bupela bua dîku dia tatuanyi), bua kupeta bitata bua kipatshila ka kunema. Etshi, wakankandika, wamba ne ntshiena ne bua kuikala ne meji makuabu mu diangata dia bitata to kadi bua kutumbisha Nzambi, ne ntshiena bua kuenzejibua kudi dijinga dikuabu to amu dia kuasa bukalenga buenda; kabiyi nanku to, ntshivua mua kubipeta to.\n\n“Kunyima kua dikumbula dienda disatu edi, wakabanda kabidi mu diûlu bu kumpala, ne mvua kabidi mushala nnana meji bua tshibulangenyi tshia bivua bifuma kungenzekela; pabuipi ne katataka kunyima kua mutumibua wa mu diûlu ewu mubanda munshiya bua musangu muisatu, tshitala tshiakasama, ne ngakamona ne butuku bukavu butshia, bua ne miyiki yetu ivua ne tshia kuikala minenga butuku bujima.\n\n“Mutantshi muîpi kunyima kua mema mujuka pa bulalu buanyi, ne, bu tshibidilu, ngakaya kuenza midimu ya nsongu ya mu dituku; kadi, mu didikija kuenza mudimu bu misangu mikuabu, ngakamona bukola buanyi ne buvua butshioka bikola bu ne kunshiya ntshiyi nkumbana. Tatuanyi, uvua ukuata nanyi mudimu, wakajandula ne mvua ne bualu, ne wakangambila ne nya ku mbelu. Ngakâsa luendu ne meji a kuya ku nzubu; kadi, mu didikija dia kusambuka lupangu bua kupatuka mu budimi mutuvua, bukola buanyi buakanjika bonsu, ne ngakakuluka panshi ntshiyi ne bukola to, ne bua mutantshi mukesa muikala bu ntshiyi mumanya tshintu nansha tshimua to.\n\n“Tshintu tshia kumpala tshimvua mua kuvuluka tshivua dîyi diakula kundi, dimbikila mu dîna dianyi. Ngakatangila mûlu, ne kumona mutumibua umua awu muimana kûlu kua mutu wanyi, mujinguluka ne bukenka bu kumpala. Wakangambila kabidi bionsu bivuaye mungambila butuku bushala, ne wakampesha mukenji bua kuya kudi tatuanyi ne kumuambila bua tshimônyi ne mikenji bimvua mupeta.\n\n“Ngakatumikila; ngakapingana kudi tatuanyi mu budimi, ne ngakamulondela bualu bujima. Wakangandamuna ne buvua bua kudi Nzambi, ne wakangambila ne nya ne ngenza mumvua mupeshibua mukenji kudi mutumibua. Ngakashiya budimi, ne ngakaya ku muaba uvua mutumibua mungambila ne bitata bivua bitekibua; ne amu bua butoka bua tshimônyi tshingakamona bua bualu buawu, ngakamanya muaba ewu mu kasunsa kangakafika koku.\n\n“Pabuipi ne musoku wa Manchester, comté wa Ontario, New York, kudi kakuna ka bunena bukumbana kimana, ne kabanduluka kupita tukuabu tonsu mu mutumba. Ku luseka lua ku wesete lua kakuna aka, kula to ne ku mutu, muinshi mua dibua dia bunena bukumbana, kuvua kusomba bitata, biteka mu musheta wa dibua. Dibua edi divua ne mupimbu ne divungama munkatshi mua luseka lua mûlu, ne dikepela ku mielelu, mua ne tshitupa tshia munkatshi tshiadi tshivua tshimueneka pa mutu pa bulaba, kadi muelelu nseka yonsu uvua mubuikidibua ne buloba.\n\n“Muikala mumbusha buloba, ngakapeta luambuidi, lungakela muinshi mua dibua, ne ngakaditakula ne dibueja dikesa. Ngakatangilamu, ne ngakamonamu bushuwa bitata, Ulima ne Tumima, ne tshibuikilu tshia pa tshiadi, bu muvua mutumibua muamba. Musheta muvuabi bisomba uvua muenza mu diasa dia mabua pamua mu mushindu wa siman. Mu ntaku wa musheta muvua musomba mabua abidi matshiamakana mu musheta, ne pa mabua abidi â pavua basomba bitata ne bikuabu bintu nabi.\n\n“Ngakidikija kubipatula, kadi ngakakandikibua kudi mutumibua, ne mvua kabidi mumanyishibua ne tshikondu tshia kubilopola katshivua tshianji kufika to, nansha katshiakulua to, tô ne bidimu binayi kumbukila ku tshikondu etshi; kadi wakangambila ne mvua ne bua kulua ku muaba ewu menamena tshidimu tshimua kumbukila ku tshikondu etshi, ne neasambakenaku nanyi, ne mvua ne bua kutungunuka kuenza nanku tô ne palua tshikondu tshia kupeta bitata ebi.\n\n“Bilondeshila bu mumvua mupeshibua mukenji, ngakaya ku ndekelu kua tshidimu tshionsu, ne musangu onsu ngakasanganaku mutumibua umua awu, ne kupeta mayisha ne meji kudiye ku miyuki yonsu, bitangila tshivua Mukalenga ulua kuenza, ne munyi ne mu mushindu kayi bukalenga buenda buvua kulombodibua mu matuku a ndekelu. …\n\n“Ku ndekelu tshikondu tshia kupeta bitata, Ulima ne Tumima, ne tshibuikilu tshia pa tshiadi tshiakafika. Mu dituku dia makumi abidi ne abidi dia ngondu wa tshitema, tshidimu tshinunu ne nkama muanda mukulu ne makumi abidi ne muanda muteketa, muikala muya bu tshibidilu ku ndekelu kua tshidimu tshikuabu ku muaba uvuabi bitekibua, mutumibua wa mu diûlu umua awu wakabifila kundi ne bujitu: ne mvua ne bua kubilama bimpa; ne bingabilekelela ku dipanga disumpakana, anyi ku dilengulula dianyi dia nansha mushindu kayi, nenkoshibua; kadi ne bingenzela makanda anyi onsu bua kubikuba, tô ne pabiangataye, mutumibua ewu, nebikubibua.\n\n“Mema katataka kujandula tshiena bualu tshimvua mupeshibua bujitu bukola bua kubilama bimpa, ne bua tshinyi bivua ne mutumibua uvua muamba ne pangenza tshivua tshikengedibua ku tshianza tshianyi, neabiangata. Bualu katataka kumanyikabi ne mvua nabi, makanda mapita bukola akenjibua bua kubiangata kundi. Bulongolodi bonsu buvua bua kuenjibua buvua bua kipatshila aku. Dikengeshibua diakalua bululu kupita ne dikola kupita kumpala, ne misumba ya bantu ivua ne ntema ya munanunanu bua kubiangata kundi, ikalabi bukumbana. Kadi ku lungenyi lua Nzambi, biakashala bikubibua mu bianza bianyi, tô ne pangakakumbaja nabi tshivua tshikengedibua ku tshianza tshianyi. Bilondeshila ku diumvuangana, pakabilomba mutumibua, ngakabifila kudiye; ne udi nabi mu bulami buenda tô ne dituku edi, dikala dituku dibîdi dia ngondu muitanu, tshidimu tshinunu tshimua ne nkama muanda mukulu ne makumi asatu ne muanda mukulu.”\n\nBua mulubu mujima, tangila mu Joseph Smith—Mulubu mu Busanga bua Mushinga Mukola.\n\nMiandiku ya kala milopodibua nanku ku buloba bu mudi dîyi dia bantu diakula ku lupuishi, ne miandamunyibua mu ngakuilu mupia-mupia ku dipa ne bukola bua Nzambi bijadikibua ne ngitabilu wa Nzambi, ivua diambedi mipatudibua bua ba pa buloba mu Angele mu tshidimu tshia 1830 bu The Book of Mormon.\n\n", "explanation 0": "[center][font_size=26]Diumvuija mu Tshikosu bitangila Mukanda wa Molomo[/font_size][/center]\n\nMukanda wa Molomo udi miandiku ya tshijila ya bantu mu Amelika wa kala ne uvua mukanunyibua pa bitata bia tshiamua. Kudi miandiku eyi miangatshibua kudi kulonda kuinshi eku:\n\nBitata bia Nefi, bivua bikala bia mishindu ibidi: bitata bikesa ne bitata binena. Bia kumpala bivua nangananga bifila ku malu a nyuma ne disadila ne malongesha a bambi, pavua bibîdi bikala kupitshila ne malu a kala a bantu abu (1 Nefi 9:2–4). Kumbukila ku tshikondu tshia Mosiya, nansha nanku, bitata binena kabidi bivua ne malu a mushinga munena mu nyuma.\n\nBitata bia Molomo, bidi bikala ne tshikosu tshia kudi Molomo tshia ku bitata bia Nefi, ne diumvuija dia bungi. Bitata ebi kabidi bidi ne ntungunuku wa malu a kala kudi Molomo ne nsakidilu kudi muanenda wa baluma Moloni.\n\nBitata bia Etele, bidi bilonda malu a kala a Bena Yalede. Miandiku eyi ivua mikosolodibua kudi Moloni, wakelamu mêyi enda nkayenda ne kusangisha miandiku eyi ne bunena bua malu a kala ku mutu wa mukanda wa “Mukanda wa Etele.”\n\nBitata bia kalabi bivua bituadibua kudi bantu ba Lehi kumbukila ku Yelushalema mu 600 k.d.K. Ebi bivua ne “mikanda itanu ya Mose, … ne kabidi miandiku ya Bena Yuda kumbukila ku mbangilu, … kupueka ku ntuadijilu wa bumfumu bua Sedekiya, mfumu wa Yuda; ne kabidi mambi a bambi bansantu” (1 Nefi 5:11–13). Mambulula a bungi a mu bitata ebi, atêla Yeshaya ne bambi bakuabu ba mu Bibiliya ne badi kabayi ba mu Bibiliya, adi amueneka mu Mukanda wa Molomo.\n\nMukanda wa Molomo udi munda muawu ne bitupa anyi bipesa binena dikumi ne bitanu, bimanyika, kumbusha tshimua, bu mikanda, nangananga bibikidibua mu dîna dia mufundi mukulu wabi. Tshitupa tshia kumpala (mikanda isambombo ya kumpala, mishikila ne Omoni) tshidi diandamuna dia ku bitata bikesa bia Nefi. Pankatshi pa mukanda wa Omoni ne wa Mosiya kudi dibueja dibikidibua ne Miaku ya Molomo. Dibueja edi didi dituangaja miandiku mikanunyibua pa bitata bikesa ne tshikosu tshia Molomo tshia bitata binena.\n\nTshitupa tshila kupita, kumbukila ku Mosiya tô ne ku shapita 7 wa Molomo, kudi diandamuna dia tshikosu tshia Molomo tshia bitata bia Nefi. Tshitupa tshia ngoyelu, kumbukila ku shapita wa 8 wa Molomo tô ne ku ndekelu wa mukanda ewu, kukanuna kudi muana wa baluma wa Molomo, Moloni, uvua, kunyima kua dijikija miandiku ya moyo wa tatuenda, muenza tshikosu tshia miandiku ya Bena Yalede (bu mukanda wa Etele) ne kunyima kusakidila bitupa bimanyika bu mukanda wa Moloni.\n\nMu anyi pabuipi ne 421 p.d.K., Moloni, wa ndekelu wa ku bambi balondi ba malu a kala ba Bena Nefi, wakakanga miandiku ya tshijila eyi ne kuyisokoka mu Mukalenga, bua kulopodibua mu matuku a ku ndekelu, bu muvuabi bidianjila kuamba kudi dîyi dia Nzambi ku njila wa bambi benda ba kala. Mu 1823 p.d.K., Moloni umua ewu, apu muntu mubika, wakakumbula Muambi Joseph Smith ne kulondakaja kufila bitata bikanunyibua kudiye.\n\nBitangila mfundilu ewu: Dibeji dia dîna dia ntuadijilu, katataka kudianjila dibeji dia tshikebelu, didi diangatshila ku bitata ne didi dia ku mifundilu ya tshijila. Bibangilu kabiyi bikuma mu italika to, bu mudi mu 1 Nefi ne katataka kudianjila Mosiya shapita 9, bidi pabi bia ku mifundilu ya tshijila. Bibangilu mu italika, bu mudi mu ngumvuijilu ya shapita, kabiena bia ntuadijiluwa mifundilu to, kadi bidi mambuluisha a kulonga melamu bua dikuatshisha mu kubala.\n\nAmua matupakana mu mifundilu avua mikala matungunuka mu mifundilu mishala ya Mukanda wa Molomo mupatudibua mu Angele. Mfundilu ewu udi muikala ne malengeji adi amueneka makumbana bua kutuala mukanda ewu mu diakanyinangana ne malu mamba a kumpala kua dipatudibua diawu ne mifundilu ya bangabanga ivua mifundulula kudi Muambi Joseph Smith.\n\n", "1-ne 1": "[center][font_size=26]Mukanda wa Kumpala wa Nefi[/font_size][/center]\n\nBumfumu buenda ne Dikuatshila dienda\n\nMulubu wa Lehi, ne mukaji wenda Saliya, ne bana benda ba baluma banayi, bikala babikidibua, (kubangila ku muana wa kumpala) Lamana, Lemuele, Sama, ne Nefi. Mukalenga udi udimuisha Lehi bua kumbuka ku bulaba bua Yelushalema, bualu bua udi wamba ku Nyuma kudi bantu bitangila malu mabi abu ne badi bakeba bua kuangata moyo wenda. Udi wasa luendu lua matuku asatu mu tshipela ne dîku dienda. Nefi udi wangata bana babu ba baluma ne upinganyina miandiku ya Bena Yuda ku bulaba bua Yelushalema. Mulubu wa makenga abu. Badi bangata bana ba bakaji ba Yishemaela bu bakaji babu. Badi bangata mêku abu ne baya mu tshipela. Makenga ne ntatu yabu mu tshipela. Njila ya ngendu yabu. Badi balua ku mâyi manena. Bana babu ne Nefi ba baluma badi bamutombokela. Udi ubapuwisha, ne wenza buatu. Badi babikila dîna dia muaba ewu ne Buvula. Badi basabuka mâyi manena babuela mu bulaba bulaya, ne bikuabu. Ebi bidi bilondeshila ku mulubu wa Nefi; anyi mu mêyi makuabu, mema, Nefi, ngafundi miandiku eyi.\n\n[center][font_size=26]Shapita 1[/font_size][/center]\n\n[i]Nefi udi ubanga miandiku ya bantu benda—Lehi udi umona mu tshimônyi dikunji dia kapia ne ubala mu mukanda wa mambi—Udi usamuna Nzambi, udianjila kuamba dilua dia Mashiya, ne wamba ku Nyuma bua dibutuka dia Yelushalema—Udi ukengeshibua kudi bena Yuda. Pabuipi ne 600 k.d.K.[/i]\n\n1 Mema, Nefi, muikala muledibua kudi baledi bimpa, bua nanku mvua mulongeshibua kakesa mu dimanya dionsu dia tatuanyi; ne muikala mumona ntatu ya bungi mu matuku anyi, nansha nanku, muikala musuibua bikola kudi Mukalenga mu matuku anyi onsu; eyowa, muikala mupeta dimanya dikola dia buimpa ne dia malu masokoka a Nzambi, bua nanku ndi ngenza miandiku ya bienzedi bianyi mu matuku anyi.\n\n2 Eyowa, ndi ngenza miandiku mu muakulu wa tatuanyi, udi muikala wa dimanya dia bena Yuda ne muakulu wa bena Ejipitu.\n\n3 Ne ndi mumanya ne miandiku indi ngenza idi milelela; ne ndi ngenza ne tshianza tshianyi nkayanyi; ne ndi nyenza bilondeshila ku dimanya dianyi.\n\n4 Bualu biakalua ku ntuadijilu wa tshidimu tshia kumpala tshia bumfumu bua Sedekiya, mfumu wa Yuda, (tatuanyi, Lehi, muikala muikadila mu Yelushalema matuku enda onsu); ne mu tshidimu tshiotshimua atshi kuakalua bambi ba bungi, bamba ku Nyuma kudi bantu ne badi ne tshia kukudimuna mutshima, anyi tshimenga tshinena tshia Yelushalema netshibutuka bulelela.\n\n5 Pananku biakalua ne tatuanyi, Lehi, bu muvuaye uya wakasambila Mukalenga, eyowa, mena ne mutshima wenda onsu, bua bantu benda.\n\n6 Ne biakalua ne bu muvuaye usambila Mukalenga, kuakalua dikunji dia kapia ne diakikadila pa dibua kumpala kuenda; ne wakamona ne kumvua bia bungi; ne bua bualu bua malu akamonaye ne kumvuaye, wakakanka ne kuzakala menamena.\n\n7 Ne biakalua ne wakapingana ku nzubu wenda ku Yelushalema; ne wakadiupuila pa bulalu buenda, muikala mutûtshika kudi Nyuma ne kudi malu avuaye mumona.\n\n8 Ne muikala nanku mutûtshika kudi Nyuma, wakambudibua kula mu tshimônyi, mena ne wakamona diûlu diunzuluka, ne wakela meji mumona Nzambi musomba pa nkuasa wenda wa butumbi, munyunguludibua kudi bisumbu bia banjelu kabiyi kubala bamueneka bu bavua bimba misambu ne basamuna Nzambi wabu.\n\n9 Ne biakalua ne wakamona Umua utulukila munkatshi mua diûlu, ne wakamona ne dikenka dienda divua dipita edi dia diba mu mujalamu.\n\n10 Ne wakamona kabidi dikumi ne babidi bakuabu bamulonda, ne dikenka diabu divua dipita dia mitoto mûlu.\n\n11 Ne bakalua panshi ne bakaya pa mpala wa buloba; ne wa kumpala wakalua ne wakimana kumpala kua tatuanyi, ne wakamupesha mukanda, ne wakamuambila ne abala.\n\n12 Ne biakalua ne bu muvuaye ubala, wakuwula ne Nyuma wa Mukalenga.\n\n13 Ne wakabala, wamba: Diakabi, diakabi kudi Yelushalema, bualu ngamonyi malu mapita bubi eba! Eyowa, ne tatuanyi wakabala malu a bungi bitangila Yelushalema—ne neabutuka, ne benamu; ba bungi nebafua ku muela wa mvita, ne ba bungi nebambudibua bakuatshibu ku Babulona.\n\n14 Ne biakalua ne pakabala tatuanyi ne pakamonaye malu a bungi manena ne a dikema, wakamba mu kutua tshikemu malu a bungi kudi Mukalenga; a bu nanku: Midimu yeba idi minena ne ya dikema, Ô Mukalenga Nzambi wa Bukitu Bonsu! Nkuasa weba wa butumbi udi kûlu mu diûlu, ne bukola, ne buimpa, ne lusa bieba bidi pa mutu pa bena pa buloba bonsu; ne, bualu bua udi ne lusa, kuakulekela ne badi balua kûdi, bafua to!\n\n15 Ne ku mushindu ewu ki muvua ngakuilu wa tatuanyi mu disamuna dia Nzambi wenda; bualu anyima wenda wakasanka, ne mutshima wenda mujima uvua muwula, bua bualu bua malu avuaye mumona, eyowa, avua Mukalenga mumuleja.\n\n16 Ne mpindiewu mema, Nefi, ntshiena ngenza mulubu mujima wa malu adi tatuanyi mufunda, bualu udi mufunda malu a bungi akamonaye mu bimônyi ne mu bilota; ne udi kabidi mufunda malu a bungi akambaye ku Nyuma ne akakulaye kudi bana benda, angabenga kufundila mulubu mujima.\n\n17 Kadi nengenza mulubu wa bienzedi bianyi mu matuku anyi. Monayi, ndi ngenza tshikosu tshia miandiku ya tatuanyi, pa bitata bindi muenza ne bianza bianyi nkayanyi; pananku, kunyima kua mema kujikija kukosolola miandiku ya tatuanyi, pashisha nengenza mulubu wa moyo wanyi nkayawu.\n\n18 Bua nanku, ndi musua ne numanya, ne kunyima kua Mukalenga muleja malu a bungi a dikema kudi tatuanyi, Lehi, eyowa, bitangila dibutuka dia Yelushalema, monayi wakaya munkatshi mua bantu, ne wakabanga kuamba ku Nyuma ne kumanyisha kudibu bitangila malu avuaye mumona ne mumvua.\n\n19 Ne biakalua ne bena Yuda bakamuseka bua bualu bua bubi ne malu akajadikaye buabu; bualu bulelela wakajadika bua bubi buabu ne bua malu mapita bubi abu; ne wakajadika ne malu akamonaye ne akumvuaye, ne kabidi malu akabalaye mu mukanda, mamueneshibua patoka bua dilua dia Mashiya, ne kabidi disungila dia ba pa buloba.\n\n20 Ne pakumvua Bena Yuda malu â bakamufîkila tshiji; eyowa, mena bu ne bambi ba kala, bakipatabu, ne bakasabu mabua, ne bakashipabu; ne bakakeba kabidi moyo wenda, bua bawangata. Kadi monayi, mema, Nefi, nendeja kunudi ne midimu mimpa ya lusa lua Mukalenga idi pa bonsu badiye musungula, bua bualu bua ditabuija diabu, bua kubavuija ne bukitu mena ne ku bukola bua didipatuisha.\n\n", "1-ne 2": "[center][font_size=26]Shapita 2[/font_size][/center]\n\n[i]Lehi udi uya ne dîku dienda mu tshipela ku Mbuwa Mukunza—Badi bashiya bintu biabu—Lehi udi ufila mulambu kudi Mukalenga ne ulongesha bana benda ba baluma bua kulama mikenji—Lamana ne Lemuele badi banungena tatuabu—Nefi udi utumikila ne usambila ne ditabuija; Mukalenga udi wakula kudiye, ne udi usungudibua bua kukôkesha bana babu ba baluma. Pabuipi ne 600 k.d.K.[/i]\n\n1 Bualu, monayi, biakalua ne Mukalenga wakakula kudi tatuanyi, eyowa, mena mu tshilota, ne wakamba kudiye: Udi mubeneshibua Lehi, bua bualu bua malu awudi muenza; ne bualu bua udi muikala ne lulamatu ne mumanyisha bantu malu angakakupeshela mukenji, Mona, badi bakeba bua kuangata moyo weba.\n\n2 Ne biakalua ne Mukalenga wakapesha tatuanyi mukenji, mena mu tshilota, ne angata dîku dienda ne aya mu tshipela.\n\n3 Ne biakalua ne wakatumikila dîyi dia Mukalenga, bua nanku wakenza muakamupeshela Mukalenga mukenji.\n\n4 Ne biakalua ne wakaya mu tshipela. Ne wakashiya nzubu wenda, ne bulaba bua bupianyi buenda, ne ngolo wenda, ne mpalata wenda, ne bintu bienda bia mushinga, ne kakaya ne tshintu nansha tshimua to, amu bikala dîku dienda, ne biakudia, ne ntenta, ne wakaya mu tshipela.\n\n5 Ne wakapueka ku mikalu pabuipi ne muelelu wa Mbuwa Mukunza; ne wakenda mu tshipela mu mikalu idi pabuipi menamena ne Mbuwa Mukunza; ne wakenda mu tshipela ne dîku dienda, divua dikala ne mamuanyi, Saliya, ne bakulu banyi ba baluma, bavua bikala Lamana, Lemuele, ne Sama.\n\n6 Ne biakalua ne pavuaye muenda matuku asatu mu tshipela, wakâsa ntenta wenda mu tshibanda ku mpenga wa musulu wa mâyi.\n\n7 Ne biakalua ne wakibaka tshiôshelu tshia mabua, ne wakafila mulambu kudi Mukalenga, ne wakasakidila kudi Mukalenga Nzambi wetu.\n\n8 Ne biakalua ne wakabikila dîna dia musulu, ne Lamana, ne uvua mupongoloka mu Mbuwa Mukunza; ne tshibanda tshivua mu mikalu pabuipi ne mukana muawu.\n\n9 Ne pakamona tatuanyi ne mâyi a musulu avua mapongoloka mu mpokolo wa Mbuwa Mukunza, wakakula kudi Lamana, wamba: Ô ne wikala bu mudi musulu ewu, upueka ne ditungunuka ku mpokolo wa buakana bonsu!\n\n10 Ne wakakula kabidi kudi Lemuele: Ô ne wikala bu mudi tshibanda etshi, mukamakana ne musuminyina, ne kutshinyungi mu dilama dia mikenji ya Mukalenga!\n\n11 Mpindiewu ebi wakakula bua bualu bua dîminyina dia nshingu dia Lamana ne Lemuele; bualu monayi, bakanungena tatuabu mu malu a bungi, bualu bua uvua muntu wa bimônyi, ne uvua mubapatula mu bulaba bua Yelushalema, bua kushiya bulaba bua bupianyi buabu, ne ngolo yabu, ne mpalata yabu, ne bintu biabu bia mushinga, bua kufuila mu tshipela. Ne ebi bakamba uvua muenza bua bualu bua meji masenji a mu mutshima wenda.\n\n12 Ne nanku Lamana ne Lemuele, bikala bakulu, bakanungena tatuabu. Ne bakanungana bualu bua kabavua bamanya ngenzelu wa Nzambi awu wakabafuka to.\n\n13 Nansha kabakitabuija ne Yelushalema, tshimenga tshinena atshi, tshivua mua kubutuka bilondeshila ku mêyi a bambi to. Ne bavua bu mudi Bena Yuda bavua ku Yelushalema, bavua bakeba bua kuangata moyo wa tatuanyi.\n\n14 Ne biakalua ne tatuanyi wakakula kudibu mu tshibanda tshia Lemuele, ne bukola, muikala muwula ne Nyuma, tô ne pakabukuka mibidi yabu kumpala kuenda. Ne wakabapuwisha, bua ne kabakakima kuakula kudiye to; bua nanku, bakenza bu muakabapeshaye mukenji.\n\n15 Ne tatuanyi uvua muikadila mu ntenta.\n\n16 Ne biakalua ne mema, Nefi, muikala nsonga menamena, nansha nanku muikala ne mubidi munena, ne kabidi muikala ne majinga manena a kumanya malu masokoka a Nzambi, bua nanku, ngakabila kudi Mukalenga; ne monayi wakankumbula, ne wakatekesha mutshima wanyi bua ne ngakitabuija mêyi onsu avua tatuanyi muakula; bua nanku, ntshiakamutombokela to bumuvua bana betu ba baluma.\n\n17 Ne ngakakula kudi Sama, muikala mmanyisha kudiye malu avua Mukalenga mumuenesha kundi ku Nyuma wa Tshijila wenda. Ne biakalua ne wakitabuija mêyi anyi.\n\n18 Kadi, monayi, Lamana ne Lemuele bakabenga kumvuila mêyi anyi; ne muikala munyingalala bualu bua dipapisha dia mitshima yabu ngakabila kudi Mukalenga buabu.\n\n19 Ne biakalua ne Mukalenga wakakula kundi, wamba: Udi mubeneshibua, Nefi, bua bualu bua ditabuija dieba, bualu udi munkeba ne dinanukila, ne bupuekela bua mutshima.\n\n20 Ne monsu munualama mikenji yanyi, nenulubuluka, ne nenulombodibua ku bulaba bua dilaya; eyowa, mena bulaba bundi mulongolola buenu; eyowa, bulaba budi bua disungula ku mutu kua malaba makuabu onsu.\n\n21 Ne monsu muakutombokela bana benu ba baluma, nebakoshibua ku mpala kua Mukalenga.\n\n22 Ne monsu muwalama mikenji yanyi, newenjibua mukôkeshi ne mulongeshi pa bana benu ba baluma.\n\n23 Bualu mona, mu dituku diantombokelabu adi, nembatshipa mena ne mutshipu mukola, ne kabakuikala ne bukôkeshi pa ndelanganyi yeba to pa kumbusha bobu pabu bantombokela.\n\n24 Ne bikalabi ne badi bantombokela, nebikala munyasu kudi ndelanganyi yeba, bua kubasonsola mu njila ya divuluka.\n\n", "1-ne 3": "[center][font_size=26]Shapita 3[/font_size][/center]\n\n[i]Bana ba Lehi ba baluma badi bapingana ku Yelushalema bua kupeta bitata bia tshiamua tshia kalabi—Labana udi ubenga kufila bitata—Nefi udi ukankamija ne ukimija bana babu ba baluma—Labana udi wiba bintu biabu ne widikija kubashipa—Lamana ne Lemuele badi batûta Nefi ne Sama ne muanjelu udi ubadiwula. Pabuipi ne 600–592 k.d.K.[/i]\n\n1 Ne biakalua ne mema, Nefi, kunyima kua kuakula ne Mukalenga, ngakapingana ku ntenta wa tatuanyi.\n\n2 Ne biakalua ne wakakula kundi, wamba: Mona, ndi mulota tshilota, munda muatshi Mukalenga mumpesha mukenji ne wewa ne bana benu ba baluma nupingana ku Yelushalema.\n\n3 Bualu mona, Labana udi ne miandiku ya Bena Yuda ne kabidi bulondanganyi bua bankambua banyi, ne bidi bidi bikanunyibua pa bitata bia kalabi.\n\n4 Bua nanku, Mukalenga mumpesha mukenji ne wewa ne bana benu ba baluma nuya ku nzubu wa Labana, ne nukeba miandiku eyi, ne nuyituala apa mu tshipela.\n\n5 Ne mpindiewu, mona bana benu ba baluma badi banungana, bamba, ebu budi bualu bukola bundi mulomba kudibu; kadi mona ntshiena mubulomba kudibu to, kadi udi mukenji wa kudi Mukalenga.\n\n6 Bua nanku ndâku, muananyi wa baluma, ne neusuibua kudi Mukalenga, bualu bua kuena munungana to.\n\n7 Ne biakalua ne mema, Nefi, ngakamba kudi tatuanyi: Nenya ne nengenza bintu bidi Mukalenga mumpeshela mukenji, bualu ndi mumanya ne Mukalenga kena upesha mikenji kudi bana ba bantu to, amu yeya mulongolola njila bua bobu kukumbaja tshintu tshidiye mubapeshela mukenji.\n\n8 Ne biakalua ne pakumvua tatuanyi mêyi â wakasanguluka menamena, bualu wakamanya ne mvua muikala mubeneshibua kudi Mukalenga.\n\n9 Ne mema, Nefi, ne bana betu ba baluma, tuakâsa luendu luetu mu tshipela, ne ntenta yetu, bua kubanda ku bulaba bua Yelushalema.\n\n10 Ne biakalua ne patuakabanda ku bulaba bua Yelushalema, mema ne bana betu ba baluma tuakebejangana.\n\n11 Ne tuakela nshobu—nganyi wa kutudi waya ku nzubu wa Labana. Ne biakalua ne nshobu wakakuata Lamana; ne Lamana wakabuela mu nzubu wa Labana, ne wakayikila nenda bu muvuaye musomba mu nzubu muenda.\n\n12 Ne wakajinga kupeta kudi Labana miandiku ivua mikanunyibua pa bitata bia kalabi, ivua mikala ne bulondanganyi bua bankambua batatuanyi.\n\n13 Ne monayi, biakalua ne Labana wakafîka tshiji, ne wakamuipata ku mpala kuenda; ne kakasua ne angata miandiku eyi to. Bua nanku, wakamba kudiye: Mona udi munyengi, ne nenkushipa.\n\n14 Kadi Lamana wakanyema ku mpala kuenda, ne wakalonda malu avua Labana muenza, kutudi. Ne tuakabanga kuikala ne kanyinganyinga menamena, ne bana betu ba baluma bavua pabuipi ne kupingana kudi tatuanyi mu tshipela.\n\n15 Kadi monayi ngakamba kudibu ne: Bu mudi Mukalenga ne moyo, ne bu mutudi ne moyo, katuakupueka kudi tatuetu mu tshipela to tô ne patudi tukumbaja bualu budi Mukalenga mutupeshela mukenji.\n\n16 Pananku, tuikalayi ne lulamatu mu dilama dia mikenji ya Mukalenga; bua nanku tupuekayi ku bulaba bua bupianyi bua tatuetu, bualu monayi udi mushiya ngolo, ne mpalata, ne mishindu yonsu ya mabanji. Ne muenza bionsu ebi bua mikenji ya Mukalenga.\n\n17 Bualu uvua mumanya ne Yelushalema neabutuka bulelela, bua bubi bua bantu.\n\n18 Bualu monayi, badi bapidia mêyi a bambi. Bua nanku, bu tatuanyi mushala mu bulaba ebu kunyima kua yeya mupeshibua mukenji bua kunyema bulaba ebu, monayi, uvua penda ufua. Bua nanku, bivua bikengedibua ne anyema bulaba ebu.\n\n19 Ne monayi, bidi lungenyi kudi Nzambi ne tupeta miandiku eyi, bua ne tukubila bana betu muakulu wa batatuetu;\n\n20 Ne kabidi bua ne tubakubila mêyi adi mikala makudibua mukana mua bambi bansantu bonsu, adi mikala mafidibua kudibu ku Nyuma ne bukola bua Nzambi, katshia buloba buabanga, mena ne tshikondu tshia lelu etshi.\n\n21 Ne biakalua ne ku mushindu wa ngakuilu ewu ngakitabujija bana betu ba baluma, ne bikala ne lulamatu mu dilama mikenji ya Nzambi.\n\n22 Ne biakalua ne tuakapueka ku bulaba bua bupianyi buetu, ne tuakasangisha ngolo wetu pamua, ne mpalata yetu, ne bintu bietu bia mushinga.\n\n23 Ne kunyima kua tuetu basangisha bintu ebi pamua, tuakabanda kabidi ku nzubu wa Labana.\n\n24 Ne biakalua ne tuakabuela kudi Labana, ne tuakajinga kudiye ne atupesha miandiku ivua mikanunyibua pa bitata bia kalabi, bituvua kumupeshela ngolo wetu, ne mpalata yetu, ne bintu bietu bionsu bia mushinga.\n\n25 Ne biakalua ne pakamona Labana bintu bietu, ne bivua bia bungi menamena, wakabiumvuila lukuka, mua ne wakatuipata, ne wakatuma basadidi benda bua kutushipa, bua angata bintu bietu.\n\n26 Ne biakalua ne tuakanyema kumpala kua basadidi ba Labana, ne tuakenzejibua bua kushiya bintu bietu panyima, ne biakapona mu bianza bia Labana.\n\n27 Ne biakalua ne tuakanyema mu tshipela, ne basadidi ba Labana kabakatukuata to, ne tuakasokoma munda mua lubuebua.\n\n28 Ne biakalua ne Lamana wakamfîkila tshiji, ne tatuanyi kabidi; ne kabidi Lemuele wakamfîkila tshiji, bualu wakumvuila mêyi a Lamana. Bua nanku Lamana ne Lemuele bakakula mêyi makola kutudi, bakunyi babu ba baluma, ne bakatutûta mena ne mulangala.\n\n29 Ne biakalua ne bu muvuabu batutûta ne mulangala, monayi, muanjelu wa Mukalenga wakalua ne kuimana kumpala kuabu, ne wakakula kudibu, wamba: Bua tshinyi nudi nutûta muakunyenu ne mulangala? Kanuena bamanya ne Mukalenga udi mumusungula bua kuikala mukôkeshi pa mutu penu, ne ebi bua malu mabi enu anyi? Monayi bandayi kabidi ku Yelushalema, ne Mukalenga neafila Labana mu bianza bienu.\n\n30 Ne kunyima kua muanjelu muakula netu, wakaya.\n\n31 Ne kunyima kua muanjelu muya, Lamana ne Lemuele bakabanga kabidi kunungana, bamba: munyi mudibi mua kuenzeka ne Mukalenga neafila Labana mu bianza bietu? Monayi, udi muntu wa bukitu, ne udi mua kupesha bantu mukenji, eyowa, mena udi mua kushipa makumi atanu; kadi bua tshinyi tuetu to?\n\n", "1-ne 4": "[center][font_size=26]Shapita 4[/font_size][/center]\n\n[i]Nefi udi ushipa Labana ku mukenji wa Mukalenga ne pashisha wangata bitata bia tshiamua tshia kalabi ku bulongolodi—Zolama udi usungula bua kudisanga ku dîku dia Lehi mu tshipela. Pabuipi ne 600–592 k.d.K.[/i]\n\n1 Ne biakalua ne ngakakula kudi bana betu ba baluma, ngamba: Tubandayi kabidi ku Yelushalema, ne tuikalayi ne lulamatu mu dilama mikenji ya Mukalenga; bualu monayi udi ne bukitu kupita buloba bonsu, kadi bua tshinyi kena ne bua kupita Labana ne bantu benda makumi atanu, eyowa, mena kupita makumi enda a binunu to?\n\n2 Bua nanku, tubandayi; tuikalayi ne makanda bumuvua Mose; bualu bulelela wakambila mâyi a Mbuwa Mukunza ne akapanduluka eku ne eku, ne batatuetu bakapita, kupatukabu mu bukuatshibu, panshi pûma, ne misumba ya basalayi ya Palô yakalonda ne yakafua mu mâyi a Mbuwa Mukunza.\n\n3 Mpindiewu monayi nudi bamanya ne bidi bilelela; ne nudi kabidi bamanya ne muanjelu uvua muakula kunudi; bua tshinyi nudi mua kuela mpata anyi? Tubandayi; Mukalenga udi ne makanda a kutupatuisha, mena bu batatuetu, ne kushipa Labana, mena bu Bena Ejipitu.\n\n4 Mpindiewu, pangakakula mêyi â, bakafîka tshiji kabidi, ne bavua batungunuka kunungana; nansha nanku bakandonda tô ne patuakalua pambelu pa bimanu bia Yelushalema.\n\n5 Ne bivua butuku; ne ngakenza ne basokoma pambelu pa bimanu. Ne kunyima kua basokoma, mema, Nefi, ngakadibueja mu tshimenga ne kuya mutangila ku nzubu wa Labana.\n\n6 Ne mvua mulombodibua kudi Nyuma, ntshiyi mudianjila kumanya malu amvua ne bua kuenza to.\n\n7 Nansha nanku ngakaya, ne bu mungakalua pabuipi ne nzubu wa Labana ngakamona muntu muluma, ne uvua mupona pa buloba kumpala kuanyi, bualu bua uvua mukuatshika mvinyo.\n\n8 Ne pangakalua kudiye ngakasangana ne uvua Labana.\n\n9 Ne ngakamona muela wenda wa mvita, ne ngakawupatula mu tshizubu tshiawu; ne tshilabi tshiawu tshivua tshia ngolo munonoka, ne mudimu wa ku bianza wawu uvua mulenga menamena, ne ngakamona ne tshitâtu tshiawu tshivua tshia tshiamua tshikolesha tshia mushinga mukola.\n\n10 Ne biakalua ne ngakenzejibua kudi Nyuma ne nshipa Labana; kadi ngakamba mu mutshima wanyi ne: Nansha ku musangu umua ntshiena mumatshisha mashi a muntu to. Ne ngakashinshikila ne ngakajinga ne ntshimushipi to.\n\n11 Ne Nyuma wakamba kundi kabidi ne: Mona Mukalenga wamufidi mu bianza bieba. Eyowa, ne mvua kabidi mumanya ne uvua mukeba bua kuangata moyo wanyi; eyowa, ne uvua mubenga kumvuila mikenji ya Mukalenga to; ne uvua kabidi munyenga bintu bietu.\n\n12 Ne biakalua ne Nyuma wakamba kundi kabidi ne: Mushipa, bualu Mukalenga wamufidi mu bianza bieba;\n\n13 Mona, Mukalenga udi ushipa bantu ba bubi bua kukumbaja tuipatshila tuenda tuakana. Bidi bimpa ne muntu umua afua pamutu pa ne tshisamba tshishinguluka ne tshifua mu dipanga dia ditabuija.\n\n14 Ne mpindiewu, pangakumvua mema, Nefi, mêyi â, ngakavuluka mêyi a Mukalenga akakulaye kundi mu tshipela, wamba ne: Monsu mualama ndelanganyi yeba mikenji yanyi, nebalubuluka mu bulaba bua dilaya.\n\n15 Eyowa, ne ngakela meji kabidi ne kabavua mua kulama mikenji ya Mukalenga bilondeshila ku mikenji ya Mose to, amu bikalabu ne mikenji.\n\n16 Ne mvua kabidi mumanya ne mikenji ivua mikanunyibua pa bitata bia kalabi.\n\n17 Ne kabidi, mvua mumanya ne Mukalenga uvua mufila Labana mu bianza bianyi bua bualu ebu—bua ne ngangata miandiku bilondeshila ku mikenji yenda.\n\n18 Bua nanku ngakatumikila dîyi dia Nyuma, ne ngakakuatshila Labana ku nsuki ya ku mutu, ne ngakakosa mutu wenda panshi ne muela wa mvita wenda nkayenda.\n\n19 Ne kunyima kua mema mukosa mutu wenda panshi ne muela wa mvita wenda nkayenda, ngakangata bilamba bia Labana ne ngakabivuala pambidi panyi nkayanyi; eyowa, kalamba konsu; ne ngakasuika biluilu bienda mu tshimonu tshianyi.\n\n20 Ne kunyima kua mema muenza nanku, ngakaya ku tshibutshilu tshia Labana. Ne bu mumvua nya mutangila ku tshibutshilu tshia Labana, monayi, ngakamona musadidi wa Labana uvua ne nsapi ya ku tshibutshilu. Ne ngakamupesha mukenji ne dîyi dia Labana, ne aya nanyi ku tshibutshilu.\n\n21 Ne wakatshinka ne mema mvua mfumu wenda, Labana, bualu wakamona bilamba ne kabidi muela wa mvita musuika ku tshimonu tshianyi.\n\n22 Ne wakamba kundi bitangila bakulu ba Bena Yuda, yeya muikala mumanya ne mfumu wenda, Labana, uvua mupatuka butuku nabu.\n\n23 Ne ngakakula kudiye bikala bu Labana.\n\n24 Ne ngakamuambila kabidi ne mvua ne bua kuya ne mikanunu, ivua pa bitata bia kalabi, kudi bakulu banyi ba baluma bavua dishiya dia bimanu.\n\n25 Ne ngakamutumina dîyi ne andonda.\n\n26 Ne yeya, utshinka ne ngakakula bua bana betu ba mu ekelezia, ne mvua bulelela Labana umvua mushipa, pananku wakandonda.\n\n27 Ne wakamba kundi misangu ya bungi bitangila bakulu ba Bena Yuda, bu mumvua nya kudi bana betu ba baluma bavua dishiya dia bimanu.\n\n28 Ne biakalua ne pakammona Lamana wakatshina bikola, ne kabidi Lemuele ne Sama. Ne bakanyema ku mpala kuanyi; bualu bakatshinka ne mvua Labana, ne uvua munshipa ne uvua ukeba bua kuangata mioyo yabu kabidi.\n\n29 Ne biakalua ne ngakababikila, ne bakangumvua; bua nanku, bakalekela kunyema ku mpala kuanyi.\n\n30 Ne biakalua ne pakamona musadidi wa Labana bana betu ba baluma wakabanga kuzakala, ne ukavu pabuipi ne kunyema kumpala kuanyi ne kupingana ku tshimenga tshia Yelushalema.\n\n31 Ne mpindiewu, mema, Nefi, muikala muntu wa mubidi munena, ne kabidi muikala mupeta makanda mavula kudi Mukalenga, bua nanku ngakakuata musadidi wa Labana, ne kumulama, bua ne kanyemi to.\n\n32 Ne biakalua ne ngakakula nenda, ne yeya mumvuila mêyi anyi, bu mudi Mukalenga ne moyo, ne bu mundi ne moyo, mena ne yeya mumvuila mêyi etu, netuepelesha moyo wenda.\n\n33 Ne ngakakula kudiye, mena ne diditshipa, ne kavua kutshina to; ne neikala muntu mudikadila bu mutudi biapuekaye netu mu tshipela.\n\n34 Ne ngakakula kabidi kudiye, ngamba: Bushuwa Mukalenga udi mutupesha mukenji bua kuenza bualu ebu; ne katuakunanukila mu dilama mikenji ya Mukalenga anyi? Bua nanku, biwapueka mu tshipela kudi tatuanyi newikala ne muaba kutudi.\n\n35 Ne biakalua ne Zolama wakapeta dikima pakumvuaye mêyi angakakula. Mpindiewu Zolama divua dîna dia musadidi; ne wakalaya ne neapueka mu tshipela kudi tatuetu. Eyowa, ne wakaditshipa kabidi kutudi ne neashala netu ku tshikondu atshi ne kunyima.\n\n36 Mpindiewu tuakajinga ne ashala netu bua bualu ebu, bua ne Bena Yuda kabamanyi bua dinyema dietu mu tshipela, bua kabalu kutulondakaja ne kutushipa to.\n\n37 Ne biakalua ne pakaditshipa Zolama kutudi, ditshina dietu bimutangila diakajika.\n\n38 Ne biakalua ne tuakangata bitata bia tshiamua tshia kalabi ne musadidi wa Labana, ne tuakaya mu tshipela, ne tuakenza luendu ku ntenta wa tatuetu.\n\n", "1-ne 5": "[center][font_size=26]Shapita 5[/font_size][/center]\n\n[i]Saliya udi udiwula Lehi—Bubidi buabu badi basanka bua dipingana dia bana babu ba baluma—Badi bafila milambu—Bitata bia kalabi bidi ne mifundu ya Mose ne ya bambi—Bitata bidi bileja ne Lehi udi kankanunuina ka Yosefe—Lehi udi wamba ku Nyuma bitangila ndelanganyi yenda ne dikuba dia bitata. Pabuipi ne 600–592 k.d.K.[/i]\n\n1 Ne biakalua ne kunyima kua tuetu bapueka mu tshipela kudi tatuetu, monayi, wakuwula ne disanka, ne mamuanyi, Saliya, kabidi, uvua ne disanka menamena, bualu uvua bulelela mudila bua bualu buetu.\n\n2 Bualu uvua mutshinka ne tuvua bafua mu tshipela; ne uvua kabidi mudiwula tatuanyi, umuambila ne uvua muntu wa bimônyi; wamba ne: Mona watupatuishi ku bulaba bua bupianyi buetu, ne bana banyi ba baluma kabatshienaku to, ne tudi tufua mu tshipela.\n\n3 Ne ku mushindu wa ngakuilu ewu ki muvua mamuanyi mudiwula tatuanyi.\n\n4 Ne bivua bikala bilua ne tatuanyi wakakula kudiye, wamba: Ndi mumanya ne ndi muntu wa bimônyi; bualu bu ntshiyi mumona malu a Nzambi mu tshimônyi to, ntshivua mmanya buimpa bua Nzambi to, kadi mvua kushala ku Yelushalema, ne kufua ne bana betu.\n\n5 Kadi mona, ndi mupeta bulaba bua dilaya, mu malu â ndi musanka; eyowa, ne ndi mumanya ne Mukalenga neupatuisha bana banyi ba baluma mu bianza bia Labana, ne neabapuekesha kabidi kutudi mu tshipela.\n\n6 Ne ku mushindu wa ngakuilu ewu tatuanyi, Lehi, wakasamba mamuanyi, Saliya, bitutangila, patutshivua tuenza luendu mu tshipela tubanda ku bulaba bua Yelushalema, bua kupeta miandiku ya Bena Yuda.\n\n7 Ne patuakapingana ku ntenta wa tatuanyi, monayi disanka diabu divua diwula ntenta, ne mamuanyi wakasambibua.\n\n8 Ne wakakula, wamba: Mpindiewu ndi mumanya bushuwa ne Mukalenga udi mupesha bayanyi mukenji bua kunyema mu tshipela; eyowa, ne ndi kabidi mumanya bushuwa ne Mukalenga udi mukuba bana banyi ba baluma, ne mubupatuisha mu bianza bia Labana, ne mubapesha bukola bua kukumbaja tshintu tshivua Mukalenga mubapesha mukenji. Ne wakakula ku mushindu wa ngakuilu ewu.\n\n9 Ne biakalua ne bakasanka menamena, ne bakafila mulambu ne milambu miôsha kudi Mukalenga; ne bakasakidila Nzambi wa Isalele.\n\n10 Ne kunyima kua bobu bakasakidila Nzambi wa Isalele, tatuanyi, Lehi, wakangata miandiku ivua mikanunyibua pa bitata bia kalabi, ne wakayikebulula kumbukila ku mbangilu.\n\n11 Ne wakamona ne ivua ne mikanda itanu ya Mose, ivua ilonda mulubu wa bufuki bua buloba, ne kabidi bua Adama ne Eva, bavua bikala baledi betu ba kumpala;\n\n12 Ne kabidi miandiku ya Bena Yuda ya katshia ku mbangilu, mena ne ku ntuadijilu wa bumfumu bua Sedekiya, mfumu wa Yuda;\n\n13 Ne kabidi mambi a bambi bansantu, katshia ku mbangilu, mena ne ku ntuadijilu wa bumfumu bua Sedekiya; ne kabidi mambi a bungi avua mikala makudibua mu mukana mua Yelemiya.\n\n14 Ne biakalua ne tatuanyi, Lehi, wakasangana kabidi pa bitata bia kalabi bulondanganyi bua batatuenda; bua nanku wakamanya ne uvua kankanunuina ka Yosefe; eyowa, mena Yosefe awu uvua muana wa Yakoba wa baluma, uvua mupanyibua mu Ejipitu, ne uvua mukubibua kudi tshianza tshia Mukalenga, bua akuba tatuenda, Yakoba, ne ba mu nzubu muenda bonsu ku difua ne tshiyola.\n\n15 Ne bavua kabidi bakapatudibua mu bukuatshibu ne mu bulaba bua Ejipitu, kudi Nzambi awu umua uvua mubakuba.\n\n16 Ne nanku tatuanyi, Lehi, wakajandula bulondanganyi bua batatuenda. Ne Labana kabidi uvua kankanunuina ka Yosefe, bua nanku yeya ne batatuenda bavua balama miandiku.\n\n17 Ne mpindiewu pakamona tatuanyi malu onsu â, wakula ne Nyuma, ne wakabanga kuamba ku Nyuma bitangila ndelanganyi yenda—\n\n18 Ne bitata bia tshiamua tshia kalabi ebi nebiya kudi bisamba bionsu, bisa bionsu, miakulu yonsu, ne bantu bonsu badi bikala ba ku ndelanganyi yenda.\n\n19 Pananku, wakamba ne bitata ebi bia tshiamua tshia kalabi kabiakujimina nansha; anyi dibalakana diabi kadiakututuka kabidi kunyima kua bikondu to. Ne wakamba ku Nyuma malu a bungi bitangila ndelanganyi yenda.\n\n20 Ne biakalua ne tô ne apa mema ne tatuanyi tuvua balama mikenji ivua Mukalenga mutupeshela mukenji.\n\n21 Ne tuakapeta miandiku ivua Mukalenga mutupeshela mukenji, ne tuakayikebulula ne tuakasangana ne ivuabu mua kujinga; eyowa, mena ivua ne mushinga munena kutudi, bua ne tuvua mua kukuba mikenji ya Mukalenga bua bana betu.\n\n22 Bua nanku, bivua lungenyi mu Mukalenga ne tuya nayi, bu mutuvua tuenza luendu mu tshipela batangila ku bulaba bua dilaya.\n\n", "1-ne 6": "[center][font_size=26]Shapita 6[/font_size][/center]\n\n[i]Nefi udi ufunda malu a Nzambi—Kipatshila ka Nefi kadi ka kuitabujija bantu bua kulua kudi Nzambi wa Abalahama ne kupandishibua. Pabuipi ne 600–592 k.d.K.[/i]\n\n1 Ne mpindiewu mema, Nefi, ntshiena ngamba bulondanganyi bua batatuanyi mu tshitupa tshia miandiku yanyi etshi to; nansha musangu umua kunyima tshia kubulonda pa bitata bindi mfundapu ebi to; bualu budi bulondibua mu miandiku idi milamibua kudi tatuanyi; bua nanku, ntshiena mbufunda mu mudimu ewu to.\n\n2 Bualu bidi bikumbana bua mema kuamba ne tudi tunkanunuina tua Yosefe.\n\n3 Ne kabiena bualu kundi ne ngikala mua kuamba mulubu mujima wa bintu bionsu bia tatuanyi, bualu kayena mua kufundibua pa bitata ebi to, bualu ndi ne dijinga dia muaba bua ne mfunda malu a Nzambi.\n\n4 Bualu tshiwudi tshia dijinga dianyi tshidi ne ngitabujija bantu bua kulua kudi Nzambi wa Abalahama, ne Nzambi wa Isaka, ne Nzambi wa Yakoba, ne bapandishibua.\n\n5 Bua nanku, bintu bidi bisankisha ba pa buloba ntshiena mfunda to, kadi bintu bidi bisankisha Nzambi ne badi kabayi ba pa buloba to.\n\n6 Bua nanku, nempesha mukenji kudi ndelanganyi yanyi, bua ne kabuwuji bitata ebi ne bintu bidi kabiyi bia mushinga kudi bana ba bantu to.\n\n", "1-ne 7": "[center][font_size=26]Shapita 7[/font_size][/center]\n\n[i]Bana ba Lehi ba baluma badi bapingana ku Yelushalema ne babikila Yishemaela ne ba mu nzubu muenda bua badisanga kudibu mu luendu luabu—Lamana ne bakuabu badi batomboka—Nefi udi ukankamija bana babu ba baluma bua kuikala ne ditabuija kudi Mukalenga—Badi bamusuika ne mionji ne bapangila lufu luenda—Udi ulekeshibua ku bukola bua ditabuija—Bana babu ba baluma badi balomba dibuikidila—Lehi ne bena dienda badi bafila mulambu ne milambu miôsha. Pabuipi ne 600–592 k.d.K.[/i]\n\n1 Ne mpindiewu ndi musua ne numanya, ne kunyima kua tatuanyi, Lehi, mujikija kuamba ku Nyuma bitangila ndelanganyi yenda, biakalua ne Mukalenga wakakula kudiye kabidi, wamba ne kabivua bimpa buenda, Lehi, ne aya ne dîku dienda nkayadi mu tshipela to; kadi ne bana benda ba baluma bangata bana ba bakaji ku dibaka, bua babishila Mukalenga ndelanganyi mu bulaba bua dilaya.\n\n2 Ne biakalua ne Mukalenga wakamupesha mukenji ne mema, Nefi, ne bana betu ba baluma, tupingana kabidi ku bulaba bua Yelushalema, ne tupueka ne Yishemaela ne dîku dienda mu tshipela.\n\n3 Ne biakalua ne mema, Nefi, ne bana betu ba baluma tuakaya kabidi mu tshipela bua kubanda ku Yelushalema.\n\n4 Ne biakalua ne tuakabanda ku nzubu wa Yishemaela, ne tuakasuibua ku mesu kua Yishemaela, mua ne tuakakula kudiye mêyi a Mukalenga.\n\n5 Ne biakalua ne Mukalenga wakatekesha mutshima wa Yishemaela, ne kabidi ba mu nzubu muenda, mua ne bakâsa luendu netu mu tshipela ku ntenta wa tatuanyi.\n\n6 Ne biakalua ne bu mutuvua tuenza luendu mu tshipela, monayi Lamana ne Lemuele, ne babidi ba ku bana ba bakaji ba Yishemaela, ne babidi ba ku bana ba baluma ba Yishemaela ne mêku abu, bakatutombokela; eyowa, mema, Nefi, ne Sama, ne tatuabu, Yishemaela, ne mukaji wenda, ne bana benda ba bakaji bakuabu basatu.\n\n7 Ne biakalua ne mu buntomboji abu bakajinga kupingana ku bulaba bua Yelushalema.\n\n8 Ne mpindiewu mema, Nefi, muikala munyingalala bua dipapa dia mitshima yabu, bua nanku ngakakula kudibu, ngamba, eyowa, mena kudi Lamana ne Lemuele: Monayi nudi bakulu banyi ba baluma, kadi munyi mudibi ne nudi bapapa bikola mu mitshima yenu, ne nudi bafofoma bikola mu meji enu, bua ne nudi nukengela ne mema, muakunyenu, ngakula kunudi, eyowa, ne nuleja tshilejilu?\n\n9 Munyi munudi kanuyi bumvuila dîyi dia Mukalenga to?\n\n10 Munyi munudi bapua moyo ne nuakamona muanjelu wa Mukalenga?\n\n11 Eyowa, ne munyi munudi bapua moyo bintu binena bidi Mukalenga mutuenzela, mu ditupatuisha mu bianza bia Labana, ne kabidi bua ne tupeta miandiku?\n\n12 Eyowa, ne munyi munudi bapua moyo ne Mukalenga udi bua kuenza bintu bionsu bilondeshila ku disua dienda, bua bana ba bantu, bikalabi ne badi benzela ditabuija kudiye? Bua nanku, tuikalayi ne lulamatu kudiye.\n\n13 Ne bikalabi ne tudi ne lulamatu kudiye, netupeta bulaba bua dilaya; ne nenumanya mu tshimua tshikondu tshilualua ne dîyi dia Mukalenga nedikumbajibua bitangila dibutuka dia Yelushalema; bualu malu onsu adi Mukalenga muakula bitangila dibutuka dia Yelushalema adi ne tshia kukumbajibua.\n\n14 Bualu monayi, Nyuma wa Mukalenga udi katataka ulekela kukuata nabu mudimu; bualu monayi, badi bapidia bambi, ne Yelemiya badi bela mu buloko. Ne bakakeba bua kuangata moyo wa tatuanyi, mua ne bakamuipata mu bulaba.\n\n15 Mpindiewu monayi, ndi nnuambila ne nenu bapingana ku Yelushalema nenufua penu nabu. Ne mpindiewu, nuenu basungula, bandayi ku bulaba, ne vulukayi mêyi andi ngakula kunudi, ne binuaya nenufua penu; bualu Nyuma wa Mukalenga udi ungenzeja ne ngakula nanku.\n\n16 Ne biakalua ne pamvua mema, Nefi, muakula kudi bana betu ba baluma mêyi â, bakamfîkila tshiji. Ne biakalua ne bakantua bianza, bualu monayi, bakafîka tshiji menamena, ne bakansuika ne mionji, bualu bavua bakeba bua kuangata moyo wanyi, bua ne banshiya mu tshipela bua kukusudibua kudi nyama ya dîtu.\n\n17 Kadi biakalua ne ngakasambila Mukalenga, ngamba: Ô Mukalenga, bilondeshila ku ditabuija dianyi didi kûdi, umpatuisha mu bianza bia bana betu ba baluma; eyowa, mena umpesha makanda bua ne nkosa mionji eyi indi musuikibua nayi.\n\n18 Ne biakalua ne pangakamba mêyi â, monayi, mionji yakasuluka ku bianza bianyi ne makasa, ne ngakimana kumpala kua bana betu ba baluma, ne ngakakula kudibu kabidi.\n\n19 Ne biakalua ne bakamfîkila tshiji kabidi, ne kukeba kuntua bianza; kadi monayi, umua wa ku bana ba bakaji ba Yishemaela, eyowa, ne kabidi mamuenda, ne umua wa ku bana ba baluma ba Yishemaela, bakasengelela bana betu ba baluma, mua ne bakatekesha mitshima yabu; ne bakalekela kukeba bua kuangata moyo wanyi.\n\n20 Ne biakalua ne bavua ne kanyinganyinga, bua bualu bua bubi buabu, mua ne bakinama kumpala kuanyi, ne bakansengelela ne mbabuikidila bualu buvuabu bangenzela.\n\n21 Ne biakalua ne ngakababuikidila bushuwa bionsu bivuabu benza, ne ngakabakankamija ne basambila Mukalenga Nzambi wabu bua dibuikidila. Ne biakalua ne bakenza nanku. Ne kunyima kua bajikija disambila Mukalenga tuakenza luendu kabidi mu luendu luetu batangila ku ntenta wa tatuetu.\n\n22 Ne biakalua ne tuakalua kuinshi ku ntenta wa tatuetu. Ne kunyima kua mema ne bana betu ba baluma ne bonsu ba mu nzubu mua Yishemaela balua kuinshi ku ntenta wa tatuanyi, bakasakidila kudi Mukalenga Nzambi wabu; ne bakafila mulambu ne milambu miôsha.\n\n", "1-ne 8": "[center][font_size=26]Shapita 8[/font_size][/center]\n\n[i]Lehi udi umona tshimônyi tshia mutshi wa moyo—Udi udia tshimuma tshiawu ne ujinga ne dîku dienda dienza momumua—Udi umona mulonda wa tshiamua, njila mufinakana ne mubumbakana, ne mabungi a mîdima adi abuikidija bantu—Saliya, Nefi ne Sama badi badia tshimuma, kadi Lamana ne Lemuele badi babenga. Pabuipi ne 600–592 k.d.K.[/i]\n\n1 Ne biakalua ne tuvua basangisha pamua mishindu yonsu ya mamînu a nkuaminu yonsu, bubidi bua nteta ya nkuaminu yonsu, ne kabidi bua mamînu a mamuma a nkuaminu yonsu.\n\n2 Ne biakalua ne pavua tatuanyi mutshikala mu tshipela wakakula kutudi, wamba: Monayi, ndi mulota tshilota; anyi, mu mêyi makuabu, ndi mumona tshimônyi.\n\n3 Ne monayi, bua bualu bundi mumona, ndi ne bualu bua kusankila mu Mukalenga bua bualu bua Nefi ne kabidi bua Sama; bualu ndi ne bualu bua kutshinka ne bobu, ne kabidi ba bungi ba ku ndelanganyi yabu, nebapandishibua.\n\n4 Kadi monayi, Lamana ne Lemuele, ndi ne ditshina menamena bua bualu buenu; bualu monayi, ndi ngela meji ne ngakamona mu tshilota tshianyi, tshipela tshia mîdima ne bufîka.\n\n5 Ne biakalua ne ngakamona muntu, ne uvua muvuala nkanzu mutoka; ne wakalua ne kuimana kumpala kuanyi.\n\n6 Ne biakalua ne wakakula kundi, ne kundomba ne mmulonda.\n\n7 Ne biakalua ne mumvua mundonda ngakadimona ne mvua mu muaba mutupu wa mîdima ne bufîka.\n\n8 Ne kunyima kua mema muenza luendu bua mutantshi wa meba a bungi mu mîdima, ngakabanga kusambila Mukalenga ne amfuila lusa, bilondeshila ku bungi bua midimu mimpa ya lusa luenda.\n\n9 Ne biakalua ne kunyima kua mema musambila Mukalenga ngakamona mpata munena ne mualabala.\n\n10 Ne biakalua ne ngakamona mutshi, wa tshimuma tshivuabu mua kujinga bua kupesha muntu disanka.\n\n11 Ne biakalua ne ngakaya ne ngakadia tshimuma tshiawu; ne ngakamona ne tshivua tshishema bikola, kupita bionsu bimvua mulabula kumpala. Eyowa, ne ngakamona ne tshimuma tshiawu tshivua tshitoka, kupita butoka bionsu bimvua mumona kumpala.\n\n12 Ne bu mumvua ndia tshimuma tshiawu tshiakuwuja anyima wanyi ne disanka dinena menamena; bua nanku, ngakabanga kujinga ne dîku dianyi ditshidia padi; bualu mvua mumanya ne tshivuabu mua kujinga kupita tshimuma tshikuabu tshionsu.\n\n13 Ne pangakakupa mesu ku mpenga yonsu, ne pamuapa mmona dîku dianyi padi, ngakamona musulu wa mâyi; ne uvua upueka, ne uvua pabuipi ne mutshi wa tshimuma tshimvua muikala ndia.\n\n14 Ne ngakatangila bua kumona kuvuawu uvuila; ne ngakamona mutu wawu katantshi kîpi; ne ku mutu wawu ngakamona mamuenu Saliya, ne Sama, ne Nefi; ne bavua bimana bu ne kabavua bamanya kuvuabu ne bua kuya to.\n\n15 Ne biakalua ne ngakababikila ne tshianza; ne kabidi ngakabambila ne dîyi dikola ne bavua ne bua kulua kundi, ne kudia tshimuma, tshivuabu mua kujinga kupita tshimuma tshikuabu tshionsu.\n\n16 Ne biakalua ne bakalua kundi ne bakadia pabu tshimuma.\n\n17 Ne biakalua ne ngakajinga ne Lamana ne Lemuele balua ne badia pabu tshimuma; bua nanku, ngakakupa mesu ku mutu kua musulu, ne pamuapa ndi mua kubamona.\n\n18 Ne biakalua ne ngakabamona, kadi bakabenga kulua kundi ne kudia tshimuma to.\n\n19 Ne ngakamona mulonda wa tshiamua, ne uvua mudiôlola ku muelelu wa musulu, ne ulombola ku mutshi kumvua muimana.\n\n20 Ne ngakamona kabidi njila mufinakana ne mubumbakana, uvua ulua buludi ne ku mulonda wa tshiamua, mena ku mutshi kumvua muimana; ne uvua kabidi ulombola ku mutu wa mpokolo, mena ku mpata munena ne mualabala, bu ne bivua bikala buloba.\n\n21 Ne ngakamona bisumbu bia bantu kabiyi kubala, ba bungi babu bavua basêsa kumpala, bua kufika ku njila uvua ulombola ku mutshi kumvua muimana.\n\n22 Ne biakalua ne bakasemena, ne kubuela mu njila uvua ulombola ku mutshi.\n\n23 Ne biakalua ne kuakajuka dibungi dia mîdima; eyowa, mena dibungi dia mîdima dinena menamena, mua ne bavua babuela mu njila bakajimija njila wabu, bua ne bakalaluka ne kujimina.\n\n24 Ne biakalua ne ngakamona bakuabu basêsa kumpala, ne bakalua ne bakakuata lusongu lua mulonda wa tshiamua; ne basêsa kumpala mu dibungi dia mîdima, balamata mulonda wa tshiamua, mena tô ne pakaluabu ne kudia tshimuma tshia ku mutshi.\n\n25 Ne kunyima kua badia tshimuma tshia ku mutshi bakakupa mesu bu ne bumvua bundu.\n\n26 Ne kabidi ngakakupa mesu ku mpenga yonsu, ne ngakamona, ku luseka lukuabu lua musulu wa mâyi, nzubu munena ne mualabala; ne uvua muimana bu ne uvua mûlu, kûlu mula kupita buloba.\n\n27 Ne uvua muwula ne bantu, bonsu bakola ne bansonga, baluma ne bakaji; ne mushindu wabu wa kuvuala uvua mupita mushila; ne bavua bamueneka bu bavua baseka ne bafunkuna minu kudi bavua balua ku tshimuma ne bavua bikala batshidia abu.\n\n28 Ne kunyima kua balabula tshimuma bakumvua bundu, bua bualu bua bavua babapetula; ne bakapambuka bua kuya mu njila mikandika ne bavua bajimina.\n\n29 Ne mpindiewu mema, Nefi, ntshiena ngakula mêyi onsu a tatuanyi to.\n\n30 Kadi, mu tshikosu tshia kufunda, monayi, wakamona misumba mikuabu ya bantu isêsa kumpala; ne yakalua ne kukuata ku lusongu lua mulonda wa tshiamua; ne yakasêsa kumpala mu njila wayi, itungunuka kukuata ku mulonda wa tshiamua bikola, tô ne pakaluabu ne kudiupuila ne kudia tshimuma tshia mutshi.\n\n31 Ne wakamona kabidi misumba mikuabu mikala ibabata njila wayi mitangila ku nzubu munena ne mualabala.\n\n32 Ne biakalua ne ba bungi bakafua mu ndondu ya mpokolo; ne ba bungi bakajimina ku mesu kuenda, bikala balaluka mu njila mienyi.\n\n33 Ne minena ivua misumba ivua mibuela mu nzubu muenyiawu. Ne kunyima kua babuela mu nzubu awu bakafunkuna munu wa nsênda kundi ne bavua bikala badia tshimuma kabidi; kadi katuakateya ntema kudibu to.\n\n34 Â avua mêyi a tatuanyi: Bualu bonsu bakabateya ntema bakapambuka.\n\n35 Ne Lamana ne Lemuele kabakadia tshimuma to, muakamba tatuanyi.\n\n36 Ne biakalua ne kunyima kua tatuanyi muakula mêyi onsu a mu tshilota anyi tshimônyi tshienda, avua mikala a bungi, wakamba kutudi, bua bualu bua malu â avuaye mumona mu tshimônyi, wakatshina menamena bua Lamana ne Lemuele; eyowa, wakatshina ne kabalu kumbushibua ku mpala kua Mukalenga.\n\n37 Ne wakabakankamija pashisha ne dinanga dionsu dia muledi muimpa, ne bumvuila mêyi enda, bua ne pamuapa Mukalenga ikala ne lusa kudibu, ne kabimanshi to; eyowa, tatuanyi wakabayisha.\n\n38 Ne kunyima kua yeya kubayisha, ne kabidi kuamba ku Nyuma kudibu bintu bia bungi, wakabalomba bua kulama mikenji ya Mukalenga; ne wakalekela kuakula kudibu.\n\n", "1-ne 9": "[center][font_size=26]Shapita 9[/font_size][/center]\n\n[i]Nefi udi wenza mishiki ibidi ya miandiku—Yonsu idi ibikidibua ne bitata bia Nefi—Bitata binena bidi ne malu a kala a panu; bia bikesa bidi bilonda nangananga malu a tshijila. Pabuipi ne 600–592 k.d.K.[/i]\n\n1 Ne malu onsu â tatuanyi wakamona, ne kumvua, ne kuakula, bu muikadila mu ntenta, mu tshibanda tshia Lemuele, ne kabidi malu makuabu manena a bungi, adi ka’ayi mua kufundibua pa bitata ebi to.\n\n2 Ne mpindiewu, bu mungakudi bitangila bitata ebi, monayi kabiena bitata bindi mfundapu mulubu mujima wa malu a kala a bantu banyi to; bualu bitata bindi mfundapu mulubu mujima wa bantu banyi ndi mubipesha dîna dia Nefi; bua nanku, bidi bibikidibua ne bitata bia Nefi, mu dîna dianyi nkayanyi; ne bitata ebi kabidi bidi bibikidibua ne bitata bia Nefi.\n\n3 Nansha nanku, ndi mupeta mukenji kudi Mukalenga bua kuenza bitata ebi, bua kipatshila ka pa buatshi bua ne kuikala mulubu uvua mukanunyibua wa disadila dia bantu banyi.\n\n4 Pa bitata bikuabu nepakanunyibua mulubu wa bumfumu bua bamfumu, ne mvita ne makokangana a bantu banyi; bua nanku bitata ebi bidi mu tshitupa tshinena bua disadila; ne bitata bikuabu bidi mu tshitupa tshinena bua bumfumu bua bamfumu ne mvita ne makokangana a bantu banyi.\n\n5 Pananku, Mukalenga udi mumpesha mukenji wa kuenza bitata ebi bua kipatshila ka lungenyi kudiye, kina kipatshila kandi ntshiyi mumanya to.\n\n6 Kadi Mukalenga udi mumanya malu onsu ku mbangilu; bua nanku, udi ulongolola njila bua kukumbaja midimu yenda yonsu munkatshi mua bana ba bantu; bualu monayi, udi ne bukola bonsu bua kukumbaja mêyi enda onsu. Ne bidi nanku. Amena.\n\n", "1-ne 10": "[center][font_size=26]Shapita 10[/font_size][/center]\n\n[i]Lehi udi udianjila kuamba ne Bena Yuda nebangatshibua bakuatshibu kudi Bena Babulona—Udi ulonda bua dilua munkatshi mua Bena Yuda dia Mashiya, Mupandishi, Musungidi—Lehi udi ulonda kabidi bua dilua dia umua watambuisha Muana wa Mukoku wa Nzambi—Lehi udi ulonda bua lufu ne dibika dia ku lufu dia Mashiya—Udi ufuanyikija ditangalaka ne disangisha dia Isalele ne mutshi wa olive—Nefi udi wakula bua Muana wa Nzambi, bua dipa dia Nyuma wa Tshijila, ne bua dijinga dia buakana. Pabuipi ne 600–592 k.d.K.[/i]\n\n1 Ne mpindiewu mema, Nefi, ndi ntungunuka ne kufunda mulubu wa bienzedi bianyi pa bitata ebi, ne bumfumu buanyi ne disadila dianyi; pananku, bua kutungunuka ne mulubu wanyi, ndi ne tshia kuakula kakesa bua malu a tatuanyi, ne kabidi bua a bana betu ba baluma.\n\n2 Bualu monayi, biakalua ne kunyima kua tatuanyi muakula mêyi a mu tshilota tshienda, ne kabidi bua kubakankamija bua kuikala ne dinanukila dionsu, wakakula kudibu bitangila Bena Yuda—\n\n3 Ne kunyima kua babutuka, mena tshimenga tshinena tshia Yelushalema atshi, ne ba bungi bambudibua mu bukuatshibu ku Babulona, bilondeshila ku tshikondu tshikumbanyina Mukalenga nkayenda, nebapingana kabidi, eyowa, mena kulopokibua ku bukuatshibu; ne kunyima kua balopokibua ku bukuatshibu nebâsa kabidi mu bulaba bua bupianyi buabu.\n\n4 Eyowa, mena bidimu nkama isambombo katshia ku tshikondu tshiakumbuka tatuanyi ku Yelushalema, muambi Nzambi neabisha munkatshi mua Bena Yuda—mena Mashiya, anyi, mu mêyi makuabu, Mupandishi wa ba pa buloba.\n\n5 Ne wakakula kabidi bitangila bambi, bunena bua bungi buabu buvua bujadika bua malu â, bitangila Mashiya ewu, uvuaye muakula, anyi Musungidi wa ba pa buloba.\n\n6 Pananku, bukua bantu bonsu buvua mu ngikadilu wa dijimina ne dipona, ne buvua bua kushala nanku kashidi, amu beyemena kudi Musungidi ewu.\n\n7 Ne wakakula kabidi bitangila muambi walua kumpala kua Mashiya, bua kulongolola njila wa Mukalenga—\n\n8 Eyowa, mena neaya ne abila mu tshipela wamba: Longololayi njila wa Mukalenga, ne lulamijayi njila yenda; bualu kudi umua munkatshi muenu muimana unudi kanuyi bamanya to; ne udi ne bukitu kumpita, muena nshinga wa tshisabata undi ntshiena mukumbana bua kusulula to. Ne tatuanyi wakakula bia bungi bitangila bualu ebu.\n\n9 Ne tatuanyi wakamba ne neatambuisha mu Betabala, dishiya dia Yadene; ne wakamba kabidi ne neatambuisha ne mâyi; mena ne neatambuisha Mashiya ne mâyi.\n\n10 Ne kunyima kua yeya mutambuisha Mashiya ne mâyi, neamanya ne kujadika ne wakatambuisha Muana wa Mukoku wa Nzambi, udi ne tshia kumbusha mibi ya ba pa buloba.\n\n11 Ne biakalua ne kunyima kua tatuanyi mêyi â wakakula kudi bana betu ba baluma bitangila lumu luimpa luayishibua munkatshi mua Bena Yuda, ne kabidi bitangila dishinguluka dia Bena Yuda mu dipanga dia ditabuija. Ne kunyima kua bashipa Mashiya, walua, ne kunyima kua muikala mushipibua neajuka ku bafua, ne neadimuenesha, ku Nyuma wa Tshijila, kudi Bena Bisamba bia Benda.\n\n12 Eyowa, mena tatuanyi wakakula bia bungi bitangila Bena Bisamba bia Benda, ne kabidi bitangila nzubu wa Isalele, ne neafuanyikijibua bu mudi ne mutshi wa olive, wa matamba atuka ne atangalaka pa mpala onsu wa buloba.\n\n13 Bua nanku, wakamba bidi bikengedibua ne tulombodibua ne dipunga dimua ku bulaba bua dilaya, mu dikumbaja dia dîyi dia Mukalenga, ne tutangalaka pa mpala onsu wa buloba.\n\n14 Ne kunyima kua nzubu wa Isalele mutangalaka, nebasangishibua pamua kabidi; anyi, mu tshikosu, kunyima kua Bena Bisamba bia Benda bapeta tshiwudi tshia Lumu Luimpa, matamba a ntuadijilu a mutshi wa olive, anyi bishadi bia nzubu wa Isalele, nealamatshishibuaku, anyi nebilua ku dimanya dia Mashiya mulelela, Mukalenga wabu ne Musungidi wabu.\n\n15 Ne ku mushindu wa ngakuilu ewu tatuanyi wakamba ku Nyuma ne kuakula kudi bana betu ba baluma, ne kabidi malu makuabu a bungi andi ntshiyi mfunda mu mukanda ewu to; bualu ndi mufunda bungi buawu onsu avua akengela buanyi mu mukanda wanyi mukuabu.\n\n16 Ne malu onsu â, andi muakuila, avua menzeka bu muvua tatuanyi muikadila mu ntenta, mu tshibanda tshia Lemuele.\n\n17 Ne biakalua kunyima kua mema, Nefi, muikala mumvua mêyi onsu a tatuanyi, bitangila malu onsu avuaye mumona mu tshimônyi, ne kabidi malu avuaye muakula ku bukola bua Nyuma wa Tshijila, bukola buvuaye mupetela ku ditabuija kudi Muana wa Nzambi—ne Muana wa Nzambi uvua Mashiya walua—mema, Nefi, ngakajinga kabidi ne mmona, ne ngumvua, ne mmanya malu â, ku bukola bua Nyuma wa Tshijila, udi dipa dia Nzambi kudi bonsu badi bamukeba ne dinanukila, momumua mu bikondu bia kala ne mu tshikondu tshiadimueneshaye kudi bana ba bantu.\n\n18 Bualu udi momumua makelela mushala, lelu, ne bua kashidi; ne njila udi mulongolodibua bua bantu bonsu ku tshishimikidi tshia buloba, bikalabi ne badi bakudimuna mutshima ne balua kudiye.\n\n19 Bualu bua udi ukeba ne dinanukila neapeta; ne malu masokoka a Nzambi neabuludibua kudibu, ku bukola bua Nyuma wa Tshijila, momumua mu bikondu ebi ne mu bikondu bia kala, ne momumua mu bikondu bia kala ne mu bikondu bitshilualua; bua nanku, njila wa Mukalenga udi tshijengu tshimua tshia tshiendelela.\n\n20 Bua nanku vuluka, Ô muntu, bua bienzedi bieba bionsu neuvuishibua mu dilumbuluisha.\n\n21 Bua nanku, biwikala mukeba kuenza bubi mu matuku a ditêtshibua dieba, apu neusanganyibua ne manyanu kumpala kua nkuasa wa tshilumbuluilu wa Nzambi; ne tshintu nansha tshimua tshia manyanu katshiena mua kuikadila ne Nzambi to; bua nanku, udi ne tshia kuimanshibua bua kashidi.\n\n22 Ne Nyuma wa Tshijila udi upesha bukôkeshi ne ngakula malu â, ne ntshi’avidi to.\n\n", "1-ne 11": "[center][font_size=26]Shapita 11[/font_size][/center]\n\n[i]Nefi udi umona Nyuma wa Mukalenga ne udi ulejibua mutshi wa moyo mu tshimônyi—Udi umona mamuenda wa Muana wa Nzambi ne umanya bupuekela bua Nzambi—Udi umona ditambula, disadila, ne ditshiamakajibua dia Muana wa Mukoku wa Nzambi—Udi umona kabidi dibikidibua ne disadila dia bapostolo dikumi ne badidi ba Muana wa Mukoku. Pabuipi ne 600–592 k.d.K.[/i]\n\n1 Bualu biakalua ne kunyima kua mema kujinga bua kumanya malu avua tatuanyi mumona, ne kuitabuija ne Mukalenga uvua ne mukumbana bua ku amanyisha kundi, bu mumvua musomba nnana meji mu mutshima wanyi mvua muyishibua kula mu Nyuma wa Mukalenga, eyowa, ku mukuna mula menamena, umvua ntshiyi muanji kumona kumpala, ne pamvua ntshiyi muanji kudiata dikasa to.\n\n2 Ne Nyuma wakamba kundi: Mona, udi ujinga tshinyi?\n\n3 Ne ngakamba: Ndi njinga kumona malu avua tatuanyi mumona.\n\n4 Ne Nyuma wakamba kundi: Udi witabuija ne tatueba uvua mumona mutshi uvuaye muakuila anyi?\n\n5 Ne ngakamba: Eyowa, udi mumanya ne ndi ngitabuija mêyi onsu a tatuanyi.\n\n6 Ne pa ngakakula mêyi â, Nyuma wakabila ne dîyi dikola, wamba: Hozana kudi Mukalenga, Nzambi mutamba kûlu; bualu udi Nzambi pa mutu pa buloba bonsu, eyowa, mena kupita bionsu. Ne udi mubeneshibua, Nefi, bualu bua udi witabuija Muana wa Nzambi mutamba kûlu; pananku neumona malu awajingi.\n\n7 Ne Mona bualu ebu nebupeshibua kûdi bua tshimanyinu, ne kunyima kua wewa mumona mutshi wakakuama tshimuma tshivua tatueba mulabula, neumona kabidi muntu utulukila mu diûlu, ne yeya neumumona; ne kunyima kua wewa mumumona neujadika ne udi Muana wa Nzambi.\n\n8 Ne biakalua ne Nyuma wakamba kundi: Tangila! Ne ngakatangila ne kumona mutshi; ne uvua bu mudi mutshi uvua tatuanyi mumona; ne buimpa kumona buawu buvua bupita bikola, eyowa, kupita buimpa kumona bonsu; ne butoka buawu buvua bupitshila butoka bua neige mutangalaka.\n\n9 Ne biakalua ne kunyima kua mema mumona mutshi, ngakamba kudi Nyuma: Ngamonyi wandeji mutshi wa mushinga kupita bionsu.\n\n10 Ne wakamba kundi: Udi ujinga tshinyi?\n\n11 Ne ngakamba kudiye: Bua kumanya bujinguludi buawu—bualu mvua ngakula kudiye bu mudi muntu wakula; bualu mvua mumona ne uvua mu tshimfuanyi tshia muntu; kadi nansha nanku, mvua mumanya ne tshivua Nyuma wa Mukalenga; ne uvua wakula kundi bu mudi muntu wakula ne mukuabu.\n\n12 Ne biakalua ne wakamba kundi: Tangila! Ne ngakatangila bu bua kutangila kudiye, ne ntshiakamumona to; bualu uvua mujimina ku mpala kuanyi.\n\n13 Ne biakalua ne ngakatangila ne ngakamona tshimenga tshinena tshia Yelushalema, ne kabidi bikuabu bimenga. Ne ngakamona tshimenga tshia Nazaleta; ne mu tshimenga tshia Nazaleta ngakamona muana wa bakaji utshidi kamama, ne uvua mulengela ne mutoka menamena.\n\n14 Ne biakalua ne ngakamona diûlu diunzuluka; ne muanjelu wakapueka ne wakimana kumpala kuanyi; ne wakamba kundi: Nefi, udi umona tshinyi?\n\n15 Ne ngakamba kudiye: Muana wa bakaji utshidi kamama, mupita buimpa kumona ne bulengela kupita bana ba bakaji bakuabu bonsu batshidi tumama.\n\n16 Ne yeya wakamba kundi: Udi mumanya bupuekela bua Nzambi anyi?\n\n17 Ne ngakamba kudiye: Ndi mumanya ne udi munanga bana benda; nansha nanku, ntshiena mumanya diumvuija dia malu onsu to.\n\n18 Ne wakamba kundi: Mona, muana wa bakaji utshidi kamama uwudi umona udi mamuenda wa Muana wa Nzambi, ku mushindu wa mu musunyi.\n\n19 Ne biakalua ne ngakamona ne wakambudibua kula mu Nyuma; ne kunyima kua muikala muambudibua kula mu Nyuma bua mutantshi wa diba muanjelu wakakula kundi, wamba: Tangila!\n\n20 Ne ngakatangila ne kumona kabidi muana wa bakaji utshidi kamama, muambula muana mu maboku enda.\n\n21 Ne muanjelu wakamba kundi: Mona Muana wa Mukoku wa Nzambi, eyowa, mena Muana wa Tatu wa Tshiendelela! Udi mumanya diumvuija dia mutshi uvua tatueba mumona anyi?\n\n22 Ne ngakamuandamuna, ngamba: Eyowa, udi dinanga dia Nzambi didi didimuangalaja kula mu mitshima ya bana ba bantu; bua nanku, didibu mua kujinga kupita malu onsu.\n\n23 Ne wakakula kundi, wamba: Eyowa, ne dia disanka dipita kudi anyima.\n\n24 Ne kunyima kua yeya muamba mêyi â, wakamba kundi: Tangila! Ne ngakatangila, ne ngakamona Muana wa Nzambi uya munkatshi mua bana ba bantu; ne ngakamona ba bungi bapona panshi ku makasa enda ne bamukukuila.\n\n25 Ne biakalua ne ngakamona ne mulonda wa tshiamua, uvua tatuanyi mumona, uvua dîyi dia Nzambi, uvua ulombola ku mpokolo wa mâyi a moyo, anyi ku mutshi wa moyo; mâyi mina adi tshimueneshelu tshia dinanga dia Nzambi; ne ngakamona kabidi ne mutshi wa moyo uvua tshimueneshelu tshia dinanga dia Nzambi.\n\n26 Ne muanjelu wakamba kundi kabidi: Tangila ne Mona bupuekela bua Nzambi!\n\n27 Ne ngakatangila ne ngakamona Musungidi wa ba pa buloba, uvua tatuanyi muakula; ne ngakamona kabidi muambi walongolola njila kumpala kuenda. Ne Muana wa Mukoku wa Nzambi wakaya ne wakatambuishibua kudiye; ne kunyima kua mutambuishibua, ngakamona diûlu diunzuluka, ne Nyuma wa Tshijila utulukila mu diûlu ne utudila pa mutu penda mu tshimfuanyi tshia nkudimba.\n\n28 Ne ngakamona ne wakaya ulongesha bantu, mu bukola ne butumbi bunena; ne misumba ya bantu ivua misangishibua pamua bua kumumvua; ne ngakamona ne bakamuipata munkatshi muabu.\n\n29 Ne ngakamona kabidi bakuabu dikumi ne babidi bamulonda. Ne biakalua ne bavua bambudibua kula mu Nyuma ku mpala kuanyi, ne ntshiakabamona kabidi to.\n\n30 Ne biakalua ne muanjelu wakakula kundi kabidi, wamba: Tangila! Ne ngakatangila, ne ngakamona diûlu diunzuluka kabidi, ne ngakamona banjelu kudi bana ba bantu; ne bakabasadila.\n\n31 Ne wakakula kundi kabidi, wamba: Tangila! Ne ngakatangila, ne ngakamona Muana wa Mukoku wa Nzambi uya munkatshi mua bana ba bantu. Ne ngakamona misumba ya bantu bavua bikala babêdi, ne bavua bikala batatshishibua ne mishindu yonsu ya mabêdi, ne ne badiabulu ne nyuma ya bukoya; ne muanjelu wakakula ne kuleja malu â onsu kundi. Ne bakôndopibua ku bukola bua Muana wa Mukoku wa Nzambi; ne badiabulu ne nyuma ya bukoya bakipatshibua.\n\n32 Ne biakalua ne muanjelu wakakula kundi kabidi, wamba: Tangila! Ne ngakatangila ne ngakamona Muana wa Mukoku wa Nzambi, ne uvua mukuatshibua kudi bantu ; eyowa, Muana wa Nzambi wa Tshiendelela wakalumbuluishibua kudi ba pa buloba ; ne ngakamona ne ndi njadika.\n\n33 Ne mema, Nefi, ngakamona ne wakabandishibua pa mutshi mutshiamakana ne kushipibua bua mibi ya ba pa buloba.\n\n34 Ne kunyima kua mushipibua ngakamona misumba ya pa buloba, ne ivua misangishibua pamua bua kuluisha bapostolo ba Muana wa Mukoku; bualu ki muakabikibua dikumi ne babidi kudi muanjelu wa Mukalenga.\n\n35 Ne misumba ya pa buloba ivua misangishibua pamua; ne ngakamona ne ivua mu nzubu munena ne mualabala, mufuanangana ne nzubu uvua tatuanyi mumona. Ne muanjelu wa Mukalenga wakakula kundi kabidi, wamba: Mona ba pa buloba ne lungenyi luabu; eyowa, Mona nzubu wa Isalele udi mudisangisha pamua bua kuluisha bapostolo dikumi ne babidi ba Muana wa Mukoku.\n\n36 Ne biakalua ne ngakamona ndi njadika, ne nzubu munena ne mualabala uvua diditambisha dia ba pa buloba; ne wakupuka, ne diupuka dienda divua dinena menamena. Ne muanjelu wa Mukalenga wakakula kundi kabidi, wamba: Ki muikala dibutuka dia bisamba bionsu, bisa bionsu, miakulu yonsu ne bantu bonsu, baluisha bapostolo dikumi ne babidi ba Muana wa Mukoku.\n\n", "1-ne 12": "[center][font_size=26]Shapita 12[/font_size][/center]\n\n[i]Nefi udi umona mu tshimônyi bulaba bua dilaya; buakana, malu mabi, ne dikuluka dia benamu; dilua dia Muana wa Mukoku munkatshi muabu; munyi mualumbuluisha Bayidi dikumi ne babidi ne Bapostolo dikumi ne babidi Isalele; ne ngikadilu wendesha ku moyo ne wa bukoya wa badi bashinguluka mu dipanga dia ditabuija. Pabuipi ne 600–592 k.d.K.[/i]\n\n1 Ne biakalua ne muanjelu wakamba kundi: Tangila, ne mona ndelanganyi yeba, ne kabidi ndelanganyi ya bana benu ba baluma. Ne ngakatangila ne kumona bulaba bua dilaya; ne ngakamona misumba ya bantu, eyowa, mena bu ne bivua bungi bunena bu bua lusenga lua mu mbuwa.\n\n2 Ne biakalua ne ngakamona misumba misangishibua pamua bua kuluangana, umua ne mukuabu; ne ngakamona mvita, ne manunganyi a mvita, ne mashipeyangana ne muela wa mvita dinena munkatshi mua bantu banyi.\n\n3 Ne biakalua ne ngakamona nkongu ya bantu ya bungi ipita, ku mushindu wa mvita ne makokangana mu bulaba; ne ngakamona bimenga bia bungi, eyowa, mena ne ntshiakabibala to.\n\n4 Ne biakalua ne ngakamona dibungi dia mîdima pa mpala wa bulaba bua dilaya; ne ngakamona mipenyi, ne ngakumvua makubakuba, ne manyungana a buloba, ne mishindu yonsu ya mitoyi ya diyoyi; ne ngakamona buloba ne mabua, ne biakapanduluka; ne ngakamona mikuna yupuka bipesa; ne ngakamona mpata ya buloba, ne yakakosolokangana; ne ngakamona bimenga bia bungi ne biakadîna; ne ngakamona bia bungi ne biakôshika ne kapia; ne ngakamona bia bungi biakadishinda panshi, bua bualu bua dinyungana diabu.\n\n5 Ne biakalua ne kunyima kua mema mumona malu â, ngakamona dibungibungi dia mîdima, ne diakapita pa mpala wa buloba; ne monayi, ngakamona misumba ivua kayiyi mipona to bua bualu bua bitungu binena ne bitshinyisha bia Mukalenga.\n\n6 Ne ngakamona diûlu diunzuluka ne Muana wa Mukoku wa Nzambi utulukila mu diûlu; ne wakapueka ne kudileja kudibu.\n\n7 Ne ngakamona kabidi ne ndi njadika ne Nyuma wa Tshijila wakatulukila dikumi ne babidi bakuabu; ne bakajididibua kudi Nzambi, ne kusungudibua.\n\n8 Ne muanjelu wakakula kundi, wamba: Mona bayidi dikumi ne babidi ba Muana wa Mukoku, badi basungudibua bua kusadila ndelanganyi yeba.\n\n9 Ne wakamba kundi: Udi uvuluka bapostolo dikumi ne babidi ba Muana wa Mukoku anyi? Mona badi aba bâlumbuluisha bisa dikumi ne bibidi bia Isalele; bua nanku, basadidi dikumi ne babidi ba ndelanganyi yeba nebalumbuluishibua kudibu; bualu nudi ba mu nzubu wa Isalele.\n\n10 Ne basadidi dikumi ne babidi aba bawudi umona nebalumbuluisha ndelanganyi yeba. Ne, Mona, badi bakana bua kashidi; bualu bua bualu bua ditabuija diabu kudi Muana wa Mukoku wa Nzambi bilamba biabu bidi bitokeshibua mu mashi enda.\n\n11 Ne muanjelu wakamba kundi: Tangila! Ne ngakatangila, ne kumona nkongu ya bantu isatu ipita mu buakana ; ne bilamba biabi bivua bitoka mena bu mudi Muana wa Mukoku wa Nzambi. Ne muanjelu wakamba kundi: Aba badi batokeshibua mu mashi a Muana wa Mukoku, bua bualu bua ditabuija diabu kudiye.\n\n12 Ne mema, Nefi, ngakamona kabidi ba bungi ba ku lukongu lua bantu luinayi bakapita mu buakana.\n\n13 Ne biakalua ne ngakamona misumba ya pa buloba misangishibua pamua.\n\n14 Ne muanjelu wakamba kundi: Mona ndelanganyi yeba, ne kabidi ndelanganyi ya bana benu ba baluma.\n\n15 Ne biakalua ne ngakatangila ne kumona bantu ba ndelanganyi yanyi misangishibua pamua mu misumba minena bua kuluisha ndelanganyi ya bana betu ba baluma; ne bavua basangishibua pamua bua kuluangana.\n\n16 Ne muanjelu wakakula kundi, wamba: Mona mpokolo wa mâyi makoya uvua tatueba mumona; eyowa, mena musulu uvuaye muakuila; ne ndondu yawu idi mikala ndondu ya ngena.\n\n17 Ne mabungi a mîdima adi matêtshibua a diabulu, adi afofomija mesu, ne apapisha mitshima ya bana ba bantu, ne abalombola kula mu njila mialabala, bua ne bafua ne bajimina.\n\n18 Ne nzubu munena ne mualabala, uvua tatueba mumona, udi meji a tshianana ne diditambisha bia bana ba bantu. Ne lupongu lunena ne lutshinyisha ludi lubatapulula ; eyowa, mena dîyi dia bululama bua Nzambi wa Tshiendelela, ne Mashiya udi Muana wa Mukoku wa Nzambi, udi Nyuma wa Tshijila wamba ujadikila, ku mbangilu wa buloba tô ne tshikondu etshi, ne ku tshikondu etshi tô ne bua kashidi.\n\n19 Ne patshivua muanjelu wakula mêyi â, ngakatangila ne kumona ne ndelanganyi ya bana betu ba baluma yakaluisha ndelanganyi yanyi, bilondeshila ku dîyi dia muanjelu; ne bua bualu bua diditambisha dia ndelanganyi yanyi, ne bua matêtshibua a diabulu, ngakamona ne ndelanganyi ya bana betu ba baluma yakatamba bantu bavua bikala ndelanganyi yanyi bukola.\n\n20 Ne biakalua ne ngakatangila, ne ngakamona bantu bavua bikala ndelanganyi ya bana betu ba baluma ne bakatshimuna ndelanganyi yanyi; ne bakaya mu misumba pa mpala wa bulaba.\n\n21 Ne ngakabamona basangishibua pamua mu misumba; ne ngakamona mvita ne manunganyi a mvita munkatshi muabu; ne mu mvita ne manunganyi a mvita ngakamona nkongu ya bantu ya bungi ipita.\n\n22 Ne muanjelu wakamba kundi: Mona aba nebashinguluka mu dipanga dia ditabuija.\n\n23 Ne biakalua ne ngakamona, kunyima kua bashinguluka mu dipanga dia ditabuija bakalua bantu bafîkuluka, ne bendesha ku moyo, ne bakoya, buwula ne bufuba ne mishindu yonsu ya malu mapita bubi.\n\n", "1-ne 13": "[center][font_size=26]Shapita 13[/font_size][/center]\n\n[i]Nefi udi umona mu tshimônyi ekelezia wa diabulu muashibua munkatshi mua Bena Bisamba bia Benda, dijandula ne dikuatshibua ku bupika dia Amelika, dijimija dia bitupa bia bungi bia patoka ne bia mushinga bia Bibiliya, ngikadilu wa ku tshipeta tshia dipambuka dia bisamba bia benda, dipinguluja dia lumu luimpa, dilopoka dia mifundu ya matuku a ndekelu, ne dibakibua dia Siona. Pabuipi ne 600–592 k.d.K.[/i]\n\n1 Ne biakalua ne muanjelu wakakula kundi, wamba: Tangila! Ne ngakatangila ne ngakamona bisamba ne makalenga a bungi.\n\n2 Ne muanjelu wakamba kundi: Udi umona tshinyi? Ne ngakamba: Ngamonyi bisamba ne makalenga a bungi.\n\n3 Ne wakamba kundi: Ebi bidi bisamba ne makalenga a Bena Bisamba bia Benda.\n\n4 Ne biakalua ne ngakamona munkatshi mua bisamba bia Bena Bisamba bia Benda dienjibua dia ekelezia munena.\n\n5 Ne muanjelu wakamba kundi: Mona dienjibua dia ekelezia udi muikala mupita malu mapita bubi kupita ma’ekelezia makuabu onsu, udi ushipa bansantu ba Nzambi, eyowa, ne ubakengesha ne ubafinakaja panshi, ne ubakudika tshikokedi tshia tshiamua, ne ubavuija panshi mu bukuatshibu.\n\n6 Ne biakalua ne ngakamona ekelezia ewu munena ne wa malu mapita bubi; ne ngakamona diabulu ne uvua mufuki wawu.\n\n7 Ne ngakamona kabidi ngolo, ne mpalata, ne bilulu bia busu, ne bilulu bikunza-kunzû, ne lin muluka bimpa, ne mishindu yonsu ya bivualu bia mushinga; ne ngakamona bandumba ba bungi.\n\n8 Ne muanjelu wakakula kundi, wamba: Mona ngolo, ne mpalata, ne bilulu bia busu, ne bilulu bikunza-kunzû, ne lin muluka bimpa, ne bivualu bia mushinga, ne bandumba, bidi majinga a ekelezia munena ne wa malu mapita bubi ewu.\n\n9 Ne kabidi bua lumu lua ba pa buloba badi babutula bansantu ba Nzambi, ne babavuija panshi mu bukuatshibu.\n\n10 Ne biakalua ne ngakatangila ne ngakamona mâyi a bungi; ne avua atapulula Bena Bisamba bia Benda ne ndelanganyi ya bana betu ba baluma.\n\n11 Ne biakalua ne muanjelu wakamba kundi: Mona tshiji tshia Nzambi tshidi pa mutu pa ndelanganyi ya bana benu ba baluma.\n\n12 Ne ngakatangila ne ngakamona muntu muluma munkatshi mua Bena Bisamba bia Benda, mâyi a bungi avua mamutapulula ne ndelanganyi ya bana betu ba baluma; ne ngakamona Nyuma wa Nzambi, ne wakalua panshi ne wakenza pa mutu pa muntu ewu; ne wakaya pa mâyi a bungi, mena kudi ndelanganyi ya bana betu ba baluma, bavua mu bulaba bulaya.\n\n13 Ne biakalua ne ngakamona Nyuma wa Nzambi, ne wakenza pa mutu pa Bena Bisamba bia Benda bakuabu; ne bakapatuka mu bukuatshibu, pa mutu pa mâyi a bungi.\n\n14 Ne biakalua ne ngakamona misumba ya Bena Bisamba bia Benda ya bungi pa mutu pa bulaba bua dilaya; ne ngakamona tshiji tshia Nzambi, ne tshivua pa mutu pa ndelanganyi ya bana betu ba baluma; ne bakatangalajibua kumpala kua Bena Bisamba bia Benda ne bakatûtshibua.\n\n15 Ne ngakamona Nyuma wa Mukalenga, ne uvua pa mutu pa Bena Bisamba bia Benda, ne bakalubuluka ne kupeta bulaba bua bupianyi buabu; ne ngakamona ne bavua batoka, ne balengela ne bimpa kumona menamena, bumuvua bantu banyi kumpala kua bobu kushipibua.\n\n16 Ne biakalua ne mema, Nefi, ngakamona ne Bena Bisamba bia Benda bavua bapatuka mu bukuatshibu bakadipuekesha kumpala kua Mukalenga; ne bukola bua Mukalenga buvua nabu.\n\n17 Ne ngakamona ne bamamuabu ba Bena Bisamba bia Benda bavua basangishibua pamua pa mutu pa mâyi, ne pa mutu pa bulaba kabidi, bua kubaluisha mvita.\n\n18 Ne ngakamona ne bukola bua Nzambi buvua nabu, ne kabidi ne tshiji tshia Nzambi tshivua pa mutu pa bonsu bavua basangishibua pamua bua kubaluisha mvita.\n\n19 Ne mema, Nefi, ngakamona ne Bena Bisamba bia Benda bavua bapatuka mu bukuatshibu bavua bapatuishibua ku bukola bua Nzambi mu bianza bia bisamba bikuabu bionsu.\n\n20 Ne biakalua ne mema, Nefi, ngakamona ne bakalubuluka mu bulaba; ne ngakamona mukanda, ne uvua mutuadibua munkatshi muabu.\n\n21 Ne muanjelu wakamba kundi: Udi mumanya diumvuija dia mukanda anyi?\n\n22 Ne ngakamba kudiye: Ntshiena mumanya to.\n\n23 Ne wakamba ne: Mona udi upatukila mukana mua Muena Yuda. Ne mema Nefi, ngakabimona; ne wakamba kundi ne: Mukanda udi umona udi miandiku ya Bena Yuda, idi mikala ne bipungidi bia Mukalenga, bivuaye muenza kudi nzubu wa Isalele; ne idi kabidi mikala ne mambi a bungi a bambi bansantu; ne idi miandiku idi mifuanangana ne mikanunu idi pa bitata bia kalabi, amu kayena ya bungi to; nansha nanku, idi mikala ne bipungidi bia Mukalenga, bivuaye muenza kudi nzubu wa Isalele; bua nanku, idi ya mushinga wa bungi kudi Bena Bisamba bia Benda.\n\n24 Ne muanjelu wa Mukalenga wakamba kundi: Wamonyi ne mukanda uvua mupatukila mukana mua Muena Yuda; ne pavuawu mupatukila mu mukana mua Muena Yuda uvua ne tshiwudi tshia lumu luimpa lua Mukalenga, uvua bapostolo dikumi ne babidi bajadika buenda; ne badi bajadika bilondeshila ku bulelela budi kudi Muana wa Mukoku wa Nzambi.\n\n25 Pananku, malu â adi ayila kudi Bena Yuda mu bukezuka kudi Bena Bisamba bia Benda, bilondeshila ku bulelela budi kudi Nzambi.\n\n26 Ne pashisha adi ayila ku tshianza tshia bapostolo dikumi ne babidi ba Muana wa Mukoku, kudi Bantu ba bisamba bia bienda kufumina kudi Bena Yuda, udi umona dienjibua dia ekelezia awu munena ne wa malu mapita bubi, udi muikala mupita malu mapita bubi kupita ma’ekelezia makuabu onsu; bualu Mona, badi bumbusha ku lumu luimpa lua Muana wa Mukoku bitupa bia bungi bidi bia patoka ne mushinga mupita; ne kabidi bipungidi bia bungi bia Mukalenga badi bumbusha.\n\n27 Ne bionsu ebi badi benza bua kunyangakaja njila miakana ya Mukalenga, bua ne bafofomija mesu ne bapapisha mitshima ya bana ba bantu.\n\n28 Pananku, udi umona ne kunyima kua mukanda mupitshila ku bianza bia ekelezia munena ne wa malu mapita bubi, ne kudi malu a bungi a patoka ne a mushinga adi mumbushibua mu mukanda, udi muikala mukanda wa Muana wa Mukoku wa Nzambi.\n\n29 Ne kunyima kua malu a patoka ne a mushinga â mumbushibua udi uya kudi bisamba bionsu bia Bena Bisamba bia Benda; ne kunyima kua muya kudi bisamba bionsu bia Bena Bisamba bia Benda, eyowa, mena dishiya dia mâyi a bungi awamonyi ne Bena Bisamba bia Benda badi bapatuka mu bukuatshibu, udi umona—bua bualu bua malu a bungi a patoka ne a mushinga adi mumbushibua mu mukanda, avua mikala a patoka bua ngumvuilu wa bana ba bantu, bilondeshila ku patoka padi kudi Muana wa Mukoku wa Nzambi—bua bualu bua malu adi mumbushibua mu lumu luimpa lua Muana wa Mukoku â, bangi ba bungi menamena badi balenduka, eyowa, mua ne Satana udi ne bukola pa mutu pabu.\n\n30 Nansha nanku, udi umona ne Bena Bisamba bia Benda bapatuki mu bukuatshibu, ne badi bikala babandishibua ku bukola bua Nzambi kupita bisamba bikuabu bionsu, pa mpala wa bulaba budi buikala bua disungula ku mutu kua malaba makuabu onsu, budi buikala bulaba budi Mukalenga Nzambi muenza tshipungidi ne tatueba, bua ne ndelanganyi yenda neibupeta bu bulaba bua bupianyi buabu; pananku, udi umona ne Mukalenga Nzambi kakulekela ne Bena Bisamba bia Benda babutula dibondakaja dionsu dia ndelanganyi yeba, idi munkatshi mua bana benu ba baluma to.\n\n31 Nansha kakulekela ne Bena Bisamba bia Benda babutula ndelanganyi ya bana benu ba baluma to.\n\n32 Nansha Mukalenga Nzambi kakulekela ne Bena Bisamba bia Benda bashala bua kashidi mu ngikadilu mubi mupita wa bumpofu, udi mumona ne badimu, bua bualu bua bitupa bia patoka ne bia mushinga mutamba bia lumu luimpa lua Muana wa Mukoku bidi bibengedibua kudi ekelezia awu wa malu mapita bubi, wa dienjibua diwuvua mumona.\n\n33 Muana wa Mukoku udi wamba ne: Bua nanku nengikala ne lusa kudi Bena Bisamba bia Benda, ne ku dikumbula tshishadi tshia nzubu wa Isalele ne tshitungu tshinena.\n\n34 Ne biakalua ne muanjelu wa Mukalenga wakakula kundi, wamba: Mona, Muana wa Mukoku wa Nzambi udi wamba, kunyima kua mema mukumbula tshishadi tshia nzubu wa Isalele—ne tshishadi tshindi ngakuila tshidi ndelanganyi ya tatueba—pananku, kunyima kua mema mubakumbula ne tshitungu, ne mubatûta ku tshianza tshia Bena Bisamba bia Benda, ne kunyima kua Bena Bisamba bia Benda balenduka menamena, bua bualu bua bitupa bipita patoka ne bia mushinga mupita bia lumu luimpa lua Muana wa Mukoku bidi bikala bibengedibua kudi ekelezia awu wa malu mapita bubi, udi mamuenda wa bandumba, Muana wa Mukoku udi wamba—Nengikala ne lusa kudi Bena Bisamba bia Benda dituku adi, mua ne nentuala kudibu, mu bukola buanyi nkayanyi, bia bungi bia ku lumu luimpa luanyi, bikala patoka ne bia mushinga, Muana wa Mukoku udi wamba.\n\n35 Bualu, mona, Muana wa Mukoku udi wamba: Nendimuenesha kudi ndelanganyi yeba, bua bafunda malu a bungi angabalongesha, ikala patoka ne a mushinga; ne kunyima kua ndelanganyi yeba mibutuka, ne mishinguluka mu dipanga dia ditabuija, ne kabidi ndelanganyi ya bana benu ba baluma, Mona, malu â neasokokibua, bua kulua kudi Bena Bisamba bia Benda, ku dipa ne bukola bua Muana wa Mukoku.\n\n36 Ne mu wowu lumu luimpa luanyi nelufundibua, Muana wa Mukoku udi wamba, ne dibua dianyi ne lupandu luanyi.\n\n37 Ne babeneshibua badi aba bâkeba kupatuisha Siona wanyi ku dituku adi, bualu nebikala ne dipa ne bukola bua Nyuma wa Tshijila; ne biananukilabu tô ne ku ndekelu nebabandishibua ku dituku dia ndekelu, ne nebapandishibua mu bukalenga bua tshiendelela bua Muana wa Mukoku; ne ewu onsu watangalaja ditalala, eyowa, lumu lua disanka dikola, bu muikalabu balengela pa mikuna!\n\n38 Ne biakalua ne ngakamona tshishadi tshia ndelanganyi ya bana betu ba baluma, ne kabidi mukanda wa Muana wa Mukoku wa Nzambi, uvua mupatukila mukana mua Muena Yuda, ne wakavuila tshishadi tshia ndelanganyi ya bana benu ba baluma ufumina kudi Bena Bisamba bia Benda.\n\n39 Ne kunyima kua mulua kudibu ngakamona mikanda mikuabu, yakaluila ku bukola bua Muana wa Mukoku, ilua kudibu kumbukila kudi Bantu ba Bisamba bia Benda, bua kuitabujija Bantu ba Bisamba bia Benda ne tshishadi tshia ndelanganyi ya bana betu ba baluma, ne kabidi Bena Yuda bavua bikala batangalaka pa mpala onsu wa buloba, ne miandiku ya bambi ne ya bapostolo dikumi ne babidi ba Muana wa Mukoku idi milelela.\n\n40 Ne muanjelu wakakula kundi, wamba: miandiku ya ndekelu eyi, iwuvua mumona munkatshi mua Bantu ba bisamba bia ba benda, neishindamija bulelela bua ya kumpala, idi mikala ya bapostolo dikumi ne babidi ba Muana wa Mukoku, ne neimanyisha patoka ne mushinga wa malu adi mumbushibua kudibu; ne nebamanyisha bisa bionsu, miakulu yonsu, ne bantu bonsu, ne Muana wa Mukoku wa Nzambi udi Muana wa Tatu wa Tshiendelela, ne Mupandishi wa ba pa buloba; ne bantu bonsu badi ne tshia kulua kudiye, anyi kabena mua kupandishibua to.\n\n41 Ne badi ne tshia kulua bilondeshila ku mêyi âshindamijibua mukana mua Muana wa Mukoku; ne mêyi a Muana wa Mukoku neamanyishibua mu miandiku ya ndelanganyi yeba, momumua ne mu miandiku ya bapostolo dikumi ne babidi ba Muana wa Mukoku; bua nanku bubidi buayi neishikikibua pamua; bualu kudi kuikala Nzambi umua ne Mulami wa mikoku umua pa buloba bonsu.\n\n42 Ne tshikondu tshilualua tshiadimueneshaye kudi bisamba bionsu, kudi bubidi bua Bena Yuda ne kabidi kudi Bena Bisamba bia Benda; ne kunyima kua mudimuenesha kudi Bena Yuda ne kabidi kudi Bena Bisamba bia Benda, pashisha neadimuenesha kudi Bantu ba bisamba bia bena ne kabidi kudi Bena Yuda, ne ba ndekelu nebikala ba kumpala, ne ba kumpala nebikala ba ndekelu.\n\n", "1-ne 14": "[center][font_size=26]Shapita 14[/font_size][/center]\n\n[i]Muanjelu udi wambila Nefi bua mabenesha ne milawu biatuluka pa mutu pa Bantu ba Bisamba bia Benda—Kudi kuikala amu ma’ekelezia abidi: Ekelezia wa Muana wa Mukoku wa Nzambi ne ekelezia wa diabulu—Bansantu ba Nzambi mu bisamba bionsu badi bakengeshibua kudi ekelezia munena ne wa malu mapita bubi—Mupostolo Yone neafunda bitangila ndekelu wa buloba. Pabuipi ne 600–592 k.d.K.[/i]\n\n1 Ne nebilua ne, biumvuila Bena Bisamba bia Benda Muana wa Mukoku wa Nzambi mu dituku adi neadimuenesha kudibu mu dîyi, ne kabidi mu bukola, mu bulelela mena, ku diumbushibua dia mabua a kulendukila abu—\n\n2 Ne kabapapishidi Muana wa Mukoku wa Nzambi mitshima yabu to, nebabadibua munkatshi mua ndelanganyi ya tatueba; eyowa, nebabadibua munkatshi mua nzubu wa Isalele; ne nebikala bantu babeneshibua mu bulaba bulaya bua kashidi; kabakuvuishibua kabidi panshi mu bukuatshibu nansha; ne nzubu wa Isalele kakubuejakajibua kabidi nansha.\n\n3 Ne tshina tshinena atshi tshivua tshiumbudibua buabu kudi ekelezia awu munena ne wa malu mapita bubi, uvua muashibua kudi diabulu ne bana benda, bua ne apambuisha anyima ya bantu mu ngena—eyowa, ne tshina tshinena atshi tshivua tshiumbudibua bua dinyanguka dia bantu netshiuwula ne bavua batshiumbula, tô ne ku dinyanguka dijima diabu, ki mudi Muana wa Mukoku wa Nzambi wamba; kadi dinyanguka dia anyima to, amu bikala diedibua dienda mu ngena awu udi kayi ne ndekelu to.\n\n4 Bualu monayi, bidi bilondeshila ku bukuatshibu bua diabulu, ne kabidi bilondeshila ku bululama bua Nzambi, pa mutu pa bonsu benza bubi ne malu mapita bubi kumpala kuenda.\n\n5 Ne biakalua ne muanjelu wakakula kundi, Nefi, wamba: Wamonyi ne biakudimuna Bena Bisamba bia Benda mutshima nebikala bimpa buabu; ne udi mumanya kabidi bipungidi bia Mukalenga kudi nzubu wa Isalele; ne uvua kabidi mumvua ne ewu onsu udi kayi ukudimuna mutshima to udi ne tshia kufua.\n\n6 Bua nanku, diakabi kudi Bena Bisamba bia Benda bikalabi ne badi bapapishila Muana wa Mukoku wa Nzambi mitshima yabu.\n\n7 Bualu tshikondu tshidi tshilua, Muana wa Mukoku wa Nzambi udi wamba, tshingenza mudimu munena ne wa dikema munkatshi mua bana ba bantu; mudimu wikala wa tshiendelela, nansha ku tshianza tshimua anyi ku tshikuabu—nansha ku dibitabujija ne ku ditalala ne moyo wa tshiendelela, anyi ne ku dibalekela ku dipapisha dia mitshima yabu ne bumpofu bua meji abu, ne ku dikala bavuishibua panshi mu bukuatshibu, ne kabidi mu dinyanguka, bibidi mu mubidi ne mu nyuma, bilondeshila ku bukuatshibu bua diabulu, bumvua muakuila.\n\n8 Ne biakalua ne pakakula muanjelu mêyi â, wakamba kundi: Udi uvuluka bipungidi bia Tatu kudi nzubu wa Isalele anyi? Ngakamba kudiye, Eyowa.\n\n9 Ne biakalua ne wakamba kundi: Tangila, ne Mona ekelezia awu munena ne wa malu mapita bubi, udi muikala mamuenda wa malu mapita bubi, mufuki wawu udi muikala diabulu.\n\n10 Ne wakamba kundi: Mona kudi kuikala amu ma’ekelezia abidi; umua udi ekelezia wa Muana wa Mukoku wa Nzambi, ne mukuabu udi ekelezia wa diabulu; bua nanku, ewu onsu udi kayi wa ku ekelezia wa Muana wa Mukoku wa Nzambi to udi wa ku ekelezia awu munena, udi mamuenda wa malu mapita bubi; ne udi ndumba wa buloba bonsu.\n\n11 Ne biakalua ne ngakatangila ne ngakamona ndumba wa buloba bonsu, ne uvua musamba pa mutu pa mâyi a bungi; ne uvua ne bukalenga pa buloba bonsu, munkatshi mua bisamba bionsu, bisa bionsu, miakulu yonsu, ne bantu bonsu.\n\n12 Ne biakalua ne ngakamona ekelezia wa Muana wa Mukoku wa Nzambi, ne bungi buenda buvua bukesa, bua bualu bua bubi ne malu mapita bubi bia ndumba uvua musomba pa mutu pa mâyi manena; nansha nanku, ngakamona ne ekelezia wa Muana wa Mukoku, bavua bikala bansantu ba Nzambi, bavua kabidi pa mpala onsu wa buloba; ne makalenga abu pa mpala wa buloba avua makesa, bua bualu bua bubi bia ndumba munena umvua mumona.\n\n13 Ne biakalua ne ngakamona ne mamu munena wa malu mapita bubi wakasangisha misumba pamua pa mutu pa mpala wa buloba bonsu, munkatshi mua bisamba bionsu bia Bena Bisamba bia Benda, bua kuluisha Muana wa Mukoku wa Nzambi.\n\n14 Ne biakalua ne mema, Nefi, ngakamona bukola bua Muana wa Mukoku wa Nzambi, ne buakatuluka pa mutu pa bansantu ba mu ekelezia wa Muana wa Mukoku, ne pa mutu pa bantu ba tshipungidi ba Mukalenga, bavua batangalaka pa mpala onsu wa buloba; ne bavua bavuala biluilu bia buakana ne ne bukola bua Nzambi mu butumbi bunena.\n\n15 Ne biakalua ne ngakamona ne tshiji tshia Nzambi tshivua tshipumuinyibua ekelezia awu munena ne wa malu mapita bubi, mua ne kuvua mvita ne manunganyi a mvita munkatshi mua bisamba ne bisa bionsu bia pa buloba.\n\n16 Ne bu muakabanga kuikala mvita ne manunganyi a mvita munkatshi mua bisamba bionsu bivua bia kudi mamuenda wa malu mapita bubi, muanjelu wakakula kundi, wamba: Mona, tshiji tshia Nzambi tshidi pa mutu pa mamuenda wa bandumba; ne Mona, udi mumona malu onsu â—\n\n17 Ne palua dituku diapumuinyibua tshiji tshia Nzambi mamuenda wa bandumba, ne udi muikala ekelezia munena ne wa malu mapita bubi wa buloba bonsu, mufuki wawu udi diabulu, pashisha, ku dituku adi, mudimu wa Tatu neutuadija, mu dilongolola njila bua dikumbaja dia bipungidi bienda, bivuaye muenza kudi bantu benda badi bikala ba ku nzubu wa Isalele.\n\n18 Ne biakalua ne muanjelu wakakula kundi, wamba: Tangila!\n\n19 Ne ngakatangila ne kumona muntu, ne uvua muvuala nkanzu mutoka.\n\n20 Ne muanjelu wakamba kundi: Mona umua wa bapostolo dikumi ne babidi ba Muana wa Mukoku.\n\n21 Mona, neamona ne neafunda tshishadi tshia malu â; eyowa, ne kabidi malu a bungi akavua.\n\n22 Ne neafunda kabidi bitangila ndekelu wa buloba.\n\n23 Pananku, malu âfundaye adi malulama ne malelela; ne Mona, adi mafundibua mu mukanda uwakamona upatukila mukana mua Muena Yuda; ne ku tshikondu tshiakapatukilawu mukana mua Muena Yuda, anyi, ku tshikondu tshiapatukila mukanda mukana mua Muena Yuda, malu avua mafundibua avua patoka ne makezuka, ne a mushinga kupita ne mateketa bua ngumvuilu wa bantu bonsu.\n\n24 Ne Mona, malu âfunda mupostolo wa Muana wa Mukoku ewu adi malu a bungi awudi mumona; ne Mona, tshishadi neumona.\n\n25 Kadi malu awamona kunyima eku kuaku’afunda to; bualu Mukalenga Nzambi udi mupesha mupostolo wa Muana wa Mukoku wa Nzambi bua a’afunda.\n\n26 Ne kabidi bakuabu bakavuaku, kudibu wakaleja malu onsu, ne badi ba’afunda; ne adi makangibua bua kulopokela Nzubu wa Isalele, mu bukezuka buawu, bilondeshila ku bulelela budi kudi Muana wa Mukoku, mu tshikondu tshikumbanyina Mukalenga nkayenda.\n\n27 Ne mema, Nefi, ngakumvua ne ndi njadika, ne dîna dia mupostolo wa Muana wa Mukoku divua Yone, bilondeshila ku muaku wa muanjelu.\n\n28 Ne Mona, mema, Nefi, ndi mukandikibua bua kufunda tshishadi tshia malu amvua mumona ne mumvua; bua nanku malu andi mufunda adi mankumbana buanyi; ne ndi mufunda kadi tshitupa tshikesa tshia malu amvua mumona.\n\n29 Ne ndi njadika ne ngakamona malu akamona tatuanyi, ne muanjelu wa Mukalenga waka’amanyisha.\n\n30 Ne mpindiewu ndi njikija kuakula bitangila malu andi mumona pantshivua muambudibua kula mu nyuma; ne bikala malu onsu andi mumona ka’ayi mafundibua to, malu andi mufunda adi malelela. Ne bidi nanku. Amena.\n\n", "1-ne 15": "[center][font_size=26]Shapita 15[/font_size][/center]\n\n[i]Ndelanganyi ya Lehi idi ne bua kupeta lumu luimpa kumbukila kudi Bena Bisamba bia Benda mu matuku a ndekelu—Disangisha dia Isalele didi difuanyikijibua ku mutshi wa olive wa matamba a ntuadijilu alamatshishibuaku kabidi—Nefi udi ujingulula tshimônyi tshia mutshi wa moyo ne udi wakula bua bululama bua Nzambi mu diabulula bena bena bubi ku bakana. Pabuipi ne 600–592 k.d.K.[/i]\n\n1 Ne biakalua ne kunyima kua mema, Nefi, muikala muambudibua kula mu Nyuma, mumona malu onsu â, ngakapingana ku ntenta wa tatuanyi.\n\n2 Ne biakalua ne ngakamona bana betu ba baluma, ne bavua batandangana bitangila malu avua tatuanyi muakula kutudi.\n\n3 Bualu bulelela uvua muakula malu a bungi manena kutudi, avua mikala makola bua kumvua, amu muntu muebeja kudi Mukalenga; ne bobu bikala bapapisha mitshima yabu, bua nanku, kabakatangila kudi Mukalenga bu muvuabi kuikala to.\n\n4 Ne mpindiewu mema, Nefi, mvua munyingalala bua bualu bua dipapisha dia mitshima yabu, ne kabidi, bua bualu bua malu amvua mumona, ne mumanya avua ne tshia kulua kakuyi diepuka to bua bualu bua malu mapita bubi a bana ba bantu.\n\n5 Ne biakalua ne mvua mutûtshika bua bualu bua ntatu yanyi, bualu mvua mumona ne ntatu yanyi ivua minena kupita yonsu, bua bualu bua dibutuka dia bantu banyi, bualu mvua mumona dipona diabu.\n\n6 Ne biakalua ne kunyima kua mema mupeta makanda ngakakula kudi bana betu ba baluma, muikala njinga bua kumanya kudibu bualu bua matandu abu.\n\n7 Ne bakamba: Mona, katuena mua kumvua mêyi avua tatuetu muakula bitangila matamba a ntuadijilu a mutshi wa olive, ne kabidi bitangila Bena Bisamba bia Benda to.\n\n8 Ne ngakamba kudibu: Nuebeji Mukalenga anyi?\n\n9 Ne bakamba kundi: Katuena bebeja to; bualu Mukalenga kena uleja bualu bua nanku kutudi to.\n\n10 Monayi, ngakamba kudibu: Munyi mudibi ne kanuena nulama mikenji ya Mukalenga to? Munyi mudibi ne nenufua, bua bualu bua dipapisha dia mitshima yenu anyi?\n\n11 Kanuena nuvuluka malu avua Mukalenga muamba anyi?—Binuikala kanuyi bapapisha mitshima yenu to, ne nundomba ne ditabuija, bikala nuitaba ne nenupeta, ne dinanukila mu dilama dia mikenji yanyi, bulelela malu â neamanyishibua kunudi.\n\n12 Monayi, ndi ngamba kunudi, ne nzubu wa Isalele uvua mufuanyikijibua ne mutshi wa olive, kudi Nyuma wa Mukalenga uvua kudi tatuetu; ne monayi katuena batuka ku nzubu wa Isalele, ne katuena ditamba dia nzubu wa Isalele anyi?\n\n13 Ne mpindiewu, bualu budi tatuetu musua kumvuija bitangila dilamatshishibuaku dia matamba a ntuadijilu ku njila wa tshiwudi tshia Bena Bisamba bia Benda, budi, ne mu matuku a ndekelu, pâshinguluka ndelanganyi yetu mu dipanga dia ditabuija, eyowa, bua mutantshi wa bidimu bia bungi, ne bikondu bia bungi kunyima kua Mashiya mudimuenesha mu mubidi kudi bana ba bantu, pashisha tshiwudi tshia lumu luimpa lua Mashiya netshilua kudi Bena Bisamba bia Benda, ne kumbukila kudi Bena Bisamba bia Benda kuya kudi tshishadi tshia ndelanganyi yetu—\n\n14 Ne ku dituku adi tshishadi tshia ndelanganyi yetu netshimanya ne badi ba ku nzubu wa Isalele, ne badi bantu ba tshipungidi ba Mukalenga; ne pashisha nebamanya ne nebalua ku dimanya bitangila bankambua babu, ne kabidi ku dimanya bitangila lumu luimpa lua Musungidi wabu, luvuaye mulongesha batatuabu; bua nanku, nebalua ku dimanya bitangila Musungidi wabu ne bua tunungu tuina tua dilongesha dienda, bua ne bamanya mua kulua kudiye ne kupandishibua.\n\n15 Ne pashisha ku dituku adi kabakusanka ne kusamuna Nzambi wabu wa tshiendelela, dibua diabu ne lupandu luabu to anyi? Eyowa, ku dituku adi, kabakupeta makanda ne didishibua kumbukila ku mutshi wa mvinyo mulelela anyi? Eyowa, kabakulua ku tshisumbu tshia mikoko tshilelela tshia Nzambi anyi?\n\n16 Monayi, ndi ngamba kunudi, Eyowa; nebavulukibua kabidi munkatshi mua nzubu wa Isalele; nebalamatshishibuaku, bikala ditamba dia ntuadijilu dia mutshi wa olive, ku mutshi wa olive mulelela.\n\n17 Ne etshi tshidi tshivua tatuetu umvuija; ne uvua umvuija ne katshiakulua to tô ne kunyima kua bobu batangalajibua kudi Bena Bisamba bia Benda; ne udi umvuija ne nebilua ku njila wa Bena Bisamba bia Benda, bua Mukalenga aleja bukola buenda kudi Bena Bisamba bia Benda, bua bualu buina buabengedibuaye kudi Bena Yuda, anyi kudi nzubu wa Isalele.\n\n18 Bua nanku, tatuetu kena muakula bua ndelanganyi yetu nkayayi to, kadi kabidi bua nzubu yonsu wa Isalele, ufunkuna ku tshipungidi tshiakumbajibua mu matuku a ku ndekelu; tshipungidi tshidi Mukalenga muenza kudi tatuetu Abalahama, wamba: Kupitshila ku ndelanganyi yeba bisa bionsu bia pa buloba nebibeneshibua.\n\n19 Ne biakalua ne mema, Nefi, ngakakula bia bungi kudibu bitangila malu â; eyowa, ngakakula kudibu bitangila dipinguluja dia Bena Yuda mu matuku a ku ndekelu.\n\n20 Ne ngakabambulula kudibu mêyi a Yeshaya, wakakula bitangila dipinguluja dia Bena Yuda, anyi dia nzubu wa Isalele; ne kunyima kua bobu bapingulujibua kabakubuejakajibua kabidi to, nansha kabakutangalajibua kabidi to. Ne biakalua ne ngakakula mêyi a bungi kudi bana betu ba baluma, bua ne bakatalajibua ne bakadipuekesha kumpala kua Mukalenga.\n\n21 Ne biakalua ne bakakula kundi kabidi, bamba: Tshintu tshivua tatuetu mumona mu tshilota tshidi tshiumvuija tshinyi? Mutshi uvuaye mumona udi umvuija tshinyi?\n\n22 Ne ngakamba kudibu: Tshivua tshimueneshelu tshia mutshi wa moyo.\n\n23 Ne bakamba kundi: Mulonda wa tshiamua uvua tatuetu mumona, ulombola ku mutshi, udi umvuija tshinyi?\n\n24 Ne ngakamba kudibu ne divua dîyi dia Nzambi; ne ewu onsu umvuila dîyi dia Nzambi, ne wiminyina kudidi, kakufua nansha; nansha matêtshibua ne miketa ya kapia bia muluishi kabiakumutamba bukola ne ku bumpofu to, bua kubalombola ku dinyanguka.\n\n25 Bua nanku, mema, Nefi, ngakabakankamija bua kuteya ntema ku dîyi dia Mukalenga; eyowa, ngakabakankamija ne makanda onsu a anyima wanyi, ne ne bukola bonsu bumvua nabu, ne bateya ntema ku dîyi dia Nzambi ne bavuluka bua kulama mikenji yenda diba dionsu mu malu onsu.\n\n26 Ne bakamba kundi: Musulu wa mâyi uvua tatuetu mumona udi umvuija tshinyi?\n\n27 Ne ngakamba kudibu ne mâyi avua tatuanyi mumona avua bukoya; ne lungenyi luenda bikola ludînyibua mu malu makuabu bua ne kakamona bukoya bua mâyi to.\n\n28 Ne ngakamba kudibu ne uvua lupongu lubi lupita, luvua lutapulula bena bubi ku mutshi wa moyo, ne kabidi ku bansantu ba Nzambi.\n\n29 Ne ngakamba kudibu ne tshivua tshimueneshelu tshia ngena mubi mupita awu, uvua muanjelu muamba kundi uvua mulongolodibua bua bena bubi.\n\n30 Ne ngakamba kudibu ne tatuetu kabidi wakamona ne bululama bua Nzambi buakatapulula kabidi bena bubi ku bakana; ne dikenka diabu divua bu mudi dikenka dia kapia ka ndimi, kabanda kudi Nzambi bua kashidi ne kashidi, ne kakayi ne ndekelu.\n\n31 Ne bakamba kundi: Bualu ebu budi bumvuija mpaji ya mubidi mu matuku a ditêtshibua, anyi budi bumvuija ngikadilu wa ndekelu wa anyima kunyima kua lufu lua mubidi wa pa buloba, anyi budi buakula bua malu adi mikala a pa buloba?\n\n32 Ne biakalua ne ngakamba kudibu ne buvua tshimueneshelu tshia malu a bubidi bua a pa buloba ne a mu nyuma; bualu dituku nedilua dikalabu ne tshia kulumbuluishibua bilondeshila ku bienzedi biabu, eyowa, mena bienzedi bivua bienjibua kudi mubidi wa pa buloba mu matuku abu a ditêtshibua.\n\n33 Bua nanku, biafuabu mu bubi buabu badi ne bua kuimanshibua kabidi, bu ku malu adi mikala a mu nyuma, adi mikala atangila buakana; bua nanku, badi ne tshia kuimanyishibua kumpala kua Nzambi, bua kulumbuluishibua bilondeshila ku bienzedi biabu; ne bikala bienzedi biabu bivua bikala bukoya badi bakengedibua kuikala bakoya; ne bikalabu bakoya bidi bikengedibua ne kabena mua kuikadila mu bukalenga bua Nzambi to; biobi nanku, bukalenga bua Nzambi budi ne tshia kuikala pabu bukoya.\n\n34 Kadi monayi, ndi ngamba kunudi, bukalenga bua Nzambi kabuena mukoyato, ne tshintu katshiyi tshikezuka nansha tshimua katshiena mua kubuela mu bukalenga bua Nzambi to; bua nanku kudi kukengedibua kuikala muaba wa bukoya mulongolodibua bua bidi bikala bikoya.\n\n35 Ne kudi muaba mulongolodibua, eyowa, mena ngena mubi mupita awu umvua muakuila, ne diabulu udi mumulongolodi; bua nanku, ngikadilu wa ndekelu wa anyima ya bantu udi ne bua kuikadila mu bukalenga bua Nzambi, anyi kuipatshibua bua bualu bua bululama bumvua muakuila.\n\n36 Bua nanku, bena bubi badi bipatshibua ku bakana, ne kabidi ku mutshi wa moyo, udi muikala ne tshimuma tshidi ne mushinga mukola ne tshidibu mua kujinga menamena, kupita bimuma bikuabu bionsu; eyowa, ne tshidi tshikala dipa dipita bunena dia ku mapa onsu a Nzambi. Ne ngakakula nanku kudi bana betu ba baluma. Amena.\n\n", "1-ne 16": "[center][font_size=26]Shapita 16[/font_size][/center]\n\n[i]Bena bubi badi bamona bulelela ne budi lutatu—Bana ba baluma ba Lehi badi basela bana ba bakaji ba Yishemaela—Liahona ludi luludika njila wabu mu tshipela—Mêyi a kudi Mukalenga adi afundibua ba Liahona ku musangu ne ku musangu—Yishemaela udi ufua; dîku dienda didi dinungana bua bualu bua ntatu. Pabuipi ne 600–592 k.d.K.[/i]\n\n1 Ne mpindiewu biakalua ne kunyima kua mema, Nefi, muikala mujikija diakula kudi bana betu ba baluma, monayi bakamba kundi: Udi mutumanyisha malu makola, matupita makanda.\n\n2 Ne biakalua ne ngakamba kudibu ne mvua mumanya ne mvua muakula malu makola kudi bena bubi, bilondeshila ku bulelela; ne ndi mbingisha bakana, ne njadika ne nebabandishibua ku dituku dia ndekelu; bua nanku, bapîla badi bamona bulelela ne budi lutatu, bualu budi bubatapa ku mutshima.\n\n3 Ne mpindiewu bana betu ba baluma, bu ne nuvua bakana ne nuitaba bua kumvuila bulelela, ne kuteya ntema kudibu, bua nuenda bôloloka kumpala kua Nzambi, apu kanuakunungana bua bualu bua bulelela to, ne nuamba: Udi wakula malu makola kutudi.\n\n4 Ne biakalua ne mema, Nefi, ngakakankamija bana betu ba baluma, ne dinanukila dionsu, bua kulama mikenji ya Mukalenga.\n\n5 Ne biakalua ne bakadipuekesha nkayabu kumpala kua Mukalenga; mua ne ngakumvua disanka ne matekemena manena kudibu, bua ne benda mu njila ya buakana.\n\n6 Mpindiewu, malu onsu â mambibua ne menjibua bu muvua tatuanyi muikadila mu ntenta mu tshibanda tshivuaye ubikila ne Lemuele.\n\n7 Ne biakalua ne mema, Nefi, ngakangata umua wa ku bana ba bakaji ba Yishemaela ku dibaka; ne kabidi, bana betu ba baluma bakangata ba ku bana ba bakaji ba Yishemaela ku dibaka; ne Zolama kabidi wakangata muana wa buta wa bakaji wa Yishemaela ku dibaka.\n\n8 Ne nanku tatuanyi wakakumbaja mikenji yonsu ya Mukalenga ivua mikala mipeshibua kudiye. Ne kabidi mema, Nefi, mvua muikala mubeneshibua kudi Mukalenga menamena.\n\n9 Ne biakalua ne dîyi dia Mukalenga diakakula kudi tatuanyi butuku, ne kumupesha mukenji ne malaba âsa luendu luenda mutangila mu tshipela.\n\n10 Ne biakalua ne bu muakajuka tatuanyi mu dinda, ne kuya ku tshibi tshia ntenta, wakakema bikola pakamonaye panshi dibulungu mudimu wa bianza wa dikema; ne divua dia tshiamua tshia kalabi tshishema. Ne munda mua dibulungu muvua tulonda tubidi; ne kamua kavua kafunkuna kutuvua ne bua kuya mu tshipela.\n\n11 Ne biakalua ne tuakakunguija pamua bintu bionsu bituvua ne bua kuambula mu tshipela, ne bishadi bionsu bia biakudia bivua Mukalenga mutupesha; ne tuakangata mamînu a nkuaminu yonsu bua tuambula mu tshipela.\n\n12 Ne biakalua ne tuakangata ntenta yetu ne kuya mu tshipela, dinsambu dia musulu wa Lamana.\n\n13 Ne biakalua ne tuakenza luendu bua mutantshi wa matuku anayi, pabuipi ne njila wa ku sude ne sude ne esete, ne tuakâsa ntenta yetu kabidi; ne tuakabikila dîna dia muaba ewu ne Shazele.\n\n14 Ne biakalua ne tuakangata mata etu ne miketa yetu, ne kuya mu tshipela bua kushipa biakudia bua mêku etu; ne kunyima kua tuetu bashipa biakudia bua mêku etu tuakapingana kabidi kudi mêku etu mu tshipela, ku muaba wa Shazele. Ne tuakaya kabidi mu tshipela, tulonda njila wa momumua, tushala mu bitupa bifuka kupita bia mu tshipela, bivua bikala mu mikalu, pabuipi ne Mbuwa Mukunza.\n\n15 Ne biakalua ne tuakenza luendu bua mutantshi wa matuku a bungi, tushipa biakudia mu njila, ne mata etu ne miketa yetu ne mabua etu ne bieledi bietu.\n\n16 Ne tuakalonda njila ya dibulungu, ivua itulombola ku bitupa bipita bufuka bia mu tshipela.\n\n17 Ne kunyima kua tuetu benza luendu bua mutantshi wa matuku a bungi, tuakâsa ntenta yetu bua mutantshi wa diba, bua tudikishisha kabidi ne tupeta biakudia bua mêku etu.\n\n18 Ne biakalua ne bu mumvua mema, Nefi, nya kushipa biakudia, monayi, ngakatshibula buta buanyi, buvua buenjibua ne tshiamua tshikolesha tshishema; ne kunyima kua mema mutshibula buta buanyi, monayi, bana betu ba baluma bakamfîkila tshiji bua bualu bua dijimija dia buta buanyi, bualu katuakapeta biakudia to.\n\n19 Ne biakalua ne tuakapingana ku mêku etu katuyi ne biakudia to, ne bikala batshioka bikola, bua bualu bua luendu luabu, bakakenga bikola bua dipanga dia biakudia.\n\n20 Ne biakalua ne Lamana ne Lemuele ne bana ba baluma ba Yishemaela bakabanga kunungana menamena, bua bualu bua makenga ne ntatu yabu mu tshipela; ne tatuanyi kabidi wakabanga kunungena Mukalenga Nzambi wenda; eyowa, bavua bonsu bikala banyingalala menamena, mena bua ne bakanungena Mukalenga.\n\n21 Mpindiewu biakalua ne mema, Nefi, muikala mutatshishibua kudi bana betu ba baluma bua bualu bua dijimija dia buta buanyi, ne mata abu mikala majimija nkamba yawu, biakabanga kuikala bikola menamena, eyowa, mua ne katuvua mua kupeta biakudia to.\n\n22 Ne biakalua ne mema, Nefi, ngakakula bikola kudi bana betu ba baluma, bualu bua bavua bapapisha mitshima yabu kabidi, mena ne ku didiwula Mukalenga Nzambi wabu.\n\n23 Ne biakalua ne mema, Nefi, ngakenza buta kuangatshila ku mutshi, ne kuangatshila ku kasanzu kalulama, muketa; bua nanku, ngakadipaya ne buta ne muketa, ne tshieledi ne ne mabua. Ne ngakamba kudi tatuanyi: Kunyi kungaya bua kupeta biakudia?\n\n24 Ne biakalua ne wakebeja kudi Mukalenga, bualu bavua badipuekesha bua bualu bua mêyi anyi; bualu mvua muamba malu a bungi kudibu ne makanda a anyima wanyi.\n\n25 Ne biakalua ne dîyi dia Mukalenga diakalua kudi tatuanyi; ne uvua bulelela mutandishibua bua bualu bua dinungena Mukalenga dienda, mua ne uvua muvuishibua panshi mu ndondu ya kanyinganyinga.\n\n26 Ne biakalua ne dîyi dia Mukalenga diakamba kudiye: Tangila pa mutu pa dibulungu, ne Mona malu adi mafundibua.\n\n27 Ne biakalua ne pakamona tatuanyi malu avua mafundibua pa mutu pa dibulungu, wakatshina ne kuzakala menamena, ne kabidi bana betu ba baluma ne bana ba baluma ba Yishemaela ne bakaji betu.\n\n28 Ne biakalua ne mema, Nefi, ngakamona tulonda tuvua mu dibulungu, ne tuvua tuenda bilondeshila ku ditabuija ne dinanukila ne ntema bituakafila kuditu.\n\n29 Ne kuvua kabidi mfundilu mupia-mupia mufundibua pa mutu patu, uvua muikala muteketa bua kubala, wakatupesha ngumvuilu bitangila njila ya Mukalenga; ne uvua ufundibua ne ushintuludibua ku musangu ne ku musangu, bilondeshila ku ditabuija ne dinanukila dituvua tumupesha. Ne nanku tudi tumona ne ku njila mikesa Mukalenga udi ukumbaja malu manena.\n\n30 Ne biakalua ne mema, Nefi, ngakaya ku musongu wa mukuna, bilondeshila ku njila ivua mipeshibua pa mutu pa dibulungu.\n\n31 Ne biakalua ne ngakashipa nyama ya dîtu, mua ne ngakapeta biakudia bua mêku etu.\n\n32 Ne biakalua ne ngakapingana ku ntenta yetu, muambula nyama imvua mushipa; ne mpindiewu pakamonabu ne mvua mupeta biakudia, bu muvuadi dinena disanka diabu! Ne biakalua ne bakadipuekesha kumpala kua Mukalenga, ne bakela tuasakidila kudiye.\n\n33 Ne biakalua ne tuakâsa kabidi luendu luetu, tuenza luendu pabuipi ne njila wa momumua bu wa ku mbangilu; ne kunyima kua tuetu benza luendu bua mutantshi wa matuku a bungi tuakâsa ntenta yetu kabidi, bua ne tutudila mutantshi wa dibua.\n\n34 Ne biakalua ne Yishemaela wakafua, ne wakajîkibua mu muaba uvua ubikidibua ne Nahoma.\n\n35 Ne biakalua ne bana ba bakaji ba Yishemaela bakadila menamena, bua bualu bua dijimija dia tatuabu, ne bua bualu bua ntatu yabu mu tshipela; ne bakanungena tatuanyi, bualu bua uvua mubapatuisha ku bulaba bua Yelushalema, bamba: Tatuetu wafu; eyowa, ne tudi batambakana bikola mu tshipela, ne tudi bakenga ne ntatu, nzala, nyota, ne ditshioka bia bungi; ne kunyima kua makenga onsu â tudi ne tshia kufua mu tshipela ne nzala.\n\n36 Ne nanku bakanungena tatuanyi, ne kabidi mema; ne bakajinga kupingana kabidi ku Yelushalema.\n\n37 Ne Lamana wakamba kudi Lemuele ne kabidi kudi bana ba baluma ba Yishemaela: Monayi, tushipayi tatuetu, ne kabidi muanetu wa baluma Nefi, udi mudiangatshila bua kuikala mukôkeshi wetu ne mulongeshi wetu, tuetu badi bakulu benda.\n\n38 Mpindiewu, udi wamba ne Mukalenga udi muakula nenda, ne kabidi banjelu badi bamusadila. Kadi monayi, tudi bamanya ne udi ushima kutudi; ne udi ulonda malu â, ne udi wenza malu a bungi ku ngenzelu wa budimu wenda, bua adinga mesu etu, wela meji, pamuapa, ne atupambula mu tshipela tshienyi; ne kunyima kua mutupambula, udi wela meji bua kudienza mfumu ne mukôkeshi pa mutu petu, bua enza netu bilondeshila ku disua anyi ku nsankilu wenda. Ne ku mushindu ewu muanetu wa baluma Lamana wakasonsola mitshima yabu ku tshiji.\n\n39 Ne biakalua ne Mukalenga uvua netu, eyowa, mena dîyi dia Mukalenga diakalua ne diakakula mêyi a bungi kudibu, ne diakabatandisha menamena; ne kunyima kua batandishibua kudi dîyi dia Mukalenga bakalekela tshiji tshiabu, ne bakakudimuna mutshima ku mibi yabu, mua ne Mukalenga wakatubenesha kabidi ne biakudia, bua ne katufu to.\n\n", "1-ne 17": "[center][font_size=26]Shapita 17[/font_size][/center]\n\n[i]Nefi udi upeshibua mukenji bua kuenza buatu—Bana babu ba baluma badi bamuimanyina—Udi ubakankamija ku dibabadila malu a kala a malanda a Nzambi ne Isalele—Nefi udi muwula ne bukola bua Nzambi—Bana babu ba baluma badi bakandikibua bua kumulenga, bua kabafubididi bu disela diûma. Pabuipi ne 592–591 k.d.K.[/i]\n\n1 Ne biakalua ne tuakâsa kabidi luendu mu tshipela; ne tuakenza luendu pabuipi ne luseka ne batangila ku esete kumbukila ku tshikondu atshi. Ne tuakenza luendu ne tuakapututuka mu ntatu ya bungi mu tshipela; ne bakaji betu bakalela bana mu tshipela.\n\n2 Ne mabenesha a Mukalenga kutudi avua manena bikola, bua ne patutshivua tudia munyinyi mubishi mu tshipela, bakaji betu bavua ne diamusha dia bungi bua bana babu; ne bavua ne makanda, eyowa, mena bu mudi baluma; ne bakabanga kuitaba ngendu yabu kakuyi dinungana to.\n\n3 Ne nanku tudi tumona ne mikenji ya Nzambi idi ne tshia kukumbajibua. Ne bikalabi ne bana ba bantu badi batumikila mikenji ya Nzambi udi ubadisha, ne ubapesha makanda, ne ubapesha njila idibu mua kukumbajila bualu budiye mubapeshela mukenji; bua nanku, wakafila njila buetu patutshivua batudila mu tshipela.\n\n4 Ne tuakatudila mu tshipela bua mutantshi wa bidimu bia bungi, eyowa, mena bidimu muanda mukulu mu tshipela.\n\n5 Ne tuakalua ku bulaba butuvua tubikila ne Buvula, bua bualu bua bimuma biawu bivula ne kabidi buitshi bua muitu; ne bintu bionsu ebi bivua bilongolodibua kudi Mukalenga bua katufu to. Ne tuakamona mbuwa, utuakabikila ne Ileantumu, tshidi mu diandamuna dia miakulu tshiamba ne mâyi a bungi.\n\n6 Ne biakalua ne tuakâsa ntenta yetu ku muelelu wa mbuwa; ne nansha mutuvua bakenga ne ntatu ya bungi ne malu makola a bungi, eyowa, mena bia bungi bua ne katuvua mua kubifunda bionsu to, tuakasanka menamena patuakalua ku muelelu wa mbuwa; ne tuakabikila muaba ewu ne Buvula, bua bualu bua bimuma biawu bivula.\n\n7 Ne biakalua ne kunyima kua mema, Nefi, muikala mu bulaba bua Buvula bua mutantshi wa matuku a bungi, dîyi dia Mukalenga diakalua kundi, diamba: Juka, ne ndâku ku mukuna. Ne biakalua ne ngakajuka ne ngakabanda ku mukuna, ne ngakabila kudi Mukalenga.\n\n8 Ne biakalua ne Mukalenga wakakula kundi, wamba: Newenza buatu, ku mushindu ungakuleja, bua nya ne bantu beba dinsambu dia mâyi â.\n\n9 Ne ngakamba: Mukalenga, kunyi kungaya bua kupeta mabua a kuengulula, bua ngenza biamua bia mudimu bua kuenza buatu ku mushindu uwandeji?\n\n10 Ne biakalua ne Mukalenga wakangambila kumvua ne bua kuya bua kupeta mabua, bua ngenza biamua bia mudimu.\n\n11 Ne biakalua ne mema, Nefi, ngakenza mubanza wa kupupula nawu kapia, ne biseba bia nyama; ne kunyima kua mema muenza mubanza, bua ngikala ne bia kupupula nabi kapia, ngakatûtakaja mabua abidi bua ntemesha kapia.\n\n12 Bualu Mukalenga kavua ne apa mulekela ne tutemesha kapia kavula to, bu mutuvua tuenza luendu mu tshipela; bualu wakamba: Nemvuija biakudia bienu bishema, bua ne kanubilambi to;\n\n13 Ne nengikala kabidi bukenka buenu mu tshipela; ne nendongolola njila kumpala kuenu, bikalabi ne nenulama mikenji yanyi; bua nanku, monsu munualama mikenji yanyi nenulombodibua ku bulaba bulaya; ne nenumanya ne nudi nulombodibua kundi.\n\n14 Eyowa, ne Mukalenga wakamba kabidi ne: Kunyima kua nuenu bafika mu bulaba bulaya, nenumanya ne mema, Mukalenga, ndi Nzambi; ne mema, Mukalenga, ngakanupatuisha ku dibutuka; eyowa, ne mema ngakanupatula ku bulaba bua Yelushalema.\n\n15 Bua nanku, mema, Nefi, ngakenza monsu kulama mikenji ya Mukalenga, ne ngakakankamija bana betu ba baluma bua kuikala ne lulamatu ne dinanukila.\n\n16 Ne biakalua ne ngakenza biamua bia mudimu bia mabua amvua muengulula ku dibua.\n\n17 Ne pakamona bana betu ba baluma ne mvua pabuipi ne kuenza buatu, bakabanga kunnungena, bamba: Muanetu wa baluma udi mupota, bualu udi wela meji ne udi mua kuenza buatu; eyowa, ne udi kabidi wela meji ne udi mua kusabuka mâyi manena â.\n\n18 Ne nanku bana betu ba baluma bakandiwula, ne bakajinga ne kabakuatshi mudimu to, bualu kabakitabuija ne mvua mua kuenza buatu to; nansha kabakitabuija ne mvua mulongeshibua kudi Mukalenga to.\n\n19 Ne mpindiewu biakalua ne mema, Nefi, ngakanyingalala menamena bua bualu bua dipapa dia mitshima yabu; ne mpindiewu pakamonabu ne ngakabanga kunyingaladibua bakasanka mu mitshima yabu, mua ne basankila pa mutu panyi, bamba: Tuvua bamanya ne kuvua makuenza buatu to, bualu bua tuvua bamanya ne kuvua ne bujunguludi to; bua nanku, kuena mua kukumbaja mudimu munena nanku to.\n\n20 Ne udi bu tatuetu, mupambuisha kudi meji masenji a mu mutshima wenda; eyowa, watulombodi pambelu pa bulaba bua Yelushalema, ne tudi batambakana mu tshipela bua bidimu bia bungi ebi; ne bakaji betu bakenza midimu bikola, bikala banena ne mafu; ne badi balela bana mu tshipela ne bakenga bintu bionsu, amu pa kumbusha lufu; ne bivua mua kuikala bitamba bimpa bu bobu bafua kumpala kua kupatukabu ku Yelushalema pamutu pa kukengabu ntatu eyi.\n\n21 Monayi, bidimu bia bungi ebi tuakakenga mu tshipela, tshikondu tshituvua mua kuikala tusanka ne bintu bietu ne bulaba bua bupianyi buetu; eyowa, ne tuvua mua kuikala ne disanka.\n\n22 Ne tudi bamanya ne bantu bavua mu bulaba bua Yelushalema bavua bantu bakana; bualu bavua balama mikandu ne mêyi a Mukalenga, ne mikenji yenda yonsu, bilondeshila ku mikenji ya Mose; bua nanku, tudi bamanya ne badi bantu bakana; ne tatuetu wakabadiwula, ne watulombodi kula bualu bua tudi tumvuila mêyi enda; eyowa, ne muanetu wa baluma udi bu mudiye. Ne ku mushindu wa ngakuilu ewu bana betu ba baluma bakatunungena ne kutudiwulabu.\n\n23 Ne biakalua ne mema, Nefi, ngakakula kudibu, ngamba: Nudi nuitabuija ne batatuetu, bavua bikala bana ba Isalele, bavua mua kumbushibua mu bianza bia Bena Ejipitu bu bobu kabayi bumvuila mêyi a Mukalenga to anyi?\n\n24 Eyowa, nudi nutshinka ne bavua kupatuishibua mu bupika, bu Mukalenga kayi mupesha Mose mukenji ne abapatula mu bupika anyi?\n\n25 Mpindiewu nudi bamanya ne bana ba Isalele bavua mu bupika; ne nudi bamanya ne bavua bedibua bujitu bua midimu, buvua buikala bukola bua kuambula; bua nanku, nudi bamanya ne bivua bikengela kuikala bualu buimpa buabu, ne bapatuishibua mu bupika.\n\n26 Mpindiewu nudi bamanya ne Mose uvua mupeshibua mukenji kudi Mukalenga bua kuenza mudimu munena awu; ne nudi bamanya ne ku dîyi dienda mâyi a Mbuwa Mukunza akabuluka eku ne eku, ne bakapitamu pa malaba mûma.\n\n27 Kadi nudi bamanya ne Bena Ejipitu bakafua mu Mbuwa Mukunza, bavua bikala misumba ya basalayi ya Palô.\n\n28 Ne nudi bamanya kabidi ne bakadîshibua ne mana mu tshipela.\n\n29 Eyowa, ne nudi bamanya kabidi ne Mose, ku dîyi bilondeshila ku bukola bua Nzambi buvua kudiye, wakatûta dibua, ne kuakalopoka mâyi, bua ne bana ba Isalele bakamana nyota yabu.\n\n30 Ne nansha muvuabu balombodibua, Mukalenga Nzambi wabu, Musungidi wabu, uya kumpala kuabu, ubalombola mu munya ne ubapesha bukenka butuku, ne wenza malu onsu buabu avua akengedibua bua muntu kupeta, bakadipapisha mitshima ne bakadifofomija meji, ne kupenda Mose ne Nzambi mulelela ne moyo.\n\n31 Ne biakalua ne bilondeshila ku dîyi dienda wakababutula; ne bilondeshila ku dîyi dienda wakabalombola; ne bilondeshila ku dîyi dienda wakabenza malu onsu buabu; ne kakuvua bualu nansha bumua buenzeka to amu bikala ku dîyi dienda.\n\n32 Ne kunyima kua basabuka musulu wa Yadene wakabapesha bukitu ne ku dipata dia bantu ba mu bulaba, eyowa, tô ne ku dibatangalaja ku dibutuka.\n\n33 Ne mpindiewu, nudi nutshinka ne bana ba mu bulaba ebu, bavua bikala mu bulaba bua dilaya, bavua bikala bipatshibua kudi batatuetu, nudi nutshinka ne bavua bakana anyi? Monayi, ndi ngamba kunudi, To.\n\n34 Nudi nutshinka ne batatuetu bavua bua kusungidibua kubapita bikala bu bobu bikala bakana anyi? Ndi ngamba kunudi, To.\n\n35 Monayi, Mukalenga udi wangata bantu bonsu momumua; udi muakana udi usuibua kudi Nzambi. Kadi monayi, bantu aba bakabengela muaku onsu wa Nzambi, ne bakaboba mu malu mabi; ne tshiwudi tshia tshiji tshia Nzambi tshivua pa mutu pabu; ne Mukalenga wakabatshipila bulaba, ne kububenesha bua batatuetu; eyowa, wakabatshipilabu tô ne ku dibutuka diabu, ne wakabubenesha bua batatuetu tô ne ku dipeta diabu dia bukola pa mutu pabu.\n\n36 Monayi, Mukalenga udi mufuka buloba bua bantu basombamu; ne udi mufuka bana benda bua bâsamu.\n\n37 Ne udi ujula tshisamba tshiakana, ne ubutula bisamba bia bena bubi.\n\n38 Ne udi ulombola bakana kula mu malaba a mushinga, ne bena bubi udi ubutula, ne ubatshipila bulaba bua bualu buabu.\n\n39 Yeya udi ne bukôkeshi mûlu mu diûlu, bualu bua didi nkuasa wenda wa butumbi, ne buloba ebu budi tshitekelu tshia makasa enda.\n\n40 Ne udi unanga bikala nenda bu Nzambi wabu abu. Monayi, uvua munanga batatuetu, ne muenza tshipungidi nabu, eyowa, mena Abalahama, Isaka, ne Yakoba; ne wakavuluka bipungidi biakenzayi; bua nanku, wakabapatula mu bulaba bua Ejipitu.\n\n41 Ne wakabalulamija mu tshipela ne mulangala; bualu bua bakapapisha mitshima yabu, mena bu nuenu; ne Mukalenga wakabalulamija bua bualu bua malu mabi abu. Wakatuma nyoka ya mbûka ya lulengu munkatshi muabu; ne kunyima kua basumibua wakalongolola mushindu wa ne bôndopibua; ne mudimu uvuabu ne tshia kuenza uvua kutangila; ne bua bualu bua bupepela bua mushindu ewu, anyi buteketa buawu, kuvua ba bungi bakafua.\n\n42 Ne bakapapisha mitshima yabu ku musangu ne musangu, ne bakapenda Mose, ne Nzambi kabidi; nansha nanku, nudi bamanya ne bakalombodibua ku bukola buenda budi kabuyi kufuanyikija mu bulaba bua dilaya.\n\n43 Ne mpindiewu, kunyima kua malu onsu â, tshikondu tshiakalua tshiakaluabu bena bubi, eyowa, pabuipi ne ku diboba; ne ntshiena mutuishibua ne lelu kabena pabuipi ne kubutuka; bualu ndi mumanya ne dituku nedilua diabutukabu bulelela, amu pa kumbusha bakesa tshianana, bâpatudibua mu bukuatshibu.\n\n44 Bua nanku, Mukalenga wakapesha tatuanyi mukenji ne aya mu tshipela; ne Bena Yuda kabidi bakakeba bua kuangata moyo wenda; eyowa, ne nudi kabidi bakeba bua kuangata moyo wenda; bua nanku, nudi bashipianganyi mu mitshima yenu ne nudi bu mudibu.\n\n45 Nudi ne lukasa bua kuenza malu mabi kadi lujoku bua kuvuluka Mukalenga Nzambi wenu. Nuamonyi muanjelu, ne wakakula kunudi; eyowa, nuakumvua dîyi dienda ku musangu ne musangu; ne uvua muakula kunudi ne dîyi diteketa dikesa, kadi kanutshivua ne tshiumvuilu to, bua ne kanuvua mua kumvua mêyi enda to; bua nanku, wakakula kunudi bu mudi dîyi dia dikubakuba, divua dinyungusha buloba bu ne buvua mua kuabuluka pankatshi-nkatshi.\n\n46 Ne nudi bamanya kabidi ne ku bukola bua bukitu bua dîyi dienda udi mua kuenzeja buloba ne bujimina; eyowa, ne nudi bamanya ne ku dîyi dienda udi mua kuvuija miaba ya binabina ilua milandakana, ne miaba milandakana neitshibuluka. Ô, pashisha, bua tshinyi bidi ne, nudi mua kuikala ne bapapa nanku mu mitshima yenu?\n\n47 Monayi, anyima wanyi udi mupandika ne dipampakana bua bualu buenu, ne mutshima wanyi udi ukenga; ndi ntshina ne kanulu kuimanshibua bua kashidi. Monayi, ndi muwula ne Nyuma wa Nzambi, mua ne mubidi wanyi kawena ne makanda to.\n\n48 Ne mpindiewu biakalua ne pangakamba mêyi â bakamfîkila tshiji, ne bakajinga kunkupa mu ndondu ya mbuwa; ne bu muakaluabu bua kutua bianza biabu pambidi panyi, ngakakula kudibu, ngamba: Mu dîna dia Nzambi wa Bukitu Bonsu, ndi nupesha mukenji ne kanundengi to, bualu ndi muwula ne bukola bua Nzambi, mena ne ku divingutula dia musunyi wanyi; ne ewu onsu watua bianza bienda pambidi panyi neafubidila mena bu disela diûma; ne nealua tshianana kumpala kua bukola bua Nzambi, bualu Nzambi neamutûta.\n\n49 Ne biakalua ne mema, Nefi, ngakabambila ne kabavua ne bua kunungena kabidi tatuabu nansha; nansha kabavua ne bua kumpala mudimu wabu, bualu Nzambi uvua mumpesha mukenji bua ngenza buatu.\n\n50 Ne ngakamba kudibu: Bikala Nzambi mumpesha mukenji bua kuenza malu onsu â mvua mua ku’enza. Biampeshaye mukenji ne ngamba kudi mâyi â, luaku buloba, nealua buloba; ne bingamba nanku, nebienjibua.\n\n51 Ne mpindiewu, bikala Mukalenga ne bukola bunena nanku, ne udi wenza bishima bia bungi munkatshi mua bana ba bantu, munyi mudiyi kayi mua kundongesha to, bua kuenza buatu?\n\n52 Ne biakalua ne mema, Nefi, ngakamba malu a bungi kudi bana betu ba baluma, mua ne bakapuwishibua ne kabavua mua kukokangana nanyi to; anyi kabakakima kuntua bianza biabu anyi kundenga ne minu yabu to, mena bua mutantshi wa matuku a bungi. Mpindiewu kabakakima kuenza nanku to bua kabalu kufubidila kumpala kuanyi, bualu Nyuma wa Nzambi uvua ne bukola bupita; ne nanku uvua muenza pa mutu pabu.\n\n53 Ne biakalua ne Mukalenga wakamba kundi: Ôlola tshianza tshieba kabidi kudi bana benu ba baluma, ne kabakufubidila kumpala kueba to, kadi nembanyungusha, Mukalenga udi wamba, ne nanku nengenza, bua bamanya ne ndi Mukalenga Nzambi wabu.\n\n54 Ne biakalua ne ngakôlola tshianza tshianyi kudi bana betu ba baluma, ne kabakafubidila kumpala kuanyi to; kadi Mukalenga wakababukula, mena bilondeshila ku dîyi divuaye muakula.\n\n55 Ne mpindiewu, bakamba: Tudi bamanya bulelela ne Mukalenga udi neba, bualu tudi bamanya ne tshidi bukola bua Mukalenga budi butubukula. Ne bakapona panshi kumpala kuanyi, ne bavua pabuipi ne kunkukuila, kadi ntshiakabalekela to, ngamba: Ndi muanenu wa baluma, eyowa, mena muakunyenu wa baluma; bua nanku, kukuilayi Mukalenga Nzambi wenu, ne nemekayi tatuenu ne mamuenu, bua matuku ikala mala mu bulaba buanupesha Mukalenga Nzambi wenu.\n\n", "1-ne 18": "[center][font_size=26]Shapita 18[/font_size][/center]\n\n[i]Buatu buajiki—Ndedibua ya Yakoba ne Yosefe idi itêdibua—Bantu badi babuelamu bua kuya ku bulaba bulaya—Bana ba baluma ba Yishemaela ne bakaji babu badi badisangisha mu ntshionkomoku mukola ne buntomboji—Nefi udi usuikibua, ne buatu budi busakibua tshia nyima kudi tshipepela tshitshinyisha—Nefi udi ulekeshibua, ne ku disambila dienda mvula wa tshipepela udi ulekela—Badi bafika mu bulaba bulaya. Pabuipi ne 591–589 k.d.K.[/i]\n\n1 Ne biakalua ne bakakukuila Mukalenga, ne bakaya nanyi; ne tukenza mudimu wa bianza wa mabaya a mitshi wa dikema. Ne Mukalenga wakandeja ku musangu ne musangu mushindu umvua ne bua kuenza mudimu wa mabaya a mitshi bua kuenza buatu.\n\n2 Mpindiewu mema, Nefi, ntshiakenza mudimu wa mabaya a mitshi ku mushindu uvua bantu balonga to, anyi ntshiakenza buatu ku mushindu wa bantu to; kadi ngakabuenza ku mushindu uvua Mukalenga mundeja; bua nanku, kabivua ku mushindu wa bantu to.\n\n3 Ne mema, Nefi, ngakabanda ku mukuna misangu ya bungi, ne ngakasambila Mukalenga misangu mivula; bua nanku Mukalenga wakandeja malu manena.\n\n4 Ne biakalua ne kunyima kua mema mujikija buatu, bilondeshila ku dîyi dia Mukalenga, bana betu ba baluma bakamona ne buvua buimpa, ne mudimu wa bianza wabu uvua mushema menamena; bua nanku, bakadipuekesha kabidi kumpala kua Mukalenga.\n\n5 Ne biakalua ne dîyi dia Mukalenga diakalua kudi tatuanyi, ne tuvua ne bua kujuka ne kubuela mu buatu.\n\n6 Ne biakalua ne malaba, kunyima kua tuetu balongolola bintu bionsu, bimuma ne munyinyi bivula bia mu tshipela, ne buitshi bua bungi, ne biakudia bilondeshila muvua Mukalenga mutupeshela mukenji, tuakabuela mu buatu, ne majitu etu onsu ne mamînu etu, ne tshintu tshionsu tshituvua balua natshi, ne muntu yonsu bilondeshila ku bidimu bienda; pananku, tuakabuela bonsu mu buatu, ne bakaji betu ne bana betu.\n\n7 Ne mpindiewu, tatuanyi uvua mulela bana ba baluma babidi mu tshipela; mukulu uvua mubikidibua ne Yakoba ne muakunyi ne Yosefe.\n\n8 Ne biakalua ne kunyima kua tuetu bonsu babuela mu buatu, ne baya ne biakudia bietu ne bintu bituvua bapeshibua mukenji, tuakaya pa mbuwa ne tuakasakibua kumpala kua lupepela batangila ku bulaba bulaya.\n\n9 Ne kunyima kua tuetu basakibua kumpala kudi lupepela bua mutantshi wa matuku a bungi, monayi, bana betu ba baluma ne bana ba baluma ba Yishemaela ne bakaji babu kabidi bakabanga kusanka, mua ne bakabanga kuja, ne kuimba, ne kuakula ne buakulavi buvula, eyowa, ne bakapua moyo ku bukola kayi bakatuadibua apa; eyowa, bakadibandisha mu buakulavi bupita.\n\n10 Ne mema, Nefi, ngakabanga kutshina menamena ne Mukalenga kalu kutufîkila tshiji, ne atutûta bua bualu bua malu mabi etu, bua ne tudînyibua mu ndondu ya mbuwa; bua nanku, mema, Nefi, ngakabanga kuakula kudibu ne bushindama buvula; kadi monayi bakamfîkila tshiji, bamba: Katuena basua ne muakunyetu wa baluma alua mukôkeshi pa mutu petu to.\n\n11 Ne biakalua ne Lamana ne Lemuele bakangangata ne kunsuika ne mionji, ne bakankengesha ne tshikisu tshikola; nansha nanku, Mukalenga wakalekela nanku bua aleja bukola buenda, ne ku dikumbaja dîyi dienda divuaye muamba bitangila bena bubi.\n\n12 Ne biakalua ne kunyima kua bansuika mua ne ntshivua mua kunyunga to, kaleji njila, kavua kalongolodibua kudi Mukalenga, kakalekela kuenza.\n\n13 Bua nanku, kabakamanya kuvuabu ne bua kuludika buatu to, mua ne kuakajuka mvula wa tshipepela tshikola, eyowa, mvula wa muvimbi munena ne utshinyisha, ne bakasakibua tshianyima pa mutu pa mâyi bua mutantshi wa matuku asatu; ne bakabanga kumvua bôwa menamena ne kabalu kufua mu mbuwa; nansha nanku kabakansulula to.\n\n14 Ne mu dituku dinayi, dituvua basakibua tshianyima, tshipepela tshiakabanga kulua tshikola menamena.\n\n15 Ne biakalua ne tukavua pabuipi ne kudînyibua mu ndondu ya mbuwa. Ne kunyima kua tuetu basakibua tshianyima pa mâyi bua mutantshi wa matuku anayi, bana betu ba baluma bakabanga kumona ne bitungu bia Nzambi bivua pa mutu pabu, ne bavua ne tshia kufua amu bobu bakudimuna mutshima ku malu mabi abu; bua nanku, bakalua kundi, ne bakasulula mionji ivua ku tumpombu tua bianzabianyi, ne monayi avua muwula menamena; ne tumpombu tuanyi tuvua tuwula kabidi bikola, ne kusâma kukola kuvua kuabi.\n\n16 Nansha nanku, ngakatangidila Nzambi wanyi, ne ngakamusamuna dituku dijima; ne ntshiakanungena Mukalenga bua bualu bua ntatu yanyi to.\n\n17 Mpindiewu tatuanyi, Lehi, uvua muamba malu a bungi kudibu, ne kabidi kudi bana ba baluma ba Yishemaela; kadi, monayi, bakakanyina bikola ewu onsu uvua ungakuila; ne baledi banyi, bakavua batûtshika bua bidimu bia bungi, ne bikala bakenga ne dibungama divula bua bualu bua bana babu, bakakuluishibua panshi, eyowa, mena pa malalu a babêdi.\n\n18 Bua dibungama ne kanyinganyinga kavula, ne malu mabi a bana betu ba baluma, bakavuishibua pabuipi mena ne kuyishibua diba edi kumonangana ne Nzambi wabu; eyowa, nsuki yabu mitoka ivua pêpi ne kupuekeshibua bua kuladila panshi mu lupuishi; eyowa, mena bavua pabuipi ne kuedibua mu lukita lua mâyi ne kanyinganyinga.\n\n19 Ne Yakoba ne Yosefe kabidi, bikala bateketa, bikala bajinga didishibua dia bungi, bakabungama bua bualu bua ntatu ya mamuabu; ne mukaji anyi kabidi ne binsonji bienda ne masambila enda, ne bana banyi kabidi, kabakatekesha mitshima ya bana betu ba baluma to bua ne bansulula.\n\n20 Ne kakuvua tshintu to amu bikala bukola bua Nzambi, buvua bubakanyina ne lufu, tshivua kutekesha mitshima yabu; bua nanku, pakamonabu ne bavua pêpi ne kudînyibua mu ndondu ya mbuwa bakakudimuna mutshima ku bualu buvuabu benza, mua ne bakansulula.\n\n21 Ne biakalua ne kunyima kua bansulula, monayi, ngakangata kaleji njila, ne kakenda mumvua musua. Ne biakalua ne ngakasambila Mukalenga; ne kunyima kua mema musambila mpepela yakalekela, ne mvula wa tshipepela wakalekela, ne kuvua ditukija dinena.\n\n22 Ne biakalua ne mema, Nefi, ngakaludika buatu, bua ne tuakenda pa mâyi kabidi batangila ku bulaba bulaya.\n\n23 Ne biakalua ne kunyima kua tuetu benda pa mâyi bua mutantshi wa matuku a bungi tuakafika ku bulaba bulaya; ne tuakadiata pa bulaba, ne tuakâsa ntenta yetu; ne tuakabubikila ne bulaba bulaya.\n\n24 Ne biakalua ne tuakabanga kudima buloba, ne tuakabanga kukuna mamînu; eyowa, tuakela mamînu etu onsu mu buloba, atuvua batuala kumbukila ku bulaba bua Yelushalema. Ne biakalua ne akakola menamena; bua nanku, tuakabeneshibua bikola.\n\n25 Ne biakalua ne tuakasangana pa mutu pa bulaba bua dilaya, bu mutuvua tuenza luendu mu tshipela, ne kuvua nyama mu mêtu ya mishindu yonsu, bubidi bua ngomba mukaji ne ngomba muluma, ne mpunda ne kabalu, ne mbuji ne mbuji wa dîtu, ne mishindu yonsu ya nyama ya dîtu, ivua bua dikuatshisha kudi bantu. Ne tuakasangana mishindu yonsu ya biamua, eyowa bionsu bia ngolo, ne bia mpalata, ne bia kabanda.\n\n", "1-ne 19": "[center][font_size=26]Shapita 19[/font_size][/center]\n\n[i]Nefi udi wenza bitata bia tshiamua ne miandiku ya malu a kala a bantu benda—Nzambi wa Isalele nealua bidimu nkama isambombo katshia ku tshikondu tshivua Lehi mumbuka ku Yelushalema—Nefi udi ulonda makenga enda ne ditshiamakajibua dienda—Bena Yuda nebapetudibua ne batangalajibua tô ne ku matuku a ku ndekelu, papinganabu kudi Mukalenga. Pabuipi ne 588–570 k.d.K.[/i]\n\n1 Ne biakalua ne Mukalenga wakampesha mukenji, bua nanku ngakenza bitata bia biamua bua ne nkanunapu miandiku ya bantu banyi. Ne pa bitata bingakenza ngakakanunapu miandiku ya tatuanyi, ne kabidi ngendu yetu mu tshipela, ne mambi a tatuanyi; ne kabidi mambi a bungi anyi nkayanyi ngaka’akanuna pa mutu pabi.\n\n2 Ne ntshivua mumanya to diba dingakabienza ne nempeshibua mukenji kudi Mukalenga bua kuenza bitata ebi; bua nanku, miandiku ya tatuanyi, ne bulondanganyi bua batatuenda, ne tshitupa tshinena tshia bienzedi bietu mu tshipela idi mikanunyibua pa bitata abi bia kumpala bimvua muakula; bua nanku, malu avua menzeka kumpala kua mema ntshiyi muanji kuenza bitata ebi, adi, mu bulelela, mafundibua nangananga pa bitata bia kumpala.\n\n3 Ne kunyima kua mema muenza bitata ebi ku mukenji, mema, Nefi, ngakapeta mukenji ne disadila ne mambi, bitupa binena bia patoka ne bia mushinga biabi, bivua ne bua kufundibua pa bitata ebi; ne malu avua mafundibua avua ne bua kulamibua bua dilongeshibua dia bantu banyi, bâsa mu bulaba, ne kabidi bua tuipatshila tukuabu tua lungenyi, tuipatshila tudi tumanyibua kudi Mukalenga.\n\n4 Bua nanku, mema, Nefi, ngakenza miandiku pa bitata bikuabu, bidi bikala biamba mulubu wanyi bidi bifila mulubu mupita bunena wa mvita ne makokangana ne dinyanguka dia bantu banyi. Ne ngakenza nanku, ne ngakapesha bantu banyi mukenji wa tshivuabu ne bua kuenza kunyima kua mema muya; ne bitata ebi bivua ne bua kufidibua ku lukongu lua bantu lumua ne kudi lukuabu, anyi kudi muambi umua ne kudi mukuabu, tô ne mikenji ya panyima ya kudi Mukalenga.\n\n5 Ne mulubu wa dienza dianyi dia bitata ebi neufidibua kunyima eku; ne pashisha, monayi, nentungunuka bilondeshila ku bindi muamba; ne ndi ngenza nanku bua tshitupa tshinena tshia malu a tshijila alamibua bua dimanya dia bantu banyi.\n\n6 Nansha nanku, ntshiena mfunda bualu nansha bumua pa bitata to amu bikala ne ndi ngela meji ne budi bua tshijila. Ne mpindiewu, bingatupakana, mena muakatupakana ba kala; kabiena ne ndi ndibingisha to bua bualu bua bantu bakuabu, kadi bua bualu bua buteketa budi munda muanyi, bilondeshila ku musunyi, ndi musua kudibingisha.\n\n7 Bualu malu adi bamua bantu bangata ne mushinga munena, bubidi kudi mubidi ne anyima, bakuabu badi bâmona tshianana ne bâdiatakaja mu makasa. Eyowa, mena Nzambi muina wa Isalele bantu badi bamudiatakaja mu makasa abu; ndi ngamba badiatakaja mu makasa abu kadi ndi musua kuakula mu mêyi makuabu—badi bamumona tshianana, ne kabayi bumvuila dîyi dia mibelu yenda to.\n\n8 Ne monayi, udi ulua, bilondeshila ku mêyi a muanjelu, kunyima kua bidimu nkama isambombo katshia ku tshikondu tshiakumbuka tatuanyi ku Yelushalema.\n\n9 Ne ba pa buloba, bua bualu bua malu mabi abu, ne bamumona ne udi tshintu tshia tshianana; bua nanku badi bamukuma mfimbu, ne udi utshitaba; ne badi bamutûta, ne udi utshitaba. Eyowa, badi bamutuila mata, ne udi utshitaba, bua bualu bua kalolu kenda ka dinanga ne bulekelelu buenda kudi bana ba bantu.\n\n10 Ne Nzambi wa batatuetu, bavua bapatudibua mu Ejipitu, mu bupika, ne kabidi bavua bakubibua mu tshipela kudiye, eyowa, Nzambi wa Abalahama, ne wa Isaka, ne Nzambi wa Yakoba, udi udifila, bilondeshila ku mêyi a muanjelu, bu muntu, mu bianza bia bantu bena bubi, bua kubandishibua kûlu, bilondeshila ku mêyi a Zenoke, ne bua kutshiamakajibua, bilondeshila ku mêyi a Neume, ne bua kujîkibua mu lukita, bilondeshila ku mêyi a Zenose, avuaye muakula bitangila matuku asatu a mîdima, ikala tshimanyinu tshia lufu luenda tshipeshibua kudi bâsomba mu bidila bia mu mbuwa abu, tshipeshibua nangananga kupita kudi badi bikala ba ku nzubu wa Isalele abu.\n\n11 Bualu nanku muambi wakakula: Mukalenga Nzambi bushuwa neakumbula nzubu yonsu wa Isalele ku dituku adi, bamua ne dîyi dienda, bua bualu bua buakana buabu, ne ku disanka diabu dinena ne lupandu luabu, ne bakuabu ne makubakuba ne mipenyi bia bukola buenda, ku tshipepela, ku kapia, ne ku muishi, ne ku dibungibungi dia mîdima, ne ku diunzulula dia buloba, ne ku mikuna yajudibua.\n\n12 Ne malu onsu â bushuwa adi ne tshia kulua, muambi Zenose udi wamba. Ne mabua a pa buloba neapanduluka; ne bua bualu bua mikemu ya buloba, Nyuma wa Nzambi neenza pa mutu pa ba bungi ba bamfumu ba mu bidila bia mu mbuwa bua batua tshikemu, bamba ne: Nzambi wa bifukibua udi ukenga.\n\n13 Muambi udi wamba ne: Ne bua badi ku Yelushalema abu, nebanyasudibua kudi bantu bonsu, bualu bua badi batshiamakaja Nzambi wa Isalele, ne babewula mitshima yabu, bikala babenga bimanyinu ne malu a dikema, ne bukola ne butumbi bia Nzambi wa Isalele.\n\n14 Muambi udi wamba ne: Ne bualu bua badi babewula mitshima yabu, ne badi bapetula Wa Tshijila wa Isalele, nebatambakana mu musunyi, ne bafua, ne balua muanu ne muneku, ne nebakinyibua munkatshi mua bisamba bionsu.\n\n15 Muambi udi wamba ne: Nansha nanku, palua dituku adi didibu kabayi kabidi babewula mitshima yabu ku Wa Tshijila Wa Isalele nansha, pashisha neavuluka bipungidi bidiye muenza kudi batatuabu.\n\n16 Eyowa, pashisha neavuluka bidila bia mu mbuwa; bilondeshila ku mêyi a muambi Zenose, Mukalenga udi wamba ne, eyowa, ne bantu bonsu badi bikala ba ku nzubu wa Isalele, nembasangisha kumbukila ku matengu anayi a buloba.\n\n17 Eyowa, ne buloba bonsu ne bumona lupandu lua Mukalenga, muambi udi wamba; tshisamba tshionsu, bisa bionsu, muakulu onsu, ne bantu bonsu nebabeneshibua.\n\n18 Ne mema, Nefi, ngafundidi bantu banyi malu â, bua pamuapa ndi mua kubitabujija ne bavuluka Mukalenga Musungidi wabu.\n\n19 Bua nanku, ndi ngakula kudi nzubu wa Isalele yonsu, bikalabi ne badi bapeta malu â.\n\n20 Bualu monayi, ndi ne ditatshisha mu nyuma, didi dintshiokesha mena ne manungu anyi onsu adi mateketa, bua badi ku Yelushalema; bualu bu Mukalenga kayi ne lusa, mu dindeja bibatangila, mena bu muvuaye muleja bambi ba kala, mvua mfua panyi.\n\n21 Ne bushuwa wakaleja kudi bambi ba kala malu onsu bibatangila; ne wakaleja kabidi kudi ba bungi bidi bitutangila; bua nanku, bidi bikengedibua ne tumanya bibatangila, bualu bidi bifundibua pa bitata bia tshiamua tshia kalabi.\n\n22 Mpindiewu biakalua ne mema, Nefi, ngakalongesha bana betu ba baluma malu â; ne biakalua ne ngakabala malu a bungi kudibu, avua makanunyibua pa bitata bia kalabi, bua bamanya bitangila bienzedi bia Mukalenga mu malaba makuabu, munkatshi mua bantu ba kala.\n\n23 Ne ngakababadila malu a bungi avua mafundibua mu mikanda ya Mose; kadi bua ne mbitabujija bikola bipita kabidi bua kuitabuija Mukalenga Musungidi wabu ngakabadila bivua bifundibua kudi muambi Yeshaya; bualu ngakafuanyikija mifundu yonsu kutudi, bua ne bikala bua tshipeta tshimpa tshietu ne dimanya dietu.\n\n24 Bua nanku ngakakula kudibu, ngamba: Umvuayi mêyi a muambi, nuenu badi bikala tshishadi tshia nzubu wa Isalele, ditamba didi dikala dituka, umvuayi mêyi a muambi, avua mafundila nzubu wa Isalele yonsu, ne afuanyikijayi kunudi nkayenu, bua ne nuikala ne ditekemena momumua ne bana benu banudi batuka kudibu; bualu ku mushindu ewu muambi udi mufunda.\n\n", "1-ne 20": "[center][font_size=26]Shapita 20[/font_size][/center]\n\n[i]Mukalenga udi ubuluila Isalele tuipatshila tuenda—Isalele udi muikala musungudibua mu tshikutu tshia lutatu ne udi ne tshia kumbuka mu Babulona—Fuanyikija ne Yeshaya 48. Pabuipi ne 588–570 k.d.K.[/i]\n\n1 Telejayi ne umvuayi bualu ebu, Ô nzubu wa Yakoba, badi babikidibua mu dîna dia Isalele, ne badi bapatuka mu mâyi a Yuda, anyi mu mâyi a ditambula, badi baditshipa ku dîna dia Mukalenga, ne badi batêla Nzambi wa Isalele, kadi kabayi baditshipa mu bulelela anyi mu buakana to.\n\n2 Nansha nanku, badi badibikila ne ba mu tshimenga tshia tshijila, kadi kabena beyemena kudi Nzambi wa Isalele to, udi muikala Mukalenga wa Misumba; eyowa, Mukalenga wa Misumba ndina dienda.\n\n3 Monayi, ngamanyishi malu a kala katshia ku mbangilu; ne avua mapatukila mukana muanyi, ne ngaka’aleja. Ngaka’aleja tshimpitshimpi.\n\n4 Ne ngakenza nanku bualu bua mvua mumanya ne udi ne tshitshu, ne nshingu weba udi mufungu wa tshiamua, ne mpala weba tshiamua tshia kalabi;\n\n5 Ne ndi mukumanyisha mena katshia ku mbangilu; kumpala kua kuluawu ngakakulejawu; ne ngaka’aleja bua kutshina ne kulu kuamba ne—Lupingu luanyi lua’enji, ne tshimfuanyi tshianyi tshisonga, ne tshimfuanyi tshianyi tshifumba tshia’eledi mukenji.\n\n6 Wamonyi ne umvu onsu â; ne kuaku’amanyisha to anyi? Ne ndi mukuleja malu mapia-mapia kumbukila ku tshikondu etshi, mena malu masokoka, ne kuvua muamanya to.\n\n7 Adi menjibua mpindiewu, ne kabiyi kumbukila ku mbangilu to, mena kumpala kua dituku diwumvua kuyi muwumvua to avua mamanyishibua kûdi, bua kulu kuamba ne—Monayi mvua muamanya.\n\n8 Eyowa, ne kuvua mumvua to; eyowa, kuvua mumanya to; eyowa, kumbukila ku tshikondu atshi ditshi dieba kadivua dijikuka to; bualu mvua mumanya ne newibila bikola, ne uvua ubikidibua ne musambuki wa mikenji kumbukila mu difu.\n\n9 Nansha nanku, bua bualu bua dîna dianyi nendadika tshiji tshianyi, ne bua disamuna dianyi nendikuatulula kûdi, bua ne ntshikumbushi to.\n\n10 Bualu, Mona, ndi mukupeluja, ndi mukusungula mu tshikutu tshia lutatu.\n\n11 Bua bualu buanyi nkayanyi, eyowa, bua bualu buanyi nkayanyi nanku, bualu ntshiakulekela ne dîna dianyi dinyangushibua to, ne ntshiakupesha butumbi buanyi kudi mukuabu to.\n\n12 Ngumvuila, Ô Yakoba, ne Isalele undi mubikila, bualu mmema; ndi wa kumpala, ne ndi kabidi wa ndekelu.\n\n13 Tshianza tshianyi tshidi kabidi tshiasa tshishimikidi tshia buloba, ne tshianza tshianyi tshia baluma tshidi tshibuikila diûlu. Ndi mbabikila ne bidi bimana kûlu pamua.\n\n14 Nuenu bonsu, disangishayi, ne umvuayi; nganyi munkatshi muabu uvua mumanyisha malu â kudibu? Mukalenga udi mumunanga; eyowa, ne neakumbaja dîyi dienda divuaye mumanyishila kudibu; ne neenzela Babulona mudiye musua, ne diboku dienda nedilua pa mutu pa Bena Kasada.\n\n15 Kabidi, Mukalenga udi wamba: Mema Mukalenga, eyowa, ndi muakula; eyowa, ndi mumubikila bua kumanyisha, ndi mumutuala, ne neavuija njila wenda mulubuluka.\n\n16 Luayi pabuipi nanyi; ntshiena muakula mu musokoku to; katshia ku mbangilu, katshia ku tshikondu kuvuawu mamanyishibua ngakakula; ne Mukalenga Nzambi, ne Nyuma wenda, udi muntuma.\n\n17 Ne nanku Mukalenga udi wamba, Musungidi weba, Wa Tshijila wa Isalele; ndi mumutuma, Mukalenga Nzambi weba udi ukulongesha bua kupeta tshipeta tshimpa, udi ukulombola ku njila uwudi ne bua kuya, wabuenji.\n\n18 Ô bu wewa bua kumvuila mikenji yanyi—pashisha ditalala dieba divua kuikala bu musulu, ne buakana bueba bu mavuala a mbuwa.\n\n19 Ndelanganyi yeba kabidi ivua kuikala bu lusenga; bana ba munda mueba bu mudi nsoka yenda; dîna dienda kadivua diumbushibua anyi dibutuka kumpala kuanyi to.\n\n20 Patukayi mu Babulona, nyemayi Bena Kasada, ne dîyi dia musambu manyishayi, londayi bualu ebu, akulayi ne ku ndekelu wa buloba; ambayi: Mukalenga wasungidi musadidi wenda Yakoba.\n\n21 Ne kabakumvua ne nyota to; wakabalombola kupitshila mu bipela; wakapatuisha mâyi mu dibua buabu; wakapanda kabidi dibua ne mâyi akatshiumbuka.\n\n22 Ne nansha muvuaye muenza onsu â, ne mapita bunena kabidi, kakuena ditalala to, Mukalenga udi wamba, bua bena bubi.\n\n", "1-ne 21": "[center][font_size=26]Shapita 21[/font_size][/center]\n\n[i]Mashiya neikala bukenka kudi Bena Bisamba bia Benda ne nealekesha bena lukanu—Isalele neasangishibua ne bukola mu matuku a ndekelu—Bamfumu nebikala batatuabu balami—Fuanyikijayi ne Yeshaya 49. Pabuipi ne 588–570 k.d.K.[/i]\n\n1 Ne kabidi: Telejayi, Ô nzubu wa Isalele, nuenu bonsu badi batuka ne badi bipatshibua bua bubi bua balami ba bantu banyi; eyowa, nuenu bonsu badi batuka, badi batangalaka kula, badi ba ku bantu banyi, Ô nzubu wa Isalele. Telejayi kundi, Ô bidîla, ne ngumvuilayi, nuenu bantu ba kula; Mukalenga udi mumbikila kumbukila mu difu; kumbukila munda mua mamuanyi udi mutela dîna dianyi.\n\n2 Ne udi muenza mukana muanyi bu mudi muela wa mvita mutua; mu dileji dia tshianza tshienda udi munsokoka, ne mungenza muketa musenena; mu nsapu wenda wa miketa udi munsokoka;\n\n3 Ne wakamba kundi: Udi musadidi wanyi, Ô Isalele, ungatumbishidibuamu.\n\n4 Pashisha ngakamba, ndi mukuata mudimu tshianana, ndi mujimija bukola buanyi bua patupu ne bua tshianana; bushuwa tshilumbuluilu tshianyi tshidi ne Mukalenga, ne mudimu wanyi ne Nzambi wanyi.\n\n5 Ne mpindiewu, Mukalenga udi wamba—wakamfuka kumbukila mu difu bua ne ngikala musadidi wenda, bua kutuala Yakoba kabidi kudiye—nansha Isalele kayi musangishibua to, kadi nengikala ne butumbi ku mesu a Mukalenga, ne Nzambi wanyi neikala makanda anyi.\n\n6 Ne wakamba: Budi bualu bupepela ne wikala musadidi wanyi bua kujula bisa bia Yakoba, ne bua kupinguluja bakubibua ba Isalele. Nenkuteka kabidi bu bukenka kudi Bena Bisamba bia Benda, bua ne wikala lupandu luanyi tô ne ku ndekelu ya buloba.\n\n7 Nanku Mukalenga udi wamba, Musungidi wa Isalele, Wa Tshijila wenda, kudiye udi muntu upetula, kudiye udi bisamba bikina, kudi musadidi wa bakôkeshi: Bamfumu nebamona ne nebimana kûlu, bakalenga kabidi nebakukuila, bua bualu bua Mukalenga udi ne lulamatu.\n\n8 Mukalenga udi wamba: Mu tshikondu tshikumbana ngakanuteleja, Ô bidîla bia mu mbuwa, ne mu dituku dia lupandu ngakanuambuluisha; ne nenulama, ne nupesha musadidi wanyi bua tshipungidi tshia bantu, bua kushindamija buloba, bua kupianyisha mapianyi matupu;\n\n9 Bua ne wamba kudi bena lukanu: Ndayi; kudi badi basomba mu mîdima: Dilejayi. Nebadia mu njila, ne mashinda abu neikala mu miaba yonsu ya kûlu.\n\n10 Kabakumvua nzala anyi nyota, nansha luya anyi munya kabiakubatûta to; bualu yeya udi ne lusa kudibu neabalombola, mena pabuipi ne mishimi ya mâyi neabaludika.\n\n11 Ne nemvuija mikuna yanyi yonsu njila, ne bibeba bianyi nebibandishibua.\n\n12 Ne pashisha, Ô nzubu wa Isalele, Mona, aba nebafumina kula; ne Mona, aba nebafumina ku node ne ku wesete; ne aba nebafumina ku bulaba bua bena Siene.\n\n13 Imba, Ô diûlu; ne sanka, Ô buloba; bualu makasa a badi ku esete neashindamijibua; ne tudikayi mu kuimba, Ô mikuna; bualu kabakutûtshibua kabidi to; bualu Mukalenga wasambi bantu benda, ne neafuila batatshishibua benda lusa.\n\n14 Kadi, Mona, Siona wambi: Mukalenga wandekedi, ne Mukalenga wanyi wampu moyo—kadi nealeja ne kena to.\n\n15 Bualu mukaji udi mua kupua muanenda udi wamua moyo, bua ne kena muikala ne moyo wa lusa kudi muana wa mu difu dienda anyi? Eyowa, badi mua kupua moyo, kadi mema tshia kukupua moyo to, Ô nzubu wa Isalele.\n\n16 Mona, ndi mukuandika munda mua bianza bianyi; bimanu bieba bidi diba dionsu kumpala kuanyi.\n\n17 Bana beba nebalua kuluisha lukasa bakubutudi; ne bobu badi bakunyanga nebumbuka kûdi.\n\n18 Bandisha mesu eba ku mpenga yonsu ne tangila; bonsu aba badi badisangisha pamua, ne nebalua kûdi. Ne bu mundi ne moyo, Mukalenga udi wamba, neudivuadisha bushuwa nabu bonsu, bu ne busanga, ne udisuika nabu mena bu mukaji ukadi pa kusedibua.\n\n19 Bualu miaba yeba minyanguka ne miaba ya mitupu yeba, ne bulaba bua dibutuka dieba, neikala mena mpindiewu mibumbakana bua benamu; ne bobu bavua bakumina nebikala kula bikola.\n\n20 Bana bawalela, kunyima kua wewa mujimija ba kumpala, nebamba kabidi mu matshi eba: Muaba ewu udi mufinakana bikola buanyi; mpesha muaba bua ne nsomba.\n\n21 Pashisha newamba mu mutshima weba: Nganyi wandeledi aba, bualu ndi mujimija bana banyi, ne ndi nkumba, mukuatshibu, ne ntambakana eku ne eku? Ne nganyi udi mukolesha aba? Monayi, mvua mushala nkayanyi; aba, bavua penyi?\n\n22 Mukalenga Nzambi udi wamba: Monayi, nembandisha tshianza tshianyi kudi Bena Bisamba bia Benda, ne nembandika dibendela dianyi kudi bantu; ne nebatuala bana beba ba baluma mu maboku abu, ne bana beba ba bakaji nebambudibua pa makaya abu.\n\n23 Ne bamfumu nebikala batatueba balami, ne bamfumu bakaji babu bamamueba balami; nebakuinamina ne mpala yabu mitua pa buloba, ne nebalaka lupuishi lua ku makasa eba; ne neumanya ne ndi Mukalenga; bualu badi bantekemena kabakufuishibua bundu to.\n\n24 Bualu nebanyenga muena bukitu tshidiye mukuata mu mvita, anyi bakuatshibu mu dîyi nebapatuishibua anyi?\n\n25 Kadi nanku Mukalenga udi wamba ne, mena bakuatshibu ba muena bukitu nebanyengibua, ne tshidi mutshinyishi mukuata mu mvita netshipatuishibua; bualu nenduisha udi ukuluisha, ne nempandisha bana beba.\n\n26 Ne nendisha badi bakukengesha musunyi wabu nkayabu; nebakuatshika ne mashi abu nkayabu bu ne mvinyo mushema; ne musunyi onsu neumanya ne mema, Mukalenga, ndi Mupandishi weba ne Musungidi weba, Wa Bukitu wa Yakoba.\n\n", "1-ne 22": "[center][font_size=26]Shapita 22[/font_size][/center]\n\n[i]Isalele neatangalajibua pa mpala onsu wa buloba—Bena Bisamba bia Benda nebalama ne badisha Isalele ne lumu luimpa mu matuku a ndekelu—Isalele neasangishibua ne apandishibua, ne bena bubi nebôshika bu nsona—Bukalenga bua diabulu nebubutuka, ne Satana neasuikibua. Pabuipi ne 588–570 k.d.K.[/i]\n\n1 Ne biakalua ne kunyima kua mema, Nefi, mubala malu avua makanunyibua pa bitata bia kalabi â, bana betu ba baluma bakalua kundi ne bakangambila ne: malu awabadi â adi umvuija tshinyi? Mona, adi ne bua kumvuibua bilondeshila ku malu adi mikala a ku nyuma, âlua kuenzeka bilondeshila ku nyuma ne ku musunyi to anyi?\n\n2 Ne mema, Nefi, ngakamba kudibu: Monayi avua mamueneshibua kudi muambi kudi dîyi dia Nyuma; bualu ku Nyuma malu onsu adi mamanyishibua kudi bambi, âlua pa mutu pa bana ba bantu bilondeshila mu musunyi.\n\n3 Bua nanku, malu andi mubala adi malu matangila bubidi bua malu a pa bulaba ne a nyuma; bualu bidi bimueneka ne nzubu wa Isalele, nansha ku to to tô, neatangalajibua pa mpala onsu wa buloba, ne kabidi munkatshi mua bisamba bionsu.\n\n4 Ne monayi, kudi ba bungi badi ku Yelushalema bamana kupua moyo. Eyowa, tshitupa tshinena kupita tshia bisa bionsu tshiyishibua kula; ne badi batangalajibua eku ne eku pa mutu pa mbuwa; ne kudibu nansha umua wetu kena mumanya to, amu tudi bamanya ne bavua bayishibua kula.\n\n5 Ne katshia bayishibua kula, malu â adi mambibua ku Nyuma bibatangila, ne kabidi bitangila bonsu bâtangalajibua ne bâbuejakajibua kunyima eku abu, bua bualu bua Wa Tshijila wa Isalele; bualu nebamupapishila mitshima yabu; bua nanku, nebatangalajibua munkatshi mua bisamba bionsu ne nebakinyibua kudi bantu bonsu.\n\n6 Nansha nanku, kunyima kua balamibua kudi Bena Bisamba bia Benda, ne Mukalenga mubandula tshianza pa mutu pa Bena Bisamba bia Benda ne mubateka bu dibendela, ne bana babu bikala bambudibua mu maboku abu, ne bana babu ba bakaji bikala bambudibua pa makaya abu, Mona, malu â adi makudibua adi a mu mubidi; bualu ki mudi bipungidi bia Mukalenga ne batatuetu; ne biumvuija ne tuetu mu matuku adi alua, ne kabidi bana betu ba baluma bonsu badi bikala ba ku nzubu wa Isalele.\n\n7 Ne bidi biumvuija ne tshikondu tshidi tshilua tshia ne kunyima kua nzubu mujima wa Isalele mutangalajibua ne mubuejakajibua, ne Mukalenga Nzambi neabisha tshisamba tshia bukitu munkatshi mua Bantu ba Bisamba bia Benda, eyowa, mena pa mpala wa bulaba ebu; ne ndelanganyi yetu neitangalajibua kudibu.\n\n8 Ne kunyima kua ndelanganyi yetu mitangalajibua Mukalenga Nzambi neatuadija kuenza mudimu wa dikema munkatshi mua Bena Bisamba bia Benda, wikala wa mushinga munena kudi ndelanganyi yetu; bua nanku, udi ufuanyikijibua ku dikala badishibua dibua kudi Bena Bisamba bia Benda ne ku dikala bambudibua mu maboku abu ne pa makaya abu.\n\n9 Ne newikala kabidi wa mushinga kudi Bena Bisamba bia Benda; ne kabiyi amu kudi Bena Bisamba bia Benda to kadi kudi nzubu wa Isalele yonsu, ne ku dimanyisha bipungidi bia Tatu wa diûlu kudi Abalahama, wamba: Kupitshila ku ndelanganyi yeba bisa bionsu bia pa buloba nebibeneshibua.\n\n10 Ne ndi musua, bana betu ba baluma, ne numanya ne bisa bionsu bia pa buloba kabiena mua kubeneshibua to amu yeya muleja diboku dienda ku mesu a bisamba.\n\n11 Bua nanku, Mukalenga Nzambi neatuadija kuleja kua diboku dienda ku mesu a bisamba bionsu, mu dikumbaja bipungidi bienda ne lumu luimpa luenda kudi badi ba ku nzubu wa Isalele.\n\n12 Bua nanku, neabapatula kabidi mu bukuatshibu, ne nebasangishibua pamua ku malaba a bupianyi buabu; ne nebapatudibua mu bujimakana ne mu mîdima; ne nebamanya ne Mukalenga udi Mupandishi wabu ne Musungidi wabu, Wa Bukitu wa Isalele.\n\n13 Ne mashi a ekelezia munena ne wa malu mapita bubi awu, udi muikala ndumba wa buloba bonsu, neapingana pa mitu yabu nkayabu; bualu nebaluangana munkatshi muabu nkayabu, ne muela wa mvita wa ku tshianza biabu nkayabu neupona pa mitu yabu nkayabu, ne nebakuatshika ne mashi abu nkayabu.\n\n14 Ne tshisa tshionsu tshiakuluisha mvita, Ô nzubu wa Isalele, netshikudimukilangana tshimua ku tshikuabu, ne nebapona mu tshina tshivuabu bumbula bua kuteya bantu ba Mukalenga. Ne bonsu badi baluisha Siona nebabutuka, ne ndumba munena awu, udi unyangakaja njila miakana ya Mukalenga, eyowa, ekelezia wa malu mapita bubi awu, neadishinda mu lupuishi ne dipona dienda nedikala dinena.\n\n15 Bualu monayi, muambi udi wamba, tshikondu tshidi tshilua lubilu tshikala Satana kayi ne bukola pa mutu pa mitshima ya bana ba bantu to; bualu dituku didi dilua katataka dikala baditambishi bonsu ne badi benza bubi bu nsona; ne dituku didi dilua didibu ne tshia kôshibua.\n\n16 Bualu tshikondu tshidi tshilua tshiapumuinyibua tshiwudi tshia tshiji tshia Nzambi bana ba bantu; bualu kakulekela ne bena bubi babutula bakana to.\n\n17 Bua nanku, neakuba bakana ku bukola buenda, nansha bikalabi ne tshiwudi tshia tshiji tshienda tshidi ne tshia kulua, ne bakana bakubibua, mena ne ku dibutuka dia bena lukuna babu ku kapia. Bua nanku, bakana kabena ne bua kutshina to; bualu nanku muambi udi wamba, nebapandishibua, nansha bikalabi bu ku kapia.\n\n18 Monayi, bana betu ba baluma, ndi ngamba kunudi, ne malu â adi ne tshia kulua pabuipi apa; eyowa, mena mashi, ne kapia, ne dibungibungi dia muishi bidi ne tshia kulua; ne bidi bikengedibua pa mpala wa buloba ebu; ne adi alua kudi bantu bilondeshila ku mubidi bikalabu ne nebapapishila Wa Tshijila wa Isalele mitshima yabu.\n\n19 Bualu monayi, bakana kabakufua to; bualu tshikondu bushuwa tshidi ne tshia kulua tshia ne bonsu badi baluisha Siona nebakoshibua.\n\n20 Ne Mukalenga bushuwa nealongolola njila bua bantu benda, ne ku dikumbaja dia mêyi a Mose, akakulaye, wamba: Mukalenga Nzambi wenu neanubishila muambi, bu mundi; yeya neunumuteleja mu malu onsu ambaye kunudi. Ne nebilua ne bonsu aba babenga kuteleja muambi awu nebakoshibua munkatshi mua bantu.\n\n21 Ne mpindiewu mema, Nefi, ndi mmanyisha kunudi, ne muambi awu uvua Mose muakuila udi Wa Tshijila wa Isalele; bua nanku, nealumbuluisha mu buakana.\n\n22 Ne bakana kabena ne bua kutshina to, bualu aba badi bâbenga kubuejakajibua. Kadi budi bukalenga bua diabulu, buina buâshibua munkatshi mua bana ba bantu, bukalenga buina budi bushindamijibua munkatshi muabu bina badi bikala mu musunyi—\n\n23 Bualu tshikondu tshidi tshilua lubilu tshia ne ma’ekelezia onsu adi miashibua bua kupetamakasa, ne yonsu adi miashibua bua kupeta bukôkeshi pa mutu pa bantu ayi, ne adi miashibua bua kulua mimanyika ku mesu a ba pa buloba ayi, ne adi akeba nkuka ya mubidi ne malu a pa buloba, ne bua kuenza mishindu yonsu ya malu mabi; eyowa, mu tshikosu, yonsu adi ya ku bukalenga bua diabulu ayi, nyoyi ayi adi ne bua kutshina, ne kuzakala, ne kukanka; nyoyi ayi adi ne tshia kupuekeshibua mu lupuishi; nyoyi ayi adi ne tshia kuvingutudibua bu nsona; ne ebi bidi bilondeshila ku mêyi a muambi.\n\n24 Ne tshikondu tshidi tshilua lubilu tshidi bakana ne tshia kulombodibua bu bana ba ngomba ba mu tshikumbi, ne Wa Tshijila wa Isalele udi ne bua kukôkesha mu bukalenga, ne bukitu, ne bukola, ne butumbi bunena.\n\n25 Ne udi usangisha bana benda kumbukila ku matengu anayi a buloba, ne udi ubala mikoko yenda, ne idi mimumanya; ne nekuikala tshisumbu tshia mikoko tshimua ne mulami umua; ne neadisha mikoko yenda, ne kudiye neipeta mashinda.\n\n26 Ne bua bualu bua buakana bua bantu benda, Satana kena ne bukola to; bua nanku, kena mua kusuludibua to bua mutantshi wa bidimu bia bungi; bualu kena ne bukola pa mitshima ya bantu to, bualu badi bakadila mu buakana, ne Wa Tshijila wa Isalele udi ukôkesha.\n\n27 Ne mpindiewu monayi, mema, Nefi, ndi ngamba kunudi ne malu â onsu adi ne tshia kulua bilondeshila ku musunyi.\n\n28 Kadi, monayi, bisamba bionsu, bisa bionsu, miakulu yonsu, ne bantu bonsu nebasomba mu bukubi mu Wa Tshijila wa Isalele bikalabu ne nebakudimuna mutshima.\n\n29 Ne mpindiewu, mema Nefi, njikiji; bualu bua ntshiakakima kuakula kupita apa bitangila malu â.\n\n30 Pananku, bana betu ba baluma, ndi musua ne numanya ne malu adi mafundibua pa bitata bia tshiamua tshia kalabi adi malelela; ne adi ajadika ne muntu udi ne tshia kuikala mutumikidi ku mikenji ya Nzambi.\n\n31 Bua nanku, kanuena ne dijinga dia kutshinka ne amu mema ne tatuanyi ki badi ba’ajadika, ne ba’alongesha to. Bua nanku, binuikala batumikidi ku mikenji, ne bananukidi tô ne ku ndekelu, nenupandishibua ku dituku dia ndekelu. Ne bidi nanku. Amena.\n\n", "2-ne 1": "[center][font_size=26]Mukanda Muibidi wa Nefi[/font_size][/center]\n\nMulubu wa lufu lua Lehi. Bana babu ne Nefi ba baluma badi bamutombokela. Mukalenga udi udimuisha Nefi bua aya mu tshipela. Ngendu yenda mu tshipela, ne bikuabu.\n\n[center][font_size=26]Shapita 1[/font_size][/center]\n\n[i]Lehi udi wamba ku Nyuma bua bulaba bua budishikaminyi—Ndelanganyi yenda neitangalajibua ne neitûtshibua biabengayi Wa Tshijila wa Isalele—Udi ukankamija bana benda ba baluma bua bavuala biluilu bia buakana. Pabuipi ne 588–570 k.d.K.[/i]\n\n1 Ne mpindiewu biakalua ne kunyima kua mema, Nefi, mujikija kulongesha bana betu ba baluma, tatuetu, Lehi, wakabambila kabidi malu a bungi, ne wakabambuluila bunena bua malu avua Mukalenga mubenzela mu dibapatula mu bulaba bua Yelushalema.\n\n2 Ne wakabambila bitangila mantomboji abu pa mâyi, ne lusa lua Nzambi mu diepelesha dia mioyo yabu, bua ne kabakadînyibua mu mbuwa to.\n\n3 Ne wakabambila kabidi bitangila bulaba bua dilaya, buakapetabu—bu muvua Mukalenga ne lusa mu ditudimuisha ne tuvua ne bua kunyema pambelu pa bulaba bua Yelushalema.\n\n4 Bualu, monayi, wakamba, ndi mumona tshimônyi, mundi mumanyina ne Yelushalema mmubutuka; ne bu tuetu bashala mu Yelushalema tuvua petu tufua.\n\n5 Kadi, wakamba, nansha bua ntatu yetu, tudi bapeta bulaba bua dilaya, bulaba bua disungula ku mutu kua malaba makuabu onsu; bulaba budi Mukalenga Nzambi muenza tshipungidi nanyi bua ne nebuikala bulaba bua bupianyi bua ndelanganyi yanyi. Eyowa, Mukalenga udi muenza tshipungidi bua kufila bulaba ebu kundi, ne kudi bana banyi bua kashidi, ne kabidi kudi bonsu bâpatudibua ku matunga makuabu kudi tshianza tshia Mukalenga.\n\n6 Bua nanku, mema, Lehi, ndi ngamba ku Nyuma bilondeshila ku buenzeji bua Nyuma udi munda muanyi, ne kakuakuikala nansha umua walua mu bulaba ebu to amu bobu batuadibua kudi tshianza tshia Mukalenga.\n\n7 Bua nanku, bulaba ebu budi bujididibua bua ewu watualayeku. Ne bikalabi ne nebamusadila bilondeshila ku mikenji idiye muela, nebuikala bulaba bua budishikaminyi kudibu; bua nanku, kabakubuejibua mu bukuatshibu nansha; bikalabi nanku, nebikala bua bualu bua malu mabi; bualu biavulangana malu mabi, bulaba nebutshipibua bua bualu buabu, kadi bua bakana nebubeneshibua bua kashidi.\n\n8 Ne monayi, bidi lungenyi bua ne bulaba ebu buatshikala kâyi mamanyibua kudi bisamba bikuabu to; bualu bua, monayi, bisamba bia bungi nebiwuja bulaba, bua ne kakuakuikala muaba bua bupianyi to.\n\n9 Pananku, mema, Lehi, ngakapeta dilaya ne, monsu mualama bapatula Mukalenga Nzambi ku bulaba bua Yelushalema mikenji yenda, nebalubuluka pa mpala wa bulaba ebu; ne kabakumanyika kudi bisamba bikuabu bionsu to, bua ne bâsa mu bulaba ebu buabu nkayabu. Ne bikalabi ne nebalama mikenji yenda nebabeneshibua pa mpala wa bulaba ebu, ne kakuakuikala nansha umua bua kubatatshisha, anyi kubanyenga bulaba bua bupianyi buabu to; ne nebisomba mu bukubi bua kashidi.\n\n10 Kadi monayi, palua tshikondu tshiashingulukabu mu dipanga dia ditabuija, kunyima kua bapeta mabenesha manena umbukila ku tshianza tshia Mukalenga—bikala ne dimanya dia bufuki bua buloba, ne bantu bonsu, bamanya midimu minena ne ya dikema ya Mukalenga kumbukila ku bufuki bua buloba; bikala bapeshibua bukôkeshi bua kuenza malu onsu ku ditabuija; bikala ne mikenji yonsu kumbukila ku mbangilu, ne bikala batuadibua ku buimpa buenda budi kabuyi ndekelu mu bulaba bua dilaya bua mushinga â—monayi, ndi ngamba, bialua dituku diabengabu Wa Tshijila wa Isalele, Mashiya mulelela, Musungidi wabu ne Nzambi wabu, monayi, bitungu bia udi muakana nebitudila pa mutu pabu.\n\n11 Eyowa, neatuala bisamba bikuabu kudibu, ne neabipesha bukola, ne neabanyenga malaba adibu basamu, ne neenzeja ne batangalajibua ne batûtshibua.\n\n12 Eyowa, mudi tshikondu tshishila tshikuabu muaba nekuikala dimatshisha dia mashi dia bungi, ne makumbula manena munkatshi muabu; bua nanku, bana banyi ba baluma, ndi musua ne nuvuluka; eyowa, ndi musua ne numvuila mêyi anyi.\n\n13 Ô ne nubika; nubika ku tulu tukola, eyowa, mena ku tulu tua mu ngena, ne nudibukula bua kumbusha nkanu mibi mipita inudi basuikibua nayi, idi mikala nkanu idi isuika bana ba bantu, ne badi bambudibua bakuatshibu mu lupongu lua tshiendelela lua dikenga ne diakabi.\n\n14 Bikayi! ne jukayi mu lupuishi, ne umvuayi mêyi a muledi udi uzakala, muena bitupa bia mubidi binudi ne tshia kuladika panshi katataka mu lukita lua mashika ne lutalala, kudi muenji wa luendu nansha umua kayi mua kualukila to; matuku atshidiku makesa ne ndi nya njila wa buloba bonsu.\n\n15 Kadi monayi, Mukalenga udi musungila anyima wanyi ku ngena; ndi mumona butumbi buenda, ne ndi munyunguludibua tshiendelela mu maboku a dinanga dienda.\n\n16 Ne ndi njinga ne nuvuluka bua kutumikila mikandu ne mêyi a Mukalenga; monayi, edi divua dikala dipampakana dia anyima wanyi kumbukila ku mbangilu.\n\n17 Mutshima wanyi uvua muikala bujitu ne kanyinganyinga ku musangu ne musangu, bualu mvua ntshina ne, bua bupapa bua mitshima yenu, Mukalenga Nzambi wenu kunuluidi mu tshiwudi tshia tshiji tshienda, bua ne nukoshibua ne nubutuka bua kashidi to;\n\n18 Anyi, ne mulawu ulua pa mutu penu bua mutantshi wa bikondu bia bungi; ne nukumbudibua kudi muela wa mvita, ne kudi tshiyola, ne nuikala bakinyibua, ne balombodibua bilondeshila ku disua ne bukuatshibu bia diabulu.\n\n19 Ô bana banyi ba baluma, ne malu â ka’anuluidi to, kadi nuikala bantu ba disungula ne basuibua kudi Mukalenga. Kadi monayi, disua dienda dienzeka; bualu njila yenda idi buakana bua kashidi.\n\n20 Ne uvua muamba: Monsu munualama mikenji yanyi nenulubuluka mu bulaba; kadi monsu munuapanga kulama mikenji yanyi nenukoshibua ku mpala kuanyi.\n\n21 Ne mpindiewu bua anyima wanyi ikala ne disanka kunudi, ne bua mutshima wanyi ushiya buloba ebu ne musangelu bua bualu buenu, bua tshipuekeshibu mu lukita ne dibungama ne kanyinganyinga to, jukayi mu lupuishi, bana banyi ba baluma, ne ikalayi baluma, ne difilayi ne meji amua ne mutshima umua, bakuatangana mu malu onsu, bua ne kanuyi mu bukuatshibu to;\n\n22 Bua ne kanutshipibu ne mutshipu mukola to; ne kabidi, bua ne kanupetakanyi ne dibungama dia Nzambi muakana, tô ne ku dinyanguka to, eyowa, dinyanguka dia tshiendelela dia bionsu bibidi anyima ne mubidi.\n\n23 Bikayi, bana banyi ba baluma; vualayi biluilu bia buakana. Dibukulayi bua kumbusha nkanu inudi basuikibua nayi, ne patukayi mu bujimakana, ne jukayi mu lupuishi.\n\n24 Kanutombokedi nansha kabidi muanenu wa baluma, muena mamonyi adi mikala a dikema, ne udi mulama mikenji katshia ku tshikondu tshituakumbuka ku Yelushalema; ne udi muikala tshiamu tshia mudimu mu bianza bia Nzambi, mu ditutuala mu bulaba bua dilaya; bualu bu kabuyi buenda to, tuvua ne tshia kufua ne nzala mu tshipela; nansha nanku, nuvua bakeba bua kuangata moyo wenda; eyowa, ne uvua mukenga kanyinganyinga kakola bua bualu buenu.\n\n25 Ne ndi ntshina menamena ne nzakala bua bualu buenu, bua kalu kukenga kabidi; bualu monayi, nuamubandi ne uvua ukeba bukalenga ne bukôkeshi pa mutu penu; kadi ndi mumanya ne kena ukeba bukalenga anyi bukôkeshi pa mutu penu to, kadi udi ukeba butumbi bua Nzambi, ne diakalenga dienu nkayenu dia tshiendelela.\n\n26 Ne nuvua nunungana bualu bua uvua unuambila patoka. Nudi nuamba ne uvua unuambila mêyi makola; nudi nuamba ne wakanufîkila tshiji; kadi monayi, diakula dienda dikoa divua diakula dikola dia bukola bua dîyi dia Nzambi, buvua nenda; ne tshinudi nubikila ne tshiji tshivua bulelela, bilondeshila ku buvua munda mua Nzambi, buvuaye kayi mua kukanda to, umuenesha ne dikima bitangila malu enu mabi.\n\n27 Ne bidi bikengedibua ne bukola bua Nzambi budi ne tshiakuikala nenda, mena mu dinutumina dîyi ne nudi tshia tumikila. Kadi monayi, kabivua yeya to, kadi bivua Nyuma wa Mukalenga uvua munda muenda, uvua munzulula mukana muenda bua kuakula bua ne kavua mua kumubuikila to.\n\n28 Ne mpindiewu muananyi wa baluma, Lamana, ne kabidi Lemuele ne Sama, ne kabidi bana banyi ba baluma badi bikala bana ba baluma ba Yishemaela, monayi, binumvuila dîyi dia Nefi kanuakufua to. Ne binuamumvuila ndi nushila dibenesha, eyowa, mena dibenesha dianyi dia kumpala.\n\n29 Kadi binuapanga kumumvuila ndi nnyenga dibenesha dianyi dia kumpala, eyowa, mena dibenesha dianyi, ne neditudila pa mutu penda.\n\n30 Ne mpindiewu, Zolama, ndi ngakula kûdi: Mona, udi musadidi wa Labana; nansha nanku, uvua mupatudibua mu bulaba bua Yelushalema, ne ndi mumanya ne udi mulunda mulelela wa muananyi wa baluma, Nefi, bua kashidi.\n\n31 Bua nanku, bualu bua udi muikala ne lulamatu, ndelanganyi yeba neibeneshibua ne ndelanganyi yenda, bua ne neikadila mu dilubuluka mutantshi dila pa mpala wa bulaba ebu; ne tshintu nansha tshimua, amu pa kumbusha malu mabi a munkatshi muabu, katshiakubenza bibi anyi katshiakusalakaja dilubuluka diabu pa mpala wa bulaba ebu to bua kashidi.\n\n32 Bua nanku, binualama mikenji ya Mukalenga, Mukalenga wakajidila bulaba ebu bua bukubi bua ndelanganyi yeba ne ndelanganyi ya muananyi wa baluma.\n\n", "2-ne 2": "[center][font_size=26]Shapita 2[/font_size][/center]\n\n[i]Disungila didi diluila kudi Mashiya wa Tshijila—Budisuila bua kusungula (budienzedi) budi bua dikengela bua kuikalaku ne kuya kumpala—Adama wakapona bua ne bantu bikala—Bantu badi badisuila bua kusungula budishikaminyi ne moyo wa tshiendelela. Pabuipi ne 588–570 k.d.K.[/i]\n\n1 Ne mpindiewu, Yakoba, ndi ngakula kûdi: Udi muananyi wa kumpala mu matuku a mpaji yanyi mu tshipela. Ne Mona, mu buana bueba udi mukenga ne ntatu ne kanyinganyinga ka bungi, bua bualu bua tshikisu tshia bana benu ba baluma.\n\n2 Nansha nanku, Yakoba, muananyi wa kumpala mu tshipela, udi mumanya bunena bua Nzambi; ne neajidila ntatu yeba bua tshipeta tshimpa tshieba.\n\n3 Bua nanku, anyima weba neabeneshibua, ne neasomba mu bukubi ne muanenu wa baluma, Nefi; ne matuku eba neapita mu disadila dia Nzambi weba. Bua nanku, ndi mumanya ne udi musungidibua, bua bualu bua buakana bua Musungidi weba; bualu udi mumona ne mu tshiwudi tshia tshikondu udi ulua bua kutuala lupandu kudi bantu.\n\n4 Ne udi mumona mu bunsonga bueba butumbi buenda; bua nanku, udi mubeneshibua mena bu mudi basadilaye mu musunyi; bualu Nyuma udi momumua makelela mushala, lelu, ne bua kashidi. Ne njila udi mulongolodibua katshia ku dipona dia muntu, ne lupandu ludipu bua tshianana.\n\n5 Ne bantu badi balongeshibua bikumbana bua ne bajingulula buimpa ku bubi. Ne mikenji idi mipeshibua kudi bantu. Ne ku mikenji musunyi nansha umua kawena mubingishibua to; anyi, ku mikenji bantu badi bakoshibua. Eyowa, ku mikenji ya panu apa bavua bakoshibua; ne kabidi, ku mikenji ya ku nyuma badi bafua ku tshidi tshimpa, ne badi balua bena dikenga bua kashidi.\n\n6 Bua nanku, disungila didi diluila kudi Mashiya Wa Tshijila ne ku njila wenda; bualu udi muwula ne ngâsa ne bulelela.\n\n7 Monayi, udi udifila mulambu bua mibi, bua kukumbaja ndekelu wa mikenji, bua bonsu badi ne mutshima mutshibuluka ne nyuma munyingalala; ne ndekelu wa mikenji kena mua kukumbajibua kudi mukuabu to.\n\n8 Bua nanku, mushindu wa bukola bua mushinga bua kumanyisha malu â kudi bena pa buloba, bua ne bamanya ne kakuena musunyi udi mua kusomba ku mpala kua Nzambi to, amu bikala ku dikumbanyina, ne lusa, ne ngâsa wa Mashiya wa Tshijila, udi uteka moyo wenda panshi bilondeshila ku musunyi, ne uwangata kabidi ku bukola bua Nyuma, bua ne aluija dibika dia bafua, muikala wa kumpala wabika.\n\n9 Bua nanku, udi mamuma a diambedi a kudi Nzambi, bu mualumbuluilaye bana ba bantu bonsu; ne badi bamuitabuija nebapandishibua.\n\n10 Ne bua bualu bua dilumbuluila dia bonsu, bantu bonsu badi balua kudi Nzambi; bua nanku, badi bimana ku mpala kuenda, bua kulumbuluishibua kudiye bilondeshila ku bulelela ne bunsantu bidi munda muenda. Bua nanku, ndekelu wa mikenji idi Wa Tshijila mufila, bua dipeshibua dia dinyoka didi dilamika, dîna dinyoka didi dilamika didi mu dishilangana ne ku disanka didi dilamika, bua kukumbaja ndekelu wa bupikudi—\n\n11 Bualu bidi ne tshia kuikala ne, kuikala dîmanyinangana mu malu onsu. Bu kabiyi nanku, muananyi wa kumpala mu tshipela, buakana kabuvua mua kuvuishibua to, nansha bubi, nansha bunsantu anyi dikenga, nansha bimpa anyi bibi. Bua nanku, bintu bionsu bidi ne bia kuikala biwula mu tshimua; bua nanku, bikalatshi mubidi umua tshidi ne tshia kushala bu tshifua, katshiyi ne moyo anyi lufu, katshiyi tshibola anyi kupanga kubola, disanka anyi dikenga, diumvua dia bintu pambidi anyi kupanga diumvua pambidi.\n\n12 Bua nanku, tshivua ne tshia kuikala tshifukibua bu tshintu tshia patupu; bua nanku kakuvua bua kuikala kipatshila mu ndekelu bua bufuki buatshi to. Bua nanku, tshintu etshi tshivua ne tshia kunyangakaja lungenyi lua Nzambi ne tuipatshila tuenda tua tshiendelela, ne kabidi bukola, ne lusa, ne bululama bua Nzambi.\n\n13 Ne binuamba ne kakuena mikenji to, nenuamba kabidi ne kakuena mibi to. Binuamba ne kakuena mibi to, nenuamba kabidi ne kakuena buakana to. Ne bikalaku kakuyi buakana kakuena disanka to. Ne bikalaku kakuyi buakana anyi disanka kakuena dinyoka anyi dikenga to. Ne bikala bintu ebi kabiyiku kakuena Nzambi to. Ne bikalaku kakuena Nzambi to katuenaku to, nansha buloba; bualu kakuvua mua kuikala bufuki bua bintu to, nansha kuenza anyi kuenzejibua; bua nanku, bintu bionsu bivua ne tshiakuikala bijimina.\n\n14 Ne mpindiewu, bana banyi ba baluma, ndi ngakula malu â kunudi bua tshipeta tshimpa tshienu ne dimanya dienu; bualu kudi Nzambi, ne uvua mufuka bintu bionsu, bubidi diûlu ne buloba, ne bintu bionsu bidimu, bubidi bintu bidi bienza ne bintu bidi bienzejibua.\n\n15 Ne bua kukumbaja tuipatshila tuenda tua tshiendelela mu ndekelu wa muntu, kunyima kua mufuka baledi betu ba kumpala, ne nyama ya mu mpata, ne nyunyi ya mûlu, ne mu tshikosu, bintu bionsu bivua bifukibua, bivua ne tshiakuikala ne kuvua dishilangana; mena tshimuma tshikandika mu dishilangana ne mutshi wa moyo; tshimua tshikala tshimpa ne tshikuabu bululu.\n\n16 Bua nanku, Mukalenga Nzambi wakapesha muntu ne adienzela. Bua nanku, muntu kavua mua kudienzela amu bikalabi ne uvua mulobeshibua kudi tshimua anyi tshikuabu.\n\n17 Ne mema, Lehi, bilondeshila ku malu andi mubala, ndi ne tshia kutshinka ne muanjelu wa Nzambi, bilondeshila ku tshidi tshifundibua, uvua mupona kumbukila mu diûlu; bua nanku, wakalua diabulu, muikala mukeba tshivua tshibi kumpala kua Nzambi.\n\n18 Ne bualu bua uvua mupona kumbukila mu diûlu, ne uvua mulua muena dikenga bua kashidi, wakakeba kabidi dikenga dia bukua bantu bonsu. Bua nanku, wakambila Eva, eyowa, mena nyoka wa kala awu, udi muikala diabulu, udi tatu wa mafi onsu, bua nanku wakamba ne: Diaku tshimuma tshikandika, ne kuakufua to, kadi newikala bu mudi Nzambi, mumanya buimpa ne bubi.\n\n19 Ne kunyima kua Adama ne Eva badia tshimuma tshikandika, bakipatshibua mu budimi bua Edene, bua kudima buloba.\n\n20 Ne bakalela bana; eyowa, mena dîku dia buloba bonsu.\n\n21 Ne matuku a bana ba bantu avua malepeshibua, bilondeshila ku disua dia Nzambi, bua ne bakudimuna mutshima patshidibu mu musunyi; bua nanku, ngikadilu wabu wakalua ngikadilu wa ditêtshibua, ne tshikondu tshiabu tshivua tshilepeshibua, bilondeshila ku mikenji ivua Mukalenga Nzambi mupesha bana ba bantu. Bua bualu bua uvua muela mukenji ne bantu bonsu badi ne tshia kukudimuna mutshima; bualu uvua muleja bantu bonsu ne bavua bajimina, bualu bua disambuka dia mikenji dia baledi babu.\n\n22 Ne mpindiewu, monayi, bu Adama kayi musambuka mikenji to, kavua upona to, kadi uvua ushala mu budimi bua Edene. Ne bintu bionsu bivua bifukibua bivua ne tshia kushala mu ngikadilu wa momumua muvuabi kunyima kua bifukibua; ne bivua ne tshia kushala bua kashidi, kabiyi ne ndekelu to.\n\n23 Ne kabavua kupeta bana to; bua nanku bavua kushala mu ngikadilu wa kabayi bamanya bualu to, kabayi ne disanka, bualu kabavua bamanya dikenga to; kabayi benza bimpa, bualu kabavua bamanya mibi to.\n\n24 Kadi monayi, bintu bionsu bivua bienjibua mu lungenyi lua ewu udi mumanya bintu bionsu.\n\n25 Adama wakapona bua ne bantu bikalaku; ne bantu badiku, bua ne bikala ne disanka.\n\n26 Ne Mashiya udi ulua mu tshiwudi tshia tshikondu, bua ne asungila bana ba bantu ku dipona. Ne bualu bua ne mbasungidibua ku dipona, mbalua badisuila bua kashidi, bajingulula buimpa ne bubi; bua kudienzela nkayabu kadi kuenzejibua to, amu bikala ku dinyokibua kudi mikenji mu dituku dinena ne dia ndekelu, bilondeshila ku mikenji idi Nzambi mufila.\n\n27 Bua nanku, bantu badi badisuila bilondeshila ku musunyi; ne bintu bionsu bidi bibapesha bidi bikengedibua kudi muntu. Ne badi badisuila bua kusungula budishikaminyi ne moyo wa tshiendelela, ku njila wa Mutuangaji munena wa bantu bonsu, anyi bua kusungula bukuatshibu ne lufu, bilondeshila ku bukuatshibu ne bukola bua diabulu; bualu udi ukeba ne bantu bonsu bikala ne dikenga bu mudiyi.\n\n28 Ne mpindiewu, bana banyi ba baluma, ndi musua ne nutangila kudi Muakuidi munena, ne numvuila mikenji yenda minena; ne nulamata mêyi enda, ne nusungula moyo wa tshiendelela, bilondeshila ku disua dia Nyuma wa Tshijila wenda;\n\n29 Ne kanusungudi lufu lua tshiendelela, bilondeshila ku disua dia musunyi ne bubi budimu to, budi bupesha nyuma wa diabulu bukola bua kunukuata, bua kunupuekesha mu ngena, bua anukôkesha mu bukalenga buenda nkayenda.\n\n30 Ndi muakula mêyi makesa kunudi bonsu, bana banyi ba baluma, mu matuku a ndekelu a ditêtshibua dianyi; ne ndi musungula luseka luimpa, bilondeshila ku mêyi a muambi. Ne ntshiena ne tshintu tshikuabu amu bikala diakalenga dia tshiendelela dia anyima yenu. Amena.\n\n", "2-ne 3": "[center][font_size=26]Shapita 3[/font_size][/center]\n\n[i]Yosefe mu Ejipitu wakamona Bena Nefi mu tshimônyi—Wakamba ku Nyuma bua Joseph Smith, mumonyi wa mu matuku a ndekelu; bua Mose, uvua mupatuisha Isalele; ne bua dilua dia Mukanda wa Molomo. Pabuipi ne 588–570 k.d.K.[/i]\n\n1 Ne mpindiewu ndi ngakula kûdi, Yosefe, muananyi wa ndekelu. Uvua muledibua mu tshipela tshia ntatu yanyi; eyowa, mu matuku a kanyinganyinga kanyi kapita bukola mamueba wakakulela.\n\n2 Ne Mukalenga akujidila kabidi bulaba ebu, budi buikala bulaba bua mushinga kupita, bua bupianyi bueba ne bupianyi bua ndelanganyi yeba pamua ne bana benu ba baluma, bua bukubi bueba bua kashidi, bikalabi ne neulama mikenji ya Wa Tshijila wa Isalele.\n\n3 Ne mpindiewu, Yosefe, muananyi wa mukala, undi mupatula mu tshipela tshia ntatu yanyi, Mukalenga akubenesha bua kashidi, bualu ndelanganyi yeba kayakubutuka yonsu to.\n\n4 Bualu mona, udi tshimuma tshia mu tshifuka tshianyi; ne ndi kankanunuina ka Yosefe uvua muambudibua mukuatshibu mu Ejipitu. Ne bivua binena bipungidi bia Mukalenga biakenzaye kudi Yosefe.\n\n5 Pananku, Yosefe wakamona tshikondu tshietu bulelela. Ne wakapeta dilaya kudi Mukalenga, ne Mukalenga Nzambi neabishila nzubu wa Isalele ditamba diakana ku mamuma a mu tshifuka tshienda; Mashiya to, kadi ditamba divua ne bua kutudibua, nansha nanku, bua kuvulukibua mu bipungidi bia Mukalenga ne Mashiya neamueneshibua kudibu mu matuku a ndekelu, ku nyuma wa bukola, bua kubumbusha mu mîdima ne kubabueja mu bukenka—eyowa, mu mîdima misokoma ne mu bukuatshibu kubuela mu budishikaminyi.\n\n6 Bualu Yosefe bulelela wakajadika, wamba ne: Mukalenga Nzambi wanyi neabisha mumonyi, wikala mumonyi wa nsunga kudi mamuma a mu tshifuka tshianyi.\n\n7 Eyowa, Yosefe bulelela wakamba ne: Nanku Mukalenga udi ungambila: Nembisha mumonyi wa disungula ku mamuma a mu tshifuka tshieba; ne neangatshibua ne mushinga bikola munkatshi mua mamuma a mu tshifuka tshieba. Ne nemmupesha mukenji ne enza umua mudimu bua mamuma a mu tshifuka tshieba, bana babu, wikala wa mushinga mukola kudibu, mena ku dibatuala ku dimanya dia bipungidi bimvua muenza ne batatueba.\n\n8 Ne nemmupesha mukenji ne kenji mudimu mukuabu to, amu mudimu ungamupeshela mukenji. Ne nemmuvuija munena ku mesu anyi; bualu neenza mudimu wanyi.\n\n9 Ne neikala munena bu Mose, umvua muamba ne nennubishila, bua kupatuisha bantu banyi, Ô nzubu wa Isalele.\n\n10 Ne nembisha Mose, bua kupatuisha bantu beba ku bulaba bua Ejipitu.\n\n11 Kadi nembisha mumonyi ku mamuma a mu tshifuka tshieba; ne nemmupesha bukola bua kufikisha dîyi dianyi kudi mamuma a mu tshifuka tshieba—ne Mukalenga udi wamba ne, nki amu bua kufikisha dîyi dianyi to, kadi bua kubitabujija dîyi dianyi, dikala dimana kuya munkatshi muabu.\n\n12 Bua nanku, mamuma a mu tshifuka tshieba neafunda; ne mamuma a mu tshifuka tshia Yuda neafunda; ne biafundibua kudi mamuma a mu tshifuka tshieba, ne kabidi biafundibua kudi mamuma a mu tshifuka tshia Yuda, nebisangila pamua, bua kupuwisha malongesha a mafi ne dilekela dia makokangana, ne dishikika ditalala munkatshi mua mamuma a mu tshifuka tshieba, ne kubavuija ku dimanya dia batatuabu mu matuku a ndekelu, ne kabidi ku dimanya dia bipungidi bianyi, Mukalenga udi wamba.\n\n13 Ne ku bufuba neavuijibua ne makanda, mu dituku adi pâtuadija mudimu wanyi munkatshi mua bantu banyi bonsu, mu dipinguluja dieba, Ô nzubu wa Isalele, Mukalenga wamba.\n\n14 Ne nanku Yosefe wakamba ku Nyuma, wamba: Monayi, Mukalenga neabenesha mumonyi awu; ne bobu badi bakeba bua kumubutula nebashikijibua; bualu dilaya edi, dindi mupeta kudi Mukalenga, bitangila mamuma a mu tshifuka tshianyi, neukumbajibua. Monayi, ndi mumanya bimpa bua dikumbajibua dia dilayi edi;\n\n15 Ne neinyikibua dîna dianyi; ne nedikala mudi dîna dia tatuenda. Ne neikala bu mundi; bualu tshintu tshiapatula Mukalenga ku tshianza tshienda, ku bukola bua Mukalenga netshituala bantu banyi ku lupandu.\n\n16 Eyowa, nanku Yosefe wakamba ku Nyuma: Ndi mumanya bimpa tshintu etshi, mena bu mundi mumanya bimpa bua dilaya dia Mose; bualu Mukalenga uvua mungambila ne, nenkuba ndelanganyi yeba bua kashidi.\n\n17 Ne Mukalenga wakamba ne: Nembisha Mose umua; ne nemmupesha bukola mu mulangala ne nemmupesha bujunguludi mu difunda. Kadi ntshiakusulula ludimi luenda to, bua ne akula bia bungi, bualu ntshiakumupesha bukitu mu diakula to. Kadi nemmufundila mikenji yanyi, ku munu wa tshianza tshianyi nkayanyi; ne nemmutekela muakuidi.\n\n18 Ne Mukalenga wakangambila kabidi ne: Nembishila mamuma a mu tshifuka tshieba mumonyi; ne neatekela muakuidi. Ne mema, monayi, nemmupesha ne afunda mifundu ya mamuma a mu tshifuka tshieba, bua mamuma a mu tshifuka tshieba; ne muakuidi wa mu tshifuka tshieba neayimanyisha.\n\n19 Ne mêyi âfundaye neikala mêyi akengedibua mu lungenyi luanyi aya kudi mamuma a mu tshifuka tshieba. Ne nebikala bu ne mamuma a mu tshifuka tshieba avua abila kudibu ku lupuishi; bualu ndi mumanya ditabuija diabu.\n\n20 Ne nebabila ku lupuishi kudi bana babu; eyowa, mena bua dikudimuna dia mutshima, mena kunyima kua bikondu bia bungi bipita kunyima kuabu. Ne nebilua ne lubila luabu neluya, mena bilondeshila ku bupepela bua mêyi abu.\n\n21 Bua bualu bua ditabuija diabu mêyi abu neapatukila mukana muanyi aya kudi bana babu badi bikala mamuma a mu tshifuka tshieba; ne buteketa bua mêyi abu nemvuija bukola mu ditabuija diabu, bua divuluka dia tshipungidi tshianyi tshindi muenza ne batatueba.\n\n22 Ne mpindiewu, Mona, muananyi wa baluma Yosefe, ku mushindu ewu tatuanyi wa kala wakamba ku Nyuma.\n\n23 Bua nanku, bualu bua tshipungidi etshi udi mubeneshibua; bualu ndelanganyi yeba kayakubutuka to, bualu neyumvuila mêyi a mukanda.\n\n24 Ne nekujuka umua wa bukitu munkatshi muabu, wenza bimpa bia bungi, bubidi mu dîyi ne mu bienzedi, muikala tshiamu tshia mudimu mu bianza bia Nzambi, ne ditabuija ditamba bukitu, bua kuenza malu a dikema bikola, ne kuenza tshintu tshidi tshia tshinena ku mesu kua Nzambi, bua divuija mapinguluja a bungi kudi nzubu wa Isalele, ne kudi ndelanganyi ya bana benu ba baluma.\n\n25 Ne mpindiewu, udi mubeneshibua, Yosefe. Mona, udi muana mukesa; bua nanku umvuila mêyi a muanenu wa baluma, Nefi, ne nebikuenzekela mena bilondeshila ku mêyi andi muakula. Vuluka mêyi a tatueba udi ne lufu. Amena.\n\n", "2-ne 4": "[center][font_size=26]Shapita 4[/font_size][/center]\n\n[i]Lehi udi ubela ne ubenesha ndelanganyi yenda—Udi ufua ne udi ujîkibua—Nefi udi utumbila mu buimpa bua Nzambi—Nefi udi uteka tshieyemenu tshienda kudi Mukalenga bua kashidi. Pabuipi ne 588–570 k.d.K.[/i]\n\n1 Ne mpindiewu, mema, Nefi, ndi ngakula bitangila mambi avua tatuanyi muakula, bitangila Yosefe, uvuabu bambula mu Ejipitu.\n\n2 Bualu monayi, bulelela wakamba ku Nyuma bitangila ndelanganyi yenda yonsu. Ne mambi akafundaye, kakuena a bungi adi mapita bunena to. Ne wakamba ku Nyuma bitutangila, ne nkongu yetu ya bantu idi ilua; ne adi mafundibua pa bitata bia tshiamua tshia mitaku.\n\n3 Pananku, kunyima kua tatuanyi mujikija diakula bitangila mambi a Yosefe, wakabikila bana ba Lamana, bana benda ba baluma, ne ba bakaji, ne wakabambila ne: Monayi, bana banyi ba baluma, ne ba bakaji, badi bikala bana ba muananyi wa kumpala, ndi musua ne nuteya matshi ku mêyi anyi.\n\n4 Bualu Mukalenga Nzambi udi muamba ne: Monsu munualama mikenji yanyi, nenulubuluka mu bulaba; ne monsu munuapanga kulama mikenji yanyi nenukoshibua ku mpala kuanyi.\n\n5 Kadi monayi, bana banyi ba baluma ne ba bakaji, ntshiena mua kupueka mu lukita luanyi to amu mema mushiya dibenesha pa mutu penu; bualu monayi, ndi mumanya ne binuikala bakoleshibua mu njila unudi ne bua kuyila kanuakumulekela to.\n\n6 Pananku, binuatshipibua, monayi, ndi nshiya dibenesha dianyi pa mutu penu, bua ne mutshipu umbushibua kunudi ne wikala pa mitu ya baledi benu.\n\n7 Bua nanku, bua bualu bua dibenesha dianyi Mukalenga Nzambi kakulekela ne nufua to; bua nanku, neikala ne lusa kunudi ne kudi ndelanganyi yenu bua kashidi.\n\n8 Ne biakalua ne kunyima kua tatuanyi mujikija kuakula kudi bana ba baluma ne ba bakaji ba Lamana, wakenzeja ne bana ba baluma ne ba bakaji ba Lemuele batuadibua kumpala kuenda.\n\n9 Ne wakakula kudibu, wamba ne: Monayi, bana banyi ba baluma ne ba bakaji, badi bikala bana ba muananyi wa baluma muibidi; monayi ndi nushila dibenesha dia tshimua ne dingashidi bana ba baluma ne ba bakaji ba Lamana; bua nanku, kanuakubutuka bonsu to; kadi ku ndekelu ndelanganyi yenu neibeneshibua.\n\n10 Ne biakalua ne pakamana tatuanyi diakula kudibu, monayi, wakakula kudi bana ba baluma ba Yishemaela, eyowa, ne mena ba mu nzubu muenda bonsu.\n\n11 Ne kunyima kua mujikija kuakula nabu, wakakula ne Sama, wamba ne: Udi mubeneshibua, ne ndelanganyi yeba; bualu neupiana bulaba ebu bu mudi muanenu wa baluma Nefi. Ne ndelanganyi yeba neibadibua pamua ne ndelanganyi yenda; ne newikala mena bu mudi muanenu wa baluma, ne ndelanganyi yeba bu mudi yenda; ne neubeneshibua mu matuku eba onsu.\n\n12 Ne biakalua ne kunyima kua tatuanyi, Lehi, muakula ne ba mu nzubu wenda bonsu, bilondeshila ku bivua mu mutshima wenda ne Nyuma wa Mukalenga uvua munda muenda, wakakulakaja. Ne biakalua ne wakafua, ne wakajîkibua.\n\n13 Ne biakalua ne kakuyi matuku a bungi kunyima kua lufu luenda to, Lamana ne Lemuele ne bana ba baluma ba Yishemaela bakamfîkila tshiji bua bualu bua madimuisha a Mukalenga.\n\n14 Bualu mema, Nefi, mvua muenzejibua bua kubambila, bilondeshila ku dîyi dienda; bualu mvua mubambila malu a bungi, ne kabidi tatuanyi, kumpala kua lufu luenda; malu a bungi â adi mafundibua pa bitata bianyi bikuabu; bualu tshitupa tshidi nangananga ne malu a kala tshidi tshifundibua pa bitata bianyi bikuabu.\n\n15 Ne pa ebi ndi mfunda malu a anyima wanyi, ne mifundu ya bungi idi mikanunyibua pa bitata bia kalabi. Bualu anyima wanyi udi usankila mu mifundu, ne mutshima wanyi udi uyinanela meji, ne udi uyifunda bua dilonga ne tshipeta tshimpa tshia bana banyi.\n\n16 Monayi, anyima wanyi udi usankila mu malu a Mukalenga; ne mutshima wanyi udi unana meji ne munanunanu bitangila malu amvua mumona ne mumvua.\n\n17 Nansha nanku, nansha bua buimpa bunena bua Mukalenga, mu dindeja midimu yenda minena ne ya dikema, mutshima wanyi udi utua tshikemu, wamba ne: Ô mema muntu wa dikenga! Eyowa, mutshima wanyi udi unyingalala bua bualu bua musunyi wanyi; anyima wanyi udi ne dikenga bua bualu bua malu mabi anyi.\n\n18 Ndi munyunguludibua ku nseka yonsu, bua bualu bua matêtshibua ne mibi bidi binkuata kakuyi lutatu to.\n\n19 Ne pandi njinga mua kusanka, mutshima wanyi udi utua mikemu bua bualu bua mibi yanyi; nansha nanku, ndi mumanya kudi nganyi kundi mueyemena.\n\n20 Nzambi wanyi uvua muikala tshieyemenu tshianyi; udi mundombola mu ntatu yanyi mu tshipela; ne wakankuba pa mâyi a ndondu mula.\n\n21 Udi munguwuja ne dinanga dienda, mena ne ku dishila dia musunyi wanyi.\n\n22 Udi mupuwisha bena lukuna banyi, ne ku dibakankisha kumpala kuanyi.\n\n23 Monayi, wakumvua lubila luanyi mu munya, ne wakampesha dimanya mu bimônyi butuku.\n\n24 Ne mu munya wakalua ne dikima mu disambila dikola kumpala kuenda; eyowa, dîyi dianyi ngakabandisha kûlu; ne banjelu bakatuluka ne bakansadila.\n\n25 Ne pa mapuapua a Nyuma wenda mubidi wanyi uvua muambudibua kula pa mikuna mila menamena. Ne mesu anyi adi mamona malu manena, eyowa, mena manena kupita bua muntu; bua nanku mvua mukandikibua ne ntshi’afundi to.\n\n26 Ô nanku, bu mundi mumona malu mapita bunena, ne bu mudi Mukalenga mu bupuekela buenda kudi bana ba bantu udi mukumbula bantu ne lusa lupita bungi, bua tshinyi mutshima wanyi neudila ne anyima wanyi neajangulukana mu tshibanda tshia kanyinganyinga, ne musunyi wanyi neunyanguka, ne bukola buanyi nebuteketa, bua bualu bua ntatu yanyi?\n\n27 Ne bua tshinyi nendilekela kudi mibi, bua bualu bua musunyi wanyi anyi? Eyowa, bua tshinyi nempesha matêtshibua njila, bua ne muena bubi apeta muaba mu mutshima wanyi bua kunyangakaja ditalala dianyi ne kutatshisha anyima wanyi anyi? Bua tshinyi ndi mufîka tshiji bua bualu bua muena lukuna wanyi?\n\n28 Bika, anyima wanyi! Kutshifuataladi mu mibi to. Sanka, Ô mutshima wanyi, ne kupeshi kabidi muena lukuna wa anyima wanyi muaba to.\n\n29 Kufîki tshiji kabidi bua bualu bua bena lukuna banyi to. Kutekeshi bukola buanyi bua bualu bua ntatu yanyi to.\n\n30 Sanka, Ô mutshima wanyi, ne bila kudi Mukalenga, ne amba: Ô Mukalenga, nenkusamuna bua kashidi; eyowa, anyima wanyi neasankila kûdi, Nzambi wanyi, ne dibua dia lupandu luanyi.\n\n31 Ô Mukalenga, neusungila anyima wanyi? Neumpatuisha mu bianza bia bena lukuna banyi anyi? Newenza ne mbukuka ku dimueneka dia mibi?\n\n32 Bibuelelu bia ngena bikangibua diba dionsu kumpala kuanyi, bualu bua mutshima wanyi udi mutshibuluka ne nyuma wanyi udi munyingalala! Ô Mukalenga, kukangi bibuelelu bia buakana bueba kumpala kuanyi to, bua ne ngendela mu kajila ka mu tshibanda tshipuekela, bua ngikala mululama mu njila mulandakana!\n\n33 Ô Mukalenga, unjingulula ne nkanzu wa buakana bueba! Ô Mukalenga, ungenzela njila bua dinyema dianyi kumpala kua bena lukuna banyi! Wenza kajila kanyi kalulama kumpala kuanyi! Kuteki dibua dia kulendukila mu njila wanyi to—kadi utokesha njila wanyi kumpala kuanyi, ne kujiki njila wanyi to, kadi njila ya muena lukuna wanyi.\n\n34 Ô Mukalenga, ndi mueyemena kûdi, ne nengeyemena kûdi bua kashidi. Ntshiakuteka tshieyemenu tshianyi ku diboku dia musunyi to; bualu ndi mumanya ne mutshipibua ngewu udi uteka tshieyemenu tshienda ku diboku dia musunyi. Eyowa, mutshipibua ngewu udi uteka tshieyemenu tshienda kudi muntu anyi udi wenza musunyi diboku dienda.\n\n35 Eyowa, ndi mumanya ne Nzambi neapesha ne kalolo kudi udi ulomba. Eyowa, Nzambi wanyi neampesha, mema ntshiyi mulomba bibi to; bua nanku nembandula dîyi dianyi kûdi; eyowa, nembila kûdi, Nzambi wanyi, dibua dia buakana buanyi. Mona, dîyi dianyi nedibanda kûdi bua kashidi, dibua dianyi ne Nzambi wanyi wa tshiendelela. Amena.\n\n", "2-ne 5": "[center][font_size=26]Shapita 5[/font_size][/center]\n\n[i]Bena Nefi badi baditapulula kudi Bena Lamana, badi balama mikenji ya Mose, ne bibaka ntempelo—Bua bualu bua dipanga ditabuija diabu, Bena Lamana badi bakoshibua ku mpala kua Mukalenga, badi batshipibua, ne badi balua munyasu kudi bena Nefi. Pabuipi ne 588–559 k.d.K.[/i]\n\n1 Monayi, biakalua ne mema, Nefi, ngakela mbila ya bungi kudi Mukalenga Nzambi wanyi, bua bualu bua tshiji tshia bana betu ba baluma.\n\n2 Kadi monayi, tshiji tshiabu kundi tshiakavulangana, mua ne bakakeba bua kuangata moyo wanyi.\n\n3 Eyowa, bakannungena, bamba ne: Muakunyetu wa baluma udi wela meji bua kutukôkesha; ne tudi bapeta ditêta dikola bua bualu buenda; bua nanku, mpindiewu tumushipayi, bua katutatshishibu kabidi ku mêyi enda to. Bualu monayi, katuena basua ne ikala mukôkeshi wetu to; bualu mbuetu tuetu, badi bikala bakulu, bua kukôkesha bantu aba.\n\n4 Mpindiewu ntshiena mfunda pa bitata ebi mêyi onsu akannungenabu to. Kadi bidi bikumbana bua mema kuamba ne, bakakeba bua kuangata moyo wanyi.\n\n5 Ne biakalua ne Mukalenga wakandimuisha ne, mema, Nefi, mvua ne tshia kubashiya ne kunyemena mu tshipela, ne bonsu bakasua kuya nanyi.\n\n6 Bua nanku, biakalua ne mema, Nefi, ngakangata dîku dianyi, ne kabidi Zolama ne dîku dienda, ne Sama, mukulu wanyi wa baluma, ne dîku dienda, ne Yakoba ne Yosefe, bakunyi banyi ba baluma, ne kabidi bana betu ba bakaji, ne bonsu bakasua kuya nanyi. Ne bonsu bakasua kuya nanyi bavua abu bavua bitabuija madimuisha ne mabuluila a Nzambi; bua nanku, bakumvuila mêyi anyi.\n\n7 Ne tuakangata ntenta yetu ne bintu bionsu bituvua mua kuambula, ne tuakenza luendu mu tshipela bua mutantshi wa matuku a bungi. Ne kunyima kua tuetu benza luendu bua mutantshi wa matuku a bungi tuakâsa ntenta yetu.\n\n8 Ne bantu banyi bakasua ne tuinyika dîna dia muaba ewu ne Nefi; bua nanku, tuakawinyika ne Nefi.\n\n9 Ne bonsu bavua nanyi bakitaba bua kudibikila ne bantu ba Nefi.\n\n10 Ne tuakatangila bua kulama mêyi, ne mikandu, ne mikenji ya Mukalenga mu malu onsu, bilondeshila ku mikenji ya Mose.\n\n11 Ne Mukalenga uvua netu; ne tuakalubuluka menamena; bualu tuakakuna mamînu, ne tuakapola kabidi bia bungi. Ne tuakabanga kumuna bisumbu bia bimuna bikesa ne bia bimuna binena, ne bia nyama ya mishindu yonsu.\n\n12 Ne mema, Nefi, mvua kabidi mutuala miandiku ivua mikanunyibua pa bitata bia kalabi; ne kabidi dibulungu, anyi kaleji njila, kavua kalongolodibua bua tatuanyi kudi tshianza tshia Mukalenga, bilondeshila ku tshidi tshifundibua.\n\n13 Ne biakalua ne tuakabanga kulubuluka menamena, ne kuvulangana mu bulaba.\n\n14 Ne mema, Nefi, ngakangata muela wa mvita wa Labana, ne ku mushindu wawu ngakenza miela ya mvita ya bungi, bua ne bantu bavua mpindiewu babikidibua ne Bena Lamana kabalu kutuluila mu mushindu mukuabu ne kutubutula; bualu mvua mumanya lukinu luabu kundi ne bana banyi ne bavua babikidibua ne bantu banyi.\n\n15 Ne ngakalongesha bantu banyi bua kuibaka nzubu, ne bua kuenza mudimu wa mishindu yonsu ya mabaya, ne wa tshiamua tshifika, ne wa tshiamua tshia kabanda, ne wa tshiamua tshia kalabi, ne wa tshiamua tshikolesha, ne wa ngolo, ne wa mpalata, ne wa mabua a bimua a mushinga, bivua bikala bipita bungi.\n\n16 Ne mema Nefi ngakibaka ntempelo; ne ngakamuasa ku mushindu wa ntempelo wa Solomo amu kumbusha kavua muibakibua ne bintu bia mushinga bia bungi kupita to; bualu kabivua bisanganyibua mu bulaba to, bua nanku, kavua mua kuibakibua bu mudi ntempelo wa Solomo to. Kadi mushindu wa diashibua uvua bu mudi wa ntempelo wa Solomo; ne mudimu wa bianza wenda uvua muimpa menamena.\n\n17 Ne biakalua ne mema, Nefi, ngakavuija bantu banyi bikala benji ba mudimu bikola, ne bua kukuata mudimu ne bianza biabu.\n\n18 Ne biakalua ne bakasua ne ngikala mfumu wabu. Kadi mema, Nefi, ngakajinga ne kabikadi ne mfumu to; nansha nanku, ngakabenzela bilondeshila ku tshivua mu bukôkeshi buanyi.\n\n19 Ne monayi, mêyi a Mukalenga avua makumbana kudi bana betu, avuaye muakula bibatangila, ne nengikala mukokeshi wabu ne mulongeshi wabu. Pananku, mvua muikala mukokeshi wabu ne mulongeshi wabu bilondeshila ku mikenji ya Mukalenga, tô ne ku diba diakakebabu bua kuangata moyo wanyi.\n\n20 Pananku, dîyi dia Mukalenga diakakumbana diakakulaye kundi, wamba ne: Bu mudibu bapanga kumvuila mêyi eba, nebakoshibua ku mpala kua Mukalenga. Ne monayi, bavua bakoshibua ku mpala kuenda.\n\n21 Ne uvua muvuija mulawu pa mutu pabu, eyowa, mena mulawu mukola, bua bualu bua malu mabi abu. Bualu monayi, bavua bamupapishila mitshima yabu, bua ne yakalua bu mudi lusoka, pananku, bualu muvuabu batoka, ne bimpa kumona menamena ne balengela, bua ne kabalobeshi bantu banyi to, Mukalenga Nzambi wakenzeja ne dikoba dia bufîkuluka dilua pa mutu pabu.\n\n22 Ne nanku Mukalenga Nzambi udi wamba: Nengenzeja ne nebikala bendesha ku moyokudi bantu beba, amu bobu bakudimuna mutshima ku malu a bubi abu.\n\n23 Ne mitshipibua neikala ndelanganyi ya udi udisangisha ne ndelanganyi yabu; bualu neitshipibua mena ne mutshipu wa momumua. Ne Mukalenga wakamba nanku, ne biakenzeka.\n\n24 Ne bua bualu bua mutshipu wabu uvua muikala kudibu bakalua bantu bafuba, buwula ne mafi ne budimu; ne bakakeba mu tshipela nyama idi idia mikuabu.\n\n25 Ne Mukalenga Nzambi wakangambila ne: Nebikala munyasu kudi ndelanganyi yeba, bua kubasonsola ku dimvuluka; ne bu mudibu bapanga kumvuluka, ne kumvuila mêyi anyi, nebabanyasula mena ne ku dibutuka.\n\n26 Ne biakalua ne mema, Nefi, ngakajidila Yakoba ne Yosefe, bua ne bikala bakuidi ne balongeshi pa mutu pa bulaba bua bantu banyi.\n\n27 Ne biakalua ne tuvua basomba mushindu wa disanka.\n\n28 Ne bidimu makumi asatu bivua bipita katshia ku tshikondu tshituakumbuka ku Yelushalema.\n\n29 Ne mema, Nefi, mvua mulama miandiku ya bantu banyi tô ne apa, pa bitata bianyi, bimvua muenza.\n\n30 Ne biakalua ne Mukalenga Nzambi wakangambila ne: Enza bitata bikuabu; ne neukanunapu malu a bungi adi mimpa ku mesu anyi, bua tshipeta tshimpa tshia bantu beba.\n\n31 Bua nanku, mema, Nefi, bua kuikala ne ditumikila ku mikenji ya Mukalenga, ngakaya ne ngakenza bitata ebi bindi mukanunapu malu â.\n\n32 Ne ngakanunyi bidi bisankisha Nzambi. Ne biasanka bantu banyi ne malu a Nzambi nebasanka bua mikanunu yanyi idi pa bitata ebi.\n\n33 Ne biajinga bantu banyi bua kumanya tshitupa tshidi tshilonda bikola malu a kala a bantu banyi badi ne tshia kukebulula bitata bianyi bikuabu.\n\n34 Ne bidi bikumbana bua mema kuamba ne bidimu makumi anayi bivua bipita, ne tukavu bapeta mvita ne makokangana ne bana betu.\n\n", "2-ne 6": "[center][font_size=26]Shapita 6[/font_size][/center]\n\n[i]Yakoba udi ulonda malu a kala a Bena Yuda: Bukuatshibu bua ku Babulona ne dipingana; disadila ne ditshiamakajibu dia Wa Tshijila wa Isalele; diambuluisha dia kudi bena bisamba bia benda; ne dipinguluja dia matuku a ndekelu dia Bena Yuda, padibu bitabuija Mashiya. Pabuipi ne 559–545 k.d.K.[/i]\n\n1 Mêyi a Yakoba, muanabu ne Nefi wa baluma, avuaye muakula kudi bantu ba Nefi:\n\n2 Monayi, bana betu bananga, mema, Yakoba, muikala mubikidibua kudi Nzambi, ne mujididibua ku mushindu wa mulongu wenda wa tshijila, ne muikala mujididibua kudi muanetu wa baluma Nefi, unudi nutangidila bu mfumu anyi mukubi, ne unudi nueyemena bua bukubi, monayi nudi bamanya ne ndi muakula malu a bungi menamena kunudi.\n\n3 Nansha nanku, ndi ngakula kunudi kabidi; bualu ndi njinga diakalenga dia anyima yenu. Eyowa, dipampakana dianyi didi dikola buenu; ne nuenu nkayenu nudi bamanya ne ditu amu dikala nanku. Bualu ndi munukankamija ne dinanukila dionsu; ne ndi munulongesha mêyi a tatuanyi; ne ndi muakula kunudi bitangila malu onsu adi mafundibua, katshia ku bufuki bua buloba.\n\n4 Ne mpindiewu, monayi, ndi musua kuakula kunudi bitangila malu adiku, ne ne atshilualua; bua nanku, nennubadila mêyi a Yeshaya. Ne adi mêyi adi muanetu wa baluma mujinga ne ngakula kunudi. Ne ndi ngakula kunudi bua bimpa bienu, bua numanya ne nutumbisha dîna dia Nzambi wenu.\n\n5 Ne mpindiewu, miaku ingabala idi ivua Yeshaya muakula bitangila nzubu wa Isalele yonsu; bua nanku, adi mua kuenzela kunudi, bualu nudi ba mu nzubu wa Isalele. Ne kudi malu a bungi adi mikala makudibua kudi Yeshaya adi mua kuenzela kunudi, bualu nudi bena mu nzubu wa Isalele.\n\n6 Ne mpindiewu, â ki mêyi: Nanku Mukalenga Nzambi udi wamba: Monayi, nembandula tshianza tshianyi bua bena bisamba bia benda, ne nengâsa dibendela dianyi bua bantu; ne nebalua ne bana beba ba baluma mu maboku abu, ne bana beba ba bakaji ne bambudibua pa makaya abu.\n\n7 Ne bakalenga nebikala batatueba badishi, ne bakalenga bakaji babu bamamueba badishi; ne nebakuinamina ne mpala yabu mitua pa buloba, ne nebalaka lupuishi lua ku makasa eba; ne neumanya ne ndi Mukalenga; bualu badi bangindila kabakufua bundu to.\n\n8 Ne mpindiewu mema, Yakoba, ndi musua kuakula kakesa bitangila mêyi â. Bualu monayi, Mukalenga mmundeja ne bavua ku Yelushalema, kutudi bafuma, bavua bashipibua ne bambudibua bakuatshibu.\n\n9 Nansha nanku, Mukalenga udi mundeja ne nebapingana kabidi. Ne udi mundeja kabidi ne Mukalenga Nzambi, Wa Tshijila wa Isalele, neadimuenesha kudibu mu musunyi; ne kunyima kua mudimuenesha, nebamukuma mfimbu ne nebamutshiamakaja, bilondeshila ku mêyi a muanjelu uvua mubiakula kundi.\n\n10 Ne kunyima kua bobu bapapishila Wa Tshijila wa Isalele mitshima yabu ne bamuiminyishila nshingu yabu, monayi, bitungu bia Wa Tshijila wa Isalele nebilua pa mutu pabu. Ne dituku dilualua diatûtshibuabu ne diatatshishibuabu.\n\n11 Pa nanku, kunyima kua basakibua eku ne eku, bualu muanjelu udi wamba nanku, ba bungi nebatatshishibua mu musunyi, ne kabakulekedibua ne bafua to, bua bualu bua masambila a bakana; ne nebatangalajibua, ne batûtshibua, ne bakinyibua; nansha nanku, Mukalenga neikala ne lusa kudibu, bua ne pâluabu ku dimanya dia Musungidi wabu, nebasangishibua pamua kabidi mu malaba a bupianyi buabu.\n\n12 Ne babeneshibua bobu Bena Bisamba bia Benda, bobu badi muambi mufunda buabu; bualu monayi, bikalabi ne nebakudimuna mutshima ne kabakuluisha Siona mvita to, ne kabakudisangisha ku ekelezia munena ne wa bubi awu to, nebapandishibua; bualu Mukalenga Nzambi neakumbaja bipungidi bienda bivuaye muenza kudi bana benda; ne bua bualu ebu muambi udi mufunda malu â.\n\n13 Pananku, badi baluisha Siona ne bantu ba tshipungidi ba Mukalenga nebalaka lupuishi lua ku makasa abu; ne bantu ba Mukalenga kabakufua bundu to. Bualu bantu ba Mukalenga badi badi bamuindila; bualu batshidi bindila dilua dia Mashiya.\n\n14 Ne monayi, bilondeshila ku mêyi a muambi, Mashiya neaditeka kabidi musangu muibidi bua kubangatulula; bua nanku, neadimuenesha kudibu mu bukola ne butumbi bunena, ku dibutula dia bena lukuna babu, pâlua dituku adi diamuitabuijabu; ne kakubutula nansha umua udi umuitabuija to.\n\n15 Ne badi kabayi bamuitabuija to nebabutuka, bubidi ku kapia, ne ku tshipepela, ne ku manyungana a buloba, ne ku dimatshisha dia mashi dia bungi, ne ku tshipupu, ne ku tshiyola. Ne nebamanya ne Mukalenga udi Nzambi, Wa Tshijila wa Isalele.\n\n16 Bualu nebanyenga muena bukitu tshidiye mukuata mu mvita, anyi mukuatshibu mu dîyi neapatuishibua anyi?\n\n17 Kadi nanku Mukalenga udi wamba ne: Mena bakuatshibu ba mukitu nebanyengibua, ne tshidi mubi bikola mukuata netshipatuishibua; bualu Nzambi wa Bukitu neapatuisha bantu benda ba tshipungidi. Bualu nanku Mukalenga udi wamba ne: Nenduisha badi bakuluisha—\n\n18 Ne nendisha badi bakukengesha, ne musunyi wabu nkayabu; ne nebakuatshika ne mashi abu nkayabu bu ne mvinyo mushema; ne musunyi onsu neumanya ne mema Mukalenga ndi Mupandishi weba ne Musungidi weba, Wa Bukitu wa Yakoba.\n\n", "2-ne 7": "[center][font_size=26]Shapita 7[/font_size][/center]\n\n[i]Yakoba udi utungunuka kubala ku Yeshaya: Yeshaya udi wakula bua Mashiya—Mashiya neikala ne ludimi lua bamanyi—Neafila nyima wenda kudi batûtshi—Kakubuejakajibua to—Fuanyikija ne Yeshaya 50. Pabuipi ne 559–545 k.d.K.[/i]\n\n1 Eyowa, bualu nanku Mukalenga udi wamba: Ndi mukuipata, anyi ndi mukulekela bua kashidi anyi? Bualu nanku Mukalenga udi wamba: Mukanda wa dishipa dia dibaka dia mamuenu udi penyi? Kudi nganyi kundi mukuipata, anyi kudi nganyi wa basombeshi banyi kundi munupanyisha? Eyowa, kundi nganyi kundi munupanyisha? Monayi, bua malu mabi enu nudi badipanyisha nkayenu, disambuka dia mikenji dienu mamuenu udi muipatshibua.\n\n2 Pananku, pangakalua, kakuvua muntu to; pangakabikila, kakuvua nansha umua bua kuandamuna to. Ô nzubu wa Isalele, tshianza tshianyi tshidi tshipishibua mena bua ne katshiena mua kusungila, anyi ntshiena ne bukola bua kupatuisha anyi? Monayi, ku disamina dianyi ndi ngumisha mbuwa, ndi ngenza misulu yabu tshipela ne mishipa yabu inunka bibi bua bualu bua mâyi adi makama, ne idi ifua bua bualu bua nyota.\n\n3 Ndi mvuadika diûlu ne bufîka, ne ndi ngenza bikunyi tshibuikilu tshiadi.\n\n4 Mukalenga Nzambi udi mumpesha ludimi lua bamanyi, bua mmanya mua kuakula dîyi mu tshikondu kûdi, Ô nzubu wa Isalele. Panudi batshioka udi ubisha ditshi dianyi dinda ne dinda. Udi ubisha ditshi dianyi bua kumvua bu bamanyi.\n\n5 Mukalenga Nzambi udi munzulula ditshi dianyi, ne ntshiakatomboka to, anyi ntshiakapingana panyima to.\n\n6 Ngakafila nyima wanyi kudi mutûtshi, ne matama anyi kudi bakatula muedi. Tshiakasokoka mpala wanyi ku bundu ne mata to.\n\n7 Bualu Mukalenga Nzambi neangambuluisha; bua nanku ntshiakubuejakajijibua to. Bua nanku ndi muteka mpala wanyi bu mudi lusoka, ne ndi mumanya ne ntshiakufua bundu to.\n\n8 Ne Mukalenga udi pabuipi, ne udi umbingisha. Nganyi wakokangana nanyi? Tuimanayi pamua. Nganyi udi muluishi wanyi? Alua pabuipi nanyi, ne nemmutûta ne makanda a mukana muanyi.\n\n9 Bualu Mukalenga Nzambi neangambuluisha. Ne bonsu bâmpîsha, monayi, bonsu nebalua bakulakaja bu tshilamba, ne musuasua neubadia.\n\n10 Nganyi udi munkatshi muenu udi utshina Mukalenga, udi utumikila dîyi dia musadidi wenda, udi wenda mu mîdima ne kayi ne bukenka to?\n\n11 Monayi nuenu bonsu badi batemesha kapia, badi badijingulula ne tuntolantola, endayi mu bukenka bua kapia kenu ne mu tuntolantola tunudi batemesha. Etshi nenupeta ku tshianza tshianyi—nenulala panshi ne kanyinganyinga.\n\n", "2-ne 8": "[center][font_size=26]Shapita 8[/font_size][/center]\n\n[i]Yakoba udi utungunuka ne kubala mêyi a Yeshaya: Mu matuku a ndekelu Mukalenga neasamba Siona ne neasangisha Isalele—Basungidibua nebalua ku Siona munkatshi mua disanka dikola—Fuanyikija ne Yeshaya 51 ne 52:1–2. Bu mu bidimu 559–545 k.d.K.[/i]\n\n1 Ngumvuilayi, nuenu badi balonda buakana. Tangilayi ku dibua kunudi bupudibua, ne ku disosu dia tshina kunudi bumbudibua.\n\n2 Tangilayi kudi Abalahama, tatuenu, ne kudi Sala, yeya wakanulela; bualu ngakamubikila nkayenda, ne kumubenesha.\n\n3 Bualu Mukalenga neasamba Siona, neasamba miaba yenda yonsu ya bikulu; ne neavuija tshipela tshienda bu mudi Edene, ne tshipela tshienda tshia lusenga bu mudi budimi bua Mukalenga. Disanka ne musangelu nebisanganyibua muinamu, disakidila ne dîyi dia muimbu.\n\n4 Telejayi kundi, bantu banyi; ne teyayi matshi kundi, Ô tshisamba tshianyi; bualu mikenji neipatukila kundi, ne nengenza tshilumbuluilu tshiakana tshianyi bua tshishala bu mudi bukenka kudi bantu.\n\n5 Buakana buanyi budi pabuipi; lupandu luanyi ludi luya, ne diboku dianyi nedilumbuluisha bantu. Bidila nebindila kundi, ne pa diboku dianyi nebieyemena.\n\n6 Bandishayi mesu enu mu diûlu, ne tangilayi panshi pa buloba; bualu diûlu nedijimina bu mudi muishi, ne buloba nebukulakaja bu tshilamba; ne badi basombamu nebafua mushindu umua. Kadi lupandu luanyi neluikalaku bua tshiendelela, ne buakana buanyi kabuakushikila to.\n\n7 Ngumvuilayi, nuenu badi bamanya buakana, bantu bena mu mutshima mundi mufunda mikenji yanyi, kanutshinyi didiwula dia bantu, anyi kanutshinyi bipendu biabu to.\n\n8 Bualu musuasua neubadia bu mudi tshilamba, ne tshishi netshibadia bu mudi lene. Kadi buakana buanyi nebuikalaku bua kashidi, ne lupandu luanyi ku tshikondu ne tshikondu.\n\n9 Bika, bika! Divuadika makanda, Ô dibiku dia Mukalenga; bika bu mu matuku a kala. Ki nguewa wakakosa Lahaba, ne wakatapa mpupuji mputa anyi?\n\n10 Ki nguewa wakumisha mbuwa, mâyi a mu tshina tshinena; uvua muenza ne ndondu ya mbuwa njila bua basungila bapitapu anyi?\n\n11 Bua nanku, basungidibua ba Mukalenga nebapingana, ne balua bimba misambu mu Siona; ne disanka dia tshiendelela ne bunsantu nebikala pa mutu pabu; ne nebikala ne musangelu ne disanka; kanyinganyinga ne didila nebinyema.\n\n12 Ndi yeya; eyowa, ndi yeya udi unusamba. Mona, udi nganyi, bua utshina muntu, wafua, ne muana wa muntu, wenjibua bu mudi bisosa?\n\n13 Ne upua Mukalenga mufuki weba moyo, udi mualabaja diûlu, ne muasa bishimikidi bia buloba, ne udi mutshina ne munanunanu dituku dionsu, bua bualu bua lonji lua mukengeshi, bu ne uvua pabuipi ne kubutula? Ne lonji lua mukengeshi ludi penyi?\n\n14 Mukuatshibu kunga udi wambuluja, bua alekedibua, ne bua kafu mu tshina to, anyi bua diampa dienda kadijiki to.\n\n15 Kadi ndi Mukalenga Nzambi weba, muena mavuala akungula; Mukalenga wa Misumba ndina dianyi.\n\n16 Ne ndi muela mêyi anyi mukana mueba, ne ndi mukubuikila mu dileji dia tshianza tshianyi, bua nkuna diûlu ne ngâsa bishimikidi bia buloba, ne ngambila Siona ne: Monayi, nudi bantu banyi.\n\n17 Bika, bika, imana kûlu, Ô Yelushalema, udi munua ku tshianza tshia Mukalenga dikopu dia lonji luenda—udi munua dikopu dia muzakalu tô ne binyindanyinda—\n\n18 Ne nansha umua bua kumuludika munkatshi mua bana ba baluma bonsu badiye mulela to; nansha wa kumukuata ku tshianza, wa ku bana ba baluma bonsu badiye mukolesha to.\n\n19 Bana ba baluma babidi aba badi balua kûdi, nganyi wakumvuila lusa—kabutu keba ne dibutuka, ne tshiyola ne muela wa mvita—ne kudi nganyi kungakusamba?\n\n20 Bana beba ba baluma badi batshioka, amu babidi aba; badi balala ku mitu ya njila yonsu; bu ngulungu wa dîtu mu bukondu, badi buwula ne tshiji tshia Mukalenga, disamina dia kudi Nzambi weba.\n\n21 Bua nanku umvua etshi mpindiewu, wewa mutatshishibua, ne mukuatshika, ne ne mvinyo to:\n\n22 Nanku Mukalenga weba udi wamba, Mukalenga ne Nzambi weba udi ulumbuluila bantu benda; Mona, ndi mumbusha mu tshianza tshieba dikopu dia muzakalu, binyindanyinda bia dikopu dia lonji luanyi; kuakudinua nansha kabidi to.\n\n23 Kadi nenditeka mu tshianza tshia badi bakutatshisha, badi bambila mutshima weba: Kobama, bua tupita pa mutu—ne udi muladika mubidi weba bu buloba ne bu njila kudi badi bapita pa mutu.\n\n24 Bika, bika, angata makanda eba, Ô Siona; vuala bilamba bieba bimpa, Ô Yelushalema, tshimenga tshia tshijila; bualu kubangila apa kakuakulua munda mueba udi kayi mutengula ne wa bukoya kabidi nansha to.\n\n25 Ditutula ku lupuishi; juka, somba, Ô Yelushalema; disulula ku mionji ya ku nshingu kueba, Ô muana wa bakaji mukuatshibu wa Siona.\n\n", "2-ne 9": "[center][font_size=26]Shapita 9[/font_size][/center]\n\n[i]Yakoba udi umvuija ne Bena Yuda nebasangishibua mu malaba abu onsu a dilaya—Bupikudi budi busungila muntu ku Dipona—Mibidi ya bafua neilopoka mu lukita, ne nyuma yabu mu ngena ne mu mpaladiso—Nebalumbuluishibua—Bupikudi budi bupandisha ku lufu, ngena, diabulu, ne ku mpaji ya kayiyi ndekelu—Bakana badi ba kupandishibua mu bukalenga bua Nzambi—Manyoka bua mibi adi mamanyika—Wa Tshijila wa Isalele udi mulami wa tshibuelelu. Pabuipi ne 559–545 k.d.K.[/i]\n\n1 Ne mpindiewu, bana betu bananga, ndi mubala malu â bua numanya bitangila bipungidi bia Mukalenga bidiye muenza ne nzubu yonsu wa Isalele—\n\n2 Ne uvua muakula kudi Bena Yuda, ku mukana mua bambi benda bansantu, mena kumbukila ku mbangilu ne kupueka, ku tshikondu ne ku tshikondu, tô ne pâlua tshikondu tshiapingajibuabu ku ekelezia ne tshisumbu tshia mikoko bilelela bia Nzambi; pâsangishibuabu kuabu ku malaba a bupianyi buabu, ne pâshikikibuabu mu malaba abu onsu a dilaya.\n\n3 Monayi, bana betu bananga, ndi ngakula malu â kunudi bua nusanka, ne nubandula mitu yenu bua kashidi, bua bualu bua mabenesha âfila Mukalenga Nzambi pa mutu pa bana benu.\n\n4 Bualu ndi mumanya ne, nudi bakeba bikola, bangi ba kunudi, bua kumanya malu alualua; bua nanku ndi mumanya ne nudi bamanya ne musunyi wetu udi ne tshia kunyanguka ne kufua; nansha nanku, mu mibidi yetu netumona Nzambi.\n\n5 Eyowa, ndi mumanya ne nudi bamanya ne mu mubidi neadileja kudi badi mu Yelushalema, kutudi bafumina; bualu bidi bikengela ne bikala munkatshi muabu; bualu bidi biakanyina Mufuki munena ne adilekela bua kudibatshika kudi muntu mu musunyi, ne kufua bua bantu bonsu, bua bantu bonsu babatshikibua kudiye.\n\n6 Bualu mudi lufu lupita pa mutu pa bantu bonsu, bua kukumbaja dilongolola dia lusa dia Mufuki munena, kudi ne tshia kuikala bukola bua dibika ku lufu, ne dibika ku lufu didi ne tshia kulua kudi muntu bua bualu bua dipona; ne dipona diakalua bua disambuka dia mikenji; ne bualu bua bantu bakalua bapona, bakakoshibua ku mpala kua Mukalenga.\n\n7 Bua nanku, kudi ne tshia kuikala bupikudi budi kabuyi ndekelu—amu bikala bupikudi budi kabuyi ndekelu, mubidi wa dibola ewu kavua mua kuvuala mubidi udi kawuyi ubola to. Bua nanku, tshitungu tshia kumpala tshiakalua pa mutu pa muntu tshivua ne tshia kushala mutantshi udi kawuyi ujika. Ne biobi nanku, musunyi ewu uvua ne tshia kulala panshi bua kubola ne kusunsuka kudi mamu wawu, buloba, kawuyi ujuka kabidi nansha.\n\n8 Ô lungenyi lua Nzambi, lusa luenda ne ngâsa wenda! Bualu monayi, bikala mubidi kayi mujuka kabidi nansha nyuma yetu idi ne tshia kudibatshika kudi muanjelu awu wakapona ku mpala kua Nzambi wa Tshiendelela, ne wakalua diabulu, kayiyi ijuka kabidi nansha.\n\n9 Ne nyuma yetu ivua ne tshia kulua bu mudiye, ne tulua badiabulu, banjelu ba diabulu, bua kubengibua ku mpala kua Nzambi wetu, ne bua kushala ne tatuenda wa mafi, mu dikenga, bu mudiye nkayenda; eyowa, kudi muntu awu wakadinga baledi betu ba kumpala, udi udikudimuna pepi ne muanjelu wa bukenka, ne usonsola bana ba bantu ku bipungidi bia mu musokoku bia kushipa ne mishindu yonsu ya midimu ya musokoku ya mîdima.\n\n10 Ô bu mudibu bunena buimpa bua Nzambi wetu, udi ulongolola njila bua dinyema dietu ku dikuatshibua dia tshikulukuku tshibi bikola etshi; eyowa, tshikulukuku atshi, lufu ne ngena, bindi mbikila ne lufu lua mubidi, ne kabidi lufu lua nyuma.\n\n11 Ne bua bualu bua mushindu wa dipatuisha wa Nzambi wetu, Wa Tshijila wa Isalele, lufu elu, lundi muakuila, ludi luikala lua mubidi, nelulekela bafua balu; lufu ludi luikala lukita.\n\n12 Ne lufu elu lundi muakuila elu, ludi luikala lufu lua nyuma, nelulekela bafu bâlu; lufu lua nyuma ludi luikala ngena; bua nanku, lufu ne ngena bidi ne tshia kulekela bafua babu, ne ngena udi ne tshia kulekela nyuma yayi mikuatshibua, ne lukita ludi ne tshia kulekela mibidi yayi mikuatshibua, ne mibidi ne nyuma ya bantu nebipingajibua munga kudi mukuabu; ne bidi ku bukola bua dibika ku lufu dia Wa Tshijila wa Isalele.\n\n13 Ô bu mudidi dinena dilongolola dia Nzambi wetu! Bualu ku luseka lukuabu, mpaladiso wa Nzambi udi ne tshia kulekela nyuma wa bakana, ne lukita kulekela mubidi wa bakana; ne nyuma ne mubidi bidi bipingajibua kudibi kabidi, ne bantu bonsu badi balua kabayi babola, ne kabayi bafua, ne badi bikala anyima ya moyo, bikala ne dimanya dijima bu tuetu mu mubidi, amu bidi ne dimanya dietu nedikala dijima.\n\n14 Bua nanku, netuikala ne dimanya dijima dia dipîla dietu dionsu, ne bukoya buetu, ne butaka buetu; ne bakana nebikala ne dimanya dijima dia disanguluka diabu, ne buakana buabu, bikala bavuadishibua ne bukezuka, eyowa, mena ne nkanzu wa buakana.\n\n15 Ne nebilua ne pâpitshila bantu bonsu ku lufu lua kumpala elu ne kulua kabidi ne moyo, mua ne kabena bafua kabidi to, badi ne tshia kumueneka kumpala kua nkuasa wa tshilumbuluilu wa Wa Tshijila wa Isalele; ne pashisha tshilumbuluilu tshilualua, ne pashisha badi ne tshia kulumbuluishibua bilondeshila ku tshilumbuluilu tshia tshijila tshia Nzambi.\n\n16 Ne bushuwa, mudi Mukalenga ne moyo, bualu Mukalenga Nzambi udi mubuakula, ne budi dîyi dienda dia tshiendelela, didi kadiyi mua kupita to, ne badi bikala bakana nebashala bakana, ne badi bikala bakoya nebashala bakoya; pananku, badi bakoya badi diabulu ne banjelu benda; ne nebaya mu kapia ka tshiendelela, kalongolola buabu; ne mpaji yabu bu dijiba dia kapia ne nsufulu, wa mudilu udi ubanda mûlu bua kashidi ne kashidi ne kawena ne ndekelu to.\n\n17 Ô bunena ne bululama bua Nzambi wetu! Bualu udi wenza mêyi enda onsu, ne adi malopoka mukana muenda, ne mikenji yenda idi ne tshia kukumbajibua.\n\n18 Kadi, monayi, bakana, bansantu ba Wa Tshijila wa Isalele, badi bitabuija Wa Tshijila wa Isalele, badi bakenga mitshi mitshiamakana ya ba pa buloba, ne badi bapêtula bundu buabi, nebapiana bukalenga bua Nzambi, buvua bubalongoluela ku tshishimikidi tshia buloba, ne disanka diabu nedikala diwula ntenta bua kashidi.\n\n19 Ô bunena bua lusa lua Nzambi wetu, Wa Tshijila wa Isalele! Bualu udi upatuisha bansantu benda kudi tshikulukuku tshibi tshipita atshi diabulu, ne lufu, ne ngena, ne dijiba adi dia kapia ne nsufulu, bidi bikala mpaji ya kayiyi ndekelu.\n\n20 Ô bu mudibu bunena bunsantu bua Nzambi wetu! Bualu udi mumanya malu onsu, ne kakuena bualu nansha bumua to amu yeya mubumanya.\n\n21 Ne udi ulua pa buloba bua ne apandisha bantu bonsu biumvuilabu dîyi dienda; bualu monayi, udi wambula makenga a bantu bonsu, eyowa, makenga a yonsu udi tshifukibua tshionsu tshidi ne moyo, bubidi bua baluma, bakaji, ne bana, badi ba ku dîku dia Adama.\n\n22 Ne udi witaba ebi bua dibika dia ku lufu dilua pa mutu pa bantu bonsu, bua bonsu bimana kumpala kuenda mu dituku dinena dia tshilumbuluilu.\n\n23 Ne udi mupesha bantu bonsu mukenji ne badi ne tshia kukudimuna mutshima, ne batambuishibua mu dîna dienda, bikala ne ditabuija dijima kudi Wa Tshijila wa Isalele, anyi kabena mua kupandishibua mu bukalenga bua Nzambi to.\n\n24 Ne biabengabu kukudimuna mutshima ne bitabuija mu dîna dienda, ne bikala batambuishibua mu dîna dienda, ne bananukila ne ku ndekelu, badi ne tshia kupîshibua; bualu Mukalenga Nzambi, Wa Tshijila wa Isalele, udi muakula etshi.\n\n25 Pananku, wakela mikenji; ne kudi kakuyi mikenji miedibua to kakuena dinyoka to; ne kudi kakuyi dinyoka to kakuena dipîsha to; ne kudi kakuyi dipîsha to lusa lua Wa Tshijila wa Isalele ludi lulombolola bunema pa mutu pabu, bua bualu bua bupikudi; bualu badi bapatuishibua ku bukola buenda.\n\n26 Bualu bupikudi budi bukumbaja milombu a bululama buenda pa mutu pa bonsu badi kabayi bapeta mikenji to, bua ne badi bapatuishibua kudi tshikulukuku tshidi tshibi tshipita atshi, lufu ne ngena, ne diabulu, ne dijiba dia kapia ne nsufulu, bidi bikala mpaji ya kayiyi ndekelu; ne badi bapingajibua kudi Nzambi awu wakabapesha mueyelu, udi muikala Wa Tshijila wa Isalele.\n\n27 Kadi diakabi kudi udi mikenji mipeshibua kudiye, eyowa, udi ne mikenji yonsu ya Nzambi, bu tuetu, ne udi uyisambuka, ne udi ujimija matuku a ditêtshibua dienda, bualu ngikadilu wenda udi mubi mupita!\n\n28 Ô dilongolola dia budimu adi dia muena bubi! Ô tshianana, ne mateketa, ne busenji bua bantu! Padibu bayila badi bela meji ne badi ne lungenyi, ne kabena bumvuila mubelu wa Nzambi to, bualu badi bawela ku luseka, batshinka ne badi badimanyina, bua nanku, lungenyi luabu ludi bupota ne kaluena lubapesha tshipeta tshimpa to. Ne nebafua.\n\n29 Kadi kuyila kudi kuimpa bidibu bumvuila mibelu ya Nzambi.\n\n30 Kadi diakabi kudi babanji, badi bikala babanji bu ku bintu bia buloba. Bualu bualu bua badi bikala babanji badi bapêtula bapela, ne badi bakengesha batudiji, ne mitshima yabu idi ku biuma biabu; bua nanku, biuma biabu bidi nzambi wabu. Ne monayi, biuma biabu nebifua nabu kabidi.\n\n31 Ne diakabi kudi bapata matshi babenga kumvua; bualu nebafua.\n\n32 Diakabi kudi mpofu yabenga kumona; bualu bobu nebafua kabidi.\n\n33 Diakabi kudi badi kabayi batengula mu mitshima to, bualu dimanya dia malu mabi abu nedibatûta ku dituku dia ndekelu.\n\n34 Diakabi kudi muena mafi, bualu neakupibua mu ngena.\n\n35 Diakabi kudi mushipianganyi udi ushipa muelela meji, bualu neafua.\n\n36 Diakabi kudi badi benda masandi, bualu nebakupibua mu ngena.\n\n37 Eyowa, diakabi kudi badi batendelela mpingu abu, bualu diabulu wa badiabulu bonsu udi usankila mu bobu.\n\n38 Ne, mu tshikosu, diakabi kudi bonsu badi bafua mu mibi yabu; bualu nebapingana kudi Nzambi, ne bamona mpala wenda, ne bashala mu mibi yabu.\n\n39 Ô, bana betu bananga, vulukayi mudibi bibi bipita mu disambuka dia mikenji kutombokela Nzambi Wa Tshijila awu, ne kabidi mudibi bibi bipita mu didilekela ku malobesha a mudimuka. Vulukayi, kuikala ne meji ku malu a mubidi kudi lufu, ne kuikala ne meji ku malu a nyuma kudi moyo wa tshiendelela.\n\n40 Ô, bana betu bananga, teyayi matshi ku mêyi anyi. Vulukayi bunena bua Wa Tshijila wa Isalele. Kanuambi ne ndi muakula malu makola buenu to; bualu binuenza, nenupenda bulelela; bualu ndi muakula mêyi a Mufuki wenu. Ndi mumanya ne mêyi a bulelela adi makola kudi bukoya bonsu; kadi bakana kabena bâtshina to, bualu badi bananga bulelela ne kabena babukudibua to.\n\n41 Ô pashisha, bana betu bananga, luayi kudi Mukalenga, Wa Tshijila. Vulukayi ne njila yenda idi miakana. Monayi, njila bua muntu udi mubumbakana, kadi udi muenza mu mushonyi mululama kumpala kuenda, ne mulami wa tshibuelelu udi Wa Tshijila wa Isalele; ne kena utekaku musadidi to; ne kakuena njila mukuabu amu bidi bikala ku tshibuelelu; bualu kena mua kudingibua to, bualu Mukalenga Nzambi ki dîna dienda.\n\n42 Ne ewu onsu udi ukokola, neamunzuluila; ne bena lungenyi, ne bamanyi, ne badi babanji, badi buwulakana ne diditambisha bua bualu bua dimanya diabu, ne lungenyi luabu, ne mabanji abu—eyowa, badi bobu badiye upetula; ne amu balekela malu â, ne badiangata bu bapota kumpala kua Nzambi, ne bapueka mu ndondu ya didipuekesha, kakubunzuluila to.\n\n43 Kadi malu a bena lungenyi ne batalama neasokokibua kudibu tshiendelela—eyowa, disanka adi didi dilongolodibua bua bansantu.\n\n44 Ô, bana betu bananga, vulukayi mêyi anyi. Monayi, ndi mvula bilamba bianyi, ne ndi mbitutula kumpala kuenu; ndi nsambila Nzambi wa lupandu luanyi bua antangila ne disu dienda dikebuludi dionsu; bua nanku, nenumanya ku dituku dia ndekelu, pâlumbuluishibua bantu bonsu bua midimu yabu, ne Nzambi wa Isalele wakamona ne ngakatutula malu mabi enu ku anyima wanyi, ne ne ndi muimana ne dinkenka kumpala kuenda, ne ntshiena ne mashi enu to.\n\n45 Ô, bana betu bananga, elayi mibi yenu nyima; dibukulayi bua kumbusha nkanu ya ewu udi musua kunusuika bikola; luayi kudi Nzambi awu udi muikala dibua dia lupandu luenu.\n\n46 Longololayi anyima yenu bua dituku adi dia butumbi dienzejibua bululama kudi bakana, mena dituku dia dilumbuluila, bua ne kanupinganyi panyima ne ditshina dipita bubi to; bua ne kanuvuluki dipîla dienu dipita bubi ne bujima, ne kanuenzejibu bua kutua tshikemu to, nuamba ne: Bia tshijila, bia tshijila bidi bitungu bieba, Ô Mukalenga Nzambi wa Bukitu Bonsu—kadi ndi mumanya dipîla dianyi; ngakasambuka mikenji yeba, ne disambuka didi dianyi; ne diabulu wakampeta, bua ne ndi mukuatshibua ku dikenga dienda dibi dipita.\n\n47 Kadi monayi, bana betu, bidi bikengedibua ne nnutabuluja ku bulelela bubi bupita bua malu â anyi? Mvua bua kupandisha anyima yenu bu meji enu mikala makezuka anyi? Mvua bua kunuambila patoka bilondeshila ku butoka bua bulelela bu nuenu kanuyi ne mibi anyi?\n\n48 Monayi, bu ne nuvua bansantu mvua nuambila bia bunsantu; kadi bu munudi kanuyi bansantu to, ne nudi nummona bu mulongeshi, bidi bikengedibua nulongesha mafutu a mibi.\n\n49 Monayi, anyima wanyi udi munyoka mibi, ne mutshima wanyi udi usankila mu buakana; ne nensamuna dîna dia tshijila dia Nzambi wanyi.\n\n50 Luayi, bana betu, yonsu udi ne nyota, luayi ku mâyi; ne udi kayi ne makuta to, luaku usumba ne udia; eyowa, luaku usumba mvinyo ne mabela kabiyi ne makuta ne kabiyi mushinga to.\n\n51 Pananku, kanutudi makuta ku tshidi katshiyi ne mushinga to, anyi mudimu wenu bua tshidi katshiyi mua kusankisha to. Ngumvuilayi ne dinanukila, ne vulukayi mêyi andi muakula; ne luayi kudi Wa Tshijila wa Isalele, ne tshionkomokelayi pa tshidi katshiyi tshifua to, nansha katshiyi mua kubola to, ne lekelayi anyima yenu isankila mu manyi.\n\n52 Monayi, bana betu bananga, vulukayi mêyi a Nzambi wenu; musambilayi ne munanunanu mu munya, ne sakidilayi dîna dienda dia tshijila mu butuku. Mioyo yenu isanka.\n\n53 Ne monayi bu mudibi binena bipungidi bia Mukalenga, ne bu mudiwu manena mapuekela enda kudi bana ba bantu; ne bua bualu bua bunena buenda, ne ngâsa wenda ne lusa luenda, wakalaya kutudi ne ndelanganyi yetu kayakubutuka yonsu to, bilondeshila ku musunyi, kadi neayikuba; ne mu bikondu bilualua nebilua ditamba diakana kudi nzubu wa Isalele.\n\n54 Ne mpindiewu, bana betu, ndi musua kuakula kunudi kabidi; kadi malaba nenumanyisha mashadila a mêyi anyi. Amena.\n\n", "2-ne 10": "[center][font_size=26]Shapita 10[/font_size][/center]\n\n[i]Yakoba udi umvuija ne Bena Yuda nebatshiamakaja Nzambi wabu—Nebatangalajibua tô ne pabangabu kumuitabuija—Amelika neikala bulaba bua budishikaminyi kudi mfumu nansha umua kayi kukokesha to—Umvuanganyi ne Nzambi ne petayi lupandu ku ngâsa wenda. Pabuipi ne 559–545 k.d.K.[/i]\n\n1 Ne mpindiewu, mema, Yakoba, ndi ngakula kunudi kabidi, bana betu bananga, bitangila ditamba edi diakana dindi muakuila.\n\n2 Bualu monayi, malaya atudi bapeta adi malaya kutudi bilondeshila ku musunyi; pananku, bu muvuabi bilejibua kundi ne ba bungi ba ku bana betu nebafua mu musunyi bua bualu bua dipanga ditabuija, nansha nanku, Nzambi neikala ne lusa kudi ba bungi; ne bana betu nebapingajibua, bua balua ku tshiabapesha dimanya dilelela dia Musungidi wabu.\n\n3 Pananku, bu mumvua munuambila, bidi bikengedibua ne Kilisto—bualu butuku bushala muanjelu uvua muakula kundi ne edi nedikala dîna dienda—alua munkatshi mua Bena Yuda, munkatshi mua badi bikala tshitupa tshia bapita bubi tshia ba pa buloba; ne nebamutshiamakaja—bualu nanku bidi biakanyina Nzambi wetu, ne kakuena tshisamba tshikuabu nansha tshimua pa buloba tshidi bua kuela Nzambi watshi pa mutshi mutshiamakana to.\n\n4 Bualu bu bishima bia bukitu bienjibua munkatshi mua bisamba bikuabu nebikudimuna mutshima, ne nebimanya ne udi Nzambi wabi.\n\n5 Kadi bua bualu bua buakuidi bua mafi ne malu mabi, badi ku Yelushalema nebamuiminyishila nshingu yabu, bua atshiamakajibua.\n\n6 Pananku, bua bualu bua malu mabi abu, dinyanguka, biyola, bipupu, ne dimatshisha dia mashi nebilua pa mutu pabu, ne aba bâbenga kubutuka nebatangalajibua munkatshi mua bisamba bionsu.\n\n7 Kadi monayi, Mukalenga Nzambi udi wamba: Pâlua dituku dingitabuijabu, ne ndi Kilisto, apu ndi muenza tshipungidi ne batatuabu ne nebapingajibua mu musunyi, pa buloba, mu malaba a bupianyi buabu.\n\n8 Ne nebilua ne nebasangishibuamu ku dimuangalajidibua diabu dila, ku bidila bia mu mbuwa, ne ku matengu anayi a buloba; ne bisamba bia Bena Bisamba bia Benda nebikala binena ku mesu anyi, Nzambi udi wamba, mu dibambula ku malaba a bupianyi buabu.\n\n9 Eyowa, bamfumu ba Bena Bisamba bia Benda nebikala batatuabu badishi, ne bamfumu bakaji babu nebikala bamamuabu badishi; bua nanku, malaya a Mukalenga adi manena kudi Bena Bisamba bia Benda, bualu udi mutshiakula, ne nganyi udi mua kuela mpata?\n\n10 Kadi monayi, bulaba ebu, Nzambi udi wamba, nebuikala bulaba bua bupianyi bueba, ne Bena Bisamba bia Benda nebabeneshibua pa bulaba.\n\n11 Ne bulaba ebu nebuikala bulaba bua budishikaminyi bua Bena Bisamba bia Benda, ne kakuakuikala bamfumu mu bulaba bâbishidibua mu Bena Bisamba bia Benda to.\n\n12 Ne nenkolesha bulaba ebu bua kukolela bisamba bionsu bikuabu.\n\n13 Ne udi uluisha Siona neafua, Nzambi udi wamba.\n\n14 Bualu udi ujula mfumu bua kunduisha neafua, bualu mema, Mukalenga, Mfumu wa mu diûlu, nengikala mfumu wabu, ne nengikala bukenka kudibu bua kashidi, badi bateleja mêyi anyi.\n\n15 Pananku, bua bualu ebu, bua bipungidi bianyi bindi muenza kudi bana ba bantu bikumbajibua, bingenza kudibu mu musunyi, ndi ne tshia kunyangakaja midimu ya musokoku ya mîdima, ne ya mashipeyangana, ne ya malu mapita bubi.\n\n16 Bua nanku, udi uluisha Siona, bubidi Muena Yuda ne Muena tshisamba tshia benda, bubidi mupika ne mudikadila, bubidi muluma ne mukaji, nebafua; bualu bobu badi bikala ndumba wa mu buloba bonsu; bualu badi kabayi buanyi to badi banduisha, Nzambi wetu wamba.\n\n17 Bualu nenkumbaja malaya anyi amvua muenza kudi bana ba bantu, angabenzela patshidibu mu musunyi—\n\n18 Pananku, bana betu bananga, nanku Nzambi wetu wamba: Nentatshisha ndelanganyi yeba ku tshianza tshia Bena Bisamba bia Benda; nansha nanku, nentekesha mitshima ya Bena Bisamba bia Benda, bua ne nebikala bu mudi tatu kudibu; bua nanku Bena Bisamba bia Benda nebabeneshibua ne nebabadibua munkatshi mua nzubu wa Isalele.\n\n19 Pananku, nenjidila bulaba ebu bua ndelanganyi yeba, ne aba bâbadibua munkatshi mua ndelanganyi yeba, bua kashidi, bua bulaba bua bupianyi buabu; bualu budi bulaba bua disungula, Nzambi udi wamba kundi, kupita malaba makuabu onsu, bua nanku nendomba ne bantu bonsu badi bikadilamu bantendelela.\n\n20 Ne mpindiewu, bana betu bananga, kumona ne Nzambi wetu wa lusa udi mutupesha dimanya dinena bikola bitangila malu â, tumuvulukayi, ne tulekelayi mibi yetu, ne katuinyiki mitu panshi to, bualu katuena bipatshibua to; nansha nanku, tudi bisakibua pambelu pa bulaba bua bupianyi buetu; kadi tudi balombodibua ku bulaba buimpa kupita, bualu Mukalenga udi muenza mbuwa kajila ketu, ne tudi pa tshidila tshia mu mbuwa.\n\n21 Kadi manena adi malaya a Mukalenga kudi badi pa bidila bia mu mbuwa; pananku mudibi biamba bidila, kudi ne tshia kuikala kupita etshi, ne bana betu badi bikadilamu kabidi.\n\n22 Bualu monayi, Mukalenga Nzambi udi mulombola kula ku musangu ne musangu ba mu nzubu wa Isalele, bilondeshila ku disua ne nsankilu wenda. Ne mpindiewu, monayi, Mukalenga udi uvuluka bonsu badi batuka, bua nanku udi utuvuluka petu.\n\n23 Bua nanku, sangulujayi mitshima yenu; ne vulukayi ne nudi ne nudi badisuila bua kudienzela nkayenu—bua kusungula njila wa lufu lua tshiendelela anyi njila wa moyo wa tshiendelela.\n\n24 Pananku, bana betu bananga, lengejanganayi ne disua dia Nzambi, ne kadi ne disua dia diabulu ne mubidi to; ne vulukayi, kunyima kua nuenu kulengejangana ne Nzambi, bidi amu mu ne ku ngâsa wa Nzambi kunudi bapandishibua.\n\n25 Pananku, Nzambi anujula ku lufu ku bukola bua dibika ku lufu, ne kabidi ku lufu lua tshiendelela ku bukola bua bupikudi, bua nuakididibua mu bukalenga bua kashidi bua Nzambi, bua numusamuna ku ngâsa wa bunzambi. Amena.\n\n", "2-ne 11": "[center][font_size=26]Shapita 11[/font_size][/center]\n\n[i]Yakoba wakamona Musungidi wenda—Mikenji ya Mose idi tshimanyinu tshia Kilisto ne idi ijadika ne nealua. Pabuipi ne 559–545 k.d.K.[/i]\n\n1 Ne mpindiewu, Yakoba wakakula malu a bungi kupita kudi bantu banyi diba adi; nansha nanku amu malu â ndi muenzeja ne afundibua, bualu malu andi mufunda mankumbanyina.\n\n2 Ne mpindiewu mema, Nefi, ndi mfunda mêyi a bungi makuabu a Yeshaya, bualu anyima wanyi udi usankila mu mêyi enda. Bualu nengenzela mêyi enda kudi bantu banyi, ne nengatuma kudi bana banyi bonsu, bualu bulelela wakamona Musungidi wanyi, bu mundi mumumona.\n\n3 Ne muanetu, Yakoba, kabidi udi mumumona, bu mundi mumumona; bua nanku, nentuma mêyi abu kudi bana banyi bua kubajadikila ne mêyi anyi adi malelela. Pananku, ku mêyi a basatu, Nzambi udi muamba, nenshindamija dîyi dianyi. Nansha nanku, Nzambi udi utuma bajadiki ba bungi, ne udi ujadika mêyi enda onsu.\n\n4 Monayi, anyima wanyi udi usankila mu dijadikila bantu banyi bulelela bua dilua dia Kilisto; bualu, bua ndekelu ewu mikenji ya Mose idi mikala mipeshibua; ne malu onsu adi mikala mapeshibua kudi Nzambi ku mbangilu wa buloba, kudi muntu, adi tshimanyinu tshienda.\n\n5 Ne kabidi anyima wanyi udi usankila mu bipungidi bia Mukalenga bidiye muenza kudi batatuetu; eyowa, anyima wanyi udi usankila mu ngâsa wenda, ne mu bululama buenda, ne bukola, ne lusa mu dilongolola dinena ne dia tshiendelela dia dipatuisha dia ku lufu.\n\n6 Ne anyima wanyi udi usankila mu dijadika kudi bantu banyi, ne bantu bonsu badi ne tshia kufua, pa kumbusha Kilisto mulua.\n\n7 Bualu bikalaku kakuena Kilisto to kakuena Nzambi to; ne bikalaku kakuena Nzambi to katuenaku to, bualu kakuvua mua kuikala bufuki to. Kadi kudi Nzambi, ne udi muikala Kilisto, ne udi ulua mu tshiwudi tshia diba dienda.\n\n8 Ne mpindiewu ndi mfunda amua a ku mêyi a Yeshaya, bua bonsu ba ku bantu banyi bamona mêyi â bikala mua kubandula mitshima yabu ne basanka bua bantu bonsu. Mpindiewu, â adi mêyi, ne nudi mua kuenzela kunudi ne kudi bantu bonsu.\n\n", "2-ne 12": "[center][font_size=26]Shapita 12[/font_size][/center]\n\n[i]Yeshaya udi umona ntempelo wa matuku a ndekelu, disangisha dia Isalele, ne tshilumbuluilu ne ditalala bia mu tshikondu tshia bidimu tshinunu—Baditambishi ne bena bubi nebapuekeshibua panshi ku Dilua Dibidi—Fuanyikija ne Yeshaya 2. Bu mu bidimu 559–545 k.d.K.[/i]\n\n1 Dîyi diakamona Yeshaya, muana wa baluma wa Amoza, bitangila Yuda ne Yelushalema:\n\n2 Ne nebilua mu matuku a ndekelu, pâshindamijibua mukuna wa nzubu wa Mukalenga ku misongu ya mikuna, ne pâbandishibua kupita tukuna, ne pâbumbuka bisamba bionsu kudiwu.\n\n3 Ne bantu ba bungi nebaya ne bamba, Luayi, ne tubandayi ku mukuna wa Mukalenga, ku nzubu wa Nzambi wa Yakoba; ne neatulongesha njila yenda, ne netuenda mu njila yenda; bualu kumbukila ku Siona mikenji neiya, ne dîyi dia Mukalenga kumbukila ku Yelushalema.\n\n4 Ne nealumbuluisha munkatshi mua bisamba, ne neatandisha bantu ba bungi: Ne nebatûtakaja miela yabu ya mvita ilua ya madimi, ne mafuma alua kupunga nawu—tshisamba katshiakubandila kabidi tshikuabu muela wa mvita to, ne kabakulonga kabidi mvita nansha.\n\n5 Ô nzubu wa Yakoba, luayi ne tuendayi mu bukenka bua Mukalenga; eyowa, luayi, bualu nudi bonsu bapambuka, yonsu mu njila yenda ya bubi.\n\n6 Bua nanku, Ô Mukalenga, udi mulekela bantu beba, nzubu wa Yakoba, bualu bua badi buwujibua ne bia ku esete, ne badi bateleja kudi bena lubuku bu mudi Bena Peleshete, ne badi badisankishila mu bana ba benyi.\n\n7 Bulaba buabu kabidi budi buwula ne mpalata ne ngolo, anyi kakuena ndekelu wa biuma biabu to; bulaba buabu budi buwula kabidi ne tubalu, ne kakuena kabidi ndekelu wa matempu a mvita abu to.\n\n8 Bulaba buabu budi buwula ne mpingu; badi batendelela mudimu wa bianza biabu, idi minu yabu nkayabu mienza.\n\n9 Ne muntu mupuekela kena winama to, ne muntu munena kena udipuekesha to, bua nanku kumubuikididi to.\n\n10 Ô nuenu bena bubi, buelayi mu dibua, ne sokomayi mu lupuishi, bualu bôwa bua Mukalenga ne butumbi bua bunema buenda nebukutûta.\n\n11 Ne nebilua ne ntangidilu wa diambu wa muntu neapuekeshibua, ne didisua dia bantu nedinamishibua, ne amu Mukalenga nkayenda neazanjikibua mu dituku adi.\n\n12 Bualu dituku dia Mukalenga wa Misumba dilualua katataka pa bisamba bionsu, eyowa, pa mutu pa muntu yonsu; eyowa, pa mutu pa baditambishi ne badiambi, ne kudi muntu yonsu udi mubandishibua, ne neavuishibua panshi.\n\n13 Eyowa, ne dituku dia Mukalenga nedilua pa mitshi yonsu ya cedre ya mu Lebanona, bualu idi mila ne mibandishibua, ne pa nsanga yonsu ya mu Bashana;\n\n14 Ne pa mikuna yonsu mila, ne pa tukuna tonsu, ne pa bisamba bionsu bidi bibandishibua, ne pa bantu bonsu;\n\n15 Ne pa kaleya kala konsu, ne pa tshimanu tshikolesha tshionsu;\n\n16 Ne mu mâtu onsu a mu mbuwa, ne mu mâtu onsu a mu Tâshishi, ne pa bindidimbi bionsu bimpa.\n\n17 Ne diambu dia muntu nedinamishibua, ne didisua dia bantu nedipuekeshibua; ne amu Mukalenga nkayenda neazanjikibuamu dituku adi.\n\n18 Ne mpingu neajikija yonsu.\n\n19 Ne nebaya mu masoso a mbuebua, ne mu ntoka ya mu buloba, bualu bôwa bua Mukalenga nebulua pa mutu pabu ne butumbi bua bunema buenda nebubatûta, pajukaye bua kunyungusha buloba bikola.\n\n20 Mu dituku adi muntu neimansha mpingu yenda ya mpalata ne mpingu yenda ya ngolo, idiye muenza buenda nkayenda bua kutendelela, kudi bibulabula ne kudi midima;\n\n21 Bua kuya mu mitanta ya mabua, ne ku misongu ya mabua matua, bualu bôwa bua Mukalenga nebulua pa mutu pabu ne bunema bua butumbi buenda nebubatûta, pajukaye bua kunyungusha buloba bikola.\n\n22 Lekelayi kueyemena kudi muntu, udi ne mueyelu mu mimpempa yenda ya diulu; bualu udi bua kubadibua ku tshinyi?\n\n", "2-ne 13": "[center][font_size=26]Shapita 13[/font_size][/center]\n\n[i]Yuda ne Yelushalema nebanyokibua bua dibenga ditumikila diabu—Mukalenga udi ulumbuluila ne ulumbuluisha bantu benda—Bana ba bakaji ba Siona badi batshipibua ne bamona mpaji bua dilonda diabu dia malu a pa buloba—Fuanyikijayi ne Yeshaya 3. Bu mu bidimu 559–545 k.d.K.[/i]\n\n1 Bualu monayi, Mukalenga, Mukalenga wa Misumba, udi unyenga kudi Yelushalema, ne kudi Yuda, tshikuatshishi ne tshieyemenu, tshieyemenu tshijima tshia diampa, ne tshikuatshishi tshijima tshia mâyi—\n\n2 Muntu wa bukitu, ne muntu wa mvita, mulumbuluishi, ne muambi, ne mutalama, ne mukulu;\n\n3 Kapita ka makumi atanu, ne wa kunemekela, ne mubedi, nensenda mudimuka, ne muakudi mukola.\n\n4 Ne nembapesha bana bua kuikala bakalenga babu, ne bana bateketa nebabakokesha.\n\n5 Ne bantu nebakengeshibua, muntu yonsu kudi mukuabu; ne yonsu kudi mukuenda; muana neikala ne nsombelu wa diditambisha kudi mukulu, ne muntu wa panshi kudi wa kunemekela.\n\n6 Pâkuata muntu muanabu wa baluma wa mu nzubu mua tatuenda, ne pâmbaye: Udi ne tshilamba, ikala mukokeshi wetu, ne kulekedi kabutu aka kalua muinshi mua tshianza tshieba to—\n\n7 Mu dituku adi neaditshipa, wamba ne: Ndi mbenga kuikala môndopi, bualu mu nzubu muanyi kamuena nansha diampa anyi tshilamba; kanunteki mukôkeshi wa bantu to.\n\n8 Bualu Yelushalema udi mubutuka, ne Yuda udi mupona, bua bualu bua ndimi yabu ne bienzedi biabu bidi bikala bitombokela Mukalenga, bua kuyobola mesu a butumbi buenda.\n\n9 Muenekelu wa mpala wabu udi ubapîsha, ne udi umanyisha mibi yabu kuikala mena bu Sodoma, ne kabena mua kuyisokoka to. Diakabi kudi anyima yabu, bualu badi badifuta bubi nkayabu!\n\n10 Amba kudi bakana ne bidi bimpa buabu; bualu nebadia tshimuma tshia bienzedi biabu.\n\n11 Diakabi kudi bena bubi, bualu nebafua; bualu difutu dia bianza biabu nedikala pa mutu pabu!\n\n12 Ne bantu banyi, bana badi bikala bakengeshi babu, ne bakaji badi babakokesha; Ô bantu banyi, badi banulombola badi banutupakaja ne banyangakaja ngikadilu wa njila yenu.\n\n13 Mukalenga udi wimana kûlu bua kulumbuluila, ne wimana bua kulumbuluisha bantu.\n\n14 Mukalenga neabuela mu tshilumbuluilu ne bakulu ba bantu benda ne bakalenga babu; bualu nudi badia budimi bua mvinyo bonsu ne binyengibu bia mupela mu nzubu yenu.\n\n15 Nudi nuamba tshinyi? Nudi nutshibula bantu banyi bitupa, ne nudi nuboza mpala ya bapela, Mukalenga wa Misumba udi wamba.\n\n16 Kabidi, Mukalenga udi wamba ne: Bua bualu bua bana ba bakaji ba Siona badi baditambishi, ne benda ne nshingu miôlola ne mesu maladika, benda ne bazunzuka mudibu baya, ne badidisha bikanu ne makasa abu—\n\n17 Bua nanku Mukalenga neatûta lubombu lua mutu wa bana ba bakaji ba Siona ne nsudi, ne Mukalenga nealeja butaka buabu.\n\n18 Mu dituku adi Mukalenga neanyanga dikima dia bikanu biabu idi idila, ne makondo a nsuki, ne bivungu bu mudi ngondu;\n\n19 Bikanu bia mu nshingu ne bia ku maboku, ne bitambala;\n\n20 Tufulu, ne bikanu bia ku makasa, ne nkamba ya ku mutu, ne tukopu tua manananshi, ne biakumatshi;\n\n21 Mpeta, ne bikanu bia ku diulu;\n\n22 Bivualu bia kushintulula, ne binkutu, ne bitambala bia mutu ne nshingu, ne bikudi;\n\n23 Mmuenu, ne lin muimpa, ne bifulu ne bilulu bia kubuikila mpala.\n\n24 Ne nebilua, pamutu pa mupuya muimpa nekuikala mupuya mubi; ne pamutu pa mukaba, kakusu; ne pamutu pa nsuki mienza bimpa, dibala; ne pamutu pa tshilamba tshia pa tshiadi, didijingila dia bikunyi; nsalu misadibua ne tshiamua tshidi tshiôsha pamutu pa bulengela.\n\n25 Bantu baluma beba nebapona ku muela wa mvita, ne bena bukitu beba mu mvita.\n\n26 Ne bibuelelu bienda nebitangakana ne bidila; ne neikala mutupu, ne neasomba pa buloba.\n\n", "2-ne 14": "[center][font_size=26]Shapita 14[/font_size][/center]\n\n[i]Siona ne bana benda ba bakaji nebasungidibua ne nebatokeshibua mu dituku dia tshikondu tshia bidimu tshinunu—Fuanyikija ne Yeshaya 4. Pabuipi ne 559–545 k.d.K.[/i]\n\n1 Ne mu dituku adi, bakaji muanda muteketa nebakuata muluma umua, bamba: Netudia diampa dietu, ne tuvuala bivualu bietu; amu tubikidibuayi mu dîna dieba bua kumbusha bundu buetu.\n\n2 Mu dituku adi ditamba dia Mukalenga nedikala dilengela ne dia butumbi; tshimuma tshia mu buloba tshimpa kupita ne tshilenga kudi badi bikala bapanduki ba Isalele.\n\n3 Ne nebilua ne, badi bashala mu Siona ne basomba mu Yelushalema nebabikidibua bansantu, yonsu udi mufundibua munkatshi mua ba moyo mu Yelushalema—\n\n4 Pikala Mukalenga musukula bukoya bua bana ba bakaji ba Siona, ne mukupula mashi a Yelushalema munkatshi muenda ku nyuma wa tshilumbuluilu ne ku nyuma wa diôsha.\n\n5 Mukalenga neateka pa muaba wa kuikadila onsu wa mukuna wa Siona, ne pa bisangilu bienda, ditutu ne muishi mu munya ne dikenka dia ndimi ya kapia butuku; bualu pa butumbi bonsu bua Siona nepikala bukubi.\n\n6 Ne nekuikala tshitanda bua dileji ku luya mundamunya, ne bua muaba wa tshinyemenu ne wa tshisokomenu ku mvula wa tshipepela ne ku mvula.\n\n", "2-ne 15": "[center][font_size=26]Shapita 15[/font_size][/center]\n\n[i]Budimi bua mvinyo (Isalele) bua Mukalenga nebulua butupu, ne bantu benda nebatangalajibua—Diakabi nedilua pa mutu pabu mu dipanga bulelela ne ngikadilu wabu wa ditangalajibua—Mukalenga neabandula dibendela ne neasangisha Isalele—Fuanyikijayi ne Yeshaya 5. Pabuipi ne 559–545 k.d.K.[/i]\n\n1 Ne pashisha nengimba musambu wa munanga wanyi kudi munanga bimpa wanyi, bitangila budimi bua mvinyo buenda. Munanga bimpa wanyi uvua ne budimi bua mvinyo pa kakuna kamfumfuka.\n\n2 Ne wakabuelela lupangu, ne wakasangisha mabua a mômu, ne wakakunamu mitshi ya mvinyo ya disungula, ne wakibaka kaleya munkatshi muabu, ne kabidi wakenza tshikaminu tshia mvinyo mômu; ne wakindila ne nebutuala tumuma tua mvinyo, ne buakatuala tumuma tua mvinyo tua tshisuku.\n\n3 Ne mpindiewu, Ô bena mu Yelushalema, ne bantu ba Yuda, kosayi, ndi ndomba, pankatshi panyi ne budimi buanyi bua mvinyo.\n\n4 Tshinyi tshimvua mua kuenza kabidi bua budimi buanyi bua mvinyo tshindi ntshiyi muenzamu to? Pananku, pangakindila ne netshituala tumuma tua mvinyo, tshiakatuala tumuma tua mvinyo tua tshisuku.\n\n5 Ne mpindiewu monayi, nenuambila tshinyi tshingenza ku budimi buanyi bua mvinyo—Nengumbusha lupangu luabu lua mitshi, ne nebabudia bonsu; ne nengûpula tshimanu tshiabu, ne nebudiatshibua;\n\n6 Ne nembushiya butupu; kabuakupempibua anyi kumbudibua to; kadi nekulua mingonga ne mêba; nempesha kabidi mavuba mukenji ne kâlokeshipu mvula to.\n\n7 Bualu budimi bua mvinyo bua Mukalenga wa Misumba budi nzubu wa Isalele, ne bantu ba Yuda badi mutshi wenda mulenga; ne wakatekemena tshilumbuluilu tshiakana, ne monayi, dikengeshibua; buakana, kadi monayi, muadi.\n\n8 Diakabi kudi badi batuangaja nzubu ne nzubu, tô ne muikalaku kakuyi muaba to, bua baditeka nkayabu munkatshi mua buloba!\n\n9 Mu matshi anyi, Mukalenga wa Misumba udi wamba, bulelela nzubu ya bungi neikala mitupu, ne bimenga binena ne bilengela kabiyi ne benamu to.\n\n10 Eyowa, hectares itanu ya budimi bua mvinyo neyela bath umua, ne dimînu dia homer neyela ephah.\n\n11 Diakabi kudi badi bajuka patshiatshia, bua balonda mâluvu makola, badi batungunuka tô ne butuku, ne mvinyo udi utemesha mitshima yabu!\n\n12 Ne tshisanji, ne lunzenza, ne dikasa, ne lushiba, ne mvinyo bidi mu ditshionkomoka diabu; kadi kabena batangila mudimu wa Mukalenga, anyi bananela meji a tshienzedi tshia bianza bienda to.\n\n13 Bua nanku, bantu banyi mbaya mu bukuatshibu, bua bualu bua kabena ne dimanya to; ne bantu babu ba kunemekela mbafua ne nzala, ne musumba wabu mmuma ne nyota.\n\n14 Bua nanku, ngena udi mudialabaja nkayenda, ne munzulula mukana muawu kakuyi ndekelu to; ne butumbi buabu, ne misumba yabu, ne bunena buabu, ne udi usanka, nebapuekamu.\n\n15 Ne muntu mupuekela neavuishibua panshi, ne muntu wa bukitu neapuekeshibua, ne mesu a mudiambi neapuekeshibua.\n\n16 Kadi Mukalenga wa Misumba neabandishibua bua tshilumbuluilu tshiakana, ne Nzambi udi munsantu neabikidibua Wa Tshijila ku buakana.\n\n17 Pashisha bana ba mikoku nebadia mu mushindu wabu, ne benyi nebadia miaba mitupu ya nyama ya manyi.\n\n18 Diakabi kudi badi bakoka malu mabi ne mionji bua tshianana, ne mibi bu ne muonji wa ditempu;\n\n19 Badi bamba: Endesha lubilu, endesha lubilu lua mudimu wenda, bua tuwumona; ne lekela mubelu wa Wa Tshijila wa Isalele usemena pêpi ne ulua, bua tûmanya.\n\n20 Diakabi kudi badi babikila bubi buimpa, ne buimpa bubi, badi bangata mîdima bu bukenka, ne bukenka bu mîdima, badi bangata bululu bu bushema, ne bushema bu bululu!\n\n21 Diakabi kudi badi bena lungenyi ku mesu abu nkayabu ne batalama mu dimona diabu!\n\n22 Diakabi kudi ba bukitu bua kunua mvinyo, ne bantu ba bukola bua kusambakaja mâluvu makola;\n\n23 Badi babingisha muena bubi bua difutu, ne banyenga buakana bua muakana kudiye!\n\n24 Bua nanku, bu mudi kapia kabutula nsona, ne ludimi lua kapia luvingutula bisota, muji wabu newikala dibola, ne bilongu biabu nebiya mûlu bu lupuishi; bua bualu badi bimansha mikenji ya Mukalenga wa Misumba, ne bapêtula dîyi dia Wa Tshijila wa Isalele.\n\n25 Bua nanku, tshiji tshia Mukalenga tshidi tshitemela bantu benda, udi môlola tshianza tshienda kudibu, ne udi mubatûta; ne tukuna tuakazakala; ne bitalu biabu bivua bipandakaja munkatshi mua njila. Bualu bua tshiji tshienda tshionsu etshi katshiena tshijika to, kadi tshianza tshienda tshitshidi tshiôlola.\n\n26 Ne neabandula dibendela kudi bisamba bia kula, ne neela kashiba kudibi ku ndekelu wa buloba; ne monayi, nebilua ne lubilu lukasa; ne nansha umua munkatshi muabu kakutshioka anyi utetuka to.\n\n27 Nansha umua kena wikisha anyi ulala to; nansha mukaba wa tshimonu tshiabi kawakusuludibua, anyi nshinga ya bisabata biabi kukoseshibua to;\n\n28 Bena miketa ikala mitua, ne mata abi onsu mananyibua; ne bikonu ya tubalu tuabi neikala mimueneka bu mudi lusoka, ne nkata yabi bu mudi mvunda, diela dia tshionu diabi bu mudi dia ntambua.\n\n29 Nebiela tshionu bu mudi bana ba ntambua; eyowa, nebiela tshionu, ne bikuata nyama, ne nebiya nayi kakuyi njiwu to, ne nansha umua kakuyipatuisha to.\n\n30 Ne mu dituku adi nebibakunguila bu mudi dikunguladia mbuwa; ne biatangilabu ku bulaba, monayi, mîdima ne kanyinganyinga, ne bukenka budi bufîkuluka mu diûlu diabu.\n\n", "2-ne 16": "[center][font_size=26]Shapita 16[/font_size][/center]\n\n[i]Yeshaya udi umona Mukalenga—Mibi ya Yeshaya idi mibuikidibua—Udi mubikidibua bua kuamba ku Nyuma—Udi mubikidibua bua kuamba ku Nyuma bua dibenga dia Bena Yuda dia malongesha a Kilisto—Tshishadi tshimua netshipingana. Fuanyikijayi ne Yeshaya 6. Pabuipi ne 559–545 k.d.K.[/i]\n\n1 Mu tshidimu tshiakafua mfumu Uziya, ngakamona kabidi Mukalenga musomba pa nkuasa wa butumbi, kûlu ne mubandudibua, ne kuinshi kua muzabi wenda kuwuja ntempelo.\n\n2 Pamutu pawu pavua pimana baselafa; umua umua uvua ne mapuapua asambombo; ne abidi uvua mubuikila mpala wenda, ne ne abidi uvua mubuikila makasa enda, ne ne abidi wakabûka.\n\n3 Ne umua wakabila kudi mukuabu, wamba: Munsantu, munsantu, munsantu ki Mukalenga wa Misumba; buloba bujima budi buwula ne butumbi buenda.\n\n4 Ne makunji a tshibi akanyunga ku dîyi dia wakabila, ne nzubu wakula ne muishi.\n\n5 Pashisha ngakamba: Diakabi didi kundi! bualu ngabutuki; bualu bua ndi muntu wa mishiku mikoya; ne ndi muikadila munkatshi mua bantu ba mishiku mikoya; bualu mesu anyi adi mamona Mfumu, Mukalenga wa Misumba.\n\n6 Pashisha umua wa baselafa wakabûka kundi, muikala ne dikala ditema mu tshianza tshienda, divuaye muangata ne bikuatshilu ku tshiôshelu;\n\n7 Ne wakaditeka pa mukana muanyi, ne wakamba: Tangila, etshi tshialengi mishiku yeba; ne malu mabi eba umbushibu ne mibi yeba yakupudibu.\n\n8 Kabidi ngakumvua dîyi dia Mukalenga, diamba: Nganyi ungantuma, ne nganyi waya buetu? Pashisha ngakamba: Mema ewu; ntuma.\n\n9 Ne wakamba: Ndâku ne wambila bantu aba—Umvuayi bushuwa, kadi kabakumvua to; ne tangilayi bulelela, kadi kabamona to.\n\n10 Vuija mutshima wa bantu aba manyi, ne vuija matshi abu bujitu, ne jika mesu abu—bua kabalu kumona ne mesu abu to, ne kumvua ne matshi abu, ne kumvua ne mutshima wabu, ne kukudimuna moyo ne kôndopibua to.\n\n11 Pashisha ngakamba: Mukalenga, bula kayi? Ne wakamba: Tô ne pikala bimenga tshianana kabiyi ne benamu, ne nzubu kayiyi ne muntu to, ne bulaba buikala butupu bujima;\n\n12 Ne Mukalenga udi mumbusha bantu kubateka kula, bualu nekuikala dilekeledibua dinena munkatshi mua bulaba.\n\n13 Kadi nekuikala kabidi tshia dikumi, ne nebapingana, ne nebadibua bu mutshi wa telebinta, ne bu mutshi wa nsanga miena moyo udi munda muayi padiyi imatshisha mabeji ayi; nanku ndelanganyi minsantu neikala moyo wayi.\n\n", "2-ne 17": "[center][font_size=26]Shapita 17[/font_size][/center]\n\n[i]Efelayima ne Sulia badi bâsa Yuda mvita—Kilisto nealedibua kudi utshidi kamama—Fuanyikijayi ne Yeshaya 7. Pabuipi ne 559–545 k.d.K.[/i]\n\n1 Ne biakalua ne mu matuku a Ahaza, muana wa baluma wa Yotama, muana wa baluma wa Uziya, mfumu wa Yuda, Lesine, mfumu wa Sulia, ne Peka, muana wa baluma wa Lemalaya, mfumu wa Isalele, bakabanda batangila ku Yelushalema bua kumuluisha, kadi kabavua mua kumutshimuna to.\n\n2 Ne bakabuambila nzubu wa Davidi, bamba: Sulia udi musangana ne Efelayima. Ne mutshima wenda wakanyunga, ne mutshima wa bantu benda, bu mitshi ya muitu idi inyungushibua ne lupepela.\n\n3 Pashisha Mukalenga wakamba kudi Yeshaya: Ndâku mpindiewu bua kusambakena ne Ahaza, wewa ne Sheayashuba muaneba wa baluma, ku ndekelu kua tshipitshilu tshia mâyi tshia dijiba dia ku mutu mu tshibeba tshia mpata wa muvuwi wa bilamba;\n\n4 Ne amba kudiye: Dimuka, ne ikala talalâ; kutshinyi to, anyi mutshima weba kawutshioki bua bualu bua nsongu ya bimunyi bia muishi ebi bibidi to, bua tshiji tshikola tshia Lesine ne Sulia, ne tshia muana wa baluma wa Lemalaya.\n\n5 Bualu bua Sulia, Efelayima, ne muana wa baluma wa Lemalaya, badi bakuelela tshifufu tshibi, bamba:\n\n6 Tubandilayi Yuda ne tumutatshisha, ne tubuelelamu buetu, ne tuteka mfumu munkatshi muamu, eyowa, muana wa baluma wa Tabele.\n\n7 Nanku Mukalenga Nzambi udi wamba: Kabuakutua, anyi kabuakwenzeka to.\n\n8 Bualu mutu wa Sulia udi muikala Damaseke, ne mutu wa Damaseke udi muikala Lesine; ne mu bidimu makumi asambombo ne bitanu Efelayima neakosebua bua ne kakuikala kabidi tshisamba tshia bantu to.\n\n9 Ne mutu wa Efelayima udi muikala Samaleya, ne mutu wa Samaleya udi muikala muana wa baluma wa Lemalaya. Binuabenga kuitabuija bushuwa kanuakushindamijibua to.\n\n10 Bia bungi kupita, Mukalenga wakakula kabidi kudi Ahaza, wamba:\n\n11 Lomba wewa tshimanyinu kudi Mukalenga Nzambi weba; tshilomba nansha mu ndondu, anyi kûlu mûlu.\n\n12 Kadi Ahaza wakamba: Ntshiakulomba, anyi ntshiakutêta Mukalenga to.\n\n13 Ne wakamba: Umvuayi mpindiewu, Ô nzubu wa Davidi; budi bualu bukesa bua nuenu kutshiokesha bantu, kadi nenutshiokesha Nzambi wanyi kabidi anyi?\n\n14 Bua nanku, Mukalenga nkayenda neanupesha tshimanyinu—monayi, utshidi kamama neimita, ne nealela muana wa baluma, ne neabikila dîna dienda ne Imanuele.\n\n15 Manteka ne buitshi neadia, bua amanya kubenga bubi ne kusungula buimpa.\n\n16 Bualu kumpala kua muana kumanya kubenga bubi ne kusungula buimpa, bulaba budi ukina nebulekedibua kudi bubidi bua bamfumu babu.\n\n17 Mukalenga neatuala pa mutu peba, ne pa mutu pa bantu beba, ne pa mutu pa nzubu wa tatueba, matuku atu kâyi manji kulua to katshia ku dituku diakapatuka Efelayima, mfumu wa Ashû, ku Yuda.\n\n18 Ne nebilua mu dituku adi ne Mukalenga neela kashiba bua lujiji ludi mu tshitupa tshia kula kupita tshia Ejipitu, ne bua lubulubulu ludi mu bulaba bua Ashû.\n\n19 Ne neilua, ne neikishila yonsu mu bibanda bitupu, ne mu masoso a mbuebua, ne pa mêba onsu, ne pa bisosa bionsu.\n\n20 Mu dituku adi Mukalenga neakungula ne kapaya kadi kasomba, kudibu dinsambu dia musulu, kudi mfumu wa Ashû, mutu, ne nsuki ya makasa; ne nebivingutula kabidi muedi.\n\n21 Ne nebilua mu dituku adi, muntu neadisha muana wa ngomba ne mikoku ibidi;\n\n22 Ne nebilua, bua buvula bua mabela apatulayi neadia manteka; bualu yonsu udi mushala mu bulaba neadia manteka ne buitshi.\n\n23 Ne nebilua mu dituku adi, muaba onsu uvua muikala mitshi ya mvinyo tshinunu mikala bua bitshiela bia mpalata tshinunu, newikala bua mingonga ne mêba.\n\n24 Ne miketa ne ne mata bantu nebaluaku, bualu bua bulaba bonsu nebulua mingonga ne mêba.\n\n25 Ne tukuna tonsu netumbudibua ne kakasu, kakuakuluaku bôwa bua mingonga ne mêba to; kadi newikala bua kupatula ngomba, ne tshidiatshilu tshia nyama mikesa.\n\n", "2-ne 18": "[center][font_size=26]Shapita 18[/font_size][/center]\n\n[i]Kilisto neikala bu dibua dia ditetula ne dibua dia tshilenduishi—Kebayi Mukalenga, bena mupongu badi bela tushiba to—Kudimukayi kudi mikenji ne kudi bujadiki bua buludiki—Fuanyikijayi ne Yeshaya 8. Pabuipi ne 559–545 k.d.K.[/i]\n\n1 Bia bungi kupita, dîyi dia Mukalenga diakamba kundi: Angata muvungu munena, ne fundamu ne mutshi wa mukanda wa muntu, bitangila Mahâ-shalala-hasha-baza.\n\n2 Ne ngakangata kundi bajadiki ba lulamatu bua kuandikabu, Uliya muakuidi, ne Zekâya muana wa baluma wa Yebelekaya.\n\n3 Ne ngakaya kudi muambi mukaji; ne wakimita ne kulela muana wa baluma. Pashisha Mukalenga wakamba kundi: Bikila dîna dienda ne Mahâ-shalala-hasha-baza.\n\n4 Bualu Mona, muana kakumanya kudila, Tatu wanyi, ne mamu wanyi to, mabanji a Damaseke ne binyengibu bia Samaleya kabiyi bianji kunyengibua kumpala kua mfumu wa Ashû to.\n\n5 Mukalenga wakakula kabidi kundi kabidi, wamba:\n\n6 Bualu monsu mudi bantu aba babenga mâyi a Shiloa adi apueka talalâ, ne badi basankila mu Lesine ne muana wa baluma wa Lemalaya;\n\n7 Mpindiewu bua nanku, Mona, Mukalenga udi uvuija pa mutu pabu mâyi a musulu, makola ne a bungi, mena mfumu wa Ashû ne butumbi buenda bonsu; ne nealua pa mutu pa mitubu yabu yonsu, ne neaya pa mielelu yawu yonsu.\n\n8 Ne neapitshila mu Yuda; neupumuka ne neaya pamutu, neafikila mena ku nshingu; ne dialabaja dia mapuapua enda nediwuja butshiama bua bulaba bueba, Ô Imanuele.\n\n9 Disangishayi, Ô nuenu bantu, ne nenutshibuluka bitupa; ne teyayi ditshi, nuenu bonsu ba mu matunga a kula; disuikayi mukaba, ne nenutshibuluka bitupa.\n\n10 Kuatayi dîyi pamua, ne nedilua tshianana; akulayi dîyi, ne kadiakutua to; bualu Nzambi udi netu.\n\n11 Bualu Mukalenga wakakula nanku kundi ne tshianza tshikola, ne wakangambila ne ntshivua ne bua kuenda mu njila wa bantu aba to, wamba:\n\n12 Kanuambi, Tshifufu, kudi bonsu bamba bantu aba: Tshifufu; nansha kanutshinyi ditshina diabu, anyi kanumvu bôwa to.\n\n13 Ambayi ne Mukalenga wa Misumba nkayenda ngua tshijila, ne ikala ditshina dienu, ne ikala bôwa buenu.\n\n14 Ne neikala tshisokomenu; kadi bua dibua dia ditetula, ne dibua dia tshilenduishi kudi bubidi nzubu ya Isalele, bua disoka ne diteyi kudi bena mu Yelushalema.\n\n15 Ne ba bungi munkatshi muabu nebatetuka ne nebapona, ne batshibuka, ne bateyibua, ne bakuatshibua.\n\n16 Kuta bujadiki, kanga mikenji munkatshi mua bayidi banyi.\n\n17 Ne nengindila kudi Mukalenga, udi usokoka mpala wenda kudi nzubu wa Yakoba; ne nentangidila kudiye.\n\n18 Monayi, mema ne bana badi Mukalenga mumpesha tudiku bua bimanyinu ne malu a dikema mu Isalele a kudi Mukalenga wa Misumba, udi muikadila mu Mukuna wa Siona.\n\n19 Ne pânuambilabu: Kebayi kudi bena lubuku, ne kudi bena mupongu badi bela tushibua ne banungana—bantu kabena ne bua kukeba kudi Nzambi wabu bua ba moyo bua kumvua kudi bafua anyi?\n\n20 Ku mikenji ne ku bujadiki; ne biapangabu kuakula bilondeshila ku dîyi edi, bidi bualu bua kakuena bukenka munda muabu to.\n\n21 Ne nebapitamu ne mpaji mikola ne ne nzala; ne nebilua ne pumvuabu nzala, nebaditatshisha nkayabu, ne nebatshipa mfumu wabu ne Nzambi wabu, ne batangila mûlu.\n\n22 Ne nebatangila ku buloba ne kumona tshimvundu, ne mîdima, ne difîkuluka dia dipampakana, ne nebasakibua baya ku mîdima.\n\n", "2-ne 19": "[center][font_size=26]Shapita 19[/font_size][/center]\n\n[i]Yeshaya udi wakula bua Mashiya—Bantu badi mu mîdima nebamona bukenka bukola—Kutudi muana udi muledibua—Neikala Mukalenga wa Ditalala ne neakôkesha pa nkuasa wa butumbi wa Davidi—Fuanyikijayi ne Yeshaya 9. Pabuipi ne 559–545 k.d.K.[/i]\n\n1 Nansha nanku, difîkuluka kadiakuikalaku bu muvuabi mu dikengeshibua diabu to, pakatatshishaye kumpala kakesa bulaba bua Zebulona, ne bulaba bua Nafatale, ne kunyima wakatatshisha bikola ku njila wa ku Mbuwa Mukunza dishiya dia Yadene mu Galela wa bisamba.\n\n2 Bantu bavua benda mu mîdima badi bamona bukenka bukola; badi bikadila mu bulaba bua mundidimbi wa lufu, pa mutu pabu bukenka buakenki.\n\n3 Udi muvudija tshisamba, ne mudiundisha disanka—Badi basanka kumpala kueba bilondeshila ku disanka mu dipola, ne bu bantu basanka padibu bâbanyangana binyengibu.\n\n4 Bualu watshibudi tshikokedi tshia bujitu buabu, ne mutshi wa pa dikaya diabu, mulangala wa mukengeshi wabu.\n\n5 Bualu mvita yonsu ya muluanganyi idi ne mutoyi wa disalu, ne bivualu bivunga mu mashi; kadi etshi netshikala ne diôsha ne nkunyi ya kapia.\n\n6 Bualu kutudi muana waledibu, kutudi muana wa baluma wapeshibu; ne bukôkeshi nebuikala pa dikaya dienda; ne dîna dienda nedibikibua ne Mukemeshi, Mubedi, Nzambi wa Bukitu, Tatu wa Tshiendelela, Mfumu wa Ditalala.\n\n7 Ku divudija dia bukôkeshi ne ditalala kakuena ndekelu to, pa nkuasa wa butumbi wa Davidi, ne pa bukalenga buenda bua kubulombola, ne kubushikika ne tshilumbuluilu tshiakana ne ne bululama kubangila apa, mena bua kashidi. Lukunukunu lua Mukalenga wa Misumba neluenza nanku.\n\n8 Mukalenga wakatuma dîyi dienda kudi Yakoba ne ndisombela pa mutu pa Isalele.\n\n9 Ne bantu bonsu nebamanya, mena Efelayima ne bena mu Samaleya, badi bamba mu diditambisha ne bulobu bua mutshima:\n\n10 Madiotu adi mupuka panshi, kadi netuibaka ne mabua mûpula; mitshi ya sycomore idi mikosa panshi, kadi netuyandamuna mitshi ya cèdre.\n\n11 Bua nanku Mukalenga neateka baluishi ba Lesine bua kumuluisha, ne neasangisha bena lukuna benda pamua;\n\n12 Bena Sulia kumpala ne Bena Peleshete panyima; ne nebakusula Isalele ne mukana mubulula. Bua bionsu ebi tshiji tshienda katshiena tshikudimuka to, kadi tshianza tshienda tshitshidi tshiôlola.\n\n13 Bualu bantu kabena bapingana kudiye udi ubatûta to, nansha kabena bakeba Mukalenga wa Misumba to.\n\n14 Bua nanku Mukalenga neakosa mutu ne mukila wa Isalele, ditamba ne disela dituku dimua.\n\n15 Mukulu, udi mutu; ne muambi udi ulongesha mafi, udi mukila.\n\n16 Bualu balombodi ba bantu aba badi babatupakaja; ne bobu badi balombodibua badi babutuka.\n\n17 Bua nanku Mukalenga kakuikala ne disanka to mu bansongaluma babu, nansha kakufuila bana babu ba nshiya ne bakamba lusa; bualu yonsu wabu udi ne mpala ibidi ne ne muenji wa bibi, ne mukana onsu udi wakula bupota. Bua bionsu ebi tshiji tshienda katshiena tshikudimuka to, kadi tshianza tshienda tshitshidi tshiôlola.\n\n18 Bualu bubi budi bôsha bu kapia; nebubutula mingonga ne mêba, ne nebutema mu bipuka bia mêtu, ne nebubanda mûlu bu mudi dibanduka dia muishi.\n\n19 Ku tshiji tshia Mukalenga wa Misumba, bulaba bufîkuluki, ne bantu nebikala bu nkunyi ya kapia; muntu nansha umua kakuepelesha muanabu to.\n\n20 Ne neabafula ku tshianza tshia baluma ne ikala ne nzala; ne neadia ku tshianza tshia bakaji ne kabakûkuta to; nebadia muntu ne muntu musunyi wa diboku dienda nkayenda—\n\n21 Manashe, Efelayima; ne Efelayima, Manashe; bobu pamua nebaluisha Yuda. Bua bionsu ebi tshiji tshienda katshiena tshikudimuka to, kadi tshianza tshienda tshitshidi tshiôlola.\n\n", "2-ne 20": "[center][font_size=26]Shapita 20[/font_size][/center]\n\n[i]Dibutuka dia Ashû didi tshifuanyikiji tshia dibutuka dia bena bubi ku Dilua Dibidi—Bantu bakesa nebashala kunyima kua Mukalenga mulua kabidi—Tshishadi tshia Yakoba netshipingana mu dituku adi—Fuanyikijayi ne Yeshaya 10. Pabuipi ne 559–545 k.d.K.[/i]\n\n1 Diakabi kudi badi bela mikenji idi kayiyi miakana to, ne bafunda dibungamija didibu bateka;\n\n2 Bua kubengela bakengi tshilumbuluilu tshiakana, ne bua kunyenga bapela ba ku bantu banyi bunema, bua bakamba balua tshidibu batuila mesu, ne banyenga kudi bana ba nshiya!\n\n3 Ne nenuenza tshinyi mu dituku dia dinyoka, ne mu kabutu kâvuila kula? kudi nganyi kunuanyemena bua diambuluisha? ne nkunyi kunuashiya butumbi buenu?\n\n4 Nebakobama muinshi mua bena lukanu, ne nebapona muinshi mua bashipeyibua ntshiyiku to. Bua bionsu ebi tshiji tshienda katshiena tshikudimuka to, kadi tshianza tshienda tshitshidi tshiôlola.\n\n5 Ô Muena Ashû, mulangala wa tshiji tshianyi, ne tshibonga mu tshianza tshiabu tshidi difîka munda diabu.\n\n6 Nemmutuma bua kuluisha tshisamba tshia mpala ibidi, ne kuluisha bantu bandi nabu tshiji nemmupesha mudimu wa kuangata tshinyengibu, ne kuangata tshidibu bakuata, ne kubadiatakaja panshi bu mudi bitotshi bia mu njila.\n\n7 Nansha nanku kena musua kuamba nanku to, nansha mutshima wenda kawena wela meji nanku to; kadi mu mutshima wenda bidi bua kubutula ne kukosa bisamba kabiyi bikesa to.\n\n8 Bualu udi wamba: Bakalenga banyi kabena bonsu pamua bamfumu anyi?\n\n9 Kaleno kena bu Kakemisha anyi? Hamata kena bu Apada anyi? Samaleya kena bu Damaseke anyi?\n\n10 Bu muakajadika tshianza tshianyi makalenga a mpingu, ne mêna mpingu misonga yakatamba ya mu Yelushalema ne ya mu Samaleya;\n\n11 Tshiakuenza, bu mungenzela kudi Samaleya, kabidi kuenza kudi Yelushalema ne mpingu yenda anyi?\n\n12 Pananku nebilua ne penza Mukalenga mudimu wenda mujima pa Mukuna wa Siona ne pa mutu pa Yelushalema, nenyoka mamuma a mutshima wa bulobu wa mfumu wa Ashû, ne butumbi bua ntangidilu wa mûlu wenda.\n\n13 Bualu udi wamba: Ku bukola bua tshianza tshianyi ne ku lungenyi luanyi ndi muenza malu â; bualu ndi mutalama; ne ndi mumbusha mikalu ya bantu, ne ndi munyenga biuma biabu, ne ndi mupuekesha benamu bu mudi muntu wa makanda;\n\n14 Ne tshianza tshianyi tshiakajandula mabanji a bantu bu disua; ne bu muntu usangisha mayi adi malekelela ndi musangisha ba pa buloba bonsu; ne kakuvua nansha umua wakanyungusha dipuapua, anyi kunzulula mukana, anyi kutua mukemu to.\n\n15 Tshisuyi netshiditumbisha kudi udi ushimbula natshi anyi? Nsele neadizanjika kudi udi upanda nenda anyi? Bu biadinyungusha mulangala kudi badi bawambula, anyi bu biadiambula tshibonga bu katshiyi mutshi to!\n\n16 Bua nanku Mukalenga, Mukalenga wa Misumba, neatuma munkatshi mua ba manyi benda, tshinyanu; ne muinshi mua butumbi buenda neatemesha diôsha bu diôsha dia kapia.\n\n17 Ne bukenka bua Isalele nebuikala bu kapia, ne Wa Tshijila wenda bu ludimi lua kapia, ne nelôsha ne nelubutula mêba enda ne mingonga yenda mu dituku dimua;\n\n18 Ne neavingutula butumbi bua dîtu dienda, ne bua mpata mufuka wenda, bubidi bua anyima ne mubidi; ne nebikala bu padi muambudi wa dibendela utshioka.\n\n19 Ne tshishadi tshia mitshi ya mu dîtu dienda netshikala tshikesa, bua ne muana udi mua kufunda bungi buayi.\n\n20 Ne nebilua mu dituku adi, ne tshishadi tshia Isalele, ne badi bapanduka ba ku nzubu wa Yakoba, kabakueyemena kabidi kudi wakabatûta to, kadi nebeyemena kudi Mukalenga, Wa Tshijila wa Isalele, mu bulelela.\n\n21 Tshishadi netshipingana, eyowa, mena tshishadi tshia Yakoba, kudi Nzambi wa Bukola.\n\n22 Bualu nansha bantu beba Isalele bikala bu lusenga lua mbuwa, tshishadi tshiabu netshitshipingana; divingutuka dikenjika nedipumuka ne buakana.\n\n23 Bualu Mukalenga Nzambi wa Misumba neenza divingutuka, mena dipangadikibua pa bulaba bonsu.\n\n24 Bua nanku, Mukalenga Nzambi wa Misumba udi wamba: Ô bantu banyi badi bikadila mu Siona, kanumvu Muena Ashû bôwa to; neanutûta ne mulangala, ne neabandula mulangala wenda kunudi, ku mushindu wa Ejipitu.\n\n25 Bualu difîka munda nedijika amu bua mutantshi mukesa bikola, ne tshiji tshianyi mu dibutuka diabu.\n\n26 Ne Mukalenga wa Misumba neabisha tshimbu buenda bilondeshila ku dishipa dia Midiyana ku dibua dia Olebe; ne bu muvua mulangala wenda pa mbuwa momumua neaubandula ku mushindu wa mu Ejipitu.\n\n27 Ne nebilua mu dituku adi ne bujitu buenda nebumbushibua pa dikaya dieba, ne tshikokedi tshienda netshiumbushibua ku nshingu kueba, ne tshikokedi netshibutuka bua bualu bua dilâba manyi.\n\n28 Udi mulua ku Ayata, ne udi mupita ku Migelona; ku Mikemasha udi mutudila matempu enda.\n\n29 Mbaya dishiya dia njila; badi bateka tshitudilu tshiabu ku Geba; Lama udi umvua bôwa; Gibea wa Shaula wanyemi.\n\n30 Bandula dîyi, Ô muana wa bakaji wa Galima; enza ne diumvuika ku Layisha, Ô Anatota mukengi.\n\n31 Mademana mmumbushibua; bena mu Gebima badi badisangisha bua kunyema.\n\n32 Neashala kabidi ku Nobo dituku adi; neabukudila mukuna wa muana wa bakaji wa Siona tshianza tshienda, kakuna ka Yelushalema.\n\n33 Monayi, Mukalenga, Mukalenga wa Misumba neakosa tshitamba ne ditshingisha; ne a mala neupudibua; ne badiambi nebapuekeshibua.\n\n34 Ne neakosa bipuka bia mu mêtu panshi ne tshiamua, ne Lebanona neapona kudi wa bukitu.\n\n", "2-ne 21": "[center][font_size=26]Shapita 21[/font_size][/center]\n\n[i]Tshikuku tshia Yishai (Kilisto) nealumbuluisha mu buakana—Dimanya dia Nzambi nediwuja buloba mu Tshikondu tshia Bidimu Tshinunu—Mukalenga neabandisha dibendela ne neasangisha Isalele—Fuanyikijayi ne Yeshaya 11. Pabuipi ne 559–545 k.d.K.[/i]\n\n1 Ne lutonga nelupatuka ku tshikuku tshia Yishai, ne ditamba neditoloka ku miji yenda.\n\n2 Ne Nyuma wa Mukalenga neatudila pa mutu penda, nyuma wa lungenyi ne wa ngumvuilu, nyuma wa mubelu ne bukitu, nyuma wa dimanya ne wa ditshina dia Mukalenga;\n\n3 Ne neamuenza wa ngumvuilu mukola mu ditshina dia Mukalenga; ne kakulumbuluisha ku dimona dia mesu enda to, nansha kakudiwula ku diumvua dia matshi enda to.\n\n4 Kadi ne buakana nealumbuluisha bapela, ne adiwula ne bujalama bua batudiji ba pa buloba; ne neatûta buloba ne mulangala wa mukana muenda, ne ne mueyelu wa ku mishiku yenda neashipa bena bubi.\n\n5 Ne buakana nebuikala mukaba wa tshimonu tshienda, ne lulamatu mukaba wa mala enda.\n\n6 Mubuabua kabidi newikadila ne muana wa mukoku, ne nkashama nealala panshi ne muana wa mbuji, ne muana wa ngomba ne muana wa ntambua ne nyama wa manyi pamua; ne muana muteketa neabalombola.\n\n7 Ne ngomba ne muzewu nebadia pamua; bana babu bateketa nebalala panshi pamua; ne ntambua neadia bisosa bu mudi ngomba.\n\n8 Ne muana udi wamua neanaya pa buina bua nyoka wa dikâla, ne muana udi kayi wamua neateka tshianza tshienda pa buina bua ntoka.\n\n9 Kabakubenzela bibi anyi kubabutula mu mukuna wanyi wa tshijila onsu to, bualu buloba nebuikala buwula ne dimanya dia Mukalenga, bu mâyi abuikila mbuwa.\n\n10 Ne mu dituku adi nekuikala muji wa Yishai, wikala muimana bua dibendela bua bantu; bisamba bia ba benda nebiwukeba; ne dikisha dienda nedikala dia butumbi.\n\n11 Ne nebilua mu dituku adi ne Mukalenga neela tshianza tshienda kabidi musangu muibidi bua kuangatulula tshishadi tshia bantu benda tshiashala, ku Ashû, ne ku Ejipitu, ne ku Patelosa, ne ku Atiopa, ne ku Elama, ne ku Shinâ, ne ku Hamata, ne ku bidîla bia mu mbuwa.\n\n12 Ne neâsa dibendela bua bisamba, ne neasangisha badi bipatshibua ba Isalele, ne neasangisha pamua batangalajibua ba Yuda ku matumba anayi a buloba.\n\n13 Dialakana dia Efelayima kabidi nedijika, ne baluishi ba Yuda nebakoshibua; Efelayima kakualakana Yuda to, ne Yuda kakutatshisha Efelayima to.\n\n14 Kadi nebabûka bua kudikupa pa makaya a bena Peleshete batangila ku wesete; nebanyenga bia ku esete pamua; nebatua tshianza tshiabu pa mutu pa Edome ne Moaba; ne bana ba Amona nebabatumikila.\n\n15 Ne Mukalenga neabutula ludimi lonsu lua mbuwa wa Ejipitu; ne ne lupepela luenda lukola neabukula tshianza tshienda pa musulu, ne nealutûta mu tusulu muanda muteketa, ne neenza bantu baya dinsambu makasa mûma.\n\n16 Ne nekuikala tshibeba bua tshishadi tshia bantu benda tshiashala, ku Ashû, bu muvuabi kudi Isalele mu dituku diakapatukayi ku bulaba bua Ejipitu.\n\n", "2-ne 22": "[center][font_size=26]Shapita 22[/font_size][/center]\n\n[i]Mu dituku dia tshikondu tshia bidimu tshinunu bantu bonsu nebasamuna Mukalenga—Neikadila munkatshi muabu—Fuanyikijayi ne Yeshaya 12. Pabuipi ne 559–545 k.d.K.[/i]\n\n1 Ne mu dituku adi newamba: Ô Mukalenga, nenkusamuna; nansha muwuvua mumfîkila tshiji, tshiji tshieba tshiakudimuki, ne wansambi.\n\n2 Mona, Nzambi udi lupandu luanyi; nengeyemena, ne tshiakumvua bôwa to; bualu Mukalenga Yehowa udi makanda anyi ne musambu wanyi; walu kabidi lupandu luanyi.\n\n3 Bua nanku, ne disanka nenutunta mâyi mu bina bia mâyi bia lupandu.\n\n4 Ne mu dituku adi nenuamba: Samunayi Mukalenga, bikilayi dîna dienda, manyishayi bienzedi bienda munkatshi mua bantu, ambayi ne dîna dienda ndibandishibua.\n\n5 Imbayi kudi Mukalenga; bualu udi muenza bimpa kupita; etshi ntshimanyibua pa buloba bonsu.\n\n6 Bila bikola ne ela sama, wewa muena mu Siona; bualu munena udi Wa Tshijila wa Isalele munkatshi mueba.\n\n", "2-ne 23": "[center][font_size=26]Shapita 23[/font_size][/center]\n\n[i]Dibutuka dia Babulona didi tshifuanyikiji tshia dibutuka ku Dilua Dibidi—Nedikala dituku dia tshiji ne dia disombuela—Babulona (pa buloba) neapona bua kashidi—Fuanyikijayi ne Yeshaya 13. Pabuipi ne 559–545 k.d.K.[/i]\n\n1 Mukiya wa Babulona, wakamona Yeshaya muana wa baluma wa Amoza.\n\n2 Bandulayi dibendela pa mukuna mula, bandishayi dîyi kudibu, kupayi tshianza, bua babuela mu bibuelelu bia banena.\n\n3 Ndi mupa bajidila banyi mukenji, ndi kabidi mubikila bena bukitu banyi, bualu tshiji tshianyi katshiena pa mutu pa badi basanka bua bunena buanyi to.\n\n4 Mutoyi wa musumba mu mukuna bu wa bantu ba bungi, mutoyi wa diyoyi wa makalenga a bisamba misangisha pamua, Mukalenga wa Misumba udi usangisha misumba ya mvita.\n\n5 Badi bafumina ku ditunga dia kula, ku ndekelu kua diûlu, eyowa, Mukalenga ne biluilu bia difîka munda dienda, bua kubutula bulaba bujima.\n\n6 Elayi mikunda, bualu dituku dia Mukalenga didi pabuipi; nedilua bu dibutula dia kudi Wa Bukitu Bonsu.\n\n7 Bua nanku bianza bionsu nebitshioka, mutshima wa muntu yonsu newenguluka;\n\n8 Ne nebumvua bôwa; makenga makola ne tunyinganyinga nebibakuata; nebakema umua bua mukuabu; mpala yabu neikala bu ndimi ya kapia.\n\n9 Monayi, dituku dia Mukalenga dilualua, dia tshikisu bubidi ne tshiji ne tshiji tshikola, bua kuvuija bulaba butupu; ne neabutula benji ba mibi yabu.\n\n10 Bualu mitoto ya mûlu ne bisumbu ayi kabiakufila bukenka buayi to; diba nedikala difîkuluka mu dibanda diadi, ne ngondu kakukenkesha bukenka buenda to.\n\n11 Ne nenyoka ba pa buloba bua bibi, ne bena bubi bua malu mabi abu; nenjikijija didileja dia muditambishi, ne nteka panshi didisua dia batshinyishi.\n\n12 Nemvuija muntu mushinga kupita ngolo mushema; mena muntu kupita ngolo wa Ofî.\n\n13 Bua nanku nebukula diûlu, ne buloba nebumbuka pa muaba wabu, mu tshiji tshia Mukalenga wa Misumba, ne mu dituku dia tshiji tshienda tshikola.\n\n14 Ne nebikala bu kasha kadi kipatshibua, ne bu mikoku idi muntu kayi ulama to to; ne nebapingana yonsu kudi bana benda nkayenda, ne banyema yonsu ku bulaba buenda.\n\n15 Yonsu udi muditambishi neatubudibua; eyowa, ne yonsu udi usangila ne bena bubi neapona ku muela wa mvita.\n\n16 Bana babu nebabojibua kabidi bipesa ku mpala kua mesu kuabu; nzubu yabu neipawudibua ne bakaji babu nebanyangibua.\n\n17 Monayi, nensonsola Bena Madai bua kubaluisha, bâbenga kutangila mpalata ne ngolo, anyi kusankila mu biobi.\n\n18 Mata abu neasunsula bansongaluma bipesa; ne kabakuikala ne lusa kudi mamuma a mu difu to; mesu abu ka’akuepelesha bana to.\n\n19 Ne Babulona, butumbi bua makalenga, buimpa kumona bua bunena bua Bena Kasada, nebuikala bu pakabutula Nzambi Sodoma ne Amola.\n\n20 Kakuakuikalamu muntu nansha, nansha kabakuikadilamu tô ne kashidi: nansha muena Alaba kakuasaku ntenta; nansha balami ba mikoko kabakuenzamu tshikumbi tshiabu.\n\n21 Kadi nyama ya dîtu ya mu tshipela tshia lusenga neilalamu; ne nzubu yabu neikala miwula ne nyama ya muadi wa lusa; ne bipungulu nebikadilamu, ne mbuji ya mpumbu neijamu.\n\n22 Nyama ya dîtu ya mu bidila neidila mu nzubu yabu mitupu, ne mpupuji neidila mu nzubu ya bumfumu yabu ya musangelu; ne diba dienda didi pabuipi ne kulua, ne dituku dienda kadiakulepeshibua to. Bualu nemmubutula lubilu; eyowa, bualu nengikala ne lusa kudi bantu banyi, kadi bena bubi nebafua.\n\n", "2-ne 24": "[center][font_size=26]Shapita 24[/font_size][/center]\n\n[i]Isalele neasangishibua ne neasankila dikisha dia tshikondu tshia bidimu tshinunu—Lusifele uvua muipatshibua mu diûlu bua buntomboji—Isalele neatshimuna Babulona (buloba)—Fuanyikijayi ne Yeshaya 14. Bu mu bidimu 559–545 k.d.K.[/i]\n\n1 Bualu Mukalenga neafuila Yakoba lusa, ne utshiakasungula Isalele, ne neabateka mu bulaba buabu nkayabu; ne benyi nebasangishibua nabu, ne nebadilamata ku nzubu wa Yakoba.\n\n2 Ne bantu nebabangata ne balua nabu ku muaba wabu; eyowa, kumbukila kula tô ne ku ndekelu ya buloba; ne nebapingana ku malaba abu a dilaya. Ne nzubu wa Isalele neasamu, ne bulaba bua Mukalenga nebuikala bua basadidi baluma ne basadidi bakaji; ne nebangata bu bakuatshibu bobu bavua babakuata; ne nebakokesha bavua bakengeshi babu.\n\n3 Ne nebilua mu dituku adi ne Mukalenga neakupesha dikisha, ku kanyinganyinga keba, ne ku ditshina dieba, ne ku bupika bukola kuwuvua mukuenzejibua mudimu.\n\n4 Ne nebilua mu dituku adi, ne neuya ne lusumuinu elu kudi mfumu wa ku Babulona, ne wamba: Munyi muakashikila mukengeshi, tshimenga tshia ngolo tshiakashikila!\n\n5 Mukalenga udi mutshibula tshibonga tshia bena bubi, makombu a bakokeshi.\n\n6 Yeya wakatûta bantu mu tshiji ne mikumu mitungunuka, yeya wakakokesha bisamba mu tshiji, udi ukengeshibua, ne nansha umua udi ukukandika.\n\n7 Buloba bujima budi ne dikisha, ne budi ne ditalala; badi batudika mu kuimba.\n\n8 Eyowa, mitshi ya cyprès idi isanka bua dibutuka dieba, ne kabidi mitshi ya cèdre ya ku Lebanona, yamba: Katshia wapuekeshibua, mushimbudi nansha umua kena mulua kututapa to.\n\n9 Ngena wa muinshi mua bulaba wanyungushibu bueba bua kukuakidila ku dilua dieba; udi usonsola bafua bueba, mena ba banena bonsu ba pa buloba; udi mujula pa nkuasa ya butumbi bamfumu bonsu ba bisamba.\n\n10 Bonsu nebakula ne bamba kûdi: Udi peba mulua muteketa bu tuetu anyi? Udi mulua bu mutudi anyi?\n\n11 Bunena bueba buapuekeshibu mu lukita; mutoyi wa nzenza yeba kawena umvuika to; bikusu biatangalakanyi muinshi mueba, ne bikusu biakubuikidi.\n\n12 Wamonyi muwaponyi kumbuka mu diûlu, Ô Lusifele, muana wa mu lunkelu! Ûpudibu panshi, wakatekesha bisamba!\n\n13 Bualu udi muamba mu mutshima weba: Nembanda kûlu mu diûlu, nembandisha nkuasa wanyi wa butumbi kupita mitoto ya Nzambi; nensomba pa mukuna wa tshisangilu, ku nseka ya ku node;\n\n14 Nembanda kûlu kupita bula bua mavuba; nengikala bu mudi Mutamba Bunena.\n\n15 Kadi neupuekeshibua mu ngena, ku nseka ya tshina.\n\n16 Badi bakumona nebatangila pabuipi kûdi, ne bakunanela meji, ne bamba: Ewu muntu wakazakeja buloba, wakabukula makalenga anyi?\n\n17 Ne kuvuija buloba bu tshipela, ne kubutula bimenga biapu, ne kakunzulula nzubu wa bena lukanu benda anyi?\n\n18 Bamfumu bonsu ba bisamba, eyowa, bonsu buabu, badi balala mu butumbi, yonsu wabu mu nzubu muenda.\n\n19 Kadi udi muimanshibua pambelu pa lukita lueba bu mudi ditamba dipita bubi, ne tshishadi tshia badi bashibeyibua, batubudibua ne muela wa mvita, badi bapueka ku mabua a mu tshina; bu tshitalu tshidiatakajibua mu makasa.\n\n20 Kuakusangishibua nabu mu dijîkibua to, bua bualu bua udi mubutula bulaba bueba ne mushibeya bantu beba; ndelanganyi ya benji ba bibi kayakumanyibua to.\n\n21 Longololayi kushipa bua bana benda bua malu mabi a batatuabu, bua kabajuki, anyi bashi mu bulaba, anyi buwuji mpala wa buloba ne bimenga to.\n\n22 Mukalenga wa Misumba udi wamba ne: Bualu nenjuka bua kubaluisha; Mukalenga udi wamba ne: Ne nenshipa dîna, ne tshishadi, ne muana wa baluma, ne muana wa baluma wa muanabu kudi Babulona.\n\n23 Mukalenga wa Misumba udi wamba ne: Nemuenza kabidi muaba wa nkesa, ne bisensa bia mâyi; ne nemmukomba ne lukombu lua dibutula.\n\n24 Mukalenga wa Misumba udi muditshipa wamba: Bushuwa bu mundi muela meji buabi, nanku nebilua; ne bu mundi mulongolola, nanku nebienzeka—\n\n25 Ne nentuala Muena Ashû mu bulaba buanyi, ne pa mikuna yanyi mmudiatakaja mu makasa; pashisha tshikokedi tshienda netshiumbuka kudibu, ne bujitu buenda nebumbuka pa makaya abu.\n\n26 Etshi tshidi kipatshila kadi kalongolodibua bua buloba bujima; ne etshi tshidi tshianza tshidi tshiôlola pa bisamba bionsu.\n\n27 Bualu Mukalenga wa Misumba uvua mulongolola, ne nganyi wakupula? Ne tshianza tshienda tshidi tshiôlola, ne nganyi watshikudimuna?\n\n28 Mukiya ewu uvua mu tshidimu tshiakafua mfumu Ahaza.\n\n29 Kusanki to, Peleshete mujima, bua bualu bua mulangala wa wakakutûta udi mutshibuka; bualu ku muji wa nyoka nekupatuka nyoka wa dikâla, ne mamuma enda neikala nyoka wa mbûka wa kapia.\n\n30 Ne bana ba kumpala ba bapela nebadia, ne bakengi nebalala panshi kabayi ne njiwu to; ne nenshipa muji weba ne tshiyola, ne netshishipa tshishadi tshieba.\n\n31 Ela mikunda, Ô tshibuelelu; bila, Ô tshimenga; wewa, Peleshete mujima, wamuangalaki; bualu nekuluila ku node muishi, ne nansha umua neikala nkayenda mu meba mamufundila.\n\n32 Ntshinyi tshiandamuna pashisha batumibua ba bisamba? Ne Mukalenga udi muasa Siona, ne bapela ba bantu benda nebeyemena kudiyi.\n\n", "2-ne 25": "[center][font_size=26]Shapita 25[/font_size][/center]\n\n[i]Nefi udi utumbila mu diakula patoka—Mambi a Yeshaya neumvuibua mu matuku a ndekelu—Bena Yuda nebapingana ku Babulona, nebatshiamakaja Mashiya, ne nebatangalajibua ne nebanyasudibua—Nebapingajibua pitabuijabu Mashiya—Nealua diambedi bidimu nkama isambombo kunyima kua Lehi mumbuka ku Yelushalema—Bena Nefi badi balama mikenji ya Mose ne bitabuija mu Kilisto, udi muikala Wa Tshijila wa Isalele. Pabuipi ne 559–545 k.d.K.[/i]\n\n1 Mpindiewu, mema, Nefi, ndi ngakula kakesa pa mêyi andi mufunda, avua makudibua kudi mukana mua Yeshaya. Bualu monayi, Yeshaya wakakula bintu bia bungi bivua bikala bikola bua ba bungi ba ku bantu banyi kumvua; bualu kabena bamanya bitangila mushindu wa kuamba ku Nyuma munkatshi mua bena Yuda to.\n\n2 Bualu mema, Nefi, ntshiena mubalongesha bintu bia bungi bitangila mushindu wa bena Yuda to; bualu midimu yabu ivua mikala midimu ya mîdima, ne bienzedi biabu bivua bikala bienzedi bia malu mapita bubi.\n\n3 Pananku, ndi mfundila bantu banyi, kudi aba bonsu bapeta bintu bindi mfunda ebi kunyima eku, bua ne bamanya bitungu bia Nzambi, bua ne bidi bilua pa mutu pa bisamba bionsu, bilondeshila ku dîyi didiye muakula.\n\n4 Pananku, telejayi, Ô bantu banyi, badi bikala ba mu nzubu wa Isalele, ne teyayi matshi ku mêyi anyi; bua bualu bua mudi mêyi a Yeshaya kâyi patoka kunudi to, nansha nanku adi patoka kudi bonsu badi buwula ne nyuma wa buambi. Kadi ndi nupesha buambi, bilondeshila ku nyuma udi munda muanyi; pananku nengamba ku Nyuma bilondeshila ku patoka padi pikala nanyi ku tshikondu dingakapatuka mu Yelushalema ne tatuanyi; bualu monayi, anyima wanyi udi usankila mu kuakula patoka kudi bantu banyi, bua balonga.\n\n5 Eyowa, ne anyima wanyi udi usankila mu mêyi a Yeshaya, bualu ndi mupatuka mu Yelushalema, ne mesu anyi adi mamona malu a bena Yuda, ne ndi mumanya ne bena Yuda badi bumvua malu a bambi, ne kakuena nansha bantu bakuabu badi bumvua malu avua makuila bena Yuda bu mudibu to, amu bikala ne badi balongeshibua ku mushindu wa malu a bena yuda.\n\n6 Kadi monayi, mema, Nefi, ntshiena mulongesha bana banyi ku mushindu wa bena Yuda to; kadi monayi, mema, panyi nkayanyi, mvua muikadila mu Yelushalema, bua nanku ndi mumanya bitangila bitupa bia ku mpenga yonsu; ne ndi muakula kudi bana banyi bitangila bitungu bia Nzambi, bidi bilua munkatshi mua bena Yuda, kudi bana banyi, bilondeshila ku bionsu bidi Yeshaya muakula, ne ntshiena mbifunda to.\n\n7 Kadi monayi, ndi ntungunuka ne buambi buanyi nkayanyi, bilondeshila ku patoka panyi; mundi mumanyina ne muntu kena mua kutupakana to; nansha nanku, mu matuku âkumbajibua mambi a Yeshaya, bantu nebamanya bushuwa, mu bikondu bialuawu.\n\n8 Bua nanku, adi a mushinga kudi bana ba bantu, ne udi utshinka ne ka’ena to, kudibu ndi ngakula nangananga, ne nendombola mêyi anyi kudi bantu banyi nkayanyi; bualu ndi mumanya ne neikala a mushinga kudibu mu matuku a ndekelu; bualu mu dituku adi neba’umvua; bua nanku, bua diakalenga diabu ndi muwafunda.\n\n9 Ne bu mudi lukongu lua bantu lumua luikala lubutuka munkatshi mua bena Yuda bua bualu bua malu mabi, mena momumua badi babutuka ku tshikondu ne tshikondu bilondeshila ku malu mabi abu; ne nansha umua wabu wakubutuka amu bikala bidianjila kubambila kudi bambi ba Mukalenga.\n\n10 Bua nanku, bivua bikala bibambila bitangila dibutuka dialua pa mutu pabu, katataka kunyima kua tatuanyi mumbuka ku Yelushalema; nansha nanku, bavua bapapisha mitshima yabu; ne bilondeshila ku buambi buanyi badi bikala babutuka, kumbusha badi bambudibua bakuatshibu mu Babulona.\n\n11 Ne mpindiewu etshi ndi ngakula bua bualu bua nyuma udi mundi. Ne nansha muvuabu bikala bambudibua kula nebapingana kabidi, ne nebâsa kabidi mu bulaba bua Yelushalema; bua nanku, nebapingajibua kabidi ku bulaba bua bupianyi buabu.\n\n12 Kadi, monayi, ne bikala ne mvita, ne manunganyi a mvita; ne palua dituku diadimuenesha Umuepela Mulela wa Tatu, eyowa, mena Tatu wa diûlu ne wa buloba, kudibu mu musunyi, monayi, nebamubenga, bua bualu bua malu mabi abu, ne dipapisha dia mitshima yabu, ne dîminyina dia nshingu yabu.\n\n13 Monayi, nebamutshiamakaja; ne kunyima kua muladikibua mu lukita bua mutantshi wa matuku asatu neajuka ku bafua, ne londapu mu mapuapua enda; ne bonsu bitabuija mu dîna dienda nebapandishibua mu bukalenga bua Nzambi. Pananku, anyima wanyi udi usankila kuamba ku Nyuma bimutangila, bualu ndi mumona dituku dienda, ne mutshima wanyi udi unemesha dîna dienda dia tshijila.\n\n14 Ne monayi nebilua ne kunyima kua Mashiya mujuka ku bafua, ne mudimuenesha kudi bantu benda, kudi bungi bonsu buabu bitabuija mu dîna dienda, monayi, Yelushalema neabutuka kabidi; bualu diakabi kudibu badi baluisha Nzambi ne bantu ba ekelezia wenda.\n\n15 Pananku, bena Yuda nebatangalajibua munkatshi mua bisamba bionsu; eyowa, ne Babulona kabidi neabutuka; bua nanku, bena Yuda nebatangalajibua kudi bisamba bionsu.\n\n16 Ne kunyima kua bikala batangalajibua, ne Mukalenga Nzambi mubanyasula kudi bisamba bikuabu bua mutantshi wa bikondu bia bungi, eyowa, mena panshi ku tshikondu ne tshikondu tô ne pitabujijabu bua kuitabuija mu Kilisto, Muana wa Nzambi, ne bupikudi, budi kabuyi ndekelu bua bukua bantu bonsu—ne pâlua dituku ditabuijabu Kilisto, ne diatendelelabu Tatu mu dîna dienda, ne mitshima mikezuka ne bianza bitoka, ne kabayi bindila Mashiya mukuabu nansha, apu, mu tshikondu atshi, dituku nedilua diakengedibuabi ne bitabuija malu â.\n\n17 Ne Mukalenga neela tshianza tshienda kabidi musangu muibidi bua kupinguluja bantu benda kumbuka ku ngikadilu wabu wa dijimina ne dipona. Bua nanku, neatuadija kuenza mudimu munena ne bualu bua dikema munkatshi mua bana ba bantu.\n\n18 Bua nanku, neatuala mêyi enda kudibu, mina mêyi âbalumbuluisha ku dituku dia ku nshikidilu, bualu nebapeshibuawu bua kipatshila ka kubitabujija Mashiya mulelela, uvua mubengibua kudibu; ne bua kubitabujija ne kabajingi kuindila kabidi bua Mashiya mukuabu alua to, bualu kakuakuikala mukuabu walua to, amu bikala Mashiya wa mafi washima bantu; bualu kudi amu Mashiya umua udi muakudibua kudi bambi, ne Mashiya awu nyeye wabengibua kudi bena Yuda.\n\n19 Bualu bilondeshila ku mêyi a bambi, Mashiya udi ulua bidimu nkama isambombo katshia ku tshikondu tshiakumbuka tatuanyi ku Yelushalema; ne bilondeshila ku mêyi a bambi, ne kabidi dîyi dia muanjelu wa Nzambi, dîna dienda nedikala Yezu Kilisto, Muana wa Nzambi.\n\n20 Ne mpindiewu, bana betu, ngakudi patoka bua kanutupakanyi to. Ne bu mudi Mukalenga Nzambi wakapatula Isalele ku bulaba bua Ejipitu ne moyo, ne wakapesha Mose bukola bua ne ôndopa bisamba kunyima kua bikala basumibua kudi nyoka ya lulengu, bobu bakupa mesu abu kudi nyoka wakajulaye kumpala kuabu, ne kabidi wakamupesha bukola bua ne atûta dibua ne mâyi alopoka; eyowa, monayi ndi ngamba kunudi, ne bu mudi malu â malelela, ne bu mudi Mukalenga ne moyo, kakuena dîna dikuabu dipeshibua muinshi mua diûlu amu bikala Yezu Kilisto ewu, undi muakuila, kudi muntu mua kupandishibuila.\n\n21 Pananku, bua bualu ebu Mukalenga Nzambi udi mulaya kundi ne malu â andi mfunda nealamibua ne akubibua, ne neapitshishibua kudi ndelanganyi yanyi, ku tshikondu ne tshikondu, bua dilaya diukumbajibua kudi Yosefe, ne ndelanganyi yenda kayakufua nansha bu muikalaku buloba.\n\n22 Bua nanku, malu â neaya ku tshikondu ne tshikondu bu muikalaku buloba; ne neaya bilondeshila ku disua ne nsankilu wa Nzambi; ne bisamba bikala nawu nebilumbuluishibua kudiwu bilondeshila ku mêyi adi mafundibua.\n\n23 Bualu tudi tukuata mudimu ne dinanukila bua kufunda, bua kuitabujija bana betu balela, ne kabidi bana betu, bua kuitabuija mu Kilisto, ne bua kuikala balengeja ne Nzambi; bualu tudi bamanya ne tudi tupandishibua kupitshila ku ngâsa, kunyima kua bionsu bitudi mua kuenza.\n\n24 Ne, nansha mutudi tuitabuija mu Kilisto, tudi tulama mikenji ya Mose, ne bindila Kilisto ne disuminyina kudi Kilisto, tô ne pâkumbajibua mikenji.\n\n25 Bualu, bua ndekelu ewu mikenji ivua mipeshibua; bua nanku mikenji idi milua mifua kutudi, ne tudi bavuijibua ne moyo mu Kilisto bua bualu bua ditabuija dietu; nansha nanku tudi tulama mikenji bua bualu bua mikandu.\n\n26 Ne tudi tuakula bitangila Kilisto, tudi tusankila mu Kilisto, tudi tuyisha bitangila Kilisto, tudi tuamba ku Nyuma bitangila Kilisto, ne tudi tufunda bilondeshila ku mambi etu, bua ne bana betu balela bamanya kua kutangidilabu bua dilekedibua dia mibi yabu.\n\n27 Pananku, tudi tuakula bitangila mikenji ne bua bana betu balela bamanya kufua kua mikenji; ne bobu, ku dimanya dia kufua kua mikenji, bindila moyo awu udi muikala mu Kilisto, ne bamanya bua ndekelu kayi mikenji ivua mipeshibua. Ne kunyima kua mikenji mikumbajibua mu Kilisto, ne kabapapishi mitshima yabu kudiye pajika mikenji.\n\n28 Ne mpindiewu monayi, bantu banyi, nudi bantu ba nshingu mîminyina; pananku, ndi muakula patoka kunudi, ne kanuena mua kupanga kumvua to. Ne mêyi andi muakula neanuimanyina bu bujadiki; bualu adi makumbana bua kulongesha muntu yonsu njila muakana: bualu njila muakana udi kuitabuija Kilisto ne kumuvila to; bualu ku dimuvila, nudi nuvila kabidi bambi ne mikenji.\n\n29 Ne mpindiewu monayi, ndi ngamba kunudi ne njila muakana udi kuitabuija mu Kilisto ne kumuvila to; ne Kilisto udi Wa Tshijila wa Isalele; pananku nudi ne tshia kuinama kumpala kuenda, ne kumukukuila ne bukitu buenu bonsu, meji enu onsu, ne makanda enu onsu, ne anyima yenu mijima; ne binuenza nanku, kanuakuimanshibua to nansha munyi.\n\n30 Ne, monsu muakengedibuabi, nudi ne tshia kulama midimu ne milulu ya Nzambi tô ne pâkumbajibua mikenji ivua mipeshibua kudi Mose.\n\n", "2-ne 26": "[center][font_size=26]Shapita 26[/font_size][/center]\n\n[i]Kilisto nealongesha bena Nefi—Nefi udi udianjila kumona dibutuka dia bantu benda—Nebakula ku lupuishi—Bena Bisamba bia Benda nebâsa ma’ekelezia a mafi ne bipungidi bia mu musokoku—Mukalenga udi ukandika bantu bua kuenza buakuidi bua mafi. Pabuipi ne 559–545 k.d.K.[/i]\n\n1 Ne kunyima kua Kilisto mujuka ku bafua neadileja kunudi, bana banyi, ne bana betu bananga; ne mêyi ânuambilaye neikala mikenji inuenza.\n\n2 Bualu monayi, ndi ngamba kunudi ne ndi mumona ne nkongu ya bungi neipita, ne nekuikala mvita mikola ne makokokangana makola munkatshi mua bantu banyi.\n\n3 Ne kunyima kua Mashiya mulua, nekuikala bimanyinu bipeshibua kudi bantu banyi bia diledibua dienda, ne kabidi dia lufu luenda ne dibika dienda dia ku lufu; ne dituku adi nedikala dinena ne ditshinyisha kudi bena bubi, bualu nebafua; ne badi bafua bua bualu bua badi bipata bambi, ne bansantu, ne babâsa mabua, ne babashibeya; bua nanku lubila lua mashi a bansantu nelubanda kûlu kudi Nzambi kumbukila panshi mu buloba bua kubafunda.\n\n4 Pananku, bonsu badi bikala baditambishi, ne badi benza malu mapita bubi, dituku dilualua nedibashidisha, Mukalenga wa Misumba udi wamba, bualu nebikala bu nsona.\n\n5 Ne badi bashipa bambi, ne bansantu, ndondu ya buloba nebubadînyisha, Mukalenga wa Misumba udi wamba; ne mikuna neibabuikila, ne mvunda neibambula kula, ne nzubu minena neibaponela ne ibapanda bipesa ne neibaboza balua musenga.\n\n6 Ne nebakumbudibua ne makubakuba, ne mipenyi, ne manyungana a buloba, ne mishindu yonsu ya dinyanguka, bualu kapia ka tshiji tshia Mukalenga nekatemeshidibua, ne nebikala bu nsona, ne dituku dilualua nedibavingutula, Mukalenga wa Misumba udi wamba.\n\n7 Ô dikenga, ne dipampakana dia anyima wanyi bua dijimija dia bashibeyishibua ba ku bantu banyi! Bualu mema, Nefi, ndi mudimona, ne didi pepi kumvingutula ku mpala kua Mukalenga; kadi ndi ne tshia kubila kudi Nzambi wanyi: Njila yeba idi miakana.\n\n8 Kadi monayi, bakana badi bumvuila mêyi a bambi, ne kabena babashipa to, kadi badi bindila kudi Kilisto ne disuminyina bua bimanyinu bidi bipeshibua, nansha bua dikengeshibua dionsu—monayi, badi aba bâbenga kufua.\n\n9 Kadi Muana wa Buakana neabapatukila; ne neabôndopa, ne nebikala ne ditalala nenda, tô ne pikala nkongu ya bantu isatu mipita, ne pikala ba bungi ba mu lukongu lua bantu luinayi bapita mu buakana.\n\n10 Ne papita malu â dinyanguka dia lubilu nedilua kudi bantu banyi; bualu, nansha bua makenga a anyima wanyi, ndi mudimona; pananku, ndi mumanya ne nedilua; ne badi badipana bua tshianana; bualu bua difutu dia diditambisha diabu ne dia busenji buabu, nebapola dinyanguka; bualu bua badi badilekela kudi diabulu ne badi basungula midimu ya mîdima pamutu pa bukenka, bua nanku badi ne tshia kupueka mu ngena.\n\n11 Bualu Nyuma wa Mukalenga kakukuata mudimu diba dionsu ne muntu to. Ne padi Nyuma ulekela kukuata mudimu ne muntu, pashisha dinyanguka didi dilua lubilu, ne etshi tshidi tshibungamija anyima wanyi.\n\n12 Ne bu mungakudi bitangila ditabujija Bena Yuda ne Yezu udi Kilisto muina, bidi bikengedibua ne Bena Bisamba bia Benda bitabujijibua pabu ne Yezu udi Kilisto, Nzambi wa Tshiendelela;\n\n13 Ne udi udimuenesha kudi bonsu badi bamuitabuija kudiye, ku bukola bua Nyuma wa Tshijila; eyowa, kudi tshisamba tshionsu, bisa bionsu, muakulu onsu, ne bantu bonsu, wenza bishima bikola, bimanyinu ne malu a dikema, munkatshi mua bana ba bantu bilondeshila ku ditabuija diabu.\n\n14 Kadi monayi, ndi ngamba ku Nyuma kunudi bitangila matuku a ku ndekelu; bitangila matuku âtuala Mukalenga Nzambi malu â kudi bana ba bantu.\n\n15 Kunyima kua ndelanganyi yanyi ne ndelanganyi ya bana betu ba baluma mishinguluka mu dipanga dia ditabuija, ne mitûtshibua kudi bena bisamba bia benda; eyowa, kunyima kua Mukalenga Nzambi mubatudila ku mpenga yonsu, ne mubatshintshimikila ne dibûla, ne mubajudila bisokomenu; ne kunyima kua bapuekela mu lupuishi, bua ne kabakuikalaku to, nansha nanku mêyi a bakana neafundibua, ne masambila a bena lulamatu neumvuika, ne bonsu badi bashinguluka mu dipanga dia ditabuija kabakupuishibua moyo to.\n\n16 Bualu aba bâbutuka nebakula kudibu ku buloba, ne diakula diabu nedikala dia panshi dipatukila ku lupuishi, ne dîyi diabu ne dikala bu dia udi utempa mbuku; bualu Mukalenga Nzambi neamupesha bukola, bua anungana buabu, mena bu bivua bibapatukila mu bulaba; ne diakula diabu nedinungana ku lupuishi.\n\n17 Bualu Mukalenga Nzambi udi wamba: Nebafunda malu enjibua munkatshi muabu, ne neafundibua ne neakangibua mu mukanda, ne badi bashinguluka mu dipanga dia ditabuija kabakuwupeta to, bualu badi bakeba bua kunyangakaja malu a Nzambi.\n\n18 Pananku, bu muvua bavua babutuka bavua bikala babutuka lubilu; ne musumba wa batshinyishi babu newikala bu bisota bidi bipepuka—eyowa, Mukalenga Nzambi udi wamba: Nebikala mu kasunsa, tshimpitshimpi—\n\n19 Ne nebilua, ne badi bashinguluka mu dipanga dia ditabuija nebatûtshibua kudi tshianza tshia bena bisamba bia benda.\n\n20 Ne bena bisamba bia benda badi badibandisha mu diditambisha dia ku mesu abu, ne badi batetuka, bua bualua bua bunena bua dibua dia ditetuka diabu, bua ne badi bâsa ma’ekelezia a bungi; nansha nanku, badi bapepeja bukola ne bishima bia Nzambi, ne badiyisha lungenyi luabu nkayabu ne dimanya diabu nkayabu, bua bapeta makasa ne baboza mpala wa bapela.\n\n21 Ne kudi ma’ekelezia a bungi mâsa adi alela malakana, ne luntûta lua bungi, ne meji mabi.\n\n22 Ne kudi kabidi bipungidi bia mu musokoku, bu mu bikondu bia kala, bilondeshila ku bipungidi bia diabulu, bualu udi mufuki wa malu onsu â; eyowa, mufuki wa dishipeyangana, ne wa midimu ya mu mîdima; eyowa, ne udi ubalombola ku nshingu ne nshinga wa lin, tô ne mua basuikaye ne mionji yenda mikola bua kashidi.\n\n23 Bualu monayi, bana betu bananga, ndi ngamba kunudi ne Mukalenga Nzambi kena wenza mu mîdima to.\n\n24 Kena wenza tshintu to amu bikala bua dikuatshisha dia ba pa buloba; bualu udi munanga ba pa buloba, mena bua ne udi ufila moyo wenda bua akoka bantu kudiye. Bua nanku, kena ukandika nansha umua to ne kabalu kuangata lupandu luenda to.\n\n25 Monayi, udi ubila nansha kudi umua, wamba: Umbuka kundi? Monayi ndi ngamba kunudi, To; kadi udi wamba: Luayi kundi nuenu bonsu ndekelu ya buloba, sumbayi mabela ne buitshi, kakuyi makuta ne kakuyi mushinga to.\n\n26 Monayi, udi muelela nansha umua mukenji ne apatuka mu nsunagoga yabu, anyi mu nzubu ya ditendelela anyi? Monayi, ndi nnuambila ne, To.\n\n27 Udi muelela nansha umua mukenji ne kabangatshi lupandu luenda anyi? Monayi ndi nnuambila, To; kadi udi mulupesha tshianana kudi bantu bonsu; ne udi muelela bantu benda mukenji ne bitabujija bantu bonsu bua dikudimuna dia mutshima.\n\n28 Monayi, Mukalenga udi muelela muntu nansha umua mukenji ne kapetshi buimpa buenda anyi? Monayi, ndi ngamba kunudi, To; kadi bantu bonsu badi ne bunema muntu yonsu bu mudi mukuabu, ne nansha umua kena mukandikibua to.\n\n29 Udi wela mukenji ne kakuikadi buakuidi bua mafi to; bualu, monayi, buakuidi bua mafi budi bua ne bantu bayisha ne badipitshisha bu bukenka kudi ba pa buloba, bua bapeta makasa ne lumu lua kudi ba pa buloba; kadi kabena bakeba diakalenga dia Siona to.\n\n30 Monayi, Mukalenga udi ukandika bualu ebu; pananku, Mukalenga Nzambi udi muela mukenji ne bantu bonsu bikala ne bunangi, buina bunangi budi dinanga. Ne pa kumbusha bikala ne bunangi badi tshianana. Pananku, bikalabu ne bunangi kabakulekela mukuatshi wa mudimu wa mu Siona afua to.\n\n31 Kadi mukuatshi wa mudimu wa mu Siona neakuata mudimu bua Siona; bualu biakuatabu mudimu bua makuta nebafua.\n\n32 Ne kabidi, Mukalenga Nzambi udi muela mukenji ne bantu kabashipeyanganyi to; ne kabashimi to, ne kabibi to; ne kabangatshi dîna dia Mukalenga Nzambi wabu tshianana to; ne kabalakanyi to; ne kabikadi ne meji mabi to; ne kabakokanganyi muntu ne mukuenda to; ne kabendi masandi to; ne kabenji tshintu nansha amua a ku malu â to; bualu ewu onsu udi u’enza neafua.\n\n33 Bualu nansha amua a ku malu mabi â adi avuila kudi Mukalenga; bualu udi wenza tshidi tshimpa munkatshi mua bana ba bantu; ne kena wenza tshintu nansha tshimua tshidi katshiyi patoka kudi bana ba bantu to; ne udi ubabikila bonsu bua kulua kudiye ne kuangata buimpa buenda; ne kena ubengela nansha umua udi ulua kudiye to, bafîka ne batoka, bapika ne badikadila, baluma ne bakaji; ne udi uvuluka bampakanyi; ne bonsu badi momumua kudi Nzambi, bubidi muena Yuda ne Muena tshisamba tshia benda.\n\n", "2-ne 27": "[center][font_size=26]Shapita 27[/font_size][/center]\n\n[i]Mîdima ne dipambuka nebibuikila buloba mu matuku a ku ndekelu—Mukanda wa Molomo neulopoka—Bajadiki basatu nebajadika bua mukanda—Muntu wa dimanya neamba ne kena mua kubala mukanda udi mukanga to—Mukalenga neenza mudimu munena ne bualu bua dikema—Fuanyikija ne Yeshaya 29. Pabuipi ne 559–545 k.d.K.[/i]\n\n1 Kadi monayi, mu matuku a ku ndekelu, anyi mu matuku a Bena Bisamba bia Benda—eyowa, monayi bisamba bionsu bia Bena Bisamba bia Benda, ne kabidi Bena Yuda, bonsu bâlua pa bulaba ebu ne bâlua pa malaba makuabu, eyowa, mena pa malaba onsu a buloba, monayi, nebakuatshika ne malu mabi ne mishindu yonsu ya malu mapita bubi—\n\n2 Ne pâlua dituku adi nebakumbudibua kudi Mukalenga wa Misumba, ne makubakuba ne ne dinyungana dia buloba, ne ne mutoyi mukola, ne ne mvula wa tshipepela, ne ne mvula wa muvimbi, ne ne ludimi lua kapia kabutudi.\n\n3 Ne bisamba bionsu bidi biluisha Siona, ne bidi bimukengesha nebikala bu tshilota tshia tshimônyi tshia butuku; eyowa, nebikala kudibu mena bu kudi muntu udi ne nzala udi ulota, ne monayi udi udia, kadi udi ubika ne anyima wenda udi mutupu; anyi bu mudi kudi muntu udi ne nyota udi ulota, ne monayi udi unua, kadi udi ubika ne monayi udi ne mateketa, ne anyima wenda udi mutupu; eyowa, mena momumua musumba wa bisamba bionsu neuluisha Mukuna wa Siona.\n\n4 Bualu monayi, nuenu bonsu badi benza malu mabi, imanayi ne kemayi, bualu nenubila bikola, ne nenudila; eyowa, nenuikala bakuatshika kadi kabiyi ne mvinyo to, nenulenduka kadi kabiyi ne mâluvu makola to.\n\n5 Bualu monayi, Mukalenga udi munupumuina nyuma wa tulu tukola. Bualu monayi, nudi bakanga mesu enu, ne nudi babenga bambi; ne bakokeshi benu, ne bamonyi udi mubuikila bua bualu bua malu mabi enu.\n\n6 Ne nebilua ne Mukalenga Nzambi neatuala kunudi mêyi a mukanda, ne neikala mêyi a badi balala tshikishi.\n\n7 Ne monayi, mukanda neukangibua; ne mu mukanda nemuikala dibuluila dia kudi Nzambi, ku mbangilu wa buloba tô ne ku ndekelu wabu.\n\n8 Pananku, bua bualu bua malu adi makangibua, malu adi makangibua ka’akufidibua mu dituku dia bubi ne malu mapita bubi bia bantu to. Bua nanku mukanda neulamibua kula nabu.\n\n9 Kadi mukanda neufidibua kudi muntu, ne neafila mêyi a mukanda, adi mikala mêyi a badi balala tshikishi mu lupuishi, ne neafila mêyi â kudi mukuabu;\n\n10 Kadi mêyi adi makangibua kakufila to, nansha kakufila mukanda to. Bualu mukanda neukangibua ku bukola bua Nzambi, ne dibuluila divua dikangibua nedilamibua mu mukanda tô ne tshikondu tshikumbana tshia Mukalenga bua alopoka; bualu monayi, adi abuluila malu onsu ku tshishimikidi tshia buloba tô ne ku ndekelu wabu.\n\n11 Ne dituku didi dilua diabadibua mêyi a mukanda avua makangibua pa misonga ya nzubu; ne neabadibua ku bukola bua Kilisto; ne malu onsu neabuluidibua kudi bana ba bantu adi kâyi manji kuikala munkatshi mua bana ba bantu to, ne bionsu bikalaku mena ne ku ndekelu wa buloba.\n\n12 Pananku, mu dituku adi diafidibua mukanda kudi muntu undi muamba, mukanda neusokokibua ku mesu a ba pa buloba, bua ne mesu a nansha umua kâku’umona to amu bikala ne bajadiki basatu nebaumona, ku bukola bua Nzambi, kupitshila kudi wafilabu mukanda; ne nebajadika bua bulelela bua mukanda ne malu adimu.\n\n13 Ne kakuena nansha mukuabu wawumona to, amu bikala bakesa bilondeshila ku disua dia Nzambi, bua kufila bujadiki bua dîyi dienda kudi bana ba bantu; bualu Mukalenga Nzambi udi muamba ne mêyi a badi bena lulamatu neakula bu bivua ku bafua.\n\n14 Bua nanku, Mukalenga Nzambi neatuadija kutuala mêyi a mukanda; ne kupitshila ku mukana mua bungi bonsu bua bajadiki bu mudibi bimulengelela, neashindamija dîyi dienda; ne diakabi dikala kudi udi ubenga dîyi dia Nzambi!\n\n15 Kadi monayi, nebilua ne Mukalenga Nzambi neamba kudi wafilabu mukanda: Angata mêyi â adi kâyi makangibua to ne afila kudi mukuabu, bua âleja kudi mumanyi, wamba: Bala etshi, ndi nkusengelela. Ne mumanyi neamba: Luaku ne mukanda apa, ne nengabala.\n\n16 Ne mpindiewu, bua bualu bua butumbi bua ba pa buloba ne bua kupeta makasa nebamba nanku, ne bua butumbi bua Nzambi to.\n\n17 Ne muntu neamba: Ntshiena mua kutuala mukanda to, bualu udi mukangibua.\n\n18 Nanku mumanyi neamba: Ntshiena mua kûbala to.\n\n19 Pananku, nebilua, ne Mukalenga Nzambi neafila kabidi mukanda ne mêyi awu kudi udi kayi mumanyi to; ne udi kayi mumanyi to neamba: Ntshiena mumanyi to.\n\n20 Pashisha Mukalenga Nzambi neamba kudiye: Bamanyi kabaku’abala to, bualu badi ba’abenga, ne ndi mukumbana bua kuenza mudimu wanyi nkayanyi; Bua nanku neubala mêyi angakupesha.\n\n21 Kulengi malu adi makangibua to, bualu nengatuala mu tshikondu tshikumbana tshianyi nkayanyi; bualu nendeja kudi bana ba bantu ne ndi mukumbana bua kuenza mudimu wanyi nkayanyi.\n\n22 Pananku, pawikala mubala mêyi andi mukupeshela mukenji, ne mupeta bajadiki bandi mulaya kûdi, pashisha neukanga mukanda kabidi, ne usokoka buanyi, bua nkuba mêyi awudi kuyi mubala to, tô ne pangamona bikumbana, mu lungenyi luanyi nkayanyi bua kubuluila malu onsu kudi bana ba bantu.\n\n23 Bualu monayi, ndi Nzambi; ne ndi Nzambi wa bishima; ne nendeja kudi ba pa buloba ne ndi momumua makelela mushala, lelu, ne bua kashidi; ne ntshiena ngenza mudimu munkatshi mua bana ba bantu to amu bilondeshila ku ditabuija diabu.\n\n24 Ne kabidi nebilua ne Mukalenga neamba kudi wabala mêyi afidibua kudiye:\n\n25 Bua monsu mudi bantu aba basemena kundi ne mukana muabu, ne ne mishiku yabu bannemeka, kadi badi bumbusha mitshima yabu kula nanyi, ne ditshina diabu kundi didi dilongeshibua ku malongesha a bantu—\n\n26 Bua nanku, nentuadija kuenza mudimu munena ne wa dikema munkatshi mua bantu aba, eyowa, mudimu munena ne bualu bua dikema, bualu lungenyi lua bena lungenyi ne bamanyi babu nelufua, ne lungenyi lua bena lungenyi babu nelusokokibua.\n\n27 Ne diakabi kudi badi bakeba bikola bua kusokoka Mukalenga tshifufu tshiabu! Ne midimu yabu idi mu mîdima; ne badi bamba: Nganyi udi utumona, ne nganyi udi mutumanya? Ne badi bamba kabidi ne: Bushuwa, dikudimuna dieba dia malu mpala panshi nediangatshibua ne mushinga bu dîma dia mufingi wa ngesu. Kadi monayi, nendeja kudibu, Mukalenga wa Misumba udi wamba, ne ndi mumanya midimu yabu yonsu. Bualu mudimu newamba bua udi muenza, kena mungenza to anyi? Anyi tshintu tshienza netshiamba bitangila wakatshienza ne, kavua ne ngumvuilu to anyi?\n\n28 Kadi monayi, Mukalenga wa Misumba udi wamba: Nendeja kudi bana ba bantu ne kutshidi mutantshi mukesa ne Lebanona neakudimushibua mpata mufuka; ne mpata mufuka neangatshibua ne mushinga bu wa dîtu.\n\n29 Ne mu dituku adi bapata matshi nebumvua mêyi a mukanda, ne mesu a mpofu neamona kumbuka mu bujimakana ne mu mîdima.\n\n30 Ne batudiji kabidi nebatanta, ne disanka diabu nedikala mu Mukalenga, ne bapela munkatshi mua bantu nebasankila mu Wa Tshijila wa Isalele.\n\n31 Bualu bushuwa bu mudi Mukalenga ne moyo nebamona ne mutshinyishi udi uvuishibua tshianana, ne mupetudianganyi udi uvingutudibua, ne bonsu badi bakeba malu mabi badi bakoshibua;\n\n32 Ne badi babanda muntu bua dîyi, ne bela diteyi bua udi udiwula mu tshibuelelu, ne bipata muakana bu tshintu tshia tshianana.\n\n33 Bua nanku, nanku Mukalenga udi wamba, nganyi wakasungila Abalahama, bitangila nzubu wa Yakoba: Yakoba kakufua bundu mpindiewu to, nansha mpala wenda kakutokoloka mpindiewu to.\n\n34 Kadi padiye umona bana benda, mudimu wa bianza bianyi, munkatshi muenda, nebamba ne dîna dianyi dia tshijila, ne bamba ne Wa Tshijila wa Yakoba ngua tshijila, ne batshina Nzambi wa Isalele.\n\n35 Kabidi bavua batupakana mu nyuma nebalua ku ngumvuilu, ne bavua banungana nebakuata dilongesha.\n\n", "2-ne 28": "[center][font_size=26]Shapita 28[/font_size][/center]\n\n[i]Ma’ekelezia a bungi a mafi neyashibua mu matuku a ku ndekelu—Neilongesha malongesha a mafi, a tshianana ne masenji—Dipambuka nedivulangana bua balongeshi ba mafi—Diabulu neikala ne lonji mu mitshima ya bantu—Nealongesha mishindu yonsu ya malongesha a mafi. Pabuipi ne 559–545 k.d.K.[/i]\n\n1 Ne mpindiewu, monayi, bana betu, ngakudi kunudi, bilondeshila muvua Nyuma mungenzeja; bua nanku, ndi mumanya ne bushuwa bidi ne tshia kulua.\n\n2 Ne malu a mu mukanda âfundibua neikala ne mushinga munena kudi bana ba bantu, ne nangananga kudi ndelanganyi yetu, idi tshishadi tshia nzubu wa Isalele.\n\n3 Bualu nebilua ne mu dituku adi ne ma’ekelezia adi mashibua, ne ka’ayi bua Mukalenga to, pâmba umua kudi mukuabu: Mona, mema, ndi wa Mukalenga; ne mikuabu neyamba: Mema, ndi wa Mukalenga; ne nanku yonsu neamba ne udi muasa ma’ekelezia, ne ka’ayi bua Mukalenga to—\n\n4 Ne nebakokangana muntu ne mukuenda; ne bakuidi babu nebakokangana muntu ne mukuenda, ne nebalongesha ne dimanya diabu, ne bavila Nyuma wa Tshijila, udi ufila diakula.\n\n5 Ne badi bavila bukola bua Nzambi, Wa Tshijila wa Isalele; ne badi bamba kudi bantu: Telejayi kutudi, ne umvuayi dilongesha dietu; bualu monayi kakuena Nzambi lelu ewu to, bualu Mukalenga ne Musungidi wenji mudimu wenda, ne wafidi bukola buenda kudi bantu;\n\n6 Monayi, telejayi dilongesha dianyi; biambabu kudi tshishima tshienza ku tshianza tshia Mukalenga, kanutshitabuiji to; bualu dituku edi kena Nzambi wa bishima to; ukadi muenza mudimu wenda.\n\n7 Eyowa, ne nekuikala ba bungi bâmba: Diayi, nuayi, ne sankayi, bualu malaba tudi tufua; ne malu onsu neikala bimpa buetu.\n\n8 Ne nekuikala kabidi ba bungi bâmba: Diayi, nuayi, ne sankayi; nansha nanku, tshinayi Nzambi—neabingisha dienza dia mibi mikesa; eyowa, shimayi kakesa, muenenayi muntu bua bualu bua mêyi enda, umbuilayi mukueba tshina; kakuena mômu njiwu to; ne enzayi malu onsu â, bualu malaba tufuafua; ne bikalabi ne tudi bapîla, Nzambi neatukuma ne mibundabunda mikesa, ne ku ndekelu netupandishibua mu bukalenga bua Nzambi.\n\n9 Eyowa, ne nekuikala ba bungi bâlongesha ku mushindu ewu, malongesha a mafi ne a tshianana ne masenji, ne buwulakana ne diditambisha mu mitshima yabu, ne bakeba bikola bua kusokoka Mukalenga bifufu biabu; ne midimu yabu neikala mu mîdima.\n\n10 Ne mashi a bansantu neabila kumbukila panshi mu buloba bua kubafunda.\n\n11 Eyowa, badi bonsu bumbuka mu njila; badi balua banyanguka.\n\n12 Bua bualu bua diditambisha, ne bua bualu bua balongeshi ba mafi, ne malongesha a mafi, ma’ekelezia abu adi milua minyanguka, ne ma’ekelezia abu adi adibandisha; bua bualu bua diditambisha badi buwulakana.\n\n13 Badi banyenga bapela bua bualu bua bitendelelu biabu bilenga; badi banyenga bapela bua bualu bua bilamba biabu bilenga; ne badi bakengesha batudiji ne bapela mu mutshima, bua bualu bua mu diditambisha diabu badi buwulakana.\n\n14 Badi bela nshingu mîminyina ne mitu mûlu; eyowa, ne bua bualu bua diditambisha, ne bubi, ne malu mapita bubi, ne masandi, badi bonsu bapambuka amu pa kumbusha bakesa, badi bikala bayidi badipuekeshi ba Kilisto; nansha nanku, badi balombodibua, bua ne misangu ya bungi badi batupakana bualu bua mbalongeshibua ku malongesha a bantu.\n\n15 Ô bena lungenyi, ne bamanyi, ne babanji, badi buwulakana mu diditambisha dia mitshima yabu, ne bonsu badi bayisha malongesha a mafi, ne bonsu badi benda masandi, ne badi banyangakaja njila muakana wa Mukalenga, diakabi, diakabi, diakabi kudibu, Mukalenga Nzambi wa Bukitu Bonsu udi wamba, bualu nebakupibua panshi mu ngena!\n\n16 Diakabi kudi badi bipata muakana bu tshintu tshia tshianana ne badi bapenda tshidi tshimpa, ne bamba ne katshiena ne mushinga nansha! Bualu dituku nedilua diakumbula Mukalenga Nzambi lubilu bena pa buloba; ne mu dituku adi dikalabu baboba ntenta mu malu mabi nebafua.\n\n17 Kadi monayi, biakudimuna bena pa buloba mutshima ku bubi buabu ne malu mapita bubi abu kabakubutuka to, Mukalenga wa Misumba udi wamba.\n\n18 Kadi monayi, ekelezia munena ne mupita bubi awu, ndumba wa buloba bonsu, udi ne tshia kupuka panshi, ne diupuka diadi didi ne tshia kuikala dikola.\n\n19 Bualu bukalenga bua diabulu budi ne tshia kubukuka, ne badi ba ku bobu badi ne tshia kusonsodibua ku dikudimuna dia mutshima, anyi diabulu neabakuata ne nkanu yenda ya tshiendelela, ne basonsodibua ku tshiji, ne bafua;\n\n20 Bualu monayi, mu dituku adi neikala ne lonji mu mitshima ya bana ba bantu, ne neabasonsola ku tshiji tshia tshidi tshimpa.\n\n21 Ne bakuabu neatalaja, ne ababembeleja mu bukubi bua mubidi, bua ne nebamba: Bionsu bidi bimpa mu Siona; eyowa, Siona udi ulubuluka, bionsu bidi bimpa—ne nanku diabulu udinga anyima yabu, ne neabalombola bitulu bitulu ne budimu panshi mu ngena.\n\n22 Ne monayi, bakuabu udi ubomba biteketa biteketa, ubambila kakuena ngena to; ne udi wamba kudibu: Ntshiena diabulu to, bualu kakuena nansha umua—ne nanku udi unungena mu matshi abu, tô ne padiye ubakuata ne nkanu yenda mibi mipita, kudi kakuyi dipatuisha to.\n\n23 Eyowa, badi bakuatshibua ne lufu, ne ngena; ne lufu, ne ngena, ne diabulu, ne bonsu badi bikala bakuatshibua kudibi badi ne tshia kuimana kumpala kua nkuasa wa butumbi wa Nzambi, ne kulumbuluishibua bilondeshila ku midimu yabu, kudibu ne tshia kuyila mu muaba mulongolola buabu, mena dijiba dia kapia ne dia nsufulu, bidi bikala mpaji ya kayiyi ndekelu.\n\n24 Bua nanku, diakabi dikala kudi udi muikala musangalamu Siona!\n\n25 Diakabi dikala kudi udi ubila: Bionsu bidi bimpa!\n\n26 Eyowa, diakabi dikala kudi udi utelejela ku malongesha a bantu, ne uvila bukola bua Nzambi, ne dipa dia Nyuma wa Tshijila!\n\n27 Eyowa, diakabi dikala kudi udi wamba: Tukadi bapeta, ne katuena ne dijinga dia bikuabu to!\n\n28 Ne mu tshikosu, diakabi kudi bonsu badi bazakala, ne badi bafîka tshiji bua bualu bua bulelela bua Nzambi! Bualu monayi, udi muibakibua pa dibua udi ubupeta ne musangelu; ne udi muibakibua pa tshishimikidi tshia lusenga udi uzakala ne kalu kupona.\n\n29 Diakabi dikala kudi wamba: Tukadi bapeta dîyi dia Nzambi, ne katuena ne dijinga dikuabu dia dîyi dia Nzambi to, bualu tudi ne dikumbana!\n\n30 Bualu monayi, Mukalenga Nzambi udi wamba: Nempesha kudi bana ba bantu mulongu pa mulongu, dilongesha pa dilongesha, apa kakesa, kuaka kakesa; ne babeneshibua bobu badi batelejela malongesha anyi, ne bateya ditshi ku mubelu wanyi, bualu ne bapeta lungenyi; bualu kudi udi wakidila nempesha bipita; ne kudi badi bamba, Tudi ne bikumbana, kudibu nebinyengibua mena tshidibu natshi.\n\n31 Mulawu udi kudi udi mueyemena kudi muntu, anyi udi wenza musunyi diboku dienda, anyi watelejela malongesha a bantu, amu papeshibua malongesha abu ku bukola bua Nyuma wa Tshijila.\n\n32 Diakabi dikala kudi Bena Bisamba bia Benda, Mukalenga wa Misumba udi wamba! Bualu nansha nanku nendepeshelula diboku dianyi ku dituku ne dituku, nebamvila; nansha nanku, nengikala ne lusa kudibu, Mukalenga Nzambi udi wamba, biakudimunabu mutshima ne bialuabu kundi; bualu diboku dianyi didi diôlola dituku dijima, Mukalenga Nzambi udi wamba.\n\n", "2-ne 29": "[center][font_size=26]Shapita 29[/font_size][/center]\n\n[i]Bena Bisamba bia Benda ba bungi nebabenga Mukanda wa Molomo—Nebamba ne, Katuena ne dijinga dia Bibiliya mukuabu to—Mukalenga udi wakula kudi bisamba bia bungi—Nealumbuluishila ba pa buloba ku mikanda ikala mifundibua. Pabuipi ne 559–545 k.d.K.[/i]\n\n1 Kadi monayi, nekuikala ba bungi—mu dituku adi pângatuadija kuenza mudimu wa dikema munkatshi muabu, bua ne mvuluka bipungidi bianyi bindi muenza kudi bana ba bantu, bua ne ngela tshianza tshianyi kabidi musangu muibidi bua kuangatulula bantu banyi, badi bikala ba mu nzubu wa Isalele;\n\n2 Ne kabidi, bua ne mvuluka malaya amvua mulaya kûdi, Nefi, ne kabidi kudi tatueba, bua ne nemvuluka ndelanganyi yenu; ne bua ne mêyi a ndelanganyi yenu neapatukila mukana muanyi aya kudi ndelanganyi yenu; ne mêyi anyi neela kashiba ne ku ndekelu ya buloba, bua tshimanyinu kudi bantu banyi, badi ba mu nzubu wa Isalele;\n\n3 Ne bua bualu bua mêyi anyi neela kashiba—ba bungi ba Bena Bisamba bia Benda nebamba: Bibiliya! Bibiliya! Tudi ne Bibiliya, ne kakuena mua kuikala Bibiliya mukuabu to.\n\n4 Kadi nanku Mukalenga Nzambi udi wamba: Ô bapota, nebikala ne Bibiliya; ne neapatukila kudi bena Yuda, bantu banyi ba tshipungidi tshia kala. Ne tuasanka kayi tudibu natu bua bena Yuda bua Bibiliya udibu bapetela kudibu? Eyowa, Bena Bisamba bia Benda badi bumvuija tshinyi? Badi bavuluka mpaji, ne midimu, ne ntatu bia bena Yuda, ne dinanukila diabu kundi, mu dituala lupandu kudi Bena Bisamba bia Benda anyi?\n\n5 Ô nuenu Bena Bisamba bia Benda, nudi bavuluka bena Yuda, bantu banyi ba tshipungidi tshia kala anyi? To; kadi nudi babatshipa, ne babakina, ne kanuena bakeba bua kubangatulula to. Kadi monayi, nempingaja malu onsu â pa mitu yenu nkayenu; bualu mema Mukalenga ntshiena mupua bantu banyi moyo to.\n\n6 Wewa mupota, wamba: Bibiliya, tudi ne Bibiliya, ne katuena ne dijinga dia Bibiliya mukuabu to. Nudi bapeta Bibiliya kabiyi bua bena Yuda anyi?\n\n7 Kanuena bamanya ne kudi bisamba kupita tshimua anyi? Kanuena bamanya ne mema, Mukalenga Nzambi wenu, ndi mufuka bantu bonsu, ne ndi mvuluka badi pa bidila bia mu mbuwa; ne ndi nkokesha mu diûlu mûlu ne panshi pa buloba; ne ndi ntuala dîyi dianyi kudi bana ba bantu, eyowa, mena pa bisamba bionsu bia pa buloba anyi?\n\n8 Bua tshinyi nudi nunungana, bualu bua ne nenupeta dîyi dianyi dikuabu anyi? Kanuena bamanya ne bujadiki bua bisamba bibidi budi njadikilu kunudi ne ndi Nzambi, ne ndi mvuluka tshisamba tshimua bu mudi tshikuabu anyi? Bua nanku, ndi ngamba mêyi a momumua kudi tshisamba tshimua bukudi tshikuabu. Ne pâtuilangana bisamba pamua bujadiki bua bisamba bibidi nebutuilangana pamua kabidi.\n\n9 Ne ndi ngenza nanku bua kujadika kudi ba bungi ne ndi momumua makelela mushala, lelu, ne bua kashidi; ne ndi ngakula mêyi anyi bilondeshila ku nsankilu wanyi nkayanyi. Ne bualu ndi muakula dîyi dimua kanuena kutshinka to ne ntshiena mua kuakula dikuabu to; bualu mudimu wanyi kawena muanji kujika to; nansha kawakujika to tô ne ku ndekelu wa muntu, nansha ku tshikondu atshi tô ne bua kashidi.\n\n10 Pananku, bualu bua nudi ne Bibiliya kanutshinki ne udi muikala ne mêyi anyi onsu to; nansha kanutshinki ne ntshiena mufundishisha makuabu to.\n\n11 Bualu ndi mpesha bantu bonsu mukenji, konsu ku esete ne ku wesete, ne ku node, ne ku sude, ne ku bidila bia mu mbuwa, ne bafunda mêyi andi ngakula kudibu; bualu mu mikanda yafundibua nendumbuluishila ba pa buloba, muntu yonsu bilondeshila ku midimu yenda, bilondeshila ku tshidi tshifundibua.\n\n12 Bualu monayi, nengakula kudi Bena Yuda ne nebatshifunda; ne nengakula kabidi kudi Bena Nefi ne nebatshifunda; ne nengakula kabidi kudi bisa bikuabu bia ku nzubu wa Isalele, bindi mulombola kula, ne nebatshifunda; ne nengakula kabidi kudi bisamba bionsu bia pa buloba ne nebatshifunda.\n\n13 Ne nebilua ne Bena Yuda nebikala ne mêyi a Bena Nefi, ne Bena Nefi nebikala ne mêyi a bena Yuda; ne bena Nefi ne bena Yuda nebikala ne mêyi a bisa bijimina bia Isalele; ne bisa bijimina bia Isalele nebikala ne mêyi a bena Nefi ne a bena Yuda.\n\n14 Ne nebilua ne bantu banyi, badi ba mu nzubu wa Isalele, nebasangishibua kuabu ku malaba adibu basamu; ne dîyi dianyi nedisangishibua padi pamua. Ne nendeja kudi badi baluisha dîyi dianyi ne baluishi bantu banyi, badi ba ku nzubu wa Isalele, ne ndi Nzambi, ne ndi muenza tshipungidi ne Abalahama ne nemvuluka ndelanganyi yenda bua kashidi.\n\n", "2-ne 30": "[center][font_size=26]Shapita 30[/font_size][/center]\n\n[i]Bena Bisamba bia Benda badi bakudimuna mutshima nebabadibua ne bantu ba tshipungidi—Bena Lamana ne bena Yuda ba bungi nebitabuija dîyi ne balua balengela—Isalele neapingajibua ne bena bubi nebabutuka. Pabuipi ne 559–545 k.d.K.[/i]\n\n1 Ne mpindiewu monayi, bana betu bananga, ndi musua kuakula kunudi; bualu, mema, Nefi, ntshiena musua kushiya ne nutshinka ne nudi bakana kupita muikala Bena Bisamba bia Benda to. Bualu monayi, pa kumbusha nenulama mikenji ya Nzambi nenufua bonsu momumua; ne bua bualu bua mêyi adi mikala makudibua kanuena kutshinka ne Bena Bisamba bia Benda nebabutuka bonsu to.\n\n2 Bualu monayi, ndi ngamba kunudi ne bonsu ba ku Bena Bisamba bia Benda bakudimuna mutshima badi bantu ba tshipungidi ba Mukalenga; ne bonsu ba bena Yuda babenga kukudimuna mutshima nebakoshibua; bualu Mukalenga kena wenza tshipungidi nansha ne umua to, amu bikalabi ne badi bakudimuna mutshima ne bitabuija Muanenda, udi Wa Tshijila wa Isalele.\n\n3 Ne mpindiewu, ndi musua kuamba ku Nyuma kakesa kupita bitangila bena Yuda ne Bena Bisamba bia Benda. Bualu, kunyima kua mukanda undi muakuila ewu mulua, ne mufundibua bua Bena Bisamba bia Benda, ne mukangibua kabidi bua Mukalenga, nekuikala ba bungi bitabuija mêyi adi mafundibua; ne nebalua nawu kudi tshishadi tshia ndelanganyi yetu.\n\n4 Ne pashisha tshishadi tshia ndelanganyi yetu netshimanya bitutangila, munyi mutuakapatuka mu Yelushalema, ne badi tunkanunuina tua bena Yuda.\n\n5 Ne lumu luimpa lua Yezu Kilisto nelumanyishibua munkatshi muabu; pananku, nebapingajibua ku dimanya dia batatuabu, ne kabidi ku dimanya dia Yezu Kilisto, divua dikala munkatshi mua batatuabu.\n\n6 Ne pashisha nebasanka; bualu nebamanya ne tshidi dibenesha kudibu dia ku tshianza tshia Nzambi; ne bilamulamu biabu bia mîdima nebibanga kupona ku mesu abu; ne nkongu ya bungi kayakupita munkatshi muabu to, amu balua bantu badi bakezuka ne balengela.\n\n7 Ne nebilua ne bena Yuda badi batangalaka pabu nebabanga kuitabuija mu Kilisto; ne nebabanga kudisangisha pa mpala wa bulaba; ne bungi bonsu buitabuija Kilisto nebulua pabu balengela.\n\n8 Ne nebilua ne Mukalenga Nzambi neatuadija mudimu wenda munkatshi mua bisamba bionsu, bisa bionsu, miakulu yonsu, ne bantu bonsu, bua kutuala dipinguluja dia bantu benda pa buloba.\n\n9 Ne ne buakana Mukalenga Nzambi nealumbuluisha bapela, ne adiwula ne bujalama bua batudiji ba pa buloba. Ne neatûta buloba ne mulangala wa mukana muenda; ne ne mueyelu wa ku mishiku yenda neashipa muena bubi.\n\n10 Bualu tshikondu tshidi tshilua lubilu dikala tshienzeja Mukalenga Nzambi ditapuluka dinena munkatshi mua bantu, ne bena bubi neabutula; ne neepelesha bantu benda, eyowa, mena bikalabi ne udi ne tshia kubutula bena bubi ku kapia.\n\n11 Ne buakana nebuikala mukaba wa mu tshimonu tshienda, ne lulamatu mukaba wa mu tshimonu tshienda.\n\n12 Ne pashisha mubuabua neusomba ne muana wa mukoku; ne nkashama nealala panshi ne muana wa mbuji, ne muana wa ngomba, ne muana wa ntambua, ne nyama wa manyi, pamua; ne muana muteketa neabalombola.\n\n13 Ne ngomba mukaji ne muzewu nebadia; bana babu nebalala panshi pamua; ne ntambua neadia bisosa bu mudi ngomba.\n\n14 Ne muana udi wamua neanaya pa buina bua nyoka wa dikâla, ne muana ukadi mulekela kuamua neateka tshianza tshienda pa tshina bua ntoka.\n\n15 Kabakubenzela bibi anyi kubutula mu mukuna wanyi wa tshilija onsu to; bualu buloba nebuikala buwula ne dimanya dia Mukalenga bu mâyi abuikila mbuwa.\n\n16 Pananku, malu a bisamba bionsu neamanyibua; eyowa, malu onsu neamanyibua kudi bana ba bantu.\n\n17 Kakuena bualu budi mu musokoku buapanga kubuluibua to; kakuena mudimu wa mu mîdima wapanga kumueneshibua mu bukenka to; ne kakuena tshintu tshidi tshisuikibua pa buloba to tshiapanga kusuludibua.\n\n18 Bua nanku, malu onsu adi mikala abuluidibua kudi bana ba bantu neikala dituku adi mabuluidibua; ne Satana kakuikala kabidi ne bukola pa mitshima ya bana ba bantu to, bua tshikondu tshila. Ne mpindiewu, bana betu bananga, ndi ngajikiji apa kuakula kuanyi.\n\n", "2-ne 31": "[center][font_size=26]Shapita 31[/font_size][/center]\n\n[i]Nefi udi wamba bua tshinyi Kilisto uvua mutambuishibua—Bantu badi ne tshia kulonda Kilisto, kutambuishibua, kupeta Nyuma wa Tshijila, ne kunanukila tô ne ku ndekelu bua kupandishibua—Dikudimuna mutshima ne ditambula bidi tshibuelelu tshia ku njila mufinakana ne mubumbakana—Moyo wa tshiendelela udi ulua kudi badi balama mikenji kunyima kua ditambula. Pabuipi ne 559–545 k.d.K.[/i]\n\n1 Ne mpindiewu mema, Nefi, ndi ngajikiji kuamba kuanyi ku Nyuma kunudi, bana betu bananga. Ne ndi mua kufunda amu malu makesa, andi mumanya bushuwa adi ne tshia kulua; nansha ndi mua kufunda amu makesa a ku mêyi a muanetu wa baluma Yakoba.\n\n2 Pananku, malu andi mufunda adi mmakumbanyina, amu bikala mêyi makesa andi ne tshia kuakula bitangila dilongesha dia Kilisto; pananku, nengakula kunudi patoka, bilondeshila ku butoka bua kuamba kuanyi ku Nyuma.\n\n3 Bualu anyima wanyi udi usankila mu butoka; bualu ku mushindu ewu Mukalenga Nzambi udi wenza mudimu munkatshi mua bana ba bantu. Bualu Mukalenga Nzambi udi ufila bukenka bua ngumvuilu; bualu udi wakula kudi bantu bilondeshila ku muakulu wabu, bua ngumvuilu wabu.\n\n4 Pananku, ndi musua ne nuvuluka ne nganuambidi bitangila muambi awu udi Mukalenga muleja kundi, watambuisha Muana wa Mukoku wa Nzambi, wumbusha mibi ya ba pa buloba.\n\n5 Ne mpindiewu, bikala Muana wa Mukoku wa Nzambi, yeya muikala munsantu, mukengela kutambuishibua ne mâyi, bua kukumbaja buakana bonsu, Ô apu, munyi mutudi, katuyi bansantu to, bakengela bikola bua kutambuishibua, eyowa, mena ne mâyi!\n\n6 Ne mpindiewu, ndi musua kunuebeja, bana betu bananga, munyi muakakumbaja Muana wa Mukoku wa Nzambi buakana bonsu mu kuikala mutambuishibua ne mâyi?\n\n7 Kanuena bamanya ne uvua munsantu anyi? Kadi nansha yeya muikala munsantu, udi uleja kudi bana ba bantu ne, bilondeshila ku musunyi udi udipuekesha kumpala kua Tatu, ne ujadika kudi Tatu ne neikala mutumikidi kudiye mu dilama dia mikenji yenda.\n\n8 Pananku, kunyima kua mutambuishibua ne mâyi, Nyuma wa Tshijila wakatuluka pa mutu penda mu tshimfuanyi tshia nkudimba.\n\n9 Ne kabidi, bidi bileja kudi bana ba bantu bufinakana bua njila, ne bubumbakana bua tshibuelelu, kudibu ne bua kubuelela, yeya muikala muleja tshilejilu kumpala kuabu.\n\n10 Ne wakamba kudi bana ba bantu: Ndonda. Bua nanku, bana betu bananga, munyi mutudi mua kulonda Yezu patuikala katuyi bitaba bua kulama mikenji ya Tatu?\n\n11 Ne Tatu wakamba: Kudimunayi mutshima, kudimunayi mutshima, ne tambuishibuayi mu dîna dia Muananyi wa baluma Munanga.\n\n12 Ne kabidi, dîyi dia Muana diakalua kundi, diamba: Udi mutambuishibua mu dîna dianyi, kudiye Tatu neapesha Nyuma wa Tshijila, bu mudi kundi; pananku, ndondayi, ne enzayi malu anudi bammona ngenza.\n\n13 Bua nanku, bana betu bananga, ndi mumanya ne binualonda Muana, ne kipatshila kajima ka mutshima, kanuyi nuenzela lubombu anyi nudinga kumpala kua Nzambi to, kadi ne dijinga dilelela, nukudimuna mutshima ku mibi yenu, nujadika kudi Tatu ne nudi bitaba bua kuangata dîna dia Kilisto pa mutu penu, mu ditambula—eyowa, mu dilonda Mukalenga wenu ne Mupandishi wenu tô ne mu mâyi, bilondeshila ku dîyi dienda, monayi, pashisha nenupeta Nyuma wa Tshijila; eyowa, pashisha ditambula dia kapia ne dia Nyuma wa Tshijila nedilua; ne pashisha nenuikala mua kuakula ne muakulu wa banjelu, ne kubila misamunu kudi Wa Tshijila wa Isalele.\n\n14 Kadi, monayi, bana betu bananga, nanku dîyi dia Muana diakalua kundi, diamba: Kunyima kua nuenu bakudimuna mutshima ku mibi yenu, ne bajadika kudi Tatu ne nudi bitaba bua kulama mikenji yanyi, ku ditambula dia mu mâyi, ne bangata ditambula dia kapia ne dia Nyuma wa Tshijila, ne bikala mua kuakula ne muakulu mupia-mupia, eyowa, mena ne muakulu wa banjelu, ne kunyima kua ebi bamvila, bivua kuikala bimpa kupita buenu ne kanuvua kuikala bammanya to.\n\n15 Ne ngakumvua dîyi difumina kudi Tatu, diamba: Eyowa, mêyi a Munanga wanyi adi malelela ne a lulamatu. Udi unanukila tô ne ku ndekelu, muina neapandishibua.\n\n16 Ne mpindiewu, bana betu bananga, ku ebu ndi mumanya ne pa kumbusha muntu munanukila tô ne ku ndekelu, ku dilonda tshilejilu tshia Muana wa Nzambi wa moyo to, kena mua kupandishibua to.\n\n17 Bua nanku, enzayi malu andi munuambila ne ndi mumona ne Mukalenga wenu ne Musungidi wenu udi ne neenza; bualu, bua bualu ebu adi malejibua kundi, bua numanya ku tshibuelelu kunudi ne bua kubuelela. Bualu ku tshibuelelu kunudi ne bua kubuelela tshidi dikudimuna dia mutshima ne ditambula dia mu mâyi; ne pashisha ki dilekedibua dia mibi yenu didi dilua ku kapia ne ku Nyuma wa Tshijila.\n\n18 Ne pashisha nudi mu njila mufinakana ne mubumbakana udi ulombola ku moyo wa tshiendelela; eyowa, nudi babuelela ku tshibuelelu; nudi benza bilondeshila ku mikenji ya Tatu ne Muana; ne nudi bapeta Nyuma wa Tshijila, udi ujadika bua Tatu ne Muana, mu dikumbaja dia dilaya divuaye muenza, ne binuabuelela ku njila nenupeta.\n\n19 Ne mpindiewu, bana betu bananga, kunyima kua nuenu babuela mu njila mufinakana ne mubumbakana ewu, ndi ngebeja bionsu bienzabu anyi? Monayi, ndi ngamba kunudi ne, To; bualu kanuena balua tô ne apa to amu bikala ku dîyi dia Kilisto ne ditabuija didi kadiyi dinyungana to kudiye, beyemena monsu ku makumbanyi a udi ne bukitu bua kupandisha.\n\n20 Bua nanku, nudi ne tshia kusêsa kumpala ne disuminyina mu Kilisto, bikala ne dinkenka dijima dia ditekemena, ne dinanga dia Nzambi ne dia bantu bonsu. Pananku, binuasêsa kumpala, nutshionkomokela pa dîyi dia Kilisto, ne nunanukila tô ne ku ndekelu, monayi, nanku Tatu udi wamba: Nenupeta moyo wa tshiendelela.\n\n21 Ne mpindiewu, monayi, bana betu bananga, ewu udi njila; ne kakuena njila mukuabu anyi dîna dikuabu nansha bipeshibua muinshi mua diûlu bidi bipandisha muntu mu bukalenga bua Nzambi to. Ne mpindiewu, monayi, edi didi dilongesha dia Kilisto, ne dilongesha dimuepela ne dilelela dia Tatu, ne dia Muana, ne dia Nyuma wa Tshijila, badi bikala Nzambi umua, kayi ndekelu. Amena.\n\n", "2-ne 32": "[center][font_size=26]Shapita 32[/font_size][/center]\n\n[i]Banjelu badi bakula ku bukola bua Nyuma wa Tshijila—Bantu badi ne tshia kusambila ne kupeta dimanya buabu nkayabu kudi Nyuma wa Tshijila. Pabuipi ne 559–545 k.d.K.[/i]\n\n1 Ne mpindiewu, monayi, bana betu bananga, ndi ntshinka ne nudi nunana meji kakesa mu mitshima yenu bitangila tshinudi ne bua kuenza kunyima kua nuenu babuelela ku njila. Kadi, monayi, bua tshinyi nudi nunana meji pa bintu ebi mu mitshima yenu?\n\n2 Kanuena nuvuluka ne nganuambi ne kunyima kua nuenu bapeta Nyuma wa Tshijila nudi mua kuakula ne muakulu wa banjelu anyi? Ne mpindiewu, munyi munuvua mua kuakula ne muakulu wa banjelu amu kabiyi ku Nyuma wa Tshijila?\n\n3 Banjelu badi bakula ku bukola bua Nyuma wa Tshijila; bua nanku, badi bakula mêyi a Kilisto. Pananku, ndi ngamba kunudi, tshionkomokelayi pa mêyi a Kilisto; bualu monayi, mêyi a Kilisto neanuambila malu onsu anudi ne bua kuenza.\n\n4 Pananku, mpindiewu kunyima kua mema muakula mêyi â, binuikala kanuyi mua ku umvua to nebikala bualu bua kanuena nulomba to, nansha kanuena nukokola to; bua nanku, kanuena nutuadibua ku bukenka to, kadi nudi ne tshia kufua mu mîdima.\n\n5 Bualu monayi, kabidi ndi ngamba kunudi ne binuabuelela ku njila, ne binuapeta Nyuma wa Tshijila, nealeja kunudi malu onsu anudi ne bua kuenza.\n\n6 Monayi, edi didi dilongesha dia Kilisto, ne kakuakuikala diyisha dikuabu dipeshibua tô ne kunyima kuadimueneshaye kunudi mu musunyi. Ne pâdimueneshaye kunudi mu musunyi, malu ânuambilaye, nenutangila bua ku’enza.\n\n7 Ne mpindiewu mema, Nefi, ntshiena mua kuamba kupita to; Nyuma udi ukandika diakula dianyi, ne ndi nshala bua kudila bualu bua dipanga ditabuija, ne bubi, ne dipanga dimanya, ne dîminyina dia nshingu dia bantu; bualu badi babenga kukeba dimanya, anyi kumvua dimanya dinena, padidi dipeshibua kudibu patoka, mena patoka bu mudi dîyi mua kuikala.\n\n8 Ne mpindiewu, bana betu bananga, ndi mmona ne nutshidi nunana meji mu mitshima yenu; ne bidi bimbungamija ne ndi ne tshia kuakula bitangila bualu ebu. Bualu binuatelejela kudi Nyuma udi ulongesha muntu bua kusambila, nenumanya ne nudi ne tshia kusambila; bualu nyuma mubi kena ulongesha muntu bua kusambila to, kadi udi umulongesha ne kena ne tshia kusambila to.\n\n9 Kadi monayi, ndi nnuambila ne nudi ne tshia kusambila diba dionsu, ne kanuyi nutshioka to; ne kanuena ne tshia kuenza tshintu nansha tshimua bua Mukalenga amu bangabanga nuenu basambila Tatu mu dîna dia Kilisto, bua anujidila midimu yenu, ne midimu yenu ikala bua diakalengela dia anyima yenu.\n\n", "2-ne 33": "[center][font_size=26]Shapita 33[/font_size][/center]\n\n[i]Mêyi a Nefi adi malelela—Adi ajadika bua Kilisto—Badi bitabuija mu Kilisto nebitabuija mêyi a Nefi, imanakana bu njadikilu kumpala kua tshilumbuluidi. Pabuipi ne 559–545 k.d.K.[/i]\n\n1 Ne mpindiewu, mema, Nefi, ntshiena mua kufunda malu onsu avua malongeshibua munkatshi mua bantu banyi; nansha ntshiena ne bukitu mu difunda to, bu mudi mu diakula; bualu padi muntu wakula ku bukola bua Nyuma wa Tshijila bukola bua Nyuma wa Tshijila budi buya nabi mu mitshima ya bana ba bantu.\n\n2 Kadi monayi, kudi ba bungi badi bapapishila Nyuma wa Tshijila mitshima yabu, bua ne kena ne muaba munda muabu to; bua nanku, badi bimansha malu a bungi adi mafundibua ne badi ba’angata bu malu a tshianana.\n\n3 Kadi mema, Nefi, ndi mufunda bindi mufunda, ne ndi mbiangata ne bidi bia mushinga wa mukola, ne nangananga bua bantu banyi. Bualu ndi nsambila ne munanunanu buabu mu munya, ne mesu anyi adi abolesha musâmu wanyi butuku, bua bualu buabu; ne ndi mbila kudi Nzambi wanyi mu ditabuija, ne ndi mumanya ne neumvua lubila luanyi.\n\n4 Ne ndi mumanya ne Mukalenga Nzambi neajidila masambila anyi bua tshipeta tshimpa tshia bantu banyi. Ne mêyi andi mufunda mu buteketa neavuijibua makola buabu; bualu adi abitabujija bua kuenza bimpa; adi abamanyisha bitangila batatuabu; ne adi akula bua Yezu, ne abitabujija bua kumuitabuija, ne bua kunanukila tô ne ku ndekelu, udi moyo wa tshiendelela.\n\n5 Ne adi akula malu makola bua mibi, bilondeshila ku patoka pa bulelela; bua nanku, muntu nansha umua kakufîka tshiji bua mêyi andi mufunda, amu muikala wa nyuma wa diabulu.\n\n6 Ndi ntumbila mu patoka; ndi ntumbila mu bulelela; ndi ntumbila mu Yezu wanyi, bualu udi musungila anyima wanyi ku ngena.\n\n7 Ndi ne bunangi bua bantu banyi, ne ditabuija dinena mu Kilisto ne nensambakana ne anyima ya bungi kayiyi katoba ku nkuasa wenda wa tshilumbuluilu.\n\n8 Ndi ne bunangi bua muena Yuda—ndi ngamba muena Yuda, bualu ndi musua kuamba, ba kundi mufumina.\n\n9 Ndi kabidi ne bunangi bua Bena Bisamba bia Benda. Kadi monayi, bualu nansha umua wa aba ntshiena mua kutekemena to pa kumbusha balengeja ne Kilisto, ne babuelela ku tshibuelelu tshibumbakana, ne bendela mu njila mufinakana udi ulombola ku moyo, ne batungunuka mu njila tô ne ku ndekelu wa dituku dia ditêtshibua.\n\n10 Ne mpindiewu, bana betu bananga, ne kabidi muena Yuda, ne nuenu bonsu ndekelu ya buloba, telejayi mêyi â ne itabuijayi mu Kilisto; ne binuabenga kuitabuija mêyi â itabuijayi mu Kilisto. Ne binuitabuija mu Kilisto nenuitabuija mêyi â, bualu adi mêyi a Kilisto, ne udi mu’ampesha; ne adi alongesha bantu bonsu ne badi ne bua kuenza bimpa.\n\n11 Ne bikalawu kâyi mêyi a Kilisto to, dijunguluilayi—bualu Kilisto nealeja kunudi, ne bukola ne butumbi bunena, ne adi mêyi enda, ku dituku dia ndekelu; ne nuenu ne mema netuimana mpala ne mpala, kumpala kua tshilumbuluidi tshienda; ne nenumanya ne ndi mupeshibua mukenji kudiye bua kufunda malu â, nansha bua buteketa buanyi.\n\n12 Ne ndi nsambila Tatu mu dîna dia Kilisto ne ba bungi ba kutudi, kabî bonsu to, bapandishibua mu bukalenga buenda ku dituku dinena ne dia ndekelu.\n\n13 Ne mpindiewu, bana betu bananga, bonsu badi ba ku nzubu wa Isalele, ne nuenu bonsu ndekelu ya buloba, ndi ngakula kunudi bu dîyi dia umua udi ubila ku lupuishi: Shalayi kashidi bilenga tô ne pâlua dituku dinena adi.\n\n14 Ne nuenu babenga kuangata buimpa bua Nzambi, ne kunemeka mêyi a bena Yuda, ne mêyi anyi kabidi, ne mêyi âpatukila mukana mua Muana wa Mukoku wa Nzambi, monayi, ndi nulaya tshiendelela kashidi, bualu mêyi â neanupîsha ku dituku dia ndekelu.\n\n15 Bualu tshindi nsuika pa buloba, netshituadibua bua kunupîsha ku tshilumbuluidi; bualu nanku Mukalenga udi mumpesha mukenji, ne ndi ne tshia kutumikila. Amena.\n\n", "jacob 1": "[center][font_size=26]Mukanda wa Yakoba Muanabu ne Nefi wa baluma[/font_size][/center]\n\nMêyi a diyisha dienda kudi bana babu. Udi upuwisha muntu udi ukeba bua kutonkola diyisha dia Kilisto. Mêyi makesa matangila malu a kala a bantu ba Nefi.\n\n[center][font_size=26]Shapita 1[/font_size][/center]\n\n[i]Yakoba ne Yosefe badi bakeba mua kuitabujija bantu bua bitabuija Kilisto ne balama mikenji yenda—Nefi udi ufua—Bubi budi butampakana munkatshi mua bena Nefi. Pabuipi ne 544–421 k.d.K.[/i]\n\n1 Bualu monayi, biakalua ne bidimu makumi atanu ne bitanu biakadi bipita katshia ku tshikondu tshivua Lehi mumbuka ku Yelushalema; bua nanku, Nefi wakampesha mema, Yakoba, mukenji mutangila bitata bikesa padi malu â makanunyibua.\n\n2 Ne wakampesha mema, Yakoba, mukenji ne mfunda pa bitata ebi malu makesa amvua ngangata ne adi ne mushinga mukola mupita; ne ntshilengi, amu kakesa, bitangila malu a kala a bantu aba badi babikidibua ne bantu ba Nefi.\n\n3 Bualu wakamba ne malu a kala a bantu benda neakanunyibua pa bitata bienda bikuabu, ne mvua ne bua kukuba bitata ebi ne kubipitshisha kudi ndelanganyi yanyi, ku tshikondu ne tshikondu.\n\n4 Ne bikalaku diyisha divua dia tshijila, anyi dibuluila divua dinena, anyi diamba ku Nyuma, ne mvua ne bua kukanuna biena bualu biabi binena pa bitata ebi, ne mbitangulula monsu mudibi mua kuenjibua, bua bualu bua Kilisto, ne bua bimpa bia bantu betu.\n\n5 Bua bualu bua ditabuija ne dipampakana dikola, bivua bimueneshibua bulelela kutudi bitangila bantu betu, malu kayi abenzekela.\n\n6 Ne tuvua ne mabuluila a bungi, ne nyuma wa buambi muvula; bua nanku, tuvua bamanya bitangila Kilisto ne bukalenga buenda, bualua.\n\n7 Bua nanku, tuakenza mudimu ne dinanukila munkatshi mua bantu betu, bua kubitabujija bua kuluabu kudi Kilisto, ne kuangata buimpa bua Nzambi, bua babuela mu dikisha dienda, bua ne, mu mushindu mukuabu, mu tshiji tshienda, kalu kuditshipa ne kababuedimu to, bu mu diyobola, mu matuku a ditêtshibua, patshivua bana ba Isalele mu tshipela.\n\n8 Bua nanku, tudi tujinga kudi Nzambi bua tuikala mua kuitabujija bantu bonsu bua kabatombokedi Nzambi, bua kumuyobola bua afîka munda, kadi bua bantu bonsu bitaba mu Kilisto, ne bamona lufu luenda, ne bambula mutshi wenda mutshiamakana ne bambula bundu bua ba pa buloba; bua nanku, mema, Yakoba, ndi ngangata pa mutu panyi bua kukumbaja mukenji wa muanetu Nefi.\n\n9 Mpindiewu, Nefi wakabanga kukulakaja, ne wakamona ne uvua katataka ne tshia kufua; bua nanku, wakalâba mutu manyi bua kuikala mfumu ne mukôkeshi pa bantu benda mpindiewu, bilondeshila ku bumfumu bua bamfumu.\n\n10 Bantu bikala bananga Nefi bikola, yeya wakadi mukubi munena wabu, muikala muambula muela wa mvita wa Labana bua kubakuba, ne muikala muenza mudimu mu matuku enda onsu bua diakalenga diabu—\n\n11 Bua nanku, bantu bavua basua kulama tshivulukilu tshia dîna dienda. Ne ewu yonsu uvua ukôkesha pa muaba wenda uvua mubikidibua kudi bantu ne Nefi muibidi, Nefi muisatu, ne amu nanku, bilondeshila bumfumu bua bamfumu; ne ki muvuabu bababikidibua kudi bantu nanku, nansha dîna diabu dikala dikuabu.\n\n12 Ne biakalua ne Nefi wakafua.\n\n13 Kadi, aba bavua kabayi Bena Lamana bavua Bena Nefi; nansha nanku, bavua babikidibua ne, Bena Nefi, Bena Yakoba, Bena Yosefe, Bena Zolama, Bena Lamana, Bena Lemuele ne Bena Yishemaela.\n\n14 Kadi mema, Yakoba, ntshiakubatapulula kabidi ku mêna awu nansha, kadi ne mbikila ne Bena Lamana aba badi bakeba mua kubutula bantu ba Nefi, ne aba badi balunda ba Nefi, nembabikila ne Bena Nefi, anyi bantu ba Nefi, bilondeshila bumfumu bua bamfumu.\n\n15 Ne mpindiewu, biakalua ne bantu ba Nefi, mu bumfumu bua mfumu muibidi, bakabanga kupapisha mitshima yabu ne kudifila kakesa mu bienzedi bibi, bifuanangana ne bia Davidi wa kala uvua ujinga bakaji ne bakaji ba ku mpenga babakibua ba bungi, ne kabidi Salomone, muanenda.\n\n16 Eyowa, ne bakatuadija kabidi kukeba ngolo wa bungi ne biamua bia kabanda, ne bakabanga kakesa kudibandisha mu diditambisha.\n\n17 Bua nanku, mema, Yakoba, ngakabapesha mêyi â, pamvua mbalongesha mu ntempelo, diambedi mema mumana kupeta dituma dianyi, kudi Mukalenga.\n\n18 Bualu mema, Yakoba, ne muanetu Yosefe, tuvua bajididibua bakuidi ne balongeshi ba bantu aba ku tshianza tshia Nefi.\n\n19 Ne tuakanemeka mudimu wetu kudi Mukalenga, tuangata pa mutu petu bujitu, tuitaba mibi ya bantu pa mitu yetu nkayetu bituapanga kubalongesha dîyi dia Nzambi ne dinanukila; bua nanku, ku dikuata dia mudimu ne bukitu buetu mashi abu kâkuikala pa bilamba bietu to; tshianana mashi abu nealua pa bilamba bietu, ne katuakusanganyibua katuyi ne katoba to ku dituku dia ndekelu.\n\n", "jacob 2": "[center][font_size=26]Shapita 2[/font_size][/center]\n\n[i]Yakoba udi upatula patoka disua dia mabanji, kuditambisha, ne dipanga bunonoka—Bantu badi mua kukeba mabanji bua kuenzeja bantu nabu—Mukalenga udi wela mukenji ne muntu nansha umua munkatshi mua Bena Nefi kena mua kuikala ne bakaji bapita umua nansha—Mukalenga udi usankila mu bunonoka bua bantu bakaji. Pabuipi ne 544–421 k.d.K.[/i]\n\n1 Mêyi a Yakoba, muanabu ne Nefi, akambaye kudi bantu ba Nefi, kunyima kua lufu lua Nefi:\n\n2 Mpindiewu, bana betu bananga, mema, Yakoba, bilondeshila mudimu undi nawu kumpala kua Nzambi, wa kunemesha mudimu wanyi ne mutshima mushindama, ne bua kumbusha mibi yenu ku bilamba bianyi, ndi mbanda lelu mu ntempelo bua kunumanyisha dîyi dia Nzambi.\n\n3 Ne nudi bamanya nuenu nkayenu ne tô ne mpindiewu ndi munanukila mu mudimu wa dibikila dianyi; kadi dituku edi ndi ngumvua bujitu bua dijinga ne dipampakana bua diakalenga dia anyima yenu binena kupita bimvua ntshiyi muanji kuikala nabi tô ne mpindiewu to.\n\n4 Bualu monayi, tô ne mpindiewu, nudi batumikila ku dîyi dia Mukalenga dindi munupesha.\n\n5 Kadi monayi, telejayi kundi, ne manyayi ne ku diambuluisha dia Mufuki wa diûlu ne wa buloba wa bukola bonsu ndi mua kunuambila bitangila meji enu, munudi bikala nubanga kuenzela mibi, mibi idi imueneka kundi ne mikala ya bubi bukola, eyowa, ne bubi bukola kudi Nzambi.\n\n6 Eyowa, bidi bikengesha anyima wanyi ne bidi bimpingaja panyima ne bundu kumpala kua Mufuki wanyi, ne ndi ne bua kunujadikila bitangila bubi bua mitshima yenu.\n\n7 Ne kabidi bidi binkengesha ne ndi ne tshia kuamba mêyi makola bua bualu buenu, kumpala kua bakaji benu ne bana benu, ba bungi badi ne biumvuilu bipita bulenga, ne binonoka, ne biteketa kumpala kua Nzambi, bualu budi busankisha Nzambi;\n\n8 Ne bidi bingelesha meji ne mbabanda bua kumvua dîyi dia Nzambi didi disankisha, eyowa, dîyi didi diôndopa anyima mutapika.\n\n9 Bua nanku, bidi binemeja anyima wanyi ne ngenzejibua, bua bualu bua mukenji mukola umvua mupeta kudi Nzambi, dia kunudimuisha bilondeshila mibi yenu, bua kudiundisha mputa ya aba bakadi batapika, pamutu pa kusamba ne kôndopa mputa yabu; ne aba badi kabayi batapika, pamutu pa kutshionkomoka pa dîyi dilenga dia Nzambi, badi ne tuela tujula bua kubatubula anyima yabu ne kutapa meji abu mateketa.\n\n10 Kadi nansha bunena bua mudimu, ndi ne tshia kuenza bilondeshila mikenji mikola ya Nzambi, ne kunuambila bitangila bubi buenu ne malu mapita bubi enu, ku mpala kua ba mutshima mukezuka, ne ba mutshima mutshibuluka, ne ku ditua dia disu didi ditubula dia Nzambi wa Bukitu Bonsu.\n\n11 Bua nanku, ndi ne tshia kunuambila bulelela bilondeshila butoka bua dîyi dia Nzambi. Bualu monayi, bu mumvua muebeja Mukalenga, ki mudi dîyi dimvuila, diamba ne: Yakoba, banda mu ntempelo malaba, ne manyisha dîyi dingakupesha kudi bantu aba.\n\n12 Ne mpindiewu, monayi, bana betu, etshi ki dîyi dindi nnumanyisha, ne ba bungi munkatshi muenu mbatuadija kukeba ngolo, ne biamua bia tubanda, ne mishindu yonsu ya biamua bia mushinga mukola bidi bulaba ebu, budi bulaba bua dilaya bualu buenu, ne bualu bua ndelanganyi yenu, nebivulangana.\n\n13 Ne tshianza tshia Mulongolodi ntshitua mumuemua pa mutu penu ne disanka dinena, mu mushindu ne nudi bapeta mabanji a bungi; ne bualu bamua benu mbapeta bivula kupita bana benu nuadibandishi mu diditambisha dia mitshima yenu, ne nudi ne nshingu mîminyina ne mitu mûlu bua mishinga ya bilamba bienu, ne nudi nukengesha bana benu bualu nudi nuela meji ne nudi babapita.\n\n14 Ne mpindiewu, bana betu, nudi nuela meji ne Nzambi udi unubingisha mu bualu ebu anyi? Monayi, ndi nnuambila ne, To. Kadi udi unupîsha, ne panuikala nutungunuka mu malu â, bitungu bienda bidi ne tshia kulua kunudi lukasa.\n\n15 Ô ne yeya anuleja ne udi mua kunutubula, ne ne ditua dimua dia disu dienda udi mua kunutûta mu lupuishi!\n\n16 Ô ne yeya anumbusha ku malu mabi â ne malu mapita bubi â! Ne Ô ne nuenu nuteleja dîyi dia mikenji yenda; ne kanulekedi diditambisha edi dia mitshima yenu dibutula anyima yenu!\n\n17 Elelayi bana benu meji bu kunudi nuenu nkayenu, ne ikalayi balunda ba bonsu ne bianza biunzulula ne bintu bienu, bua bikala babanji bu nuenu.\n\n18 Kadi kumpala kua kukeba mabanji, kebayi bukalenga bua Nzambi.\n\n19 Ne kunyima kua nuenu bapeta ditekemena munda mua Kilisto nenupeta mabanji, binua’akeba; ne nenu’akeba mu dijinga dia kuenza bimpa; bua kuvuadika badi butaka, ne bua kudisha badi ne nzala, ne bua kulekesha bakuatshibu, ne bua kupesha dikuatshisha kudi babêdi ne batatshishibua.\n\n20 Ne mpindiewu, bana betu ndi munuambila bua bidi bitangila diditambisha; ne ba munkatshi muenu badi batatshisha mukuenu, ne badi bamukengesha bualu nuvua nuditambisha mu mitshima yenu bua bintu bidi Nzambi munupesha, nudi nubuambila tshinyi?\n\n21 Kanuena nuela meji ne malu a mushindu ewu adi malu mapita bubi kudiye wakafuka musunyi onsu anyi? Ne umua udi ne mushinga ku mesu kuenda bu mudi mukuabu. Ne musunyi onsu udi wa ku lupuishi; ne bua ndekelu wa momumua udiyi mubafuka, bua ne balama mikenji yenda ne bamutumbisha bua kashidi.\n\n22 Ne mpindiewu, ndi njikija kunuambila pa bidi bitangila diditambisha edi. Ne bu mema ntshiyi ne bua kunuambila pa bubi budi bupita kutonda, mutshima wanyi uvua mua kusanka bikola bua bualu buenu.\n\n23 Kadi dîyi dia Nzambi didi dinnemeja, bualu bua mibi yenu idi mipita kutonda. Bualu monayi, mudi Mukalenga wamba ne: Bantu aba bakadi babanga kukola mu bubi; kabena bumvua mifundu, bualu badi bakeba kudibingisha mu dienda dia masadi, bualu bua bintu bivua bifundibua bitangila Davidi ne muanenda Salomone.\n\n24 Monayi, Davidi ne Salomone, bulelela, bavua ne bakaji ne bakaji ba ku mpenga babakibua ba bungi, tshintu tshivua tshibi tshipita kumpala kuanyi, mudi Mukalenga wamba.\n\n25 Bua nanku, Mukalenga udi wamba ne: Ndi mupatula bantu aba mu bulaba bua Yelushalema, ku bukola bua diboku dianyi, bua ndibishila ditamba diakana ku mamuma a mu tshifuka tshia Yosefe.\n\n26 Bua nanku, mema, Mukalenga Nzambi, ntshiakulekela ne bantu aba benza bu bobu ba kala to.\n\n27 Bua nanku, bana betu, ngumvuayi, ne telejayi dîyi dia Mukalenga: Bualu kakuakuikala muntu muluma umua munkatshi muenu amu udi ne mukaji umua; ne bakaji ba ku mpenga babakibua kakuikala nansha ne umua to;\n\n28 Bualu mema, Mukalenga Nzambi, ndi nsankila mu bunonoka bua bantu bakaji. Ne masandi adi malu mapita bubi kumpala kuanyi; ki mudi Mukalenga wa Misumba wamba.\n\n29 Bua nanku, bantu aba nebalama mikenji yanyi, mudi Mukalenga wa biluilu wamba, tshianana bulaba nebutshipibua bua bualu buabu.\n\n30 Bualu Mukalenga wa Misumba udi wamba ne, mema musua kudibishila ndelanganyi, nentumina bantu banyi mukenji; tshianana badi ne tshia kumvuila malu â.\n\n31 Bualu monayi, mema Mukalenga, ndi mumona dibungama, ne ndi mumvua muadi wa bana ba bakaji ba bantu banyi mu bulaba bua Yelushalema, eyowa, ne mu malaba onsu a bantu banyi, bua bualu bua bubi ne malu mapita bubi bia babayabu.\n\n32 Mukalenga wa Biluilu udi wamba ne, Ne ntshiakulekela ne mbila ya bana ba bakaji balenga ba bantu aba, bandi mupatula ku bulaba bua Yelushalema ibanda tô ne kundi bualu bua bantu baluma ba bantu banyi, mudi Mukalenga wa biluilu wamba.\n\n33 Bualu kabakuangata bakuatshibu bana ba bakaji ba bantu banyi bualu bua buteketa buabu, amu mema mubakumbula ne mutshipu mukola, tô ne ku dibutuka; bualu kabadia kuenda masandi to, bu bobu ba kala, mudi Mukalenga wa Biluilu wamba.\n\n34 Ne mpindiewu, monayi, bana betu, nudi bamanya ne mikenji eyi ivua mipeshibua kudi tatuetu, Lehi; bua nanku nudi badianjila kuyimanya, ne nudi balua mu dipîshibua dinena, bualu nudi benza malu â anuvua kanuyi mua kuenza to.\n\n35 Monayi, nudi benza malu mabi makola kupita bana betu bena Lamana. Nudi batshibula mitshima miteketa ya bakaji benu ne nudi bajimija lulamatu lua bana benu, bualu bua tshilejilu tshienu tshibi kumpala kuabu; ne kudila kua mitshima yabu kudi kubanda kudi Nzambi bualu buenu. Ne bualu bua bukola bua dîyi dia Nzambi didi dipueka bua dibingisha dienu, mitshima ya bungi idi mifua, mitubuka ne mputa miondoka.\n\n", "jacob 3": "[center][font_size=26]Shapita 3[/font_size][/center]\n\n[i]Badi ne mutshima mukezuka badi bapeta muaku mulenga wa Nzambi—Buakana bua bena Lamana budi bupita bua bena Nefi—Yakoba udi udimuisha bitangila buendenda, majinga a mubidi, ne mibi yonsu. Pabuipi ne 544–421 k.d.K.[/i]\n\n1 Kadi monayi, mema, Yakoba, ndi musua kunuambila nuenu badi ne mutshima mukezuka. Tangilayi kudi Nzambi ne dikamakana dia meji ne musambilayi ne ditabuija dikola ne neanusamba mu makenga enu, ne neanulumubuluila, ne neatuma bululama buenda pa mutu pa badi bakeba dibutuka dienu.\n\n2 Ô nuenu bonsu badi ne mutshima mukezuka, julayi mutu ne angatayi dîyi dilenga dia Nzambi ne sankilayi mu dinanga dienda; bualu nudi mua kuenza nanku bua kashidi, pikala meji enu makamakana.\n\n3 Kadi diakabi, diakabi kunudi nuenu badi kanuyi ne mutshima mukezuka to, badi bakoya dituku edi kumpala kua Nzambi; bualu bulaba nebutshipibua bua bualu buenu, pa kumbusha nuenu bakudimuna mutshima; ne Bena Lamana, badi kabayi bakoya bunudi, nansha nanku mbatshipibua ne mutshipu mukola, nebanunyasula tô ne ku dibutuka.\n\n4 Ne tshikondu tshidi tshilua ne lukasa, bua ne amu nuenu bakudimuna mutshima nebangata bulaba bua bupianyi buenu, ne Mukalenga Nzambi neumbusha bakana munkatshi muenu.\n\n5 Monayi, bena Lamana, bana benu, banudi nunyoka bua bukoya buabu ne bua mulawu udi mulua pa dikoba diabu, badi bakana banupita, bualu kabena bapua moyo mukenji wa Mukalenga, uvua mupeshibua kudi tatuetu—ne bikala amu ne mukaji umua, ne kabikadi nansha ne umua wa ku bakaji ba ku mpenga babakibua to, ne kakuikadi dienda dia masandi munkatshi muabu to.\n\n6 Ne mpindiewu, mukenji ewu, badi batangila bua kuwulama; nanku, bualu bua ditangila edi, mu dilama dia mukenji ewu, Mukalenga Nzambi kakubabutula to, kadi neikala ne lusa kudibu; ne dituku dikuabu nebalua bantu babeneshibua.\n\n7 Monayi, babayabu badi bananga bakaji babu, ne bakaji babu badi bananga babayabu; ne babayabu ne bakaji babu badi bananga bana babu, ne dipanga ditabuija diabu ne lukinu luabu kunudi bidi biluila ku bubi bua batatuabu; bua nanku, nudi babapita ku buakana ku mesu a Mufuki wenu ku tshinyi?\n\n8 Ô bana betu, ndi ntshina amu nuenu bakudimuna mutshima ku mibi yenu, dikoba diabu nedikala ditoka dipita dienu, panuatuadibua nabu kumpala kua nkuasa wa butumbi wa Nzambi.\n\n9 Bua nanku, ndi nupesha mukenji, udi muikala dîyi dia Nzambi, kanubapendi kabidi, bua bualu bua bufîkuluka bua makoba abu; kabidi kanubapendi bua bukoya buabu, kadi nenuvuluka bukoya buenu nkayenu, ne vulukayi ne bukoya buabu mbulua bualu bua batatuabu.\n\n10 Pananku, nenuvuluka bana benu, mu mushindu unudi basâmisha mitshima yabu bualu bua tshilejilu tshinudi bateka kumpala kuabu; ne kabidi, vulukayi ne bua bualu bua bukoya buenu, nudi mua kuambula bana benu ku dinyanguka, ne mibi yabu isangishibua pa mitu yenu ku dituku dia nshikidilu.\n\n11 Ô bana betu, telejayi mêyi anyi, julayi makokeshi a anyima yenu, dinyungushayi bua nubika ku tulu tua lufu, ne disuluilayi ku makenga a ngena bua kanulu banjelu ba diabulu, bua kuimanshibua mu dijiba dia kapia ne nsufulu didi dikala lufu luibidi.\n\n12 Ne mpindiewu mema, Yakoba, ngakakula malu a bungi kupita kudi bantu ba Nefi, mbadimuisha bitangila buendenda ne majinga a mubidi, ne mishindu yonsu ya mibi, mbambila bipeta biayo bibi.\n\n13 Ne tshia lukama tshimua tshia bienzedi bia bantu aba, badi babanga kuvula mpindiewu, katshiena mua kufundibua pa bitata ebi; kadi bia bungi bia ku bienzedi biabu bidi bifundibua pa bitata binena, ne mvita yabu, ne makokangana abu, ne bumfumu bua bamfumu babu.\n\n14 Bitata ebi mbibikila ne bitata bia Yakoba, ne bivua bienza ku tshianza tshia Nefi. Ne ndi njikija kuamba mêyi â.\n\n", "jacob 4": "[center][font_size=26]Shapita 4[/font_size][/center]\n\n[i]Bambi bonsu bakatendelela Tatu mu dîna dia Kilisto—Mulambu wa Abalahama wa Isaka uvua mu tshifuanyikijilu tshia Nzambi ne Umuepela Mulela Wenda—Bantu badi ne bua kulengeja ne Nzambi ku njila wa Bupikudi—Bena Yuda nebapidia dibua dia tshishimikidi. Pabuipi ne 544–421 k.d.K.[/i]\n\n1 Mpindiewu monayi, biakalua ne mema, Yakoba, mumana kulongesha bantu banyi mudimu wa bungi ne dîyi, (ne ndi mua kufunda amu mêyi anyi makesa, bualu bua bukola bua kukanuna mêyi etu pa bitata), ne tudi bamanya ne malu atudi tufunda pa bitata adi ne tshia kushala;\n\n2 Kadi bintu bionsu bitudi tufunda pa bintu bikuabu bidi kabiyi bitata nebinyanguka ne nebijimina; kadi tudi muakufunda mêyi makesa pa bitata, alua kufila kudi bana ba betu balela, ne kabidi kudi bana betu bananga, tshipimu tshikesa tshia dimanya bitutangila, anyi bitangila batatuetu—\n\n3 Mpindiewu, mu bualu ebu tudi tusanka; ne tudi tuenza mudimu ne dinanukila bua kukanuna mêyi â pa bitata, tutekemena ne bana betu bananga ne bana betu balela neba’apeta ne mitshima ya dianyisha, ne neba’atangila bua balonga ne disanka kadi kabiyi ne dibungama to, anyi ne kadiwu, bitangila baledi babu ba kumpala.\n\n4 Bualu, bua kipatshila etshi ki mutudi bafundila bintu ebi, bua bikala mua kumanya ne tuvua bamanya bua Kilisto, ne tuvua ne ditekemena dia butumbi buenda nkama ya bidimu kumpala kua dilua dienda; ne katuvua tuetu nkayetu ne ditekemena dia butumbi buenda, kadi kabidi bambi bansantu bonsu bavua kumpala kuetu.\n\n5 Monayi, bakitabuija mu Kilisto ne bakatendelela Tatu mu dîna dienda, ne kabidi tudi tutendelela Tatu mu dîna dienda. Ne bua kipatshila aka tudi tulama mikenji ya Mose, yoyi idi itangidisha anyima yetu kudiye; ne bua bualu ebu idi mijididibua kutudi bua buakana, mena bu muvuabi bibadila kudi Abalahama mu tshipela ne uvua mutumikidi wa mikenji ya Nzambi mu dilambula dia muanenda Isaka, tshidi tshikala tshifuanyikijilu tshia Nzambi ne Muanenda Umuepela Mulela.\n\n6 Bua nanku, tudi tukebulula bambi, ne tudi ne mabuluila a bungi ne nyuma wa buambi; ne bikala ne bijadikilu bionsu ebi tudi tupeta ditekemena, ne ditabuija dietu didi dilua kadiyi dinyungana to, mua ne tudi bulelela mua kupa mukenji mu dîna dia Yezu ne mitshi menamena itutumikila, anyi mikuna, anyi mavuala a mu mbuwa.\n\n7 Nansha nanku, Mukalenga Nzambi udi utuleja buteketa buetu bua tumanya ne nku ngâsa wenda, ne ku bupuekela buenda bunena kudi bana ba bantu, nkutudi ne bukola bua kuenza bintu bionsu ebi.\n\n8 Monayi, midimu ya Mukalenga idi minena ne ya dikema. Bu mudiyi kayiyi mua kukebuluka ndondu ya malu masokoka enda; ne kakuena mushindu bua muntu ajandula njila yenda yonsu. Ne muntu nansha umua kena mumanya njila yenda amu yoyi mimubuluibua; bua nanku, bana betu, kanupepeji mabuluila a Nzambi.\n\n9 Bualu monayi, ku bukola bua dîyi dienda muntu wakalua pa mutu pa mpala wa buloba, buina buloba buvua bufukibua ku bukola bua dîyi dienda. Bua nanku, bu Nzambi ne bua kuakula ne buloba kuikalaku, ne bua kuakula ne muntu kufukibua, Ô nanku, bua tshinyi kena bua kutuma mukenji kudi buloba, anyi kudi mudimu wa bianza bienda udi pa mpala wabu, bilondeshila disua dienda ne disanka dienda?\n\n10 Bua nanku, bana betu, kanukebi bua kubela Mukalenga to, kadi bua kuangata mubelu kudi tshianza tshienda. Bualu monayi, nuenu nkayenu nudi bamanya ne udi ubela mu lungenyi, ne mu bululama, ne mu lusa lunena, pa midimu yenda yonsu.\n\n11 Bua nanku, bana betu bananga, umvuanganayi nenda mu bupikudi bua Kilisto, Muanenda Umuepela Mulela, ne nenuikala mua kupeta dibika, bilondeshila ku bukola bua dibika didi munda mua Kilisto, ne kuikala baleja bu mamuma a kumpala a Kilisto kudi Nzambi, bikala ne ditabuija ne bikala bapeta ditekemena dimpa dia butumbi munda muenda kumpala kua yeya kudimuenesha mu musunyi.\n\n12 Ne mpindiewu, bana betu bananga, kanukemi bu mundi nnuambila bintu ebi; bualu bua tshinyi kupanga kuakula bua bupikudi bua Kilisto ne kufika ku dimumanya dijima, momumua ne kufika ku dimanya dia dibika ne dia moyo utshilualua?\n\n13 Monayi, bana betu, ewu udi wamba ku Nyuma, lekelayi amba ku Nyuma bua ngumvuilu wa bantu; bualu Nyuma udi wamba bulelela ne kena ushima to. Pananku, udi wamba malu bu mudiwu bushuwa, ne malu bu muikalawu; bua nanku, malu â adi amueneshibua kutudi patoka, bua lupandu lua anyima yetu. Kadi monayi, katuena nkayetu bajadiki ba malu â to; bualu Nzambi uvua muamba kabidi kudi bambi ba ku kala.\n\n14 Kadi monayi, Bena Yuda bavua bantu ba nshingu mîminyina; ne bavua bapepeja mêyi a butoka, ne bavua bashipa bambi ne bavua bakeba bintu bivuabu kabayi mua kumvua. Bua nanku, bua bumpofu buabu, bumpofu buvua buluila ku ditangila dia muamua dia kipatshilu, bavua ne tshia kupona; bualu Nzambi mumbusha butoka buenda kudibu ne mubapesha bintu bia bungi bidibu kabayi mua kumvua to, bualu bavua banjinga nanku. Ne bualu bavua bajinga nanku, Nzambi wakebuenza bua balenduka.\n\n15 Ne mpindiewu mema, Yakoba, ndi mulejibua njila kudi Nyuma bua kuamba; bualu ndi mona ku midimu ya Nyuma udi munda muanyi, ne ku ditetuka dia Bena Yuda nebimansha dibua didibu mua kuibaki ne kupetela tshishimikidi tshishindama.\n\n16 Kadi monayi, bilondeshila mifundu, dibua edi nedilua tshishimikidi tshinena, ne tshia ndekelu, ne tshimuepela tshishindama, padi Bena Yuda mua kuibakila.\n\n17 Ne mpindiewu, bananga banyi, bidi mua kuenzeka munyi ne bobu aba, bamana kubenga tshishimikidi tshishindama, badi mua kuibakilapu kabidi, bua tshilua mutu wa ditumba diabu?\n\n18 Monayi, bana betu bananga, nennujingulula bualu busokoka ebu; mema ntshiyi mubukudibua mu dikamakana dianyi mu Nyuma mu mushindu mukuabu, ne ntshiyi mutetuka bualu bua dipampakana dianyi dipita bua bualu buenu.\n\n", "jacob 5": "[center][font_size=26]Shapita 5[/font_size][/center]\n\n[i]Yakoba udi utela Zenose pa muanda wa lusumuinu lua mitshi ya olive midima ne mitshi ya olive ya tshisuku—Idi tshifuanyikijilu tshia Isalele ne Bena Bisamba bia Benda—Ditangalaka ne disangisha dia Isalele bidi bilejibua kumpala kua difika diabi—Bena Nefi ne Bena Lamana ne nzubu mujima wa Isalele badi batompuedibua—Bena Bisamba bia Benda nebalamatshishibua ku Isalele—Ndekelu budimi bua olive nebôshibua. Pabuipi ne 544–421 k.d.K.[/i]\n\n1 Monayi, bana betu, kanuena nuvuluka ne nuvua babala mêyi a muambi Zenose, avuaye muakula kudi nzubu wa Isalele wamba:\n\n2 Teleja, Ô wewa nzubu wa Isalele, ne umvua mêyi anyi, muambi wa Mukalenga.\n\n3 Bualu mona, Mukalenga udi wamba nanku, nenkufuanyikija, Ô nzubu wa Isalele, ku mutshi wa olive mudima, uvua muntu muangata ne mudisha mu budimi buenda bua olive; ne wakakola, ne wakakulakaja, ne wakatuadija kunyanguka.\n\n4 Ne biakalua ne mfumu wa budimi bua olive wakaya, ne wakamona ne mutshi wa olive wenda wakatuadija kunyanguka; ne wakamba: Nengupempa, ne nengumbula ku nseka yawu, ne nengudisha, bua ne pamuapa udi mua kupatula matamba mapia-mapia ne a mateketa, ne kawufu to.\n\n5 Ne biakalua ne wakawupempa, ne wakumbula ku nseka yawu, ne wakawudisha bilondeshila dîyi dienda.\n\n6 Ne biakalua ne kunyima kua matuku a bungi wakatuadija kupatula kakesa, matamba mapia-mapia ne a mateketa; kadi mona, katongobela kawu kakatuadija kufua.\n\n7 Ne biakalua ne mfumu wa budimi bua olive wakawumona, ne wakambila musadidi wenda: Bidi binnyingalaja bua kujimija mutshi ewu; bua nanku, ndâku utula matamba ku mutshi wa olive wa tshisuku ne u’antuadila apa; ne netutula matamba manena awu avua mabanga kufubidila, ne netuayimansha mu kapia, bua ôshibua.\n\n8 Ne mona, Mukalenga wa budimi bua olive udi wamba, ndi ngumbusha matamba â a bungi mapia-mapia ne a mateketa, nengalamatshisha ponsu pa ngasua; ne kakuena bualu to bua ne nansha muji wa mutshi ewu mulua kufua, ndi mua kulama bimuma biawu buanyi mema nkayanyi; bua nanku, nengangata matamba â mapia-mapia ne a mateketa, ne nengalamatshisha ponsu pangasua.\n\n9 Angata matamba a mutshi wa olive wa tshisuku, ne u’alamatshishaku, pa muaba wayi; ne â andi mutula nenyimansha mu kapia ne nenyôsha, bua ka’akutakaji buloba bua budimi bua olive buanyi to.\n\n10 Ne biakalua ne musadidi wa Mukalenga wa budimi bua olive wakenza bilondeshila dîyi dia Mukalenga wa budimi bua olive, ne wakalamatshishaku matamba a mutshi wa olive wa tshisuku.\n\n11 Ne Mukalenga wa budimi bua olive wakumbuisha ku nseka yawu, ne wakawupempesha, ne wakawudishisha, wambila musadidi wenda ne: Bidi binnyingalaja bua kujimija mutshi ewu; bua nanku, ndi muenza nanku bua pamuapa ngikala mua kulama miji yawu bua kayifu to, bua ngikala mua kudilaminayi.\n\n12 Bua nanku, ndâku, utangila mutshi, ne uwudisha, bilondeshila mêyi anyi.\n\n13 Ne â, nengateka mu tshitupa tshia kuinshi menamena tshia budimi bua olive buanyi, konsu ku ngasua, ki ntshikutangila to; ne ndi ngenza nanku bua ndilamina matamba a ntuadijilu a mutshi; ne kabidi, bua mema ndilamina bimuma bua tshikondu; bualu bidi binnyingalaja bua kujimija mutshi ewu ne bimuma biawu.\n\n14 Ne biakalua ne Mukalenga wa budimi bua olive wakaya njila wenda, ne wakasokoka matamba a ntuadijilu a mutshi wa olive mudima mu bitupa bia kuinshi menamena bia budimi bua olive, amua mu tshitupa tshimua ne makuabu mu tshitupa tshikuabu, bilondeshila ku disua dienda ne disanka dienda.\n\n15 Ne biakalua ne matuku a bungi akapita, ne Mukalenga wa budimi bua olive wakambila musadidi wenda: Luaku, tupueka mu budimi bua olive, bua tuenza mudimu mu budimi bua olive.\n\n16 Ne biakalua ne Mukalenga wa budimi bua olive, ne musadidi kabidi, bakapueka mu budimi bua olive bua kuenza mudimu. Ne biakalua ne musadidi wakambila mfumu wenda: Mona, tangila eku, mona mutshi.\n\n17 Ne biakalua ne Mukalenga wa budimi bua olive wakatangila ne wakamona mutshi uvua matamba a mutshi wa olive wa tshisuku malamatshishibuaku; ne ukavua musasa ne mutuadija kukuama bimuma. Ne wakamona ne uvua muimpa; ne bimuma biawu bivua bu bimuma bia ntuadijilu.\n\n18 Ne wakambila musadidi: Mona, matamba a mutshi wa tshisuku apetshi tshitalela tshia muji wawu, ne muji wawu mufila bukola bua bungi; ne bualu bua bukola bua bungi bua muji wawu, matamba a tshisuku akuami bimuma bidima. Mpindiewu, bu tuetu katuyi balamatshishaku matamba â, mutshi wawu uvua kufua. Ne mpindiewu, mona, ne ndama bimuma bia bungi, bidi mutshi wabi mukuama; ne bimuma biawu ne ndama bua tshikondu, buanyi mema nkayanyi.\n\n19 Ne biakalua ne Mukalenga wa budimi bua olive wakambila musadidi wenda: Luaku, tuya mu tshitupa tshia kuinshi menamena tshia budimi bua olive, ne tumona matamba a ntuadijilu a mutshi ne ka’ena makuama pawu bimuma bia bungi, bua mona mua kulama bimuma biawu bua tshikondu, buanyi mema nkayanyi.\n\n20 Ne biakalua ne bakaya muaba uvua mfumu musokoka matamba a ntuadijilu a mutshi, ne wakambila musadidi: Mona â; ne wakamona diakumpala divua dikuama bimuma bia bungi; ne wakamona kabidi ne bivua bimpa. Ne wakambila musadidi: Angata bimuma biawu, ne ubilama bua tshikondu, bua mona mua ku bilama buanyi nkayanyi; bualu mona, wakamba ne, diba dila edi ndi muwudisha, ne wakuami bimuma bia bungi.\n\n21 Ne biakalua ne musadidi wakambila mfumu wenda: Munyi mûdi mulua apa kukuna mutshi ewu, anyi ditamba dia mutshi edi? Bualu mona, tshivua tshitupa tshibi tshipita mu bulaba bonsu bua budimi bua olive bueba.\n\n22 Ne Mukalenga wa budimi bua olive wakamuambila: Kumbedi to; mvua mumanya ne tshivua tshitupa tshibi tshia buloba, bua nanku, ngakakuambila, mvua muwudisha diba dila edi, ne udi umona ne mukuama bimuma bia bungi.\n\n23 Ne biakalua ne Mukalenga wa budimi bua olive wakambila musadidi wenda: Tangila eku; mona, ndi mukuna ditamba dikuabu dia mutshi kabidi; ne udi mumanya ne tshitupa tshia buloba etshi tshivua tshibi tshipita tshia kumpala. Kadi, tangila mutshi. Ndi muwudisha diba dila edi, ne wakuami bimuma bia bungi; bua nanku, bisangisha, ne bilama bua tshikondu, bua mona mua kubilama buanyi mema nkayanyi.\n\n24 Ne biakalua ne Mukalenga wa budimi bua olive wakambila kabidi musadidi wenda: Tangila eku, ne mona kabidi ditamba dikuabu, dindi mukuna; mona ne ndi muwudisha kabidi, ne diakuami bimuma.\n\n25 Ne wakambila musadidi wenda: Tangila eku ne mona dia ndekelu. Mona, edi ndi mudikuna mu tshitupa tshimpa tshia buloba; ne ndi mudidisha diba dila edi, ne amu tshitupa tshimua tshia mutshi tshidi tshikuama bimuma bidima, ne tshitupa tshikuabu tshia mutshi tshidi tshikuama bimuma bia tshisuku; mona, ndi mudisha mutshi ewu momumua ne mikuabu.\n\n26 Ne biakalua ne Mukalenga wa budimi bua olive wakambila musadidi: Tula matamba adi ka’ayi makuama bimuma bimpa, ne ayimansha mu kapia.\n\n27 Kadi mona, musadidi kumuambila: Tuwupempayi, ne tumbulayi ku nseka yawu, ne tuwudishayi kakesa kupita, bua pamuapa udi mua ku kukuamina bimuma bimpa, bua umona kubilama bua tshikondu.\n\n28 Ne biakalua ne Mukalenga wa budimi bua olive ne musadidi wa Mukalenga wa budimi bua olive bakadisha bimuma bionsu bia mu budimi bua olive.\n\n29 Ne biakalua ne mutantshi mula wakapita, ne Mukalenga wa budimi bua olive wakambila musadidi wenda: Luaku, tupueka mu budimi bua olive, bua tuenza mudimu kabidi mu budimi bua olive. Bualu mona, diba dikadi pa buipi, ne nshikidilu udi ulua mpindiewu; bua nanku, ndi ne tshia kulama bimuma bua tshikondu, buanyi mema nkayanyi.\n\n30 Ne biakalua ne Mukalenga wa budimi bua olive ne musadidi bakapueka mu budimi bua olive; ne bakafika ku mutshi kuvua matamba a ntuadijilu matuka, ne matamba a tshisuku malamatshishibuaku; ne mona bimuma bia mishindu yonsu bivua bikutakaja mutshi.\n\n31 Ne biakalua ne Mukalenga wa budimi bua olive wa kalabula bimua bimuma, mishindu yabu yonsu bilondeshila bungi buabio. Ne Mukalenga wa budimi bua olive wakamba: Mona, diba dila dionsu edi tuvua badisha mutshi ewu, ne ndi mulama bimuma bia bungi bua tshikondu buanyi mema nkayanyi.\n\n32 Kadi mona, musangu ewu mukuama bimuma bia bungi, ne kakuena nansha tshimua tshidi tshimpa. Ne mona, kudi mishindu yonsu ya bimuma bibi; ne kabiena bimpesha tshipeta tshimpa to, nansha bua mudimu wetu onsu; ne mpindiewu bidi binnyingalaja bua kujimija mutshi ewu.\n\n33 Ne Mukalenga wa budimi bua olive wakambila musadidi: Netuenza tshinyi ku mutshi, bua mona mua kulama kabidi bimuma bimpa buanyi mema nkayanyi?\n\n34 Ne musadidi wakambila mfumu wenda: Mona, bualu uvua mulamatshishaku matamba a mutshi wa olive wa tshisuku avua madisha miji, ki padiwu ne moyo ne kîna mafua to; bua nanku udi umona ne itshidi mimpa.\n\n35 Ne biakalua ne Mukalenga wa budimi bua olive wakambila musadidi wenda: Mutshi kawena umpesha tshipeta tshimpa to, ne miji yawu kayena impesha tshipeta tshimpa to pikalaye ukuama bimuma bibi.\n\n36 Kadi, ndi mumanya ne miji idi mimpa, ne bua kipatshila kanyi ndi muyilama; ne bua bukola buayi bupita ivua mikuama bimuma bimpa tô ne mpindiewu, ku matamba a tshisuku.\n\n37 Kadi mona, matamba a tshisuku akasasa ne akatamba miji yawu bukola; ne bualu bua matamba a tshisuku matshimuna miji yabu, mukuama mamuma mabi a bungi; ne mona, bualu bua mukuama mamuma mabi a bungi udi umona ne ukadi utuadija kufua; ne ulua katataka muboba bua wowu kuimanshibua mu kapia, pa kumbusha tuetu bawenzela tshintu bua kuwulama.\n\n38 Ne biakalua ne Mukalenga wa budimi bua olive wakambila musadidi wenda: Tupueka mu bitupa bia kuinshi menamena bia budimi bua olive, ne tumona matamba a ntuadijilu ne makuama pawu mamuma mabi.\n\n39 Ne biakalua ne bakapueka mu bitupa bia kuinshi menamena bia budimi bua olive. Ne biakalua ne bakamona ne bimuma bia matamba a ntuadijilu bivua binyanguka pabi; eyowa, dia kumpala ne dibidi ne dia ndekelu kabidi; ne bivua bionsu binyanguka.\n\n40 Ne bimuma bia tshisuku bia dia ndekelu bivua bitshimuna tshitupa tshia mutshi tshivua tshikuama bimuma bimpa, mena ne ditamba diakafubidila ne diakafua.\n\n41 Ne biakalua ne Mukalenga wa budimi bua olive wakadila, ne wakambila musadidi: Tshinganyi tshimvua mua kuikala muenza kupita bua budimi bua olive buanyi?\n\n42 Mona, mvua mumanya ne bimuma bionsu bia budimi bua olive, pa kumbusha ebi, bivua bilua binyanguka. Ne mpindiewu â avua umua musangu makuama bimuma bimpa alu pawu manyanguka; ne mpindiewu, mitshi yonsu ya mu budimi buanyi bua olive kayina mimpa to amu bua kupudibua ne kuedibua mu kapia.\n\n43 Ne mona wa ndekelu ewu, udi ditamba diawu difubidila, mvua muwukuna mu muaba wa buloba muimpa; eyowa, uvua mena wa disungula kundi ku mutu kua bitupa bikuabu bionsu bia bulaba bua budimi bua olive buanyi.\n\n44 Ne wakamona ne mvua kabidi mukosa bivua bikutakaja tshitupa tshia buloba etshi, bua mema kukuna mutshi ewu pa muaba wabi.\n\n45 Ne wakamona ne tshitupa tshiawu tshivua tshikuama bimuma bimpa, ne tshitupa tshiawu tshivua tshikuama bimuma bibi; ne bualu ntshivua mutula matamba awu ne muyimansha mu kapia, mona, matshimuna ditamba dimpa mu mushindu ne diakafubidila.\n\n46 Ne mpindiewu, mona, nansha kukuba konsu kutuvua benzela budimi bua olive buanyi, mitshi yawu yavu minyanguka, mu mushindu ne kayena ikuama bimuma bimpa to; ne mvua mutekemena kulama eyi, bua kudilamina bimuma biayi bua tshikondu. Kadi, mona, idi milua bu mutshi wa olive wa tshisuku, ne kayena ne mushinga amu bua kupudibua ne kuedibua mu kapia; ne bidi binnyingalaja bua kuyijimija.\n\n47 Kadi tshinyi tshimvua mua kuenza kupita mu budimi bua olive buanyi? Mvua mutekesha tshianza tshianyi, ne ntshivua mubudisha anyi? To, mvua mubudisha, ne mvua mumbula ku nseka yabu, ne mvua mubupempa, ne mvua mubufukisha; ne mvua môlola tshianza tshianyi pabuipi ne dituku dijima, ne nshikidilu ukadi pabuipi. Ne bidi binnyingalaja bua kûpula mitshi yonsu ya budimi bua olive buanyi, ne kuyimansha mu kapia bua yôshibua. Nganyi wanyangi budimi bua olive buanyi?\n\n48 Ne biakalua ne musadidi wakambila mfumu wenda: Nki bula bua budimi bua olive bueba anyi—matamba abu ki matshimuna miji idi mimpa anyi? Ne bualu matamba matshimuna miji yawu, mona avua makola lukasa kupita bukola bua miji, angata bukola bua nkayawu. Mona, ndi ngamba, nki bua bualu ebu budi mitshi ya budimi bua olive bueba milua minyanguka anyi?\n\n49 Ne biakalua ne Mukalenga wa budimi bua olive wakambila musadidi: Tuyaku ne tûpula mitshi ya mu budimi bua olive ne tuyimansha mu kapia, bua kayilu kukutakaja buloba bua budimi bua olive buanyi to, bualu ndi muenza bionsu. Tshinyi tshimvua mua kuenza kupita bua budimi bua olive buanyi?\n\n50 Kadi, mona, musadidi wakambila Mukalenga wa budimi bua olive: Buepelesha kabidi mutantshi mukesa.\n\n51 Ne Mukalenga wakamba: Eyowa, nembuepelesha kabidi mutantshi mukesa, bualu bidi binnyingalaja bua kujimija mitshi ya mu budimi bua olive buanyi.\n\n52 Pa nanku, tuangatayi amua a matamba a eyi amvua mukuna mu bitupa bia kuinshi menamena bia budimi bua olive buanyi, ne tu’alamatshisha ku mutshi kuvuawu maluila; ne tutulayi ku mutshi matamba awu adi ne bimuma bia bululu bupita, ne tulamatshishaku matamba a ntuadijilu pa muaba wawu.\n\n53 Ne nengenza nanku bua mutshi kawufu to, bua, pamuapa, ndi bua kudilamina miji yawu bua kipatshila kanyi nkayanyi.\n\n54 Ne, mona, miji ya matamba a ntuadijilu a mutshi umvua mukuna muaba onsu umvua musua itshidi ne moyo; bua nanku, bua kuyilama kabidi bua kipatshila kanyi nkayanyi, nengangata matamba a mutshi ewu, ne nengalamatshisha kudiwu. Eyowa, nendamatshishaku matamba a mutshi wayi wa ku mbangilu, bua mema kudilamina miji kabidi buanyi nkayanyi, bua pâluayi ne bukola bukumbana pamuapa adi mua kunkuamina bimuma bimpa, ne ndi ne mua kupeta kabidi butumbi mu mamuma a budimi bua olive buanyi.\n\n55 Ne biakalua ne bakangata matamba a mutshi a ntuadijilu akavua malua a tshisuku, ne ku alamatshisha ku mitshi ya ntuadijilu, ikavua payi milua ya tshisuku.\n\n56 Ne bakangata kabidi imua mitshi ya ntuadijilu ikavua milua ya tshisuku, ne bakayilamatshisha ku mutshi wayi wa ku mbangilu.\n\n57 Ne Mukalenga wa budimi bua olive wakambila musadidi: Kutudi matamba a tshisuku ku mitshi to, pa kumbusha adi mapita bululu; ne mu yoyi neulamatshisha bilondeshila mundi muamba.\n\n58 Ne netudisha kabidi mitshi ya budimi bua olive, ne netupempa matamba ayi, ne netutula ku mitshi matamba adi makola, adi ne tshia kûma, ne netuyimansha mu kapia.\n\n59 Ne ndi ngenza nanku bua ne, pamuapa, miji yayi idi mua kupeta bukola bualu bua buimpa buayi; ne bua dishintulula dia matamba, bua buakana butshimuna bibi.\n\n60 Ne bualu ndi mulama matamba a ntuadijilu ne miji yawu, ne ndi mulamatshishaku matamba a ntuadijilu kabidi ku mutshi wawu wa ku mbangilu, ne ndi mulama miji ya mutshi wayi wa ku mbangilu, bua, pamuapa, mitshi ya budimi bua olive buanyi idi mua kukuama kabidi bimuma bimpa, ne bua mpeta disanka kabidi bua bimuma bia budimi bua olive buanyi, ne, pamuapa ndi mua kusanka bikola bualu ndi mulama miji ne matamba a bimuma bia kumpala—\n\n61 Bua nanku, ndâku, ne bikila basadidi, bua tuenza mudimu ne dinanukila ne bukola buetu mu budimi bua olive, bua tulongolola njila, bua nkuamisha kabidi bimuma bia ntuadijilu, bimuma bia ntuadijilu ebi bidi bimpa ne bilenga bipita bimuma bikuabu bionsu.\n\n62 Bua nanku, tuyayi ne tuenza mudimu ne bukola buetu musangu wa ndekelu ewu, bualu monayi nshikidilu ukadi pabuipi, ne musangu ewu ngua ndekelu ungapempa budimi bua olive buanyi.\n\n63 Lamatshishayi matamba; tuadijayi ne a ndekelu bua alua a kumpala, ne bua a kumpala alua a ndekelu, ne umbulayi ku nseka ya mitshi, yonsu ya kala ne ya miteketa, ya kumpala ne ya ndekelu; ne ya ndekelu ne ya kumpala, bua yonsu idishibua kabidi bua musangu wa ndekelu.\n\n64 Bua nanku, umbulayi ku nseka yayi, ne ipempayi, ne ifukishayi kabidi, bua musangu wa ndekelu, bualu nshikidilu ukadi pabuipi. Ne bikalabi nanku ne malamatshishibu a ndekelu â neasasa, ne neakuama bimuma bia ntuadijilu, nanku nenuyilongoluela njila, bua amona mua kusasa.\n\n65 Ne pikalawu matuadija kusasa nenumbusha matamba adi akuama bimuma bia bululu, bilondeshila ku bukola bua mimpa ne bula buawu; ne kanumbushi mabi musangu umua to, bua miji yawu kayilu kupita dilamatshishibua bukola, ne dilamatshishibua diawu kadifu, ne ntshijimiji mitshi ya budimi bua olive buanyi.\n\n66 Bualu bidi binnyingalaja bua kujimija mitshi ya mu budimi bua olive buanyi; bua nanku, nenumbusha matamba mabi bilondeshila muikala mimpa asasa, bua muji ne katongobela bikumbanangana ku bukola, tô ne pikala mimpa matshimuna mabi, ne pupudibua mitshi mibi ne pedibua mu kapia, bua kayikutakaji buloba bua budimi bua olive buanyi to; ne nanku nengumbusha mitshi mibi mu budimi bua olive buanyi.\n\n67 Ne matamba a mutshi wa ntuadijilu nendamatshisha kabidi ku mutshi wa ntuadijilu;\n\n68 Ne matamba a mutshi wa ntuadijilu nendamatshisha ku matamba a ntuadijilu a mutshi; ne nanku nengasangisha pamua kabidi, bua akuama mamuma a ntuadijilu, ne neikala amua.\n\n69 Ne mabi neimanshibua, eyowa, pambelu pa bulaba bua budimi bua olive buanyi bonsu; bualu monayi, amu musangu ewu umua nempempa budimi bua olive buanyi.\n\n70 Ne biakalua ne Mukalenga wa budimi bua olive wakatuma musadidi wenda; ne musadidi wakaya ne wakenza muvua Mukalenga mumuambila, ne wakalua ne basadidi bakuabu; ne bavua bakesa.\n\n71 Ne Mukalenga wa budimi bua olive wakabambila; Ndayi, ne enzayi mudimu mu budimu bua olive, ne bukola buenu. Bualu monayi, ewu udi musangu wa ndekelu ungadisha budimi bua olive buanyi; bualu nshikidilu ukadi pabuipi, ne tshikondu tshidi tshifika lukasa; ne nuenu benza mudimu ne bukola buenu pamua nanyi, nenupeta disanka bua bimuma bingadilamina bua tshikondu tshialua katataka.\n\n72 Ne biakalua ne basadidi bakaya ne bakenza mudimu ne bukola buabu; ne Mukalenga wa budimi bua olive wakenza mudimu pamua nabu; ne bakatumikila mikenji ya Mukalenga wa budimi bua olive mu bintu bionsu.\n\n73 Ne kuakatuadija kuikala bimuma bia ntuadijilu mu budimi bua olive; ne matamba a ntuadijilu akatuadija kusasa ne kutanta menamena; ne matamba a mu tshisuku akabanga kutudibua ne kuimanshibua; ne bakalama miji ne katongobela kabu momumua, bilondeshila bukola buawu.\n\n74 Ne nanku bakenza mudimu, ne dinanukila dionsu, bilondeshila mikenji ya Mukalenga wa budimi bua olive, mena tô ne paki suikibua matamba mabi pambelu pa budimi bua olive, ne pakadilamina Mukalenga mu mushindu ne mitshi yakalua bimuma bia ntuadijilu kabidi; ne biakalua bu mubidi umua; ne bimuma bivua momumua; ne Mukalenga wa budimi bua olive uvua mudilamina bimuma bia ntuadijilu, bivua ne mushinga mupita kudiye kumbukila ku mbangilu.\n\n75 Ne biakalua ne pakamona Mukalenga wa budimi bua olive ne bimuma bienda bivua bimpa, ne budimi bua olive buenda kabuvua kabidi bunyanguka to, wakabikila basadidi benda, ne wakabambila: Monayi, bua musangu wa ndekelu ewu tuakadisha budimi bua olive buanyi; ne nudi bamona ne ndi muenza bilondeshila disua dianyi; ne ndi mulama bimuma bia ntuadijilu, mu mushindu ne bidi bimpa, nansha bu muvuabi ku mbangilu. Ne nudi babeneshibua; bualu, bualu nuvua bananukidi mu dienza nanyi mudinu mu budimi bua olive buanyi, ne nuvua balama mikenji yanyi, ne nuantuadidi kabidi bimuma bia ntuadijilu, ne budimi bua olive buanyi kabuena kabidi bunyanguka to, ne bimuma bibi bidi bimanshibua, monayi, nenupeta disanka nanyi bua bimuma bia budimi bua olive buanyi.\n\n76 Bualu monayi, bua mutantshi mula nendilamina bimuma bia budimi bua olive buanyi bua tshikondu, tshidi tshilua katataka; ne bua musangu wa ndekelu ndi mudisha budimi bua olive buanyi, ne mubupempa, ne mububundulula ku nseka, ne mubufukisha; bua nanku nendilamina bimua bimuma, bua mutantshi mula, bilondeshila ku tshimvua muamba.\n\n77 Ne pikala diba dilua dikala bimuma bibi bilua kabidi mu budimi bua olive buanyi, apu nensangishisha bimpa ne bibi; nendama bimpa buanyi mema nkayanyi, ne nengimansha bibi pa muaba wabi nkayabu. Ne pashisha tshikondu ne ndekelu nebilua; ne nengôshisha budimi bua olive buanyi ne kapia.\n\n", "jacob 6": "[center][font_size=26]Shapita 6[/font_size][/center]\n\n[i]Mukalenga neangatulula Isalele mu matuku a ndekelu—Buloba nebôshibua ne kapia—Bantu badi ne tshia kulonda Kilisto bua kuepuka dijiba dia kapia ne nsufulu. Pabuipi ne 544–421 k.d.K.[/i]\n\n1 Ne mpindiewu, monayi, bana betu, bu mumvua munuambila ne nengamba ku Nyuma, monayi, etshi ki buambi buanyi—ne bintu bivua muambi ewu Zenose muamba, bitangila nzubu wa Isalele, muvuaye mubifuanyikija ne mutshi wa olive mulelela, bulelela bidi ne tshia kuenzeka.\n\n2 Ne dituku diatekayi tshianza tshienda kabidi bua musangu muibidi bua kuangatulula bantu benda, didi dituku, eyowa, mena musangu wa ndekelu, wikala ne basadidi ba Mukalenga nebaya ne bukola buenda, bua kudisha ne kupempa budimi bua olive buenda; ne kunyima kua abi, nshikidilu udi ulua katataka.\n\n3 Ne bu mudibu babeneshibua aba badi benza mudimu ne dinanukila mu budimi bua olive buenda; ne bu mudibu batshipibua aba bipatshibua ku muaba wabu nkayabu! Ne buloba nebôshibua ne kapia.\n\n4 Ne bu mudi Nzambi wetu ne lusa kutudi, bualu udi uvuluka nzubu wa Isalele, miji ne matamba bubidi buabi; ne udi ôlola bianza bienda kudibu dituku dionsu dijima; ne badi bantu ba nshingu mîminyina ne batontolodi; kadi bonsu badi kabayi bapapisha mitshima yabu nebapandishibua mu bukalenga bua Nzambi.\n\n5 Bua nanku, bana betu bananga, ndi nusengelela ne mêyi a bushindama ne nukudimuna mutshima, ne nulua ne dijinga dia mutshima dionsu, ne nulamata kudi Nzambi bu mudiye munulamata. Ne bu mutshidi diboku dienda dia lusa dikala dinôluela mu bukenka bua mu munya kanupapishi mitshima yenu.\n\n6 Eyowa, lelu, nuenu bumvua dîyi dienda, kanupapishi mitshima yenu to; bualu bua tshinyi nudi basua kufua?\n\n7 Bualu monayi, kunyima kua bikala badishibua ne dîyi dilenga dia Nzambi dituku dijima, nenukuama mamuma mabi, bua nuikala bua kupudibua ne kuedibua mu kapia anyi?\n\n8 Monayi, nenubenga mêyi â anyi? Nenubenga mêyi a bambi anyi; nenubenga mêyi onsu avua mamba bitangila Kilisto, kunyima kua ba bungi nanku bikala bakula bimutangila anyi; ne nenuvila dîyi dilenga dia Kilisto, ne bukola bua Nzambi, ne dipa dia Nyuma wa Tshijila, ne nenujima Nyuma wa Tshijila, ne nenuseka dilongolola dinena dia disungila, didi dilongolodibua buenu anyi?\n\n9 Kanuena bamanya ne nuenu benza malu â, ne bukola bua disungila ne dibika ku lufu, budi mu Kilisto, nebunufikisha bua kuimana ne bundu ne dipîla dikola kumpala kua tshilumbuluidi tshia Nzambi anyi?\n\n10 Ne bilondeshila ku bukola bua bululama, bualu bululama kabuena mua kuvidibua to, nudi ne tshia kuya mu dijiba dia kapia ne nsufulu, dia ndimi ya kapia idi kayiyi ijima to, ne dia muishi udi ubanda mûlu bua kashidi ne kashidi, dîna dijiba dia kapia ne nsufulu didi mpaji kayiyi ndekelu.\n\n11 Ô nanku, bana betu bananga, kudimunayi mutshima, ne buelelayi ku tshibuelelu tshifinakana, ne tungunukayi mu njila udi mubumbakana, tô ne panuapeta moyo wa tshiendelela.\n\n12 Ô ikalayi ne lungenyi; tshinyi tshindi mua kuamba kabidi?\n\n13 Bua kumana, ndi nulaya, tô ne pangasambakena nenu kumpala kua tshilumbuluidi tshilenga tshia Nzambi, tshilumbuluidi tshina tshidi tshikuma bantu babi ne bôwa bubi ne ditshina. Amena.\n\n", "jacob 7": "[center][font_size=26]Shapita 7[/font_size][/center]\n\n[i]Shelema udi uvila Kilisto, ukokangana ne Yakoba, ulomba tshimanyinu ne udi utûtshibua kudi Nzambi—Bambi bonsu badi bakula bua Kilisto ne bupikudi buenda—Bena Nefi bavua bikala bu mudi batambakanyi mu matuku abu, baledibua mu mpaji, ne bakina kudi Bena Lamana. Pabuipi ne 544–421 k.d.K.[/i]\n\n1 Ne mpindiewu biakalua panyima pa bimua bidimu bimana kupita, kua kalua muntu umua munkatshi mua bantu ba Nefi, muena dîna dia Shelema.\n\n2 Ne biakalua ne wakatuadija kuyisha munkatshi mua bantu, ne kubambila ne kakuakuikala Kilisto to. Ne wakayisha bintu bia bungi bivua bia lubombu kudi bantu; ne uvua wenza nanku bua kutonkola diyisha dia Kilisto.\n\n3 Ne wakenza mudimu ne dinanukila bua ne apambuisha mitshima ya bantu, mu mushindu ne wakapambuisha mitshima ya bungi; ne yeya mumanya ne mema, Yakoba, mvua ne ditabuija mu Kilisto walua, wakakeba bikola mushindu wa kulua kundi.\n\n4 Ne uvua muyila, bu ne uvua ne dimanya dijima dia muakulu wa bantu; bua nanku, uvua mua kuenzela lubombu lua bungi, ne bukola bua mêyi bupita, bilondeshila bukola bua diabulu.\n\n5 Ne uvua ne ditekemena dia kumbukula mu ditabuija, nansha kuikala mabuluila a bungi ne bintu bia bungi bimvua mumona bitangila malu â; bualu mvua bulelela mumona banjelu, ne bavua bansadila. Ne kabidi, mvua mumvua dîyi dia Mukalenga diakula kundi mu muaku menamena, ku tshikondu ne tshikondu; bua nanku ntshivua bua kubukudibua to.\n\n6 Ne biakalua ne wakalua kundi, ne wakangambila mushindu ewu, wamba: Muanetu Yakoba, ndi mukeba bikola mushindu wa kuakula neba; bualu ndi mumvua ne ndi kabidi mumanya ne udi wendakana bikola, uyisha tshiwudi ubikila ne lumu luimpa, anyi diyisha dia Kilisto.\n\n7 Ne udi mupambuisha bangi ba bantu aba mu mushindu ne badi banyangakaja njila muakana wa Nzambi; ne kabena balama mikenji ya Mose idi njila muakana to; ne badi bakudimuna mikenji ya Mose mu dikukuila dia muntu uwudi wamba ne nealua bidimu nkama ya bungi kumpala. Ne mpindiewu mona, mema, Shelema, ndi nkuambila ne etshi tshidi kupenda Nzambi; bualu muntu nansha umua kena mumanya bintu bu ebi to; bualu kena bua kumanya bintu bitshilualua to. Ne ku mushindu ewu Shelema wakakokangana nanyi.\n\n8 Kadi monayi, Mukalenga Nzambi wakapumuina Nyuma wenda mu anyima wanyi, mu mushindu ne ngakamupuwisha mu mêyi enda onsu.\n\n9 Ne ngakamuambila: Udi uvila Kilisto walua anyi? Ne wakamba: bikalaku Kilisto, ntshiakumuvila to; kadi ndi mumanya ne kakuena Kilisto to, ne kavuaku to, anyi kakuikalaku nansha.\n\n10 Ne ngakamuambila: Udi witabuija mifundu anyi? Ne wakamba ne: Eyowa.\n\n11 Ne ngakamuambila: Nanku kuena uyumvua to; bualu bulelela idi ijadika bua Kilisto. Mona, ndi nkuambila ne nansha umua wa bambi kavua mufunda, anyi muamba ku Nyuma kayi muakula bitangila Kilisto ewu to.\n\n12 Ne ebi nki bionsu to—bivua bindeja, bualu ndi mumvua ne mumona; ne bidi kabidi bindeja ku bukola bua Nyuma wa Tshijila; bua nanku, ndi mumanya ne bikalaku kakuyi bupikudi buenzeka bukua bantu bonsu budi ne tshia kujimina.\n\n13 Ne biakalua ne wakangambila: ndeja tshimanyinu tshimua ku bukola ebu bua Nyuma wa Tshijila, kuwudi mumanyina bia bungi nanku.\n\n14 Ne ngakamuambila: Ndi nganyi bua mema kutêta Nzambi bua kukuleja tshimanyinu tshia tshintu tshiwudi mumanya ne tshidi tshilelela? Kadi neutshivila, bualu udi muena diabulu. Nansha nanku, disua dianyi kadienzeki; kadi Nzambi yeya mua kukutûta, atshi tshikala tshimanyinu kûdi ne udi ne bukola, bionsu mu diûlu ne pa buloba; ne kabidi, ne Kilisto nealua. Ne disua dieba, Ô Mukalenga, dienzeka, kadi dianyi to.\n\n15 Ne biakalua ne pamvua mema, Yakoba, muakula mêyi â, bukola bua Mukalenga buakalua pa mutu penda, mu mushindu ne wakapona pa buloba. Ne biakalua ne wakadishibua bua mutantshi wa matuku a bungi.\n\n16 Ne biakalua ne wakambila bantu: Disangishayi pamua malaba, bualu nemfua; pa nanku, ndi njinga kuakula ne bantu kumpala kua mema kufua.\n\n17 Ne biakalua ne malaba, musumba wa bantu uvua musangishibua pamua; ne wakabambila patoka ne wakavila bintu bivuaye mubalongesha, ne wakatonda Kilisto, ne bukola bua Nyuma wa Tshijila, ne disadila dia banjelu.\n\n18 Ne wakabambila patoka, ne uvua mudingibua kudi bukola bua diabulu. Ne wakakula bua ngena, ne bua tshiendelela, ne bua dinyoka dia tshiendelela.\n\n19 Ne wakamba ne: Ndi ntshina ne ndi bua kuikala muenza bubi budi kabuyi bua kubuikidibua to, bualu ndi mushima Nzambi; bualu ndi muvila Kilisto, ne muamba ne ndi ngitabuija mifundu; ne idi bulelela ijadika buenda. Ne bualu ndi mushima Nzambi nanku ndi ntshina bikola ne tshilumbu tshianyi tshidi mua kuikala tshibi tshipita; kadi ndi ntonda kudi Nzambi.\n\n20 Ne biakalua ne pavuaye muamba mêyi â kavua mua kuamba kabidi, ne wakakula moyo.\n\n21 Ne pavua musumba wa bantu mumona ne uvua muakula bintu ebi pavuaye pabuipi ne kukula moyo, bakakema menamena, mu mushindu ne bukola bua Nzambi buakapona kudibu, ne bakatûtshika tô ne bakapona pa buloba.\n\n22 Mpindiewu, tshintu etshi tshivua ntshisankisha mema, Yakoba, bualu mvua mutshilomba kudi Tatu wanyi uvua mu diûlu; bualu uvua mumvua lubila luanyi ne kuandamuna disambila dianyi.\n\n23 Ne biakalua ne ditalala ne dinanga dia Nzambi bivua bipingajibua kabidi munkatshi mua bantu; ne bakakebulula mifundu, ne kabakumvuila kabidi mêyi a muntu mubi ewu kabidi to.\n\n24 Ne biakalua ne mishindu ya bungi ivua milongolodibua bua kupinguluja Bena Lamana ku dimanya dia bulelela; kadi bivua bionsu tshianana, bualu bavua basanka mu mvita ne dimatshisha dia mashi, ne bavua ne lukinu lua tshiendelela kutudi, bana babu. Ne bavua bakeba ku bukola bua biluilu biabu bua batushipa diba dionsu.\n\n25 Bua nanku, bantu ba Nefi bakadikolesha kumpala kuabu ne biluilu biabu, ne ne bukola buabu bonsu, beyemena kudi Nzambi ne lubuebua lua lupandu luabu; bua nanku, bakalua kabidi, batambi ba baluishi babu.\n\n26 Ne biakalua ne mema, Yakoba, ngakabanga kukulakaja; ne miandiku ya bantu aba mikala milamibua pa bitata bikuabu bia Nefi, bua nanku, ndi nshikija miandiku eyi, manyisha ne ndi mufunda bilondeshila ku dimanya dianyi dionsu, ku diamba ne diba diakapita netu, ne kabidi matuku etu a moyo akapita bu mudi mu tshilota buetu, tuetu bikala bantu nkayetu ne bashindama, batambakanyi, bipatshibua ku Yelushalema, baledibua mu mpaji, mu tshipela, ne banyoka kudi bana betu, biakaleleja mvita ne makokangana; bua nanku, tuakadilakana matuku etu onsu.\n\n27 Ne mema, Yakoba, ngakamona ne ndi ne tshia kupueka mu lukita luanyi mu tshitupa tshikesa, bua nanku, ngakambila muananyi wa baluma Enosha: Angata bitata ebi. Ne ngakamuambila bintu bivua muanetu Nefi mumpesha mukenji bua kuenza, ne wakalaya kutumikila bivua ku mikenji. Ne ndi njikija mifundu yanyi pa bitata ebi; mina mifundu idi mikala mikesa; ne ndi ndaya mubadi bua kashidi, ne ditekemena ne bana betu ba bungi nebikala mua kubala mêyi anyi. Bana betu, adieu.\n\n", "enos 1": "[center][font_size=26]Mukanda wa Enosha[/font_size][/center]\n\n[center][font_size=26]Shapita 1[/font_size][/center]\n\n[i]Enosha udi usambila bikola ne udi upeta dilekedibua dia mibi yenda—Dîyi dia Mukalenga didi dilua mu meji enda, dilaya lupandu lua Bena Lamana mu matuku alualua—Bena Nefi bavua bakeba bua kuangatulula Bena Lamana—Enosha udi usanka bua Musungidi wenda. Pabuipi ne 420 k.d.K.[/i]\n\n1 Monayi, biakalua ne mema, Enosha, mumanya tatuanyi ne uvua muntu mululama—bualu bua wakandongesha mu muakulu wenda, ne kabidi mu dikolesha ne didimuisha dia Mukalenga—ne dibeneshibua dikala dîna dia Nzambi wanyi bua nanku—\n\n2 Ne nennuambila bua mvita imvua nayi kumpala kua Nzambi, kumpala kua mema kupeta dilekedibua dia mibi yanyi.\n\n3 Monayi, ngakaya kuasa nyama mu metu; ne mêyi amvua ngumvua tatuanyi wamba misangu mivula bua moyo wa tshiendelela, ne disanka dia bansantu, akadîna menamena mu mutshima wanyi.\n\n4 Ne anyima wanyi uvua ne nzala; ne ngakatua binu kumpala kua Mufuki wanyi, ne ngakabila kudiye mu disambila dia bukitu ne ditendekena bua anyima wanyi; ne dituku dijima ngakabila kudiye; eyowa, ne pakalua butuku ntshivua mbandisha dîyi bikola bua ne difika mu diûlu.\n\n5 Ne kuakalua dîyi kundi, diamba: Enosha, mibi yeba yabuikidibu, ne neubeneshibua.\n\n6 Ne mema, Enosha, mvua mumanya ne Nzambi kavua bua kushima to; bua nanku, dipîla dianyi diakakupudibua.\n\n7 Ne ngakamba: Mukalenga, bidi bienzeka munyi?\n\n8 Ne wakangambila: Amu bua ditabuija dieba mu Kilisto, ûtu kuyi muanji kumvua anyi kumona. Ne bidimu bia bungi nebipita kumpala kua yeya kudileja mu musunyi; ki bualu kayi, ndâku, ditabuija dieba diakupandishi.\n\n9 Mpindiewu, biakalua ne pangakumvua mêyi â ngakabanga kujinga diakalengela dia bana betu, Bena Nefi; bua nanku, ngakapumuna anyima wanyi mujima kudi Nzambi buabu.\n\n10 Ne pantshivua nduangana nanku mu nyuma, monayi, dîyi dia Mukalenga diakalua mu meji anyi kabidi, diamba: Nenkumbula bana benu bilondeshila dinanukila diabu ku dilama dia mikenji yanyi. Ngakabapesha bulaba ebu, ne budi bulaba bua tshijila; ne ntshiena mbutshipa to pa kumbusha bua bubi; bua nanku, nenkumbula bana benu bilondeshila mungakamba; ne disambuka dia mikenji diabu nedikulula ne kanyinganyinga kanyi pa mitu yabu nkayabu.\n\n11 Ne kunyima kua mema, Enosha, mumana kumvua mêyi â, ditabuija dianyi kudi Mukalenga diakabanga kulua kadiyi dinyungana to; ne ngakamusambila ne diditatshisha dia bungi dila bua bana betu, Bena Lamana.\n\n12 Ne biakalua ne kunyima kua mema mumana kusambila ne kuenza mudimu ne dinanukila dionsu, Mukalenga wakangambila: Nenkupesha bilondeshila majinga eba, bualu bua ditabuija dieba.\n\n13 Ne mpindiewu mona, etshi tshivua dijinga dimvua njinga kudiye—ne bikalabi nanku, bua ne bantu banyi, Bena Nefi, bapona mu disambuka mikenji, ne mu mushindu mukuabu babutuka, ne Bena Lamana kabayi babutuka, ne Mukalenga Nzambi anyisha kulama miandiku ya bantu banyi, Bena Nefi; nansha biobi bikala ku bukola bua diboku dienda dia tshijila, bua atuadibua mu amua matuku alualua kudi Bena Lamana, bua, pamuapa, badi bua kupeta lupandu—\n\n14 Bualu mpindiewu ntatu yetu idi tshianana bua kubapinguluja ku ditabuija dilelela. Ne bakaditshipa mu tshiji tshiabu ne, bu biobi bua kukumbana, bavua mua kutushipa, ne kunyangakaja miandiku yetu ne kabidi ngikadilu yonsu ya batatuetu.\n\n15 Bua nanku, mema mumanya ne Mukalenga Nzambi uvua ukumbana kulama miandiku yetu, ngakabila kudiye ne munanunanu, bualu uvua mungambila: Tshintu tshionsu tshiwalomba ne ditabuija, witaba ne neutshipeta mu dîna dia Kilisto, neutshipeta.\n\n16 Ne mvua ne ditabuija, ne ngakabila kudi Nzambi bua alama miandiku; ne wakenza tshipungidi nanyi ne neayituala kudi Bena Lamana mu diba dienda nkayenda.\n\n17 Ne mema, Enosha, mvua mumanya ne nebikala bilondeshila ku tshipungidi tshivuaye muenza; bua nanku anyima wanyi wakikisha.\n\n18 Ne Mukalenga wakangambila: Ba tatueba bakandomba pabu tshintu etshi; ne netshienzeka bilondeshila ku ditabuija diabu; bualu ditabuija diabu divua bu dieba.\n\n19 Ne mpindiewu biakalua ne mema, Enosha, ngakendakana munkatshi mua bantu ba Nefi, mu kuamba ku Nyuma bua malu alualua, ne mu kujadika malu amvua mumvua ne mumona.\n\n20 Ne ndi njadika ne bantu ba Nefi bakakeba ne dinanukila bua kupinguluja Bena Lamana ku ditabuija dilelela kudi Nzambi. Kadi midimu yetu ivua tshianana; lukinu luabu luvua lushindama, ne bavua balombodibua kudi buikadi bubi buabu ne bakalua bena mu tshisuku, ne bena tshikisu, ne bantu bamatshishi ba mashi, buwula ne ditendelela dia mpingu ne bukoya; badia nyama idi idia mikuabu; basomba mu ntenta, ne batambakanyi mu tshipela ne tshiseba tshipi tshisuika ku bimonu biabu ne mitu yabu mikungula; ne tshiabu bumanyi buvua ku dienzela dia difuma, ne kela ka mvita, ne kasuyi. Ne ba bungi ba munkatshi muabu bavua badia amu munyinyi mubishi; ne bavua bakeba misangu yonsu bua kutushipa.\n\n21 Ne biakalua ne bantu ba Nefi bakadima buloba, ne bakakuna mishindu yonsu ya nteta, ne wa bimuma, ne bakamuna bisumbu bia bimuna, ne bisumbu bia nyama ya mishindu yonsu, ne mbuji, ne mbuji ya muitu, ne tubalu tua bungi kabidi.\n\n22 Ne kuvua bambi bapita bungi munkatshi muetu. Ne bantu bavua bantu ba nshingu mîminyina, bena ngumvuilu mukesa.\n\n23 Ne kakuvua tshintu to pa kumbusha mêyi makola mapita, diyisha kuamba ku Nyuma bua mvita, ne makokangana, ne dinyanguka, ne dibavuluija lufu misangu yonsu, ne bula bua tshiendelela, ne bitungu ne bukola bua Nzambi, ne bintu bionsu ebi—kubasonsola misangu yonsu ne kubalama mu ditshina dia Mukalenga. Ndi ngamba kakuvu tshintu tshivua tshipanga bintu ebi to, ne diakula patoka dinena menamena, divua mua kubapandisha kudipueka lubilu mu dibutuka. Ne bilondeshila mushindu ewu ndi mfunda malu abu.\n\n24 Ne ngakamona mvita pankatshi pa Bena Nefi ne Bena Lamana munkatshi mua matuku anyi.\n\n25 Ne biakalua ne ngakabanga kukulakaja, ne bidimu lukama makumi muanda muteketa ne tshitema biakapita katshia ku tshikondu tshiakumbuka tatuetu Lehi ku Yelushalema.\n\n26 Ne ngakamona ne ndi pabuipi ne tshia kupueka mu lukita luanyi, mumana kuenzejibua kudi bukola bua Nzambi bua mema kuyisha dîyi ne kuamba ku Nyuma kudi bantu aba, ne kuakula dîyi bilondeshila bulelela budi mu Kilisto. Ne mvua mubuakula mu matuku anyi onsu, ne mvua musankamu kupita bia pa buloba.\n\n27 Ne katataka ndi nya ku muaba wa tshikishilu tshianyi, kudi Musungidi wanyi; bualu ndi mumanya ne nengikisha munda muenda. Ne ndi nsanka bua dituku diavuala mubidi wanyi wa lufu mubidi udi kawuyi ufua, ne wimana kumpala kuenda; apu nemmona mpala wenda ne disanka, ne neangambila: Luaku kundi, wewa mubeneshibua, kudi muaba muklongoluela mu nzubu wa Tatuanyi. Amena.\n\n", "jarom 1": "[center][font_size=26]Mukanda wa Yaloma[/font_size][/center]\n\n[center][font_size=26]Shapita 1[/font_size][/center]\n\n[i]Bena Nefi badi balama mikenji ya Mose, batekemena ku dilua dia Kilisto, ne balubuluka mu bulaba—Bambi ba bungi badi benza mudimu bua kulama bantu mu njila wa bulelela. Pabuipi ne 399–361 k.d.K.[/i]\n\n1 Mpindiewu monayi, mema, Yaloma, ndi mfunda miaku mikesa bilondeshila ku mukenji wa tatuanyi, Enosha, bua ne bulondanganyi bua bankambua betu buikala bufunda.\n\n2 Ne bu mudi bitata ebi bikala bikesa, ne bu mudi bintu ebi bifunda bua dijinga dia diakalenga dia bana betu Bena Lamana, bua nanku, ndi ne tshia mfunda kakesa; kadi ntshiakufunda bintu bia buambi ku Nyuma kuanyi to, anyi bia mabuluila anyi to. Bualu tshinyi tshindi bua kufunda kupita bivua batatuanyi bafunda? Bualu kabavua babuluila dilongolola dia lupandu anyi? Ndi nnuambila, Eyowa; ne ebi mbikumbanyina.\n\n3 Monayi, bidi bikengedibua bua bia bungi bienzeka munkatshi mua bantu aba, bualu bua bupapa bua mitshima yabu, ne bua dipata dia matshi abu, ne bua bumpofu bua meji abu, ne bua dîminyina dia nshingu yabu; nansha nanku, Nzambi udi ne lusa lupita kudibu, ne kena muanji kubakomba pa mpala wa bulaba to.\n\n4 Ne kudi ba bungi munkatshi muetu badi ne mabuluila a bungi, bualu kabena bonsu ne nshingu mîminyina to. Ne bonsu buabu badi kabayi ne nshingu mîminyina ne badi ne ditabuija, badi mu bobumua ne Nyuma wa Tshijila, udi ujandula kudi bana ba bantu bilondeshila ditabuija diabu.\n\n5 Ne mpindiewu, monayi, bidimu nkama ibidi bikavu bipita, ne bantu ba Nefi bavua bakolakana mu bulaba. Bavua batangila bua kulama mikenji ya Mose ne kujidila dituku dia sabata kudi Mukalenga. Ne kabavua banyanga tshijila; anyi bapenda Nzambi. Ne mikenji ya bulaba ivua mikola menamena.\n\n6 Ne bavua batangalaka mu tshitupa tshinena tshia pa mpala wa bulaba, ne Bena Lamana pabu. Ne bavua bapita bungi kupita muvua Bena Nefi; ne bavua bananga dishipangana ne basua kunua mashi a nyama.\n\n7 Ne biakalua ne bakalua misangu ya bungi kutubunda tuetu, Bena Nefi, bua kuluangana. Kadi bamfumu betu ne balombodi betu bavua bantu bakola mu ditabuija dia Mukalenga; ne bavua balongesha bantu njila ya Mukalenga; bua nanku, tuakakandamena Bena Lamana ne tua kabapatula kula pambelu pa malaba etu, ne tua katuadija kukolesha bimenga bietu, anyi muaba onsu wa bupianyi buetu.\n\n8 Ne tuakavulangana menamena, ne tuakatangalaka pa mpala wa bulaba, ne tuakalua babanji menamena ku ngolo, ne ku mpalata, ne ku bintu bia mushinga mukola, ne mu tshikosu mudimu muimpa wa bantu wa ku bianza wa mabaya, ku nzubu minena, ne ku bikuatshidi bia mudimu, ne kabidi ku biamua bifika ne biamua bia kabanda, ne biamua bia kalabi ne biamua bikolesha, tuenza mishindu yonsu ya biamua bia mudimu bia mushindu onsu bua kudima buloba, ne biluilu bia mvita—eyowa, muketa mutua ku lusongu, ne musaka wa miketa, ne muketa wa dala, ne difuma, ne bulongolodi bonsu bua mvita.\n\n9 Ne badilongolola nanku bua kutuluingana ne Bena Lamana, kabavua batutamba to. Kadi muaku wa Mukalenga wakajadikibua, uvuaye muambila batatuetu wamba: Monsu munualama mikenji yanyi nenulubuluka mu bulaba.\n\n10 Ne biakalua ne bambi ba Mukalenga bakadimuisha bantu ba Nefi, bilondeshila ku dîyi dia Nzambi, ne bobu kabayi balama mikenji to, kadi bapona mu disambuka mikenji, bavua babutuka pa mpala wa bulaba.\n\n11 Bua nanku, bambi, ne bakuidi, ne balongeshi, bakenza mudimu ne dinanukila, basengelela bantu ne bulekelelu bonsu ku dinanukila; mu dilongesha mikenji ya Mose, ne kipatshila kavuayi mifidila; mu dibitabujija dindila dia Mashiya ne kumuitabuja ne nealua bu ukavua mumana kulua. Ne ki mu mushindu ewu uvuabu babalongesha.\n\n12 Ne biakalua ne ku dienza nanku bakabapandisha ku dibutuka pa mpala wa bulaba; bualu bavua bakabatua mu mitshima ne muaku, babasonsola misangu yonsu ku dikudimuna mutshima.\n\n13 Ne biakalua ne bidimu nkama ibidi ne makumi asatu ne muanda mukulu biakapita—ku mushindu wa mvita, ne makokangana, ne matapuluka, bua mutantshi munena wa tshikondu etshi.\n\n14 Ne mema, Yaloma, ntshiena mfunda kupita to, bualu bitata bidi bikesa. Kadi monayi, bana betu, nudi mua kuya ku bitata bikuabu bia Nefi; bualu monayi, munda muabi mudi mukanunyibua miandiku ya mvita yetu, bilondeshila ku mifundu ya bamfumu, anyi yakafundishishabu.\n\n15 Ne ndi mfila bitata ebi mu bianza bia muananyi Omoni, bua bikala bilama bilondeshila mikenji ya batatuanyi.\n\n", "omni 1": "[center][font_size=26]Mukanda wa Omoni[/font_size][/center]\n\n[center][font_size=26]Shapita 1[/font_size][/center]\n\n[i]Omoni, Amalona, Kemishi, Abinadoma, ne Amaleki, muntu ne muntu, badi balama miandiku—Mosiya udi usangana bantu ba Zalahemela, bakaluila ku Yelushalema mu matuku a Sedekiya—Mosiya udi utekibua mfumu wabu—Tunkanunuina tua Muleke mu Zalahemela tuvua tuakasangana Koliantumela, uvua muikala muntu wa ndekelu wa ku Bena Yalede—Mfumu Benyamina udi upingana Mosiya—Bantu badi ne tshia kulambula anyima yabu bu mulambu kudi Kilisto. Pabuipi ne 323–130 k.d.K.[/i]\n\n1 Monayi, biakalua ne mema, Omoni, mupeshibua mukenji kudi tatuanyi, Yaloma, bua mfunda nansha kakesa pa bitata ebi, bua kukuba bulondanganyi buetu—\n\n2 Bua nanku, mu matuku anyi, ndi musua bua numanya ne mvua muluangana bikola ne muela wa mvita bua kuepula bantu banyi, Bena Nefi, bua kabaponyi mu bianza bia bena lukuna babu, Bena Lamana. Kadi monayi, mema muina ndi muntu mubi, ne ntshivua mulama mikandu ne mikenji ya Mukalenga bu mumvua ne tshia kuenza.\n\n3 Ne biakalua ne bidimu nkama ibidi ne makumi muanda muteketa ne bisambombo bikavu bipita, ne tuvua bapeta bikondu bia bungi bia ditalala; ne tuvua bapeta bikondu bia bungi bia mvita mikola ne dimatshisha dia mashi. Eyowa, ne mu tshikosu, bidimu nkama ibidi makumi muanda mukulu ne bibidi biakapita, ne mvua mulama bitata ebi bilondeshila ku mikenji ya batatuanyi; ne ngabiambikidi muananyi Amalona. Ne ngajikiji.\n\n4 Ne mpindiewu mema, Amalona, ndi mfunda bintu bionsu mbindi mfunda, bidi bikala bikesa, mu mukanda wa tatuanyi.\n\n5 Monayi, biakalua ne bidimu nkama isatu ne makumi abidi bivua bipita, ne tshitupa tshibi tshipita tshia Bena Nefi tshivua tshibutuka.\n\n6 Bualu Mukalenga kavua ulekela ne, kunyima kua kubalombola pambelu pa bulaba bua Yelushalema ne kubalama ne kubakuba ku dipona mu bianza bia bena lukuna babu, eyowa, kavua ulekela bua ne mêyi avuaye muambila batatuetu ka’ajadikibu to, wamba ne: Monsu munuapanga kulama mikenji yanyi kanuakulubuluka mu bulaba to.\n\n7 Bua nanku, Mukalenga wakabakumbula ne tshitungu tshinena; kadi, wakepelesha bakana bua kabafu to, kadi wakabapatuisha mu bianza bia bena lukuna babu.\n\n8 Ne biakalua ne ngakafila bitata kudi muanetu wa baluma Kemishi.\n\n9 Mpindiewu mema, Kemishi, ndi mfunda bintu bikesa bindi mfunda, mu mukanda umua ne muanetu wa baluma; bualu monayi, mvua mumona ne mufundu wa ndekelu uvuaye mufunda, ne uvua muwufunda ne tshianza tshienda nkayenda; ne uvua muwufunda mu dituku divuaye mubifila kundi. Ne ki mu mushindu ewu utudi tulama miandiku, bualu bidi bilondeshila ku mikenji ya batatuetu. Ne ngajikiji.\n\n10 Monayi, mema, Abinadoma, ndi muana wa baluma wa Kemishi. Monayi, biakalua ne ngakamona mvita mivula ne makokangana pankatshi pa bantu banyi, Bena Nefi, ne Bena Lamana; ne mema, ne muela wa mvita wanyi nkayanyi, ngakangata mioyo ya Bena Lamana ba bungi mu disungidila dia bana betu.\n\n11 Ne monayi, miandiku ya bantu aba idi mikanunyibua pa bitata bidi bilamibua kudi bamfumu, bilondeshila ku bikondu; ne ntshiena mumanya dibuluila nansha dimua divua kadiyi difunda, anyi buambi; bua nanku, bidi bikumbanyina mbifundibua. Ne ngajikiji.\n\n12 Monayi, ndi Amaleki, muana wa baluma wa Abinadoma. Monayi, nennuambila kakesa bua Mosiya, uvua mubanjibua mfumu mu bulaba bua Zalahemela; bualu, monayi, yeya mumanyisha kudi Mukalenga ne anyema bulaba bua Nefi, ne bonsu bavua basua kumvuila dîyi dia Mukalenga bavua pabu ne tshia kumbuka nenda mu bulaba, kuya mu tshipela—\n\n13 Ne biakalua ne wakenza bilondeshila muvua Mukalenga mumupeshela mukenji. Ne bakumbuka ku bulaba kuyabu mu tshipela, bonsu bakasua kumvuila dîyi dia Mukalenga; ne bakalombodibua ne mayisha ne mambi a bungi. Ne bakadimuishibua misangu yonsu kudi dîyi dia Nzambi; ne bakalombodibua ku bukola bua diboku dienda, kupitshila mu tshipela tô ne pakapuekabu mu bulaba budi bubikidibua ne bulaba bua Zalahemela.\n\n14 Ne bakasangana bamua bantu bavuabu babikila ne Bena Zalahemela. Mpindiewu, kuvua disanka dinena munkatshi mua bantu ba Zalahemela; ne Zalahemela kabidi uvua musanka bikola, bualu Mukalenga uvua mutuma bantu ba Mosiya ne bitata bia kalabi bivua ne miandiku ya Bena Yuda.\n\n15 Monayi, biakalua ne Mosiya wakamanya ne bantu ba Zalahemela bavua bapatuka mu Yelushalema mu tshikondu tshivua Sedekiya, mfumu wa Yuda, bakaya nenda mukuatshibu ku Babulona.\n\n16 Ne bakenza luendu mu tshipela, ne bavua basambuishibua mâyi manena kudi tshianza tshia Mukalenga, mu bulaba buvua Mosiya mubasangana; ne bavua basombamu katshia diba adi.\n\n17 Ne diba divua Mosiya mubasangana, bavua balua bapita bungi menamena. Kadi, bavua bapeta mvita ya bungi ne makokangana makola, ne bavua bafua ku muela wa mvita ku tshikondu ne tshikondu; ne muakulu wabu ukavua munyanguka; ne kabavua balua ne miandiku to; ne bavua bavila kuikala kua Mufuki wabu; ne nansha Mosiya, anyi bantu ba Mosiya kabavua mua kubumvua to.\n\n18 Kadi biakalua ne Mosiya wakenzeja ne balongeshibua muakulu wenda. Ne biakalua ne bamana kulongeshibua muakulu wa Mosiya, Zalahemela wakalonda bulondanganyi bua batatuenda, bilondeshila, mvulukilu wenda; ne bidi bifunda, kadi kabiyi pa bitata ebi to.\n\n19 Ne biakalua ne Bena Zalahemela, ne Bena Mosiya, bakadisanga pamua; ne Mosiya wakasungudibua bua kuikala mfumu wabu.\n\n20 Ne biakalua ne mu matuku a Mosiya, kuvua dibua dinena divua nadi kudiye ne mikanunu pa mutu padi; ne wakandamuna miakulu ya mikanunu ku dipa ne bukola bua Nzambi.\n\n21 Ne ivua ne mulubu wa umua muntu muena dîna dia Koliantumela, ne ba ku bantu benda bavua bashipibua. Ne bantu ba Zalahemela basangana Koliantumela; ne wakasomba nabu bua mutantshi wa ngondu tshitema.\n\n22 Ivua kabidi yamba imua miaku idi mitangila batatuenda. Ne baledi benda ba kumpala bakaluila ku kaleya, diba divua Mukalenga mubuejakaja muakulu wa bantu; ne tshiji tshia Mukalenga tshiakabakuata bilondeshila ku bitungu bienda, bidi bikala bilulama; ne mifuba yabu idi mitangalajibua mu bulaba bua ku node.\n\n23 Monayi, mema, Amaleki, mvua muledibua mu matuku a Mosiya; ne mvua muikala ne moyo bua kumona lufu luenda; ne Benyamina, muanenda wa baluma, udi ukôkesha pa muaba wenda.\n\n24 Ne monayi, mvua mumona, mu matuku a mfumu Benyamina, mvita mikola ne dimatshisha dia mashi dia bungi munkatshi mua Bena Nefi ne Bena Lamana. Kadi monayi, Bena Nefi bakabatamba bukola; eyowa, mua ne mfumu Benyamina wakabapatula mu mu bulaba bua Zalahemela.\n\n25 Ne biakalua ne ngakatuadija kulua mununu; ne, ntshiyi ne ndelanganyi, ne mumanya ne mfumu Benyamina udi muntu mululama kumpala kua Mukalenga, bua nanku, ne mfila bitata ebi kudi ya, ndomba bantu bonsu bua kulua kudi Nzambi, Wa Tshijila wa Isalele, ne bua kuitabuija kua buambi ku Nyuma, ne kua mabuluila, ne kua disadila dia banjelu, ne kua dipa dia kuakula miakulu, ne kua dipa dia kuandamuna miakulu, ne kua bionsu bidi bimpa; bualu kakuena tshidi tshimpa amu tshiotshi tshiluila kudi Mukalenga; ne tshidi tshibi tshiluila kudi diabulu.\n\n26 Ne mpindiewu, bana betu bananga, ndi njinga bua nulua kudi Kilisto, udi Wa Tshijila wa Isalele, ne nupeta lupandu luenda, ne bukola bua disungila dienda. Eyowa, luayi kudiye, ne lambulayi anyima yenu mijima bu mulambu kudiye, ne tungunukayi mu dijila ne disambila, ne nanukilayi tô ne ku ndekelu; ne bu mudi Mukalenga ne moyo, ne nenupandishibua.\n\n27 Ne mpindiewu, ndi njinga kuakula kakesa bua bamua bangi bakabanda mu tshipela bua kupingana ku bulaba bua Nefi; bualu kuvua tshisumbu tshinena tshiakajinga kuasa mu bulaba bua bupianyi buabu.\n\n28 Bua nanku, bakabanda mu tshipela. Ne bumuvua mulombodi wabu muikala muntu muena bukola ne makanda, ne muntu wa nshingu muiminyina, bua nanku wakabangisha dikokangana munkatshi muabu; ne bakashipibua bonsu, mu tshipela, pa kumbusha makumi atanu, ne bakapingana kabidi ku bulaba bua Zalahemela.\n\n29 Ne biakalua ne bakangata kabidi bakuabu mu bungi bunena, ne bakangata kabidi luendu luabu mu tshipela.\n\n30 Ne mema, Amaleki, mvua ne muanetu wa baluma, wakaya penda nabu; ne tshitu mumvua lumu luabu katshia. Ne ndi pabuipi ne kulala mu lukita luanyi; ne bitata ebi bidi biwula ntenta. Ne ngajikiji kuakula kuanyi.\n\n", "w-of-m 1": "[center][font_size=26]Miaku ya Molomo[/font_size][/center]\n\n[center][font_size=26]Shapita 1[/font_size][/center]\n\n[i]Molomo udi ukosolola bitata binena bia Nefi—Udi wela bitata bikesa ku bikuabu bitata—Mfumu Benyamina udi ushikika ditalala mu bulaba. Pabuipi ne 385 p.d.K.[/i]\n\n1 Ne mpindiewu, mema, Molomo, muikala pabuipi ne kufila miandiku imvua muikala ngenza mu bianza bia muananyi wa baluma Moloni, monayi mvua mumona pabuipi ne dibutuka dionsu dia bantu banyi, Bena Nefi.\n\n2 Ne bikadi bidimu nkama ya bungi kunyima kua dilua dia Kilisto pandi mfila miandiku eyi mu bianza bia muananyi wa baluma; ne ndi ngela meji ne neamona dibutuka dionsu dia bantu banyi. Kadi Nzambi anyisha bua ashala ne moyo kunyima kuabu, bua afunda kakesa bibatangila, ne kakesa bitangila Kilisto, bua pamuapa bibapesha tshipeta tshimpa dikuabu dituku.\n\n3 Ne mpindiewu, ndi ngakula kakesa bua bimvua mufunda; bualu kunyima kua mema mufunda tshikosu tshia ku bitata bia Nefi, tô ne ku bumfumu bua mfumu Benyamina ewu, uvua Amaleki mutela, mvua mukeba munkatshi mua miandiku ivua mifidibua mu bianza bianyi, ne ngakapeta bitata ebi, bivua bikala ne mulubu mukesa wa bambi ewu, kumbukila kudi Yakoba tô ne ku bumfumu bua mfumu Benyamina ewu, ne kabidi miaku ya bungi ya Nefi.\n\n4 Ne malu adi pa bitata ebi adi ansankisha, bualu bua mambi a dilua dia Kilisto; ne batatuanyi bavua bamanya ne a bungi awu akavua makumbajibua; eyowa, ne ndi panyi mumanya ne bu mukadi malu a bungi avua mambibua ku Nyuma bitutangila tô ne ku dituku edi avua makumbajibua, ne onsu alua kunyima kua dituku edi bushuwa adi ne tshia kuenzeka—\n\n5 Pananku, ngasungudi malu â, bua kujikijapu miandiku yanyi, tshishadi tshina tshia miandiku yanyi tshingangatshila ku bitata bia Nefi; ne ntshiena nansha mua kufunda tshitupa tshia lukama tshimua tshia malu a bantu banyi to.\n\n6 Kadi monayi, nengangata bitata ebi, bidi bikala ne mambi ne mabuluila â, ne nembiteka pamua ne tshishadi tshia miandiku yanyi, bualu bia disungula kundi; ne ndi mumanya ne nebikala bia disungula kudi bana betu.\n\n7 Ne ndi ngenza nanku bua kipatshila ka meji; bualu ki tshidi tshinnungena, bilondeshila ngenzelu wa Nyuma wa Mukalenga udi mundi. Ne mpindiewu, ntshiena mumanya bintu bionsu to; kadi Mukalenga udi mumanya bintu bionsu bidi ne tshia kulua; bua nanku, udi wenza munda muanyi bua kuenza bilondeshila disua dienda.\n\n8 Ne disambila dianyi kudi Nzambi didi ditangila bana betu, ne badi mua kulua kabidi ku dimanya dia Nzambi, eyowa, disungila bua Kilisto, bua bikala kabidi bantu basanguluka.\n\n9 Ne mpindiewu, mema, Molomo, ndi ntungunuka kujikija miandiku yanyi, indi ngangata ku bitata bia Nefi; ne ndi mbienza bilondeshila dimanya ne ngumvuilu udi Nzambi mumpesha.\n\n10 Bua nanku, biakalua ne kunyima kua Amaleki mumana kufila bitata ebi mu bianza bia mfumu Benyamina, wakabiangata ne wakabiteka ne bitata bikuabu, bivua ne miandiku ivua mifidibua kudi bamfumu, ku tshikondu ne tshikondu, tô ne ku matuku a mfumu Benyamina.\n\n11 Ne bivua bifila kubangila kudi mfumu Benyamina, ku tshikondu ne tshikondu tô ne muvuabi bipona mu bianza bianyi. Ne mema, Molomo, ndi nsambila Nzambi bua bikubibua kubangila mpindiewu tô ne to. Ne ndi mumanya ne nebikala bikuba; bualu kudi malu manena mafundamu, bilondeshilawu bantu banyi ne bana babu nebalumbuluishibua mu dituku dinena ne dia ndekelu, bilondeshila dîyi dia Nzambi didi difunda.\n\n12 Ne mpindiewu, bitangila mfumu Benyamina ewu—uvua ne amua makokangana munkatshi mua bantu benda nkayenda.\n\n13 Ne biakalua kabidi ne misumba ya basalayi ya Bena Lamana yakapatuka mu bulaba bua Nefi, bua kuluisha bantu benda. Kadi monayi, mfumu Benyamina wakasangisha misumba yenda ya basalayi pamua, ne wakabakandamena; ne wakaluangana ne bukola bua diboku dienda nkayenda, ne muela wa mvita wa Labana.\n\n14 Ne mu makanda a Mukalenga bakakokangana ne bena lukuna babu, tô ne pavuabu bashipa binunu bia bungi bia Bena Lamana. Ne biakalua ne bakakokangana ne Bena Lamana tô ne pavuabu babipata mu malaba a bupianyi buabu onsu.\n\n15 Ne biakalua ne kunyima kua kuikala ne ba Kilisto ba mafi, ne mikana yabu ivua mikangibua, ne bobu banyokibua bilondeshila mibi yabu;\n\n16 Ne kunyima kua kuikala ne bambi ba mafi, ne bayishi ne balongeshi ba mafi munkatshi mua bantu, ne ne bonsu aba banyokibua bilondeshila mibi yabu; ne kunyima kua kuikala ne makokangana ne matapuluka a bungi bua kuya kudi Bena Lamana, monayi, biakalua ne mfumu Benyamina, ne diambuluisha dia bambi bansantu bavua munkatshi mua bantu benda—\n\n17 Bualu monayi, mfumu Benyamina uvua muntu munsantu, ne uvua mukôkesha bantu benda mu buakana; ne kuvua bantu bansantu ba bungi mu bulaba, ne bavua bamba dîyi dia Nzambi ne bukola ne ne bukôkeshi; ne bavua bakula mêyi matua bualu bua dîminyina dia nshingu dia bantu—\n\n18 Pananku, ne diambuluisha dia aba, mfumu Benyamina, ku dikuata dia mudimu ne bukitu bua mubidi wenda bonsu ne bukôkeshi bua anyima wenda mujima, ne bambi kabidi, wakashikika kabidi ditalala mu bulaba.\n\n", "mosiah 1": "[center][font_size=26]Mukanda wa Mosiya[/font_size][/center]\n\n[center][font_size=26]Shapita 1[/font_size][/center]\n\n[i]Mfumu Benyamina udi ulongesha bana benda muakulu ne mambi a batatuabu—Ntendelelu wabu ne nshidimukilu wabu bivua bikubibua bua bualu bua miandiku ivua milamibua pa bitata bishilangana—Mosiya wasungidibu bu mfumu ne wapeshibua bulami bua miandiku ne bintu bikuabu. Pabuipi ne 130–124 k.d.K.[/i]\n\n1 Ne mpindiewu kakuvua kabidi dikokangana mu bulaba bujima bua Zalahemela, munkatshi mua bantu bonsu bavua ba mfumu Benyamina, bua ne mfumu Benyamina uvua ne ditalala ditungunuka mu matuku enda onsu avua mashala.\n\n2 Ne biakalua ne wakapeta bana ba baluma basatu; ne wakabapesha mêna a Mosiya, ne Helolume, ne Helamana. Ne wakenzeja ne balongeshibua muakulu onsu wa batatuenda, nanku bua balua bantu ba ngumvuilu; ne bua bamanya bitangila mambi avua mamba mukana mua batatuabu, avua mabapesha ku tshianza tshia Mukalenga.\n\n3 Ne wakabalongesha kabidi bitangila miandiku ivua mikanunyibua pa bitata bia kalabi, wamba: Bana banyi ba baluma, ndi musua ne nuvuluka ne bu kabuyi bikala bua bitata ebi, bidi ne miandiku eyi ne mikenji eyi, tuvua ne tshia kuikala bashala mu dipanga dia meji, nansha mu tshikondu etshi, katuyi bamanya malu masokoka a Nzambi to.\n\n4 Bualu kakuvua mushindu bua tatuetu, Lehi, kuvuluka bintu bionsu ebi, bua kubilongesha bana benda, pa kumbusha bikala bua diambuluisha dia bitata ebi; bualu yeya uvua mulongeshibua mu muakulu wa Bena Ejipitu uvua mua kubala mikanunu eyi, ne kuyilongesha bana benda, nanku bua bavua mua kuyilongesha kudi bana babu, ne nanku bakumbaja mikenji ya Nzambi, mena tô ne ku tshikondu etshi.\n\n5 Ndi nnuambila, bana banyi, ne bu kabuyi bua bintu ebi, bivua bikala bilama ne bikuba kudi tshianza tshia Nzambi, bua tuetu kubala ne kumvua malu masokoka enda, ne tuetu kuikala ne mikenji yenda diba dionsu ku mesu etu, ne nansha batatuetu bavua bua kushinguluka mu dipanga dia ditabuija, ne tuvua bua kuikala bu mudi bana betu, Bena Lamana, badi kabayi bamanya tshintu bitangila bintu ebi to, anyi mena kabena babitabuija padibu babalongeshabi to, bua ngikadilu ya batatuabu, idi kayiyi miakana to.\n\n6 Ô bana banyi ba baluma, ndi musua ne nuvuluka ne mêyi â adi malelela, ne kabidi miandiku eyi idi milelela. Ne monayi, kabidi bitata bia Nefi, bidi ne miandiku ne mêyi a batatuetu katshia ku tshikondu tshiakumbukabu ku Yelushalema tô ne mpindiewu, ne bidi bilelela; ne tudi mua kumanya bushuwa buabi bualu tudi nabi ku mesu etu.\n\n7 Ne mpindiewu, bana banyi ba baluma, ndi musua ne nuvuluka bua kubikebulula ne dinanukila bua nupetamu tshipeta tshimpa; ne ndi musua bua nulama mikenji ya Nzambi, bua numona mua kulubuluka mu bulaba bilondeshila milayi ivua Mukalenga mulaya batatuetu.\n\n8 Ne mfumu Benyamina wakalongesha bana benda ba baluma bintu bikuabu bia bungi, bivua kabiyi bifunda mu mukanda ewu.\n\n9 Ne biakalua ne kunyima kua mfumu Benyamina mujikija kulongesha bana benda ba baluma, ne mulua mununu, ne wakamona ne uvua ne tshia kuya katataka ku njila bantu bonsu; bua nanku, wakela meji ne bivua bikengedibua ne ambikila umua wa bana benda ba baluma bukalenga.\n\n10 Bua nanku wakavuija Mosiya kumpala kuenda; ne â adi mêyi akamuambilaye, wamba: Muananyi wa baluma, ndi musua ne wenza dimanyisha mu bulaba bonsu ebu mu bantu bonsu aba, anyi bantu ba Zalahemela, ne bantu ba Mosiya badi basomba mu bulaba, nanku bua badisangisha pamua; bualu malaba nemmanyisha bantu banyi aba ku mukana muanyi nkayanyi ne udi mfumu ne mukôkeshi pa bantu aba, bavua Mukalenga Nzambi wetu mutupesha.\n\n11 Ne menamena kabidi, ne mpesha bantu aba dîna, bua nanku bikala basunguludibua kupita bantu bonsu bavua Mukalenga Nzambi mupatula mu bulaba bua Yelushalema; ne ndi ngenza nanku bualu bavua bantu bananukidi mu dilama dia mikenji ya Mukalenga.\n\n12 Ne ndi mbapesha dîna didi kadiyi mua kukupudibua nansha, pa kumbusha ku disambuka dia mikenji.\n\n13 Eyowa, ne menamena kabidi, ndi ngamba kunudi, ne biapona bantu abu basuibua bikola kudi Mukalenga mu disambuka mikenji, ne kulua bantu babi ne ba masandi, Mukalenga neabafila, nanku bua balua bateketa bu mudi bana babu; ne kakubakuba kabidi ku bukola buenda budi kabuyi kufuanyikija ne bua dikema, bu mudiye mukuba batatuetu tô ne apa to.\n\n14 Bualu ndi nkuambila ne, bu yeya kayi môlola diboku dienda bua kukuba batatuetu to, bavua ne tshia kupona mu bianza bia Bena Lamana, ne kulua kukenga bua lukinu luabu.\n\n15 Ne biakalua ne kunyima kua mfumu Benyamina mujikija kuambila muanenda mêyi â, wakamupesha bujitu bua malu onsu a bukalenga.\n\n16 Ne menamena kabidi, wakamupesha kabidi bujitu bua miandiku ivua mikanunyibua pa bitata tshiamua tshia kalabi ne kabidi bitata bia Nefi; ne kabidi, muela wa mvita wa Labana, ne dibulungu, anyi tshileji njila, tshiakalombola batatuetu mu tshipela, tshivua tshilongolola kudi tshianza tshia Mukalenga bua bamona mua kolombodibua kuditshi, muntu yonsu bilondeshila ntema ne dinanukila bivuabu bafila kudiye.\n\n17 Bua nanku, bu muvuabu kabayi ne lulamatu to kabakalubuluka anyi kuya kumpala mu luendu luabu to, kadi bavua bapingajibua panyima, ne badikebela dibungama dia Nzambi; ne bua nanku, bavua batûtshibua ne tshiyola ne ntatu mikola, bua kubasonsola ku divuluka dia mudimu wabu.\n\n18 Ne mpindiewu, biakalua ne Mosiya wakaya ne kuenza muakamupeshela tatuenda mikenji, ne wakamanyisha bantu bonsu bavua mu bulaba bua Zalahemela, nanku bua badisangisha pamua, bua kubanda ku ntempelo bua kumvua mêyi abambila tatuenda.\n\n", "mosiah 2": "[center][font_size=26]Shapita 2[/font_size][/center]\n\n[i]Mfumu Benyamina udi wakula kumpala kua bantu benda—Udi ulonda bujalama, dipanga dia kansungansunga, ne bulombodi bua nyuma mu bumfumu buenda—Udi ubabela bua kusadila Mfumu wabu wa mu Diûlu—Badi batombokela Nzambi nebakenga ne dipampakana bu kapia kadi kakayi kajima to. Pabuipi ne 124 k.d.K.[/i]\n\n1 Ne biakalua ne kunyima kua Mosiya mumana kuenza muvua tatuenda mumutuma, ne mumana kuenza dimanyisha mu bulaba bonsu, bua bantu badisangisha pamua mu bulaba bonsu, bua babanda ku ntempelo bua kumvua mêyi abambila mfumu Benyamina.\n\n2 Ne kuvua bantu ba bungi, ba bungi mena ne kabavua ba bababala to; bualu bavua bavulangana menamena ne batanta bikola mu bulaba.\n\n3 Ne bakangata banabuta ba mu bisumbu bia bimuna biabu, bua balambula dilambula ne milambu miôsha bilondeshila ku mikenji ya Mose;\n\n4 Ne kabidi bua bela tuasakidila kudi Mukalenga Nzambi wabu, wakabapatula mu bulaba bua Yelushalema, ne wakabapatuisha mu bianza bia bena lukuna babu, ne wakasungula bantu balulama bua kuikala balongeshi babu, ne kabidi muntu mululama bua kuikala mfumu wabu, wakashikika ditalala mu bulaba bua Zalahemela, ne wakabalongesha mua kulama mikenji ya Nzambi, bua basanka ne bawula ne dinanga kudi Nzambi ne bantu bonsu.\n\n5 Ne biakalua ne pakabandabu ku ntempelo, bakâsa ntenta yabu ku mpenga yonsu, muntu yonsu bilondeshila ku dîku dienda, dikala ne mukaji wenda, ne bana benda ba baluma, ne bana benda ba bakaji, ne bana babu ba baluma, ne bana babu ba bakaji, kubangila ku muana wa kumpala tô ne ku muana wa mukala, ne dîku dionsu dikala ditapuluka kudi dikuabu.\n\n6 Ne bakâsa ntenta yabu ku mpenga ya ntempelo yonsu, muntu yonsu muikala ne tshibi tshia ntenta wenda tshitangila ku ntempelo, nanku bua basomba mu ntenta yabu ne bumvua mêyi abambila mfumu Benyamina;\n\n7 Bu muvua musumba wa bantu muikala munena bikola mfumu Benyamina kavua mua ku balongesha bonsu munda mua bimanu bia ntempelo to, ki bualu kayi wakashisha kaleya, nanku bua bantu benda bumvua mêyi abambilaye.\n\n8 Ne biakalua ne wakabanga kuakula kudi bantu benda muimanyina pa kaleya; ne kabavua bonsu mua kumvua mêyi enda to bua bunena bua musumba wa bantu; bua nanku wakafundisha mêyi akakulaye ne waka’atumisha kudi bonsu bavua kabayi bumvua dîyi dienda to, bua bapeta pabu mêyi enda.\n\n9 Ne â adi mêyi akakulaye ne akafundishaye, wamba: Bana betu, nuenu bonsu badi badisangisha pamua, nuenu badi mua kumvua mêyi anyi anganuambila lelu ewu; bualu ntshiena munupesha mukenji bua nulua apa bua kupeja mêyi anganuambila to, kadi bua nuteleja kundi, ne nunzulula matshi enu bua numvua, ne mitshima yenu bua numvua, ne meji enu bua malu masokoka a Nzambi abuludibua ku mesu kuenu.\n\n10 Ntshiena munupesha mukenji bua nulua apa bua nuenu kuntshina to, anyi bua nuela meji ne mema muina ndi mupita muntu wa tshifuaka to.\n\n11 Kadi ndi bu nuenu mena, muikala ne mateketa a mubidi ne a meji a mishindu yonsu; kadi ndi musungudibua kudi bantu aba, ne mujididibua kudi tatuanyi, ne mulekedibua kudi tshianza tshia Mukalenga bua ngikala mukôkeshi ne mfumu pa bantu aba; ne tuvua balamibua ne bakubibua ku makanda enda adi kabuyi mua kufuanyikija, bua kunusadila ne makanda onsu, meji ne bukola bonsu budi Mukalenga mumpesha.\n\n12 Ndi nnuambila ne bu mumvua mulekedibua bua kupitshisha matuku anyi mu disadila dienu, nansha tô ne lelu, ne ntshiena mukeba ngolo anyi mpalata anyi mabanji a mushindu nansha umua kunudi;\n\n13 Ntshivua nansha mulekela bua nuedibua mu buloku, anyi nukuatanganayi bapika, anyi nushipa, anyi nuangata bintu bia bantu ku bukola, anyi nuiba, anyi nuenda masandi to; anyi ntshivua nansha mulekela bua nuenza bubi nansha bua mushindu umua to, ne mvua munulongesha ne nulama mikenji ya Mukalenga, mu bintu bionsu bivuaye munuelela mukenji—\n\n14 Ne mema mena, nkayanyi, ngakuatshi mudimu ne bianza bianyi nkayanyi bua nnusadila, ne bua ne kanunemeshibua ne bujitu bua bitadi, ne bua ne tshintu katshinuluidi tshivua lutatu bua kuambula—ne bua bintu bionsu ebi bindi muamba, nuenu nkayenu nudi bajadiki lelu ewu.\n\n15 Kabidi, bana betu, ntshiena muenza bintu ebi bua mema kuditambisha to, anyi ntshiena nnuambila bintu ebi bua kunubanda to; kadi ndi nnuambila bintu ebi bua numanya ne ndi mua kuimana ne meji matalala kumpala kua Nzambi lelu ewu.\n\n16 Monayi, ndi nnuambila ne bualu mvua munuambila ne mvua mupitshisha matuku anyi mu disadila dienu, ntshiena musua kuditambisha to, bualu mvua amu mu disadila dia Nzambi.\n\n17 Ne monayi, ndi nnuambila malu â bua ne nupeta lungenyi; bua nulonga ne panudi mu mu disadila dia bakuenu, nudi amu mu disadila dia Nzambi wenu.\n\n18 Monayi, nudi numbikila mfumuenu; ne bu mema, unudi nubikila mfumu wenu, ndi ngenzelangana mudimu bua kunusadila, nanku kanuena mua kuenzelangana mudimu bua kusadilangana anyi?\n\n19 Ne monayi kabidi, bu mema, unudi nubikila mfumu wenu, udi mupitshisha matuku anyi mu disadila dienu, ne kadi muikala amu mu disadila dia Nzambi, ndi nkumbana kusakidila kuenu, Ô bu munudi ne bua kusakidila Mfumu wenu wa mu diûlu!\n\n20 Ndi nnuambila, bana betu, ne bu nuenu bela tuasakidila tonsu ne butumbi budi anyima wenu mujima muikala ne bukola bua kuikala nabu, kudi Nzambi awu uvua munufuka, ne uvua munulama ne munukuba, ne uvua munusankisha, ne muanyisha ne nuikala ne ditalala pankatshi pa muntu ne muenenda—\n\n21 Ndi nnuambila ne bu nuenu bamusadila yeya uvua munufuka kumbukila ku mbangilu, ne udi unukuba ku dituku ne ku dituku, unusombesha mupuya, bua nuikala ne moyo ne nuenda ne nuenza bilondeshila ku disua dienu nkayenu, ne mena unuambuluisha ku musangu ne ku musangu—Ndi ngamba, bu nuenu bamusadila ne anyima yenu yonsu nutshidi amu basadidi balembakana.\n\n22 Ne monayi, tshionsu tshidiye unulomba tshidi kulama kua mikenji yenda; ne uvua munulaya ne bu nuenu mua kulama mikenji yenda nenulubuluka mu bulaba; ne katu ukudimuka ku mêyi avuaye muamba kashidi; bua nanku, panuikala nulama mikenji yenda neanubenesha ne ne anulubuluja.\n\n23 Ne mpindiewu, diambedi, uvua munufuka, ne munuanyishila ne nuikala ne mioyo, ki bua tshinyi nudi ne dibanza kudiye.\n\n24 Ne tshibidi, udi ulomba ne nuenza bu mudiye nuelela mukenji; ki bua tshinyi nuenu batumikila, udi unubenesha katataka; ne bua nanku wakanufuta. Ne nutshidi ne dibanza kudiye, ne nudi, ne nenuikala, bua kashidi ne kashidi; pa nanku, nudi nuditambisha bua tshinyi?\n\n25 Ne mpindiewu ndi ngebeja, nudi mua kuamba ne nudi ne tshintu nansha tshimua ku bokola buenu nkayenu anyi? Ndi nuandamuna, Nansha. Kanuena mua kuamba ne nudi nansha diatshimua ne lupuishi lua mu buloba to; kadi nuvua nuvua bafuka ne lupuishi lua mu buloba; kadi monayi, ludi luenda yeya wakanufuka.\n\n26 Ne mema, mena mema, unudi nubikila ne mfumuenu, ntshiena mulenga kunupita to; bualu ndi panyi wa ku lupuishi. Ne nudi numona ne ndi mukulakaja, ne ndi pabuipi ne kupingaja mubidi wa tshifuaka ewu kudi mamu wawu buloba.\n\n27 Bua nanku, bu mungakanuambila ne mvua munusadila, ndi ngenda ne meji matalala kumpala kua Nzambi, nansha mena diba edi ndi munusangishisha nkayenu pamua, bua ntshipidi to, ne bua mashi enu ka’ikadi kundi, pangimana bua kulumbuluishibua kudi Nzambi bua bintu bivuaye mungelela mukenji buenu.\n\n28 Ndi nnuambila ne ndi munusangishisha nkayenu pamua bua ngumbusha mashi enu ku bilamba bianyi, diba edi pandi pabuipi ne kupueka mu lukita luanyi, bua mpuekamu ne ditalala, ne nyuma wanyi udi kayi ufua asambakena ne bisumbu bia bimbi ba misambu mûlu mu kuimba butumbi bua Nzambi mululama.\n\n29 Ne menamena kabidi, ndi nnuambila ne ndi munusangishisha nkayenu pamua, bua numanyisha ne ntshiena mua kuikala kabidi mulongeshi wenu, anyi mfumu wenu to;\n\n30 Bualu nansha mpindiewu, mubidi wanyi onsu udi uzakala menamena pandi ngidikija kuakula nenu; kadi Mukalenga Nzambi udi unkuatshisha, ne uvua mundekela ne ngakula kunudi, ne uvua mumpesha mukenji bua nnumanyisha lelu ewu, ne muananyi wa baluma Mosiya udi mfumu ne mukôkeshi pa mutu penu.\n\n31 Ne mpindiewu, bana betu, ndi musua ne nuenza bu munuvua benza tô ne mpindiewu. Bu mu munuvua balama mikenji yanyi, ne kabidi mikenji ya tatuanyi, ne nuvua balubuluka, ne nuvua bepula ku dipona mu bianza bia bena lukuna benu, momumua nuenu balama mikenji ya muananyi wa baluma, anyi mikenji ya Nzambi yanupeshaye, nenulubuluka mu bulaba, ne bena lukuna benu kabakuikala ne makanda kunudi to.\n\n32 Kadi, Ô bantu banyi, dimukayi tshianana dikokangana nedijuka munkatshi muenu, ne nuitaba bua kutumikila nyuma mubi, uvua tatuanyi Mosiya muamba.\n\n33 Bualu monayi, kudi diakabi diela kudi muntu udi witaba bua kutumikila nyuma awu; bualu bu yeya muitaba bua kumutumikila, ne ushala ne ufua ne mibi yenda, yeya udi unua dipîshibua bua anyima wenda nkayenda; bualu dienda difutu didiyi upeta ndinyoka dia kashidi, bu muvuaye musambuka mikenji ya Nzambi kushilangana ne dimanya dienda nkayenda.\n\n34 Ndi nnuambila, ne kakuena umua munkatshi muenu, pa kumbusha bana benu bateketa bavua kabayi balongesha bintu ebi to, kadi nudi bamanya ne nudi ne tshiendelela ne dibanza kudi Tatuenu wa mu diûlu, bua kumupingajila bionsu binudi nabi ne binudi; ne bavua kabidi balongesha ne miandiku idi ne mambi avua makula kudi bambi bansantu, nansha tô ne ku tshikondu tshiakumbuka tatuetu, Lehi, ku Yelushalema;\n\n35 Ne kabidi, bionsu abi bivua biakula kudi batatuetu tô ne mpindiewu. Ne monayi, kabidi, bakakula abi bivua bibelela mukenji kudi Mukalenga; bua nanku, bidi bilulama ne bilelela.\n\n36 Ne mpindiewu, ndi nnuambila, bana betu, ne kunyima kua nuenu bamanya ne balongeshibua bintu bionsu ebi, bu nuenu basambuka mikenji ne benda kushilangana ne biakakudibua, bua nuenu kudiumbusha kudi Nyuma wa Mukalenga, bua kikadi ne muaba munda muenu bua kunulombola mu njila ya lungenyi bua kunubenesha, kunulubulula, ne kunukuba—\n\n37 Ndi nnuambila, ne muntu udi wenza nanku, yeya udi utombokela Nzambi patoka; bua nanku udi witaba kutumikila nyuma mubi, ne ulua muena lukuna wa buakana bonsu; bua nanku, Mukalenga kena ne muaba munda muenda, bualu kena usomba mu ntempelo idi kayiyi ya tshijila to.\n\n38 Bua nanku muntu awu yeya kayi mukudimuna mutshima wenda to, ne yeya mushala muena lukuna wa Nzambi ne yeya mufua nanku, milombu ya bululama bua Nzambi neibisha anyima wenda udi kayi ufua ku dimanya dilelela dia dipîla dienda nkayenda, didi dimupingaja panyima kumpala kua Mukalenga, ne didi diwuja munda muenda ne dipîla, ne dikenga, ne dipampakana, bidi bu kapia kadi kakayi kajima, ka ndimi idi ibanda mûlu bua kashidi ne kashidi.\n\n39 Ne mpindiewu ndi nnuambila ne lusa kaluena ne bunema pa mutu pa muntu awu to; bua nanku dinyoka dienda dia ndekelu didi dia kukenga mpaji kayiyi ijika nansha.\n\n40 Ô, nuenu bantu bonsu bakulumpa, ne nuenu kabidi bansongaluma, ne nuenu bana bakesa badi mua kumvua mêyi anyi, bualu ndi munuambila patoka bua numvua, ndi nsambila bua nubika bua kuvuluka mushindu mubi mupita wa bobu bavua bapona mu disambuka dia mikenji.\n\n41 Ne menamena kabidi, ndi musua bua nuela meji bua ngikadilu mubeneshibua ne wa musangelu wa badi balama mikenji ya Nzambi. Bualu monayi, badi babeneshibua mu bintu bionsu, bia mubidi ne bia nyuma; ne biashalabu ne lulamatu ne ku ndekelu nebakididibua mu diûlu, nanku bua basombamu ne Nzambi mu ngikadilu wa disanka didi kadiyi dijika tshiendelela. Ô vulukayi, vulukayi ne bintu ebi bidi bilelela; bualu Mukalenga Nzambi uvua mubiamba.\n\n", "mosiah 3": "[center][font_size=26]Shapita 3[/font_size][/center]\n\n[i]Mfumu Benyamina udi utungunuka ne kuakula kuenda—Mukalenga wa Bukola Bonsu neasadila munkatshi mua bantu mu tshitanda tshia dîma—Mashi neapatuka mu kasosu konsu ka mubidi pakapikulaye bua mibi ya ba pa buloba—Lupandu ludi luluila amu ku dîna dienda—Bantu badi mua kulekela bumuntu bua panu ne kulua Bansantu ku njila wa Mulambu wa Mashi a Tshijila—Mpaji ya bantu babi neikala bu dijiba dia kapia ne nsufulu. Pabuipi ne 124 k.d.K.[/i]\n\n1 Ne kabidi bana betu, ndi ndomba ntema yenu, bualu ndi ne mêyi makesa makuabu akunuambila; bualu monayi, ndi ne bintu bia kunuambila bidi bitangila bintu bidi bilua.\n\n2 Ne bintu binganuambila bivua bimanyisha kudi muanjelu mutuma kudi Nzambi. Ne wakangambila: Bika; ne ngakabika, ne monayi uvua muimana kumpala kuanyi.\n\n3 Ne wakangambila ne: Bika, ne umvua mêyi angakuambila; bualu mona, ndi mulua kukumanyisha lumu lulenga lua disanka dinena.\n\n4 Bualu Mukalenga umvu masambila eba, ne wamonyi buakana bueba, ne wantumi bua kukuambila bua usanka; ne bua umanyisha bantu beba, bua buwujibua pabu ne disanka.\n\n5 Bualu mona, tshikondu tshidi tshilua, ne katshiena kula to, ne ne bukola, Mukalenga wa Bukola Bonsu udi ukôkesha, uvuaku, ne udiku tshiendelela ne tshiendelela, nealua panshi munkatshi mua bana ba bantu kufuma mu diûlu, neikala ne tshitanda tshia dîma, ne nênda munkatshi mua bantu, wenza bishima bikola bu bia kôndopa babêdi, kubisha bafua, kuendesha balema, mpofu yapeta kumona kuayi, ne bapata matshi bumvua, ne kôndopa mabêdi a mishindu yonsu.\n\n6 Ne neipata nyuma ya badiabulu, nyuma mibi idi misomba mu mitshima ya bana ba bantu.\n\n7 Ne mona, neakenga ne matêtshibua, ne dikenga dia mubidi, nzala, nyota, ne mutshioku, mena kupita bidi muntu mua kukenga nabi, pa kumbusha lufu; bualu mona, mashi enda neapatuka mu kasosu konsu ka mubidi, bualu dipampakana dienda nedikala dikola bua bubi ne malu mapita bubi bia bantu benda.\n\n8 Ne neabikidibua Yezu Kilisto, Muana wa Nzambi, Tatu wa diûlu ne wa buloba, Mufuki wa bintu bionsu kumbukila ku mbangilu; ne mamuenda neabikibua Maliya.\n\n9 Ne mona, nealua kudi benda, bua lupandu lulua kudi bana ba bantu mena ku ditabuija mu dîna dienda; ne mena kunyima kua bionsu ebi nebamumona bu muntu, ne nebamba ne udi ne nyuma wa diabulu, ne nebamukuma mfimbu, ne nebamutshiamakaja.\n\n10 Ne neabika ku bafua dituku disatu; ne mona, neimana bua kulumbuluishayi ba pa buloba; ne mona, bintu ebi bionsu bidi bienjibua bua dilumbuluisha diakana dilua kudi bana ba bantu.\n\n11 Bualu mona, ne mashi enda adi apikula bua mibi ya badi bapona ku disambuka dia mikenji dia Adama, bavua bafua kabayi bamanya disua dia Nzambi buabu, anyi bavua benza mibi bua kupanga kumanya.\n\n12 Kadi diakabi, diakabi kudi udi mumanya ne udi utombokela Nzambi! Bualu lupandu kaluena lulua kudi muntu wa nanku pa kumbusha ku dikudimuna dia mutshima ne ditabuija kudi Mukalenga Yezu Kilisto.\n\n13 Ne Mukalenga Nzambi uvua mutuma bambi benda bansantu munkatshi mua bana ba bantu bonsu, bua kumanyisha bintu ebi kudi tshisa tshionsu, tshisamba tshionsu, ne muakulu onsu, nanku bua ewu yonsu witabuija ne Kilisto nealua, apeta dilekedibua dia mibi yenda, ne asanka ne disanka dinena menamena, mena bienza bu ukadi mumana kulua munkatshi muabu.\n\n14 Kabidi Mukalenga Nzambi wakamona ne bantu benda bavua bantu ba nshingu mîminyina, ne wakabelela mikenji, mena mikenji ya Mose.\n\n15 Ne wakabaleja bimanyinu, ne malu a dikema, ne bifuanyikiji, ne bindidimbi bia bungi bivua bitangila dilua dienda; ne kabidi bambi bansantu bakakula bitangila dilua dienda; ne kabidi bakapapisha mitshima yabu, ne kabakumvua ne mikenji ya Mose kayena ne mushinga to pa kumbusha ku njila bupikudi bua mashi enda.\n\n16 Ne mena bu bana bateketa mua kuenza mibi, kabavua mua kusungidibua to; kadi ndi nnuambila ne badi babeneshibua; bualu monayi, bu mudi mu Adama, anyi ku tshifukibua, badi bapona, mena nanku, mashi a Kilisto adi apikula bua mibi yabu.\n\n17 Ne menamena kabidi, ndi nnuambila, ne kakuakuikala dîna dikuabu difidibua anyi njila mukuabu anyi mushindu mukuabu udi lupandu mua kulua kudi bana ba bantu to, amu munda mua ne mu dîna dia Kilisto, Mukalenga wa Bukola Bonsu.\n\n18 Bualu monayi udi ulumbuluisha, ne dilumbuluisha dienda didi dilulama; ne muana mukesa udi ufua mu buana buenda kena ujimina to; kadi bantu badi banua dipîshibua bua anyima yabu nkayabu pa kumbusha bobu badipuekesha ne balua bu bana bateketa, ne bitabuija ne lupandu luvua, ne ludi, ne neluikala, munda mua ne mu mashi a bupikudi bua Kilisto, Mukalenga wa Bukola Bonsu.\n\n19 Bualu muntu wa panu udi muena lukuna kudi Nzambi, ne uvua nanku kumbukila ku dipona dia Adama, ne neikala nanku, bua kashidi ne kashidi, amu yeya mudifila ku masuisha a Nyuma wa Tshijila, ne mudivûla bumuntu bua panu ne mulua munsantu ku njila wa bupikudi bua Kilisto Mukalenga, ne mulua bu mudi muana muteketa, mutumikidi, mutudiji, mudipuekeshi, muena ditukija, muwula ne dinanga, muitaba bua kukôkela ku malu onsu adi Mukalenga umona makumbana bua kumubambidikila, mena bu mudi muana muteketa ukôkela tatuenda.\n\n20 Ne menamena kabidi, ndi nnuambila, ne tshikondu netshilua tshiatangalaka dimanya dia Mupandishi mu tshisamba tshionsu, tshisa tshionsu, muakulu onsu, ne bantu bonsu.\n\n21 Ne monayi, pafika tshikondu atshi, muntu nansha umua kakusanganyibua kayi mupila kumpala kua Nzambi, pa kumbusha bana bateketa, amu ku dikudimuna dia mutshima ne ditabuija mu dîna dia Mukalenga Nzambi wa Bukola Bonsu.\n\n22 Ne mena mu mpindiewu, pawikala mulongesha bantu beba bintu bidi Mukalenga Nzambi weba mukupeshela mukenji bua ulongesha, apu mena kabakuikala kabidi bapîla ku mesu kua Nzambi, amu bilondeshila ku mêyi amvua mukuambila.\n\n23 Ne mpindiewu ngakudi mêyi avua Mukalenga Nzambi mumpeshela mukenji bua ngakula.\n\n24 Ne Mukalenga udi wamba nanku: Mêyi â neikala bu bujadiki bulelela bua kutuisha bantu aba, mu dituku dia dilumbuluisha; nebalumbuluishibua nawu, muntu yonsu bilondeshila ku bienzedi bienda, ne bidi bikala bimpa, anyi ne bidi bikala bibi.\n\n25 Ne bikalabi bibi, nebapîshibua ku lumonu lubi lua dipîla diabu ne malu mapita bubi abu nkayabu, bidi bibapingaja panyima kumpala kua Mukalenga mu ngikadilu wa dikenga ne mpaji kayiyi ndekelu to, ne kudibu kabayi mua kupingana kabidi; bua nanku badi banua dipîshibua bua anyima yabu nkayabu.\n\n26 Bua nanku, badi banua dikopu dia tshiji tshia Nzambi, bidi bululama kabuyi mua kuvila buabu kupita muvuabu mua kuvila ne Adama mupona bua bualu bua didia dia tshimuma tshikandika; bua nanku, lusa kaluena mua kuikala kabidi ne bunema pa mutu pabu bua kashidi to.\n\n27 Ne mpaji yabu idi bu dijiba dia kapia ne nsufulu, ka ndimi idi kayiyi ijima, ne ka mishi idi ibanda mûlu bua kashidi ne kashidi. Nanku ki mudi Mukalenga mumpesha mukenji. Amena.\n\n", "mosiah 4": "[center][font_size=26]Shapita 4[/font_size][/center]\n\n[i]Mfumu Benyamina udi utungunuka ne diakula dienda—Lupandu ludi lulua bua bualu bua Bupikudi—Itabuijayi Nzambi bua kupandishibua—Lamayi dilekedibua dia mibi yenu ku njila wa lulamatu—Abanyinanganayi lupetu luenu ne bapela—Enzayi bintu bionsu ne lungenyi ne mu bulongolodi. Pabuipi ne 124 k.d.K.[/i]\n\n1 Ne mpindiewu, biakalua ne pakajikija mfumu Benyamina kuakula mêyi avua muanjelu wa Mukalenga mumupesha, ne wakakupa mesu enda ku mpenga yonsu kudi musumba wa bantu, ne monayi bavua bapona pa buloba, bualu ditshina dia Mukalenga diakalua kudibu.\n\n2 Ne bakadimona ngikadilu wabu wa mu mubidi, mena mushadila kupita lupuishi lua buloba. Ne bakabila bikola ne dîyi dimua, bamba: Ô fua lusa, ne enzela mashi a bupikudi bua Kilisto bua tupeta dibuikidila dia mibi yetu, ne mitshima yetu ikezudibua; bualu tudi tuitabuija Yezu Kilisto, Muana wa Nzambi, wakafuka diûlu ne buloba, ne bintu bionsu; wapueka munkatshi mua bana ba bantu.\n\n3 Ne biakalua ne kunyima kua bakula mêyi â Nyuma wa Mukalenga wakalua kudibu, ne bakuwjibua ne disanka, bakapeta dilekedibua dia mibi yabu, ne bavua ne ditalala mu meji, bua ditabuija ditamba bunena divuabu nadi kudi Yezu Kilisto walua, bilondeshila ku mêyi avua mfumu Benyamina mubambila.\n\n4 Ne mfumu Benyamina wakabulula mukana muenda kabidi ne wakabanga kubambila, wamba: Balunda banyi ne bana betu, tshisa tshianyi ne bantu banyi, ndi ndomba kabidi nuteleja, ne numvua ne numvua bishadila bia mêyi anyi anganuambila.\n\n5 Bualu monayi, bu dimanya dia buimpa bua Nzambi musangu ewu dinusaka ku dimanya dia naka wenu, ne ngikadilu wenu wa dipanga dia mushinga ne dipona—\n\n6 Ndi nnuambila, panudi balua ku dimanya dia buimpa bua Nzambi, ne bukola buenda budi kabuyi kufuanyikija to, ne lungenyi luenda, ne ditukija dienda, ne bulekelelu buenda kudi bana ba bantu; ne kabidi, bupikudi buvua bulongolodibua kumbukila ku tshishimikidi tshia buloba, bua kudibu lupandu lulua kudi udi uteka tshieyemenu tshienda kudi Mukalenga, ne udi munanukidi mu dilama dia mikenji yenda, ne utungunuka mu ditabuija, mena tô ne ku ndekelu kua moyo wenda, ndi ngamba ne, moyo wa mubidi wa tshifuaka—\n\n7 Ndi ngamba ne ewu ki muntu udi upeta lupandu, ku njila wa bupikudi buvua bulongolodibua kumbukila ku tshishimikidi tshia buloba bua bukua bantu bonsu, bonsu bavua bikalaku katshia dipona dia Adama, anyi badiku mpindiewu, anyi bikalaku, mena tô ne ku ndekelu wa buloba.\n\n8 Ne ewu ki mushindu udi lupandu luvua. Ne kakuena lupandu lukuabu to amu elu luvua luambibua; kakuena makumbana makuabu adi muntu bua kupandishibua to amu makumbana andi munuambila.\n\n9 Itabuijayi Nzambi; itabuijayi ne udi ne moyo, ne wakafuka bintu bionsu, bionsu mu diûlu ne pa buloba; itabuijayi ne udi ne lungenyi lonsu, ne bukola bonsu, bionsu mu diûlu ne pa buloba; itabuijayi ne muntu kena umvua bintu bionsu bidi Mukalenga mua kumvua.\n\n10 Ne kabidi, itabuijayi ne nudi ne tshia kukudimuna mutshima wenu ku mibi yenu ne kuyilekela, ne kudipuekesha kumpala kua Nzambi; ne lombayi mu bulelela bua mutshima bua anubuikidila; ne mpindiewu, bu nuenu bitabuija bintu bionsu ebi tangilayi ne nubienza.\n\n11 Ne ndi nnuambila kabidi bu mumvua muamba kumpala, ne bu munudi balua ku dimanya dia butumbi bua Nzambi, anyi bu nuenu bamanya buimpa buenda ne balabula dinanga dienda, ne bapeta dilekedibua dia mibi yenu, bidi bifila disanka dinena menamena mu anyima yenu, mena nanku ndi musua ne nuvuluka, ne diba dionsu nukuatayi mu tshivulukilu tshienu bunena bua Nzambi, ne naka wenu, ne buimpa ne bulekelelu buenda kunudi, nuenu bifukibua bidi kabiyi bikumbana, ne nudipuekesha nansha ne mu ndondu ya didipuekesha, nubikila dîna dia Mukalenga dituku dionsu, ne nuimana ne disuminyina mu ditabuija dia malu adi alua, avua mambibua mu mukana mua muanjelu.\n\n12 Ne monayi, ndi nnuambila ne binuenza nanku nenusanka diba dionsu, ne nuwula ne dinanga dia Nzambi, ne nenulama dilekedibua dia mibi yenu; ne nenukola mu dimanya dia butumbi buenda yeya wakanufuka, anyi mu dimanya dia tshidi tshilulama ne tshilelela.\n\n13 Ne kanuakuikala ne meji a kuenzelangana bibi, kadi a kusomba talala, ne a kupesha muntu yonsu tshintu tshienda.\n\n14 Ne kanuakulekela bana benu bafua nzala to, anyi benda butaka to; anyi kanuakulekela ne basambuka mikenji ya Nzambi to, anyi ne baluangana ne batandangana to, anyi ne basadila diabulu, udi mukalenga wa mibi, anyi udi nyuma mubi uvua batatuetu bamba, yeya udi muena lukuna wa buakana bonsu.\n\n15 Kadi nenubalongesha mua kuenda mu njila ya bulelela ne ya bushindama; nenubalongesha mua kunangangana, ne mua kusadilangana.\n\n16 Ne kabidi, nuenu nkayenu nenuambuluisha badi bakengela diambuluisha dienu; nenupesha bintu bienu kudi udi mupanga; ne kanuakulekela ne mulombi neadila kunudi tshianana to, ne kanumuipatshi bua aya kufua to.\n\n17 Pamuapa newamba: Muntu wakadituadila dikenga dienda; bua nanku ntshiakumôluela diboku dianyi to, ne ntshiakumupesha biakudia bianyi to, anyi ntshiakumupesha bintu bianyi bua kakengi to, bualu bua manyoka enda adi malulama—\n\n18 Kadi ndi nkuambila, Ô muntu, ewu yonsu udi utshienza, yeya udi ne bualu bunena bua kukudimuna mutshima wenda; ne pa kumbusha yeya mukudimuna mutshima ku bivuaye muenza udi ufua bua kashidi, ne kena ne muaba mu bukalenga bua Nzambi to.\n\n19 Bualu monayi, katuena bonsu balombi anyi? Katuena bonsu beyemena kudi Muntu Umua, Nzambi mena, bua bintu bionsu bitudi nabi, bua biakudia ne bilamba, ne bua ngolo, ne mpalata, ne mabanji onsu atudi nawu a mishindu yonsu anyi?\n\n20 Ne monayi, nansha mpindiewu, nudi bikala nubila dîna dienda, ne nudi nulomba dilekedibua dia mibi yenu. Ne udi mulekela ne nulomba kakuyi tshipeta anyi? To; munupumuina Nyuma wenda, ne muwujija mitshima yenu ntenta ne disanka, ne mupuwisha mikana yenu bua kanuakudi, bualu disanka dienu ndipita bunena.\n\n21 Ne mpindiewu, bu Nzambi, wakanufuka, unudi beyemena bua mioyo yenu ne bua bionsu binudi nabi ne tshinudi, unupesha tshionsu tshinudi nulomba tshidi tshiakana, ne ditabuija, bitabuija ne nenupeta, Ô pananku, bu munudi ne bua kupeshangana bimua bia bintu binudi nabi.\n\n22 Ne bu wewa ulumbuluisha muntu udi ukuela dilomba dienda bua bintu bieba bua kafu to, ne umupîsha, dipîsha dieba nedikala dilulama bualu wamupadi bintu bieba, bidi kabiyi bieba to kadi bia Nzambi, yeya udi kabidi muena moyo weba; ne kadi kuakuela dilomba to, anyi kuakukudimuna mutshima bua biwudi muenza to.\n\n23 Ndi nnuambila, diakabi dikala kudi muntu awu, bualu bua bintu bienda bifua nenda; ne mpindiewu, ndi ngamba bintu ebi kudi bonsu badi babanji mu bintu bia pa buloba ebu.\n\n24 Ne kabidi, ndi ngambila bapela, nuenu badi kanuyi nabi ne kadi nudi nabi bikumbana, bua kudia ku dituku ne ku dituku; ndi musua kuamba ne nuenu bonsu badi bapala mulombi, bualu kanuena nabi; ndi musua ne nuamba mu mitshima yenu ne: Ntshiena mpesha to bualu ntshiena natshi, kadi bu mema natshi mvua mua kupesha.\n\n25 Ne mpindiewu, binuamba nanku mu mitshima yenu nudi nushala kanuyi ne dipîla to, tshianana nudi bapîshibua; ne dipîshibua dienu didi dilulama, bualu nudi nualakana tshinudi kanuyi natshi to.\n\n26 Ne mpindiewu, bua bualu bua bintu binganuambidi ebi—buena kuamba ne, bua bualu bua kulama dilekedibua dia mibi yenu ku dituku ne ku dituku, ne kuenda kanuyi bapîla to kumpala kua Nzambi—ndi musua ne nuabanya bimua bia bintu bienu kudi bapela, muntu yonsu bilondeshila bidiye nabi, bu bua kudisha badi ne nzala, kuvuadisha badi butaka, kukumbula babêdi ne kubapesha diambuluisha diabu, bionsu mu nyuma ne mu mubidi, bilondeshila ku bidibu bapangila.\n\n27 Ne tangilayi ne malu onsu â adi enjibua mu lungenyi ne bulongama; bualu kabiena bikengedibua ne muntu anyema lubilu kupita makanda adiyi nawu to. Ne kabidi, bidi bikengedibua ne ikala ne dinanukila, nanku bua apetelaku tshia lumbandi; bua nanku, malu onsu adi ne tshia kuenjibua mu bulongama.\n\n28 Ne ndi musua ne nuvuluka, ne ewu yonsu munkatshi muenu udi usomba tshintu tshia mukuenda, avua ne bua kupingaja tshintu tshivuaye musomba, bilondeshila muvuaye muitaba, anyi kabiyi nanku to newenza mibi; ne pamuapa newenzeja mukueba mibi kabidi.\n\n29 Ne bua kujikija, ntshiena bua kunuambila bintu bionsu bidi bua kunuenzeja mibi to; bualu kudi njila ne mishindu mishilangana, mena ya bungi mundi ntshiyi mua kuyibala to.\n\n30 Kadi bionsu bindi mua kunuambila ne, binuapanga kudilama, ne meji enu, ne mêyi enu, ne bienzedi bienu, ne kulama mikenji ya Nzambi, ne kutungunuka mu ditabuija dia binuakumvua bitangila dilua dia Mukalenga wetu, mena ne ku ndekelu kua mioyo yenu, nudi ne tshia kufua. Ne mpindiewu, Ô muntu, vuluka, ne kufu to.\n\n", "mosiah 5": "[center][font_size=26]Shapita 5[/font_size][/center]\n\n[i]Bansantu badi balua bana ba baluma ne bana ba bakaji ba Kilisto ku njila wa ditabuija—Badi babikidibua mu dîna dia Kilisto—Mfumu Benyamina udi ubakankamija bua bikala basuminyina ne kabanyunganyi mu midimu mimpa. Pabuipi ne 124 k.d.K.[/i]\n\n1 Ne mpindiewu, biakalua ne pakakula mfumu Benyamina nanku kudi bantu benda, wakatuma munkatshi muabu, usua kumanya kudi bantu benda bikalabu ne bavua bitabuija mêyi avuaye mubambila.\n\n2 Ne bakabila bonsu ne dîyi dimua, bamba: Eyowa, tudi bitabuija mêyi onsu awudi mutuambila; ne kabidi, tudi bamanya dishindama ne bulelela buawu, bua Nyuma wa Mukalenga wa Bukola Bonsu, udi muenza dishintuluka dikola kutudi, anyi mu mitshima yetu, ne katuena kabidi ne dijinga dia kuenza malu mabi to, kadi dia kuenza malu mimpa diba dionsu.\n\n3 Ne tuetu, nkayetu, kabidi, mu njila wa buimpa bua Nzambi budi kabuyi ndekelu, ne ku mamuenesha a Nyuma wenda, tudi bamona malu manena alualua; ne bu bikala ne dikuatshisha, tuvua mua kuamba ku Nyuma bintu bionsu.\n\n4 Ne didi ditabuija dituvua nadi mu bintu bivua mfumu wetu mutuambila didi ditutuadila dimanya dinena edi, kudidi tudi tusanka ne disanka dipita.\n\n5 Ne tudi bitaba bua kubuela mu tshipungidi ne Nzambi wetu bua kuenza disua dienda, ne bua kutumikila mikenji yenda mu bintu bionsu biatuelelaye mukenji, mu matuku etu onsu adi mashala pa buloba, bua katudivuidi mpaji kayiyi ijika nansha pa mitu yetu, bu muakamba muanjelu, bua katunu dikopu dia tshiji tshia Nzambi.\n\n6 Ne mpindiewu, â ki mêyi avua mfumu Benyamina mujinga afuma kudibu; ne bua nanku wakabambila ne: Nuambi mêyi amvua njinga; ne tshipungidi tshinudi benza tshidi tshipungidi tshiakana.\n\n7 Ne mpindiewu, bualu bua tshipungidi tshinudi benza nenubikidibua bana ba Kilisto, bana benda ba baluma, ne bana benda ba bakaji; bualu monayi, lelu ewu wanuledi mu nyuma; bualu nudi nuamba ne mitshima yenu yakudimuki ku njila wa ditabuija mu dîna dienda; bua nanku, nudi baledibua kudiye ne nualu bana benda ba baluma ne bana benda ba bakaji.\n\n8 Ne ku mushindu ewu nuenjibu badikadila, ne kakuena mushindu mukuabu udi mua kunuvuija badikadila to. Kakuena dîna dikuabu difidibua kudi lupandu mua kuvuila; bua nanku, ndi musua ne nuangata dîna dia Kilisto, nuenu bonsu badi babuela mu tshipungidi ne Nzambi bua nuikala batumikidi tô ne ku nshikidilu wa matuku enu.\n\n9 Ne nebilua ne ewu yonsu wenza nanku neasanganyibua ku tshianza tshia baluma tshia Nzambi, bualu neamanya dîna didiye ubikidibua; bualu neabikidibua mu dîna dia Kilisto.\n\n10 Ne mpindiewu nebilua ne, ewu yonsu wapanga kuangata dîna dia Kilisto udi ne tshia kubikidibua mu dîna dikuabu; bua nanku, neadisangana ku tshianza tshia bakaji tshia Nzambi.\n\n11 Ne ndi musua ne nuvuluka kabidi, ne edi ndîna dimvua muamba ne nennupesha ne kadiakukupudibua nansha, pa kumbusha ku disambuka dia mikenji; bua nanku, dimukayi bua kanusambuki mikenji to, bua dîna kadikupudibu mu mitshima yenu to.\n\n12 Ndi nnuambila, ndi musua ne nuvuluka bua kulama dîna difunda mu mitshima yenu diba dionsu, bua kanusanganyibu ku tshianza tshia bakaji tshia Nzambi, kadi bua numvua ne numanya dîyi dianubikila, ne kabidi, dîna dianubikilaye.\n\n13 Bualu munyi mudi muntu mua kumanya mukalenga udiye kayi musadila to, ne udi muenyi kudiye, ne udi kula ne meji ne majinga a mutshima wenda?\n\n14 Ne kabidi, muntu udi mua kuangata mpunda wa mukuenda, ne kumulama anyi? Ndi nnuambila ne, Nansha; kakulekela nansha ne adia munkatshi mua bisumbu bia bimuna bienda to, kadi neamuipata, ne neamukupa pambelu. Ndi nnuambila, nebienzeka mena nanku munkatshi muenu bu nuenu kanuyi bamanya dîna dianubikilabu.\n\n15 Bua nanku, ndi musua ne nuikala basuminyinyi ne kanuyi nunyunga, nuvulangana mu midimu mimpa diba dionsu, bua ne Kilisto, Mukalenga Nzambi wa Bukitu Bonsu, anusuika benda, bua ne nutuadibua mu diûlu, bua ne nupeta lupandu lua kashidi ne moyo wa tshiendelela, ku njila wa lungenyi, ne bukola, ne bululama, ne lusa lua yeya wakafuka bintu bionsu, mu diûlu ne pa buloba, udi Nzambi pa mutu pa bionsu. Amena.\n\n", "mosiah 6": "[center][font_size=26]Shapita 6[/font_size][/center]\n\n[i]Mfumu Benyamina udi wandika mêna a bantu ne usungula bakuidi bua kubalongesha—Mosiya udi ukôkesha bu mfumu muakana. Pabuipi ne 124–121 k.d.K.[/i]\n\n1 Ne mpindiewu, mfumu Benyamina wakela meji ne bivua bikengedibua, kunyima kua kujikija kuakula kudi bantu, ne angata mêna a bonsu bavua babuela mu tshipungidi ne Nzambi bua kulama mikenji yenda.\n\n2 Ne biakalua ne kakuvua muntu nansha umua, pa kumbusha bana bateketa, bavua kabayi babuela mu tshipungidi ne kabayi bangata dîna dia Kilisto kudibu.\n\n3 Ne kabidi, biakalua ne pavua mfumu Benyamina mujikija bintu bionsu ebi, ne mujidila muanenda wa baluma Mosiya bua kuikala mukôkeshi ne mfumu pa bantu benda, ne mumupesha bujitu bonsu budi butangila bukalenga, ne kabidi uvua muteka bakuidi bua kulongesha bantu, nanku bua bumvua ne bamanya mikenji ya Nzambi, ne bua kubasonsola ku divuluka dia mutshipu uvuabu badiela, wakapingaja tshisumbu tshia bantu, ne bakapingana, bantu bonsu, bilondeshila mêku abu, ku nzubu yabu nkayabu.\n\n4 Ne Mosiya wakabanga kukôkesha pa muaba wa tatuenda. Ne wakabanga kukôkesha mu bidimu makumi asatu a matuku enda, bienza mu bionsu, pabuipi ne bidimu nkama inayi ne makumi muanda muteketa ne bisambombo katshia tshikondu tshivua Lehi mumbuka ku Yelushalema.\n\n5 Ne mfumu Benyamina wakasomba bidimu bisatu ne wa kafua.\n\n6 Ne biakalua ne mfumu Mosiya wakenda mu njila ya Mukalenga, ne wakalama mêyi enda ne mikandu yenda, ne wakalama mikenji mu bintu bionsu bivuaye bimuelela mikenji.\n\n7 Ne mfumu Mosiya wakadimisha bantu benda buloba. Ne yeya kabidi, nkayenda, wakadima buloba, nanku bua kalu bujitu kudi bantu benda, bua kuenzaye muvua tatuenda muenza mu bintu bionsu. Ne kakuvua dikokangana munkatshi mua bantu benda bonsu bua mutantshi wa bidimu bisatu.\n\n", "mosiah 7": "[center][font_size=26]Shapita 7[/font_size][/center]\n\n[i]Amona udi ujandula bulaba bua Lehi-Nefi, kudi Limihi muikala mfumu—Bantu ba Limihi badi mu bupika kudi Bena Lamana—Limihi udi ulonda malu abu a kala—Muambi umua (Abinadi) uvua mujadika ne Kilisto udi Nzambi ne Tatu wa bintu bionsu—Badi bakuna bukoya ne banowa mvunda, ne badi beyemena kudi mu Mukalenga nebapatuishibua. Pabuipi ne 121 k.d.K.[/i]\n\n1 Ne mpindiewu, biakalua ne kunyima kua mfumu Mosiya mupeta ditalala ditungunuka mu mutantshi wa bidimu bisatu, wakajinga kumanya bitangila bantu bakabanda bua kusomba mu bulaba bua Lehi-Nefi, anyi mu tshimenga tshia Lehi-Nefi; bualu bantu benda kabavua bumvua lumu luabu to katshia ku tshikondu tshiakumbukabu ku bulaba bua Zalahemela; bua nanku, bavua bamutshiokesha ne nkonku yabu.\n\n2 Ne biakalua ne mfumu Mosiya wakafila dianyisha bua bantu dikumi ne basambombo ba ku bantu babu ba makanda babanda ku bulaba bua Lehi-Nefi, bua kumanya bitangila bana babu.\n\n3 Ne biakalua ne pakatshiabu bakatuadija kubanda, bikala ne umua Amona, yeya uvua muntu wa makanda ne bukola, ne uvua kankanunuina ka Zalahemela; ne uvua kabidi mulombodi wabu.\n\n4 Ne mpindiewu, kabavua bamanya luseka luvuabu ne bua kuyila mu tshipela bua kubanda ku bulaba bua Lehi-Nefi to; bua nanku bakatambakana matuku a bungi mu tshipela; bakatambakana mena matuku makumi anayi.\n\n5 Ne pavuabu batambakana matuku makumi anayi, bakafika ku kakuna, kadi ku node kua bulaba bua Shiloma, ne bakâsa ntenta yabu.\n\n6 Ne Amona wakangata basatu ba ku bana babu, ne mêna abu avua Amaleki, Heleme, ne Heme, ne bakapueka ku bulaba bua Nefi.\n\n7 Ne monayi, bakasambakena ne mfumu wa bantu bavua mu bulaba bua Nefi, ne mu bulaba bua Shiloma; ne bakabanyungulula kudi balami ba mfumu, ne bakabakuata, ne bakabasuika, ne bakabela mu lukanu.\n\n8 Ne biakalua ne pakavuabu mu lukanu matuku abidi bakabavuija kabidi kumpala kua mfumu, ne bakasulula mionji yabu; ne bakimana kumpala kua mfumu, ne bakapeta dianyisha, anyi bakabelela mukenji, bua bandamuna nkonku yabelaye.\n\n9 Ne wakabambila: Monayi, ndi Limihi, muana wa Noa, uvua muana wa Zenife, wakapatuka mu bulaba bua Zalahemela bua kupiana bulaba ebu, buvua buikala bulaba bua batatuabu, uvua musungudibua mfumu bilondeshila dîyi dia bantu.\n\n10 Ne mpindiewu, ndi njinga kumanya bualu bunudi ne dikima dia kuvua pabuipi ne bimanu bia tshimenga, pamvua, nkayanyi, ne balami banyi pambelu pa tshibuelelu?\n\n11 Ne mpindiewu, bua bualu ebu mvua mulekela ne nulamibua, bua nuebeja, anyi tshianana mvua nnushipesha kudi balami banyi. Nudi banyishibua bua kuakula.\n\n12 Ne mpindiewu, pakamona Amona ne uvua muanyishibua bua kuakula, wakaya kumpala ne wakinama kumpala kua mfumu; ne, pakajukaye, wakamba: Ô mfumu, ndi ngela Nzambi tuasakidila lelu bua muntshidi ne moyo, ne mundi muanyishibua bua kuakula; ne nengenza muanyi monsu bua kuakula ne dikima;\n\n13 Bualu ndi mumanya ne bu wewa mummanya, kuvua ulekela ne nsuikibua ne mionji eyi to. Bualu ndi Amona, ne ndi kankanunuina ka Zalahemela, ne ndi mufuma ku bulaba bua Zalahemela bua kumanya bitangila bana betu, bavua Zenife mupatula ku bulaba ebu.\n\n14 Ne mpindiewu, biakalua ne kunyima kua Limihi mumvua mêyi a Amona, wakasanka menamena, ne wakamba: Mpindiewu, ndi mumanya bulelela ne bana betu bavua ku bulaba bua Zalahemela batshidi ne moyo. Ne mpindiewu, nensanka; ne malaba nengenza ne bantu banyi basanka pabu.\n\n15 Bualu monayi, tudi mu bupika kudi Bena Lamana, ne badi batufutshisha tshitadi tshidi tshikala tshikola bua kuitaba. Ne mpindiewu, monayi, bana betu nebatupatuisha mu bupika buetu, anyi mu bianza bia Bena Lamana, ne netuikala bapika babu; bualu bidi bimpa kuikala bapika ba Bena Nefi pa mutu pa kufuta mulambu kudi mfumu wa Bena Lamana.\n\n16 Ne mpindiewu, mfumu Limihi wakela mukenji kudi balami benda bua kabasuiki kabidi Amona anyi bana babu to, ne wakenzeja ne baya ku kakuna kavua ku node kua Shiloma, ne balua ne bana babu mu tshimenga, nanku bua badia, ne banua, ne bikisha ku midimu ya luendu luabu; bualu bavua bakenga bintu bia bungi; bavua bakenga nzala, nyota, ne dipungi.\n\n17 Ne mpindiewu, biakalua ne pakatshiabu mfumu Limihi wakatuma dimanyisha kudi bantu benda bonsu, nanku bua badisangisha pamua ku ntempelo bua kumvua mêyi abambilaye.\n\n18 Ne biakalua ne pakadisangishabu pamua wakabambila mushindu ewu, wamba ne: Ô nuenu, bantu banyi, ambululayi mitu yenu ne nusambibua; bualu monayi, diba didi pabuipi, anyi kadiena kula to, dituikala katuyi kabidi mu bubatshika bua bena lukuna betu, nansha ntatu yetu mikala ya bungi, ivua ya tshianana; kadi ndi mumanya ne kutshidi lutatu lumua lua kutufikila lua tshipeta.\n\n19 Bua nanku, julayi mitu yenu, ne sankayi, ne eyemenayi kudi Nzambi, bu mudiyi Nzambi uvua Nzambi wa Abalahama, ne Isaka, ne Yakoba; ne kabidi, ne Nzambi wakapatula bana ba Isalele mu bulaba bua Ejipitu, ne wakabendesha munkatshi mua Mbuwa Mukunza pa buloba bûma, ne wakabadisha ne mana a mu diûlu bua kabafu mu tshipela; ne wakenza bintu bikuabu bia bungi buabu.\n\n20 Ne kabidi, Nzambi umua awu wakapatula batatuetu mu bulaba bua Yelushalema, ne wakalama ne wakakuba bantu benda tô ne mpindiewu; ne monayi, mbua mibi yetu ne malu mapita bubi etu ki bua kanuvuijaye mu bupika.\n\n21 Ne bonsu nudi bajadiki lelu ewu ne, Zenife, uvua musungudibua bua kuikalaye mfumu wa bantu aba, bualu uvua ne lukunukunu lupita bua kupiana bulaba bua batatuetu, bua nanku muikala mudingibua kudi budimu ne dikazamuka bia mfumu Lamana, ne wakatua ndondu ne mfumu Zenife, ne wakafila tshitupa tshia bulaba mu bianza bienda bua asamu, anyi mena tshimenga tshia Lehi-Nefi, ne tshimenga tshia Shiloma; ne bulaba bua ku mpenga yabi yonsu—\n\n22 Ne wakenza bionsu ebi, bua kipatshila kamua ka kuvuija bantu aba mu bubatshika anyi mu bupika. Ne monayi, tuetu mpindiewu tudi tufuta mulambu kudi mfumu wa Bena Lamana, tô ne pankatshi-nkatshi pa matala etu, orge wetu, ne mena nteta yetu yonsu ya mishindu yonsu, ne pankatshi-nkatshi pa divulangana dia bisumbu bia bimuna bikesa bietu ne bia bimuna binena bietu; ne mena mfumu wa Bena Lamana udi utulomba pankatshi-nkatshi pa bitudi nabi, anyi udi utulomba mioyo yetu.\n\n23 Ne mpindiewu, ebi kabiena bikola bua kuitaba anyi? Ne lutatu luetu elu nki lunena anyi? Mpindiewu monayi, bu mudibu bunena bualu butudi ne bua kudidila.\n\n24 Eyowa, ndi nnuambila, malu etu adi manena bua tuetu kudila; bualu monayi bana betu ba bungi mbashipibua, ne mashi abu adi mitshikijibua bua tshianana, ne bionsu ebi malu mabi.\n\n25 Bualu bu bantu aba kabayi bapona mu disambuka dia mikenji to, Mukalenga kavua ulekela ne bubi bunena ebu bubaluila to. Kadi monayi, bakabenga kumvuila mêyi enda; kadi kuakajuka makokangana munkatshi muabu, mena mapita bungi mu mushindu wa ne bakadimatshisha mashi munkatshi muabu.\n\n26 Ne bakashipa muambi wa Mukalenga; eyowa, muntu musungula wa Nzambi, wakabambila bubi buabu ne malu mapita bubi abu, ne wakamba ku Nyuma malu a bungi âlua, eyowa, mena dilua dia Kilisto.\n\n27 Ne bualu wakabambila ne Kilisto udi Nzambi, Tatu wa bintu bionsu, ne wakamba ne neangata tshimfuanyi tshia muntu pa mutu penda, ne netshikala tshimfuanyi tshivua muntu mufukidibuaku ku mbangilu; anyi mu mêyi makuabu, wakamba ne muntu uvua mufukibua ku tshimfuanyi tshia Nzambi, ne Nzambi nealua panshi munkatshi mua bana ba bantu, ne neavuala musunyi ne mashi, ne neaya pa mpala wa buloba—\n\n28 Ne mpindiewu, bualu wakamba nanku, bakamushipa; ne bakenza bintu bikuabu bia bungi biakavuija tshiji tshia Nzambi pa mutu pabu. Bua nanku, nganyi udi udiebeja bua tshinyi badi mu bupika, ne batûtshibua ne ntatu mikola?\n\n29 Bualu monayi, Mukalenga wakamba: Ntshiakuambuluisha bantu banyi padibu basambuka mikenji to; kadi nenjika njila yabu bua kabalubuluki to; ne bienzedi biabu nebikala bu dibua dia ditetuka kumpala kuabu.\n\n30 Ne kabidi, wakamba: Pakuna bantu banyi bukoya nebapola bisota biabu mu mvunda; ne tshipeta tshiabu tshidi mulungu.\n\n31 Ne kabidi wakamba: Pakuna bantu banyi bukoya nebapola lupepela lua ku esete, ludi lutuala dinyangakaja dia katataka.\n\n32 Ne kabidi, monayi, mulayi wa Mukalenga ukumbajibua, ne nutûtshibua ne nutatshishibua.\n\n33 Kadi nuenu bapingana kudi Mukalenga ne mutshima mujima, ne nueyemena kudiye, ne numusadila ne dinanukila dionsu dia meji, bu nuenu nuenza nanku, neanupatuisha mu bupika, bilondeshila ku disua dienda nkayenda.\n\n", "mosiah 8": "[center][font_size=26]Shapita 8[/font_size][/center]\n\n[i]Amona udi ulongesha bantu ba Limihi—Udi umvua bua bitata makumi abidi ne binayi bia Bena Yalede—Miandiku ya kala idi mua kuandamunyibua kudi bamonyi—Kakuena dipa didi dipita dia bumonyi to. Pabuipi ne 121 k.d.K.[/i]\n\n1 Ne biakalua ne kunyima kua mfumu Limihi mujikija kuakula kudi bantu benda, bualu wakabambila bintu bia bungi ne ndi mufunda amu bikesa mu mukanda ewu, wakambila bantu benda bintu bionsu bivua bitangila bana babu bavua mu bulaba bua Zalahemela.\n\n2 Ne wakimanyisha Amona kumpala kua musumba wa bantu, ne wakabambila kabidi bionsu bivua bifikila bana babu katshia diba diakapatuka Zenife mu bulaba tô ne diba diakapatukaye yeya nkayenda mu bulaba.\n\n3 Ne kabidi, wakabalondela mêyi a ndekelu avua mfumu Benyamina mubalongesha, ne wakawumvuija bantu ba mfumu Limihi, bua bumvua mêyi onsu akakulaye.\n\n4 Ne biakalua ne kunyima kua mumana kuenza bionsu ebi, mfumu Limihi wakatangalaja musumba wa bantu, ne wakabapingaja muntu yonsu ku nzubu wenda.\n\n5 Ne biakalua ne wakalombesha bitata bivua ne miandiku ya bantu benda katshia ku tshikondu tshiakumbukabu ku bulaba bua Zalahemela, bua bitekibua kumpala kua Amona, bua abibala.\n\n6 Mpindiewu, katataka pakabala Amona miandiku, mfumu wakamuebeja bikalaye ne uvua mua kuandamuna miakulu, ne Amona wakamuambila ne kavua mua kujingulula to.\n\n7 Ne mfumu wakamuambila ne: Mumvua nyingalala bua ntatu ya bantu banyi, ngakenzeja ne bantu makumi ne asatu ba ku bantu banyi bâsa luendu tshipela, nanku bua bafika ku bulaba bua Zalahemela, bua tulomba kudi bana betu batupatuisha ku bupika.\n\n8 Ne bakajimina mu tshipela bua mutantshi wa matuku a bungi, kadi bavua bananukidi, ne kabakapeta bulaba bua Zalahemela to kadi bakapingana ku bulaba ebu, bikala benza luendu mu bulaba munkatshi mua mâyi a bungi, bikala bajandula bulaba buvua buwula ne mifuba ya bantu, ne ya nyama, ne kabidi buvua buwula ne bibutu bia nzubu ya mishindu yonsu, bikala bajandula bulaba buvua buwula kala ne bantu bavua ba bungi bu misumba ya Isalele.\n\n9 Ne bua bujadiki bua ne malu avuabu bamba avua malelela, bakalua ne bitata makumi abidi ne binayi bivua biwula ne mikanunu, ne bivua bia ngolo munonoka.\n\n10 Ne monayi, kabidi, bakalua ne bibuikilu bia pa tshiadi, bidi bialabala, ne bidi bikala bia tshiamua tshia kalabi ne bia tshiamua tshia kabanda, ne bidi bikala bikamakana bijima.\n\n11 Ne kabidi, bakalua ne miela ya mvita, bikuatshilu biayi bivua binyanguka, ne bitâtu biayi bivua bikuata dimomena; ne kakuvua muntu nansha umua mu bulaba avua mua kuandamuna muakulu anyi mikanunu idi pa bitata ebi to. Bua nanku ngakakuebeja ne: Udi mua kuandamuna anyi?\n\n12 Ne nkuambila nanku kabidi: Udi mumanya muntu udi mua kuandamuna anyi? Bualu ndi njinga ne miandiku eyi yandamunyibua mu muakulu wetu; bua, pamuapa, itupesha dimanya dia tshishadi tshia bantu bavua babutuka, kuvua miandiku eyi mifumina; anyi, pamuapa, ne itupesha dimanya dia bina bantu aba bavua babutuka; ne ndi njinga kumanya tshiena bualu tshia dibutuka diabu.\n\n13 Mpindiewu Amona wakamuambila: Ndi mua kukuambila ne dijadika, Ô mfumu, kudi muntu udi mua kuandamuna miandiku; bualu udi ne bia kutangila nabi, ne kukudimuna miandiku idi mikala ya ku matuku a kala; ne tshidi dipa dia Nzambi. Ne bintu abi bidi bibikidibua ne biandamunyi bia miakulu, ne kakuena muntu udi mua kutangilamu amu Nzambi mumupesha mukenji, tshianana yeya mutangila bivuaye kayi ne bua kutangila ne afua. Ne ewu yonsu udi Nzambi mupesha mukenji bua kutangila mu biobi, yeya awu udi ubikidibua ne mumonyi.\n\n14 Ne mona, mfumu wa bantu badi mu bulaba bua Zalahemela ki muntu udi ne mukenji wa kuenzela bintu ebi, ne udi ne dipa dinena edi tshia Nzambi.\n\n15 Ne mfumu wakamba ne mumonyi udi munena kupita muambi.\n\n16 Ne Amona wakamba ne mumonyi udi kabidi mubuluidi ne muambi; ne muntu kena mua kupeta dipa dia kupita edi to, amu yeya muikala ne bukola bua Nzambi, budi muntu kayi mua kuikala nabu to; kadi muntu udi mua kuikala ne bukola bunena bumupeshela kudi Nzambi.\n\n17 Kadi mumonyi udi mua kumanya bintu bikadi bipita, ne kabidi bintu bitshilualua, ne ku njila wabi bintu bionsu nebibuluibua, anyi, nansha bintu bia mu musokoku ne bimueneshibua, ne bintu bisokoka ne bipatuka patoka, ne bintu bidi kabiyi bimanyibua ne bimanyishibua kudibi, ne kabidi bintu nebimanyishibua ku njila wabi bidi mushindu mukuabu kabiyi mua kumanyibua to.\n\n18 Nanku Nzambi udi mulongolola njila bua muntu enza bishima bikola ku njila wa ditabuija; bua nanku ulua diambuluisha dinena kudi bakuenda.\n\n19 Ne mpindiewu, pakajikija Amona kuakula mêyi â mfumu wakasanka menamena, ne wakela Nzambi tuasakidila, wamba: kakuena mpata to ne bualu busokoka budi munda mua bitata ebi, ne kakuena mpata to ne biandamunyi bia miakulu ebi bivua bilongolola bua kipatshila ka kujingulula malu masokoka awu kudi bana ba bantu.\n\n20 Ô bu mudiyi minena midimu ya Mukalenga, ne bu mudiwu mula mutantshi udiye utukijila bantu benda; eyowa, ne bu mudiwu mpofu ne kayi munzuluka ngumvuilu wa bana ba bantu; bualu badi babenga kukeba lungenyi, anyi kabena bajinga ne lubakôkesha to!\n\n21 Eyowa, badi bu tshisumbu tshia mikoko mipâla idi inyema mulami wa mikoku, idi itangalaka, ne inyemeshibua, ne ikusudibua kudi nyama ya mu dîtu.\n\n", "mosiah 9": "Miandiku ya Zenife—Mulubu wa bantu benda, katshia ku tshikondu tshiakumbukabu ku bulaba bua Zalahemela tô ne ku diba divuabu bapatuishibua mu bianza bia Bena Lamana.\n\nShapita 9 tô ne wa ku 22.\n\n[center][font_size=26]Shapita 9[/font_size][/center]\n\n[i]Zenife udi ulombola tshisumbu kumbuka ku Zalahemela bua kuya kuasa mu bulaba bua Lehi-Nefi—Mfumu wa Bena Lamana udi ubapesha dianyisha bua kupiana bulaba—Kudi mvita pankatshi pa Bena Lamana ne bantu ba Zenife. Pabuipi ne 200–187 k.d.K.[/i]\n\n1 Mema, Zenife, mulongeshibua mu muakulu onsu wa Bena Nefi, ne muikala ne dimanya dia bulaba bua Nefi, anyi bulaba bua bupianyi bua diambedi bua batatuetu, ne mutumibua bu mutentekedi munkatshi mua Bena Lamana bua kutentekela bukola buabu, bua musumba wetu wa basalayi ulua kudibu ne ubabutula—kadi panakamona bintu bivua bimpa munkatshi muabu ngakajinga ne kababutuki to.\n\n2 Bua nanku, ngakakokangana ne bana betu mu tshipela, bualu mvua musua ne mukôkeshi wetu atua nabu ndondu; kadi bu muvuaye muntu wa tshinyangu ne mukebi wa kumatshisha kua mashi a bantu wakela mukenji ne banshipa; kadi ngakapandishibua kupitshila ku dimatshisha dia mashi a bungi a bantu avua mitshikishibua; bualu tatu wakaluisha muanenda, ne muana wa baluma muanabu wa baluma, tô ne pakabutuka bantu ba bungi ba musumba wetu wa basalayi mu tshipela; ne bamua betu bavua bepeleshibua, tuakapingana ku bulaba bua Zalahemela bua kuambila bakaji babu ne bana babu.\n\n3 Ne kabidi, bulua mvua ne lukunukunu lupita bua kupiana bulaba bua batatuetu, ngakasangisha bonsu bavua bajinga kuya kuasa mu bulaba, ne tuakabanga luendu luetu kabidi batangila mu tshipela bua kubanda ku bulaba; kadi tuakatûtshibua ne tshiyola ne ntatu mikola; bualu katuvua tuvuluka Mukalenga Nzambi wetu to.\n\n4 Nansha nanku, kunyima kua matuku a bungi batambakana mu tshipela, tuakâsa ntenta yetu pa muaba uvua bana betu bashipibua, udi pabuipi ne bulaba bua batatuetu.\n\n5 Ne biakalua ne ngakaya kabidi ne baluma banayi ba ku bantu banyi mu tshimenga, kudi mfumu, bua mema kumanya meji a mfumu, ne bua mema kumanya ne ndi mua kuyamu ne bantu banyi ne kuasa mu bulaba mu ditalala.\n\n6 Ne ngakaya kudi mfumu, ne wakenza tshipungidi nanyi ne ndi mua kuasa mu bulaba bua Lehi-Nefi, ne bulaba bua Shiloma.\n\n7 Ne wakela mukenji kabidi ne bantu benda bapatuka mu bulaba, ne mema ne bantu banyi tubuela mu bulaba bua tuasamu.\n\n8 Ne tuakabanga kuasa nzubu, ne kuakaja bimanu bia tshimenga, eyowa, mena bimanu bia tshimenga tshia Lehi-Nefi, ne tshimenga tshia Shiloma.\n\n9 Ne tuakabanga kudima bulaba, eyowa, mena ne mishindu yonsu ya mamînu, ne mamînu a matala, ne mamînu a mponda, ne mamînu a orge, ne ne neas, ne ne sheum, ne ne mamînu a bimuma bia mishindu yonsu; ne tuakabanga kuvulangana ne kulubuluka mu bulaba.\n\n10 Mpindiewu tshivua budimu ne dikazamuka dia mfumu Lamana, bua kubueja bantu banyi mu bupika, buakafilaye bulaba bua tuasamu.\n\n11 Bua nanku biakalua ne, kunyima tuetu basomba mu bulaba bua mutantshi wa bidimu dikumi ne bibidi, mfumu Lamana wakabanga kutshina, ne mu mushindu mukuabu bantu banyi kabalu kukolakana mu bulaba, ne Bena Lamana kabalu mua kubatamba bukola nekubabueja mu bupika to.\n\n12 Mpindiewu bavua bafuba ne bantu batendeledi ba mpingu; bua nanku bavua bajinga kutubueja mu bupika, bua basankisha budiavi buabu ku midimu ya bianza bietu; eyowa, bua badidisha ne disanka pa mitu ya bisumbu bia bimuna bia mu madimi etu.\n\n13 Bua nanku biakalua ne mfumu Lamana wakabanga kusonsola bantu benda bua ne bakokangana ne bantu banyi; bua nanku kuakabanga kuikala mvita ne makokangana mu bulaba.\n\n14 Bualu, mu tshidimu tshia dikumi ne tshisatu tshia bumfumu buanyi mu bulaba bua Nefi, kula pabuipi ne tshitupa tshia sude tshia bulaba bua Shiloma, pavua bantu banyi banuisha bisumbu bia bimuna biabu mâyi ne babidisha, ne badima maloba abu, musumba wa bungi wa Bena Lamana wakalua kudibu ne wakabanga kubashipa, ne kubanyenga bisumbu bia bimuna biabu ne matala a mu madimi abu.\n\n15 Eyowa, ne biakalua ne bonsu bavua bapita Bena Lamana ku lubilu bakanyema, mena ku tshimenga tshia Nefi, ne bakambikila bua kubakuba.\n\n16 Ne biakalua ne ngakabapaya ne mata, ne ne miketa, ne miela ya mvita, ne ne tuela tua mvita, ne ne bibonga, ne ne bieledi, ne ne biluilu bia mishindu yonsu bituvua benza, ne mema ne bantu banyi tuakaya kuluangana ne Bena Lamana.\n\n17 Eyowa, ku bukola bua Mukalenga, tuakaya kuluangana ne Bena Lamana; bualu mema ne bantu banyi tuakabila ne bukitu kudi Mukalenga bua ne atupatuisha mu bianza bia bena lukuna betu, bualu tuakavuluka dipatuishibua dia batatuetu.\n\n18 Ne Nzambi wakumvua mbila yetu ne wakitaba masambila etu; ne tuakaya ne bukola buenda; eyowa, tuakaya kuluangana ne Bena Lamana, ne mu dituku dimua ne butuku bumua tuakashipa binunu bisatu ne makumi asatu; tuakabashipa mena tô ne patuakabipata mu bulaba buetu.\n\n19 Ne mema, nkayanyi, ne bianza bianyi nkayanyi, ngakambuluisha bua kujîka bafua babu. Ne monayi, tuvua ne kanyinganyinga kakola ne muadi bualu bana betu nkama ibidi ne makumi muanda muteketa ne tshitema bavua bashipibua.\n\n", "mosiah 10": "[center][font_size=26]Shapita 10[/font_size][/center]\n\n[i]Mufumu Lamana wafu—Bantu benda badi bapala ne bena tshikisu ne badi bitabuija ngikadilu ya mashimi—Zenife ne bantu benda badi babatshimuna. Pabuipi ne 187–160 k.d.K.[/i]\n\n1 Ne biakalua ne tuakabanga kabidi kushikika bukalenga ne tuakabanga kabidi kuasa mu bulaba mu ditalala. Ne ngakenzeja biluilu bia mvita bia mishindu yonsu, nanku bua ngikala ne biluilu bua bantu banyi bua kuluangana ne Bena Lamana diba dikalabu balua kuluisha bantu banyi.\n\n2 Ne ngakateka balami ku mpenga ya bulaba yonsu, bua Bena Lamana kabatuluidi patudi katuyi bamanya ne batubutula; ne nanku ngakalamisha bantu banyi ne bisumbu bia bimuna bianyi, ne ngakabalama bua kabaponyi mu bianza bia bena lukuna betu.\n\n3 Ne biakalua ne tuakapiana bulaba bua batatuetu bidimu bia bungi, eyowa, bua mutantshi wa bidimu makumi abidi ne bibidi.\n\n4 Ne ngakadimisha baluma buloba, ne basashisha mishindu yonsu ya nteta ne mishindu yonsu ya mamuma a nkuaminu yonsu.\n\n5 Ne ngakenzeja ne bakaji bonsu basala buanda, ne bakuata mudimu, ne benza mudimu wa mishindu yonsu ya lin muimpa, eyowa, ne bilulu bia mishindu yonsu, bua tuvuadika butaka buetu; ne nanku tulubuluka mu bulaba—nanku tuvua ne ditalala ditungunuka mu bulaba bua mutantshi wa bidimu makumi abidi ne bibidi.\n\n6 Ne biakalua ne mfumu Lamana wakafua, ne muanenda wa baluma wakabanga kukôkesha pa muaba wenda. Ne wakabanga kusonsola bantu benda ku ditombokela bantu banyi; bua nanku bakabanga kulongolola mvita, ne kulua kuluisha bantu banyi.\n\n7 Kadi ngakatuma batentekedi ku mpenga yonsu ya bulaba bua Shemelona, bua manyi bulongolodi buabu, bua ndilama kudibu, bua kabalu kuluila bantu banyi ne bababutula.\n\n8 Ne biakalua ne bakaluila ku node kua bulaba bua Shiloma, ne misumba yabu ya bungi, baluma bambula mata, ne miketa, ne miela ya mvita, ne tuela tua mvita, ne mabua, ne bieledi; ne mitu yabu ivua mikungula mikala mitupu; ne bavua basuika mukaba wa tshiseba ku bimonu biabu.\n\n9 Ne biakalua ne ngakasokokesha bakaji ne bana ba bantu banyi mu tshipela; ne ngakenzeja kabidi ne baluma bakola bonsu bavua mua kuambula biluilu, ne kabidi bansongaluma bonsu bavua bakumbana mua kuambula biluilu, badisangisha pamua bua kuya kuluangana ne Bena Lamana; ne ngakabateka ku mianzu yabu, muntu yonsu bilondeshila ku bidimu bienda.\n\n10 Ne biakalua ne tuakabanda kuluangana ne Bena Lamana; ne mema, mema mena, mu bukulakaja buanyi, ngakabanda kuluangana ne Bena Lamana. Ne biakalua ne tuakabanda kuluangana ne bukola bua Mukalenga.\n\n11 Mpindiewu, Bena Lamana kabavua bamanya tshintu tshitangila Mukalenga to, anyi makanda a Mukalenga to, bua nanku bavua beyemena ku makanda abu nkayabu. Kadi bavua bantu ba makanda, bu mudi makanda a bantu.\n\n12 Bavua bantu badi kabayi ne nshidimukilu to, ne ba tshikisu, ne bakebi ba kumatshisha kua mashi, bitabuija ngikadilu wa batatuabu, udi nanku—Kuitabuija ne bavua bipatshibua ku bulaba bua Yelushalema bua mibi ya batatuabu, ne bavua babenzela bibi mu tshipela kudi bana babu, ne bavua babenzela bibi pavuabu basabuka mbuwa;\n\n13 Ne kabidi, ne bavua babenzela bibi pavuabu ku bulaba bua diambedi bua bupianyi buabu, kunyima kua bobu basambuka mbuwa, ne bionsu ebi bualu bua Nefi uvua ne lulamatu lupita mu dilama mikenji ya Mukalenga—bua nanku uvua musuibua kudi Mukalenga, bualu Mukalenga wakumvua masambila enda ne waka’itaba, ne wakapita ku mpala bua kubaleja njila wa luendu wa mu tshipela.\n\n14 Ne bana babu bakamufîkila tshiji bualu kabavua bumvua ngenzelu ya Mukalenga to; bakamufîkila tshiji kabidi pa mâyi bualu bakapapishila Mukalenga mitshima yabu.\n\n15 Ne kabidi, bakamufîkila tshiji pakafikabu ku bulaba bulaya, bualu bakamba ne uvua mubanyenga bukôkeshi bua bantu mu bianza biabu; ne bakakeba mua kumushipa.\n\n16 Ne kabidi, bakamufîkila tshiji bualu wakaya mu tshipela bu muvua Mukalenga mumuelela mukenji, ne wakangata miandiku ivua mikanunyibua pa bitata bia kalabi, bualu bakamba ne uvua mubinyenga.\n\n17 Ne nanku bakalongesha bana babu ne babakina, ne babashipa, ne babanyenga ne babapawula, ne benza bionsu bidibu mua kuenza bua kubabutula; bua nanku badi ne lukinu lua tshiendelela kudi bana ba Nefi.\n\n18 Bua bualu ebu mena mfumu Lamana, ku budimu buenda, ne dikazamuka dia mafi, ne malaya enda mimpa, wankandinga, bua abueja bantu banyi mu bulaba ebu, bua bababutula; eyowa, ne tuakakenga bidimu bia bungi mu bulaba.\n\n19 Ne mpindiewu mema, Zenife, kunyima kua kuambila bantu banyi bintu bionsu ebi bitangila Bena Lamana, ngakabasaka bua kuya kuluangana ne bukola buabu, beyemena kudi Mukalenga; bua nanku, tuakakokangana nabu, mpala ne mpala.\n\n20 Ne biakalua ne tuakabipita kabidi mu bulaba buetu; ne tuakabashipa ne dishibeya dikola, mena ba bungi bua ne katuakababala to.\n\n21 Ne biakalua ne tuakapingana kabidi ku bulaba buetu nkayetu, ne bantu banyi bakabanga kabidi kudisha bisumbu bia bimuna biabu ne kudima buloba buabu.\n\n22 Ne mpindiewu mema, ndi mukulakaja, ngakambikila umua wa bana banyi ba baluma bukalenga; bua nanku, ntshiena ngakula kabidi to. Ne Mukalenga abenesha bantu banyi. Amena.\n\n", "mosiah 11": "[center][font_size=26]Shapita 11[/font_size][/center]\n\n[i]Mfumu Noa udi ukôkesha ne bubi—Udi usankila mu nsombelu mubi wa ne bakaji ne bakaji ba ku mpenga babakibua benda—Abinadi udi wamba ku Nyuma ne bantu nebakuatshibua ku bupika—Mfumu Noa udi ukeba moyo wenda. Pabuipi ne 160–150 k.d.K.[/i]\n\n1 Ne mpindiewu biakalua ne Zenife wakambikila Noa, umua wa bana benda ba baluma, bukalenga; bua nanku Noa wakabanga kukôkesha pa muaba wenda; ne kakenda mu njila ya tatuenda to.\n\n2 Bualu monayi, kakalama mikenji ya Nzambi to, kadi wakolonda majinga a mutshima wenda nkayenda. Ne uvua ne bakaji ne bakaji ba ku mpenga babakibua ba bungi. Ne wakenzeja bantu benda mibi, ne kuenza tshivua tshikala tshia malu a bubi bupita ku mesu a Mukalenga. Eyowa, ne bakenda masandi ne bubi bua mushindu onsu.\n\n3 Ne wakateka tshitadi tshia tshia bitanu tshia bionsu bivuabu nabi, tshitupa tshimua tshia tshia bitanu tshia ngolo wabu ne tshia mpalata wabu, ne tshitupa tshimua tshia tshia bitanu tshia zife wabu, ne tshia tshiamua tshia kabanda tshiabu, ne tshia tshiamua tshia kalabi tshiabu ne tshia tshiamua tshifika tshiabu; ne tshitupa tshimua tshia tshia bitanu tshia nyama yabu ya manyi; ne kabidi tshitupa tshimua tshia bitanu tshia nteta yabu yonsu.\n\n4 Ne wakangata bionsu ebi bua kudikuatshishaye, ne bakaji benda ne bakaji ba ku mpenga babakibua benda; ne bakuidi benda kabidi, ne bakaji babu ne bakaji ba ku mpenga babakibua babu; ki muakashintululaye malu a bukalenga nanku.\n\n5 Bualu wakumbusha bakuidi bonsu bavua bajididibua kudi tatuenda; ne kujidilaye bapia-bapia pa muaba wabu, bavua badibandisha mu diditambisha mu mitshima yabu.\n\n6 Eyowa, ne bavua babakuatshila nanku bua bufuba buabu, ne bua ditendelela diabu dia mpingu, ne bua masandi abu, ne bitadi bivua mfumu Noa mutekela bantu benda; ki muvua bantu benza mudimu menamena bua kukuatshisha malu mabi.\n\n7 Eyowa, ne bakavua kabidi batendeledi ba mpingu, bualu mêyi a tshianana ne a lubombu a mfumu ne bakuidi akabadinga; bualu bavua babambila mêyi a lubombu.\n\n8 Ne biakalua ne mfumu Noa wakibaka nzubu mimpa ne mialabala ya bungi; ne wakayilengeja ne mabaya menza bimpa, ne bintu bia mushinga mukola bia mushindu onsu, bia ngolo, ne bia tshiamua tshia mpalata, ne bia tshiamua tshifika, ne bia tshiamua tshia kalabi, ne bia zife, ne bia tshiamua tshia kabanda;\n\n9 Ne wakadibakila kabidi nzubu wa bumfumu mualabala, ne nkuasa wa bukalenga munda muenda, bionsu ebi bivua bia mabaya menza bimpa ne bivua bilengeja ne ngolo ne tshiamua tshia mpalata ne ne bintu bia mushinga mukola.\n\n10 Ne wakenzeja kabidi basadidi benda mudimu muimpa wa mushindu onsu munda mua bimanu bia ntempelo, bia mabaya mimpa, ne bia tshiamua tshia kabanda, ne bia tshiamua tshia kalabi.\n\n11 Ne bisombedi bivua bilamisha bua bakuidi banena, bivua kûlu bipita bisombedi bikuabu bionsu, wakabilengeja ne ngolo munonoka; ne wakibakisha kamanu kadi kafikila pa tshiadi padi muntu musomba mu nkuasa kumpala kuabi, bua bikishisha mibidi yabu ne maboku abu popu padibu bambila bantu benda mêyi a mafi ne a tshianana.\n\n12 Ne biakalua ne wakibaka kaleya pabuipi ne ntempelo, eyowa, kaleya kapita bula, kapita mena bula ne uvua mua kuimana pa musonga waku ne uvua kumona bulaba bua Shiloma panshi, ne kabidi bulaba bua Shemelona buvua Bena Lamana basamu; ne uvua kabidi mua kumona bulaba bonsu bua ku mpenga yonsu.\n\n13 Ne biakalua ne wakenza ne nzubu ya bungi ibakibua mu bulaba bua Shiloma; ne wakenza ne kaleya kanena kibakibua pa kakuna ku node kua bulaba bua Shiloma, buvua buikala muaba wa tshinyemenu bua bana ba Bena Nefi diba divuabu banyema pambelu pa bulaba; ne ki muakenzaye nanku ne mabanji avuaye upeta ku difutshisha dia bantu benda bitadi.\n\n14 Ne biakalua ne wakateka mutshima wenda ku mabanji enda, ne uvua upitshisha diba dienda ku nsombelu mubi ne bakaji benda ne bakaji ba ku mpenga babakibua benda; ne bakuidi benda kabidi bavua bapitshisha diba diabu ne bandumba.\n\n15 Ne biakalua ne wakadima madimi a mvinyo mu bulaba bonsu; ne wakibaka bikaminu, ne wakenza mvinyo wa bungi; ne bua nanku wakalua mukuatshiki wa mvinyo, ne bantu benda kabidi.\n\n16 Ne biakalua ne Bena Lamana bakabanga kubuelela bantu benda, kubuelela bisumbu bikesa, ne kubashipa mu madimi abu, ne pavuabu badisha bisumbu bia bimuna biabu.\n\n17 Ne mfumu Noa wakatuma balami ku miaba mishilangana mu bulaba bua kubalamina ku bula; kadi kavua mutuma bungi bukumbana to, ne Bena Lamana bakababunda ne bakabashipa, ne bakapatula bisumbu bia bimuna biabu bia bungi mu bulaba; ki muakabanga Bena Lamana kubashipa nanku, ne kubenzela lukinu luabu.\n\n18 Ne biakalua ne mfumu Noa wakatuma misumba yenda ya basalayi bua kubaluisha, ne biakabapingaja panyima, anyi biakabapingaja panyima bua mutantshi wa diba mukesa; bua nanku, biakapingana, ne disanka bua bintu bivuabu banyenga.\n\n19 Ne mpindiewu, bavua badibandisha ne diditambisha mu mitshima yabu bua ditshimuna dinena edi; bavua badileja bua bukola buabu nkayabu, bamba ne makumi abu atanu avua mua kukandamena binunu bia Bena Lamana; ne ki muvuabu badileja nanku, ne basanka bua mashi, ne mu dimatshisha dia mashi a bana babu, ne bavua benza nanku bua mfumuabu ne bakuidi babu.\n\n20 Ne biakalua ne kuvua muntu munkatshi muabu uvua ne dîna ne Abinadi; ne wakaya munkatshi muabu, ne wakabanga kuamba ku Nyuma, wamba ne: Monayi, Mukalenga udi wamba nanku, ne monayi mumpesha mukenji nanku, wamba ne: ndâku, ne ambila bantu aba ne: Mukalenga udi wamba ne—Diakabi dikala kudi bantu aba, bualu ndi mumona malu mapita bubi abu, ne bubi buabu, ne masandi abu; ne nembakumbula mu tshiji tshianyi, pa kumbusha bobu bakudimuna mutshima.\n\n21 Ne pa kumbusha bobu bakudimuna mutshima ne bakudimuka kudi Mukalenga Nzambi wabu, monayi, nembafila mu bianza bia bena lukuna babu, eyowa, nebatuadibua mu bupika; ne tshianza tshia bena lukuna babu netshibatatshisha.\n\n22 Ne nebilua ne nebamanya ne ndi Mukalenga Nzambi wabu, ne ndi Nzambi wa mukawu, udi unyoka malu mabi a bantu banyi.\n\n23 Ne nebilua ne pa kumbusha bantu aba bakudimuna mutshima ne bakudimuka kudi Mukalenga Nzambi wabu, nebabuejibua mu bupika; ne muntu nansha umua kakubapatuisha to, pa kumbusha Mukalenga Nzambi wa Bukitu Bonsu.\n\n24 Eyowa, ne nebilua ne pâbilabu kundi nengikala ne lujoku bua kumvua mbila yabu; eyowa, ne nengalekela ne batûtshibua kudi bena lukuna babu.\n\n25 Ne pa kumbusha bakudimuna mutshima mu bikunyi ne butu, ne babila ne bukitu kudi Mukalenga Nzambi wabu, ntshiakumvua masambila abu to, nansha kubapatuisha mu ntatu yabu; ne nanku Mukalenga udi wamba, ne nanku udi mmupesha mukenji.\n\n26 Mpindiewu biakalua ne pakabambila Abinadi mêyi â bakamufîkila tshiji, ne bakakeba bua kuangata moyo wenda; kadi Mukalenga wakamupatuisha mu bianza biabu.\n\n27 Mpindiewu pakumvua mfumu Noa mêyi avua Abinadi muambila bantu, wakafîka penda tshiji; ne wakamba ne: Abinadi nganyi, bua kundumbuluishaye mema ne bantu banyi, anyi Mukalenga nganyi, bua yeya kupesha bantu banyi lutatu lukola nanku?\n\n28 Ndi nupesha mukenji bua nulua ne Abinadi apa, bua mmushipesha, bualu muamba bintu ebi bua yeya kusonsola bantu banyi bua bafîkilangana tshiji bamua kudi bakuabu, ne bua kujula makokangana munkatshi mua bantu banyi; bua nanku nemmushipa.\n\n29 Mpindiewu mesu a bantu avua mafofomijibua; bua nanku bakapapisha mitshima yabu bua kubenga mêyi a Abinadi, ne bakakeba bua kumukuata kubangila diba adi to ne kunyima. Ne mfumu Noa wakapapisha mutshima wenda bua kubenga dîyi dia Mukalenga, ne kakakudimuna mutshima wenda ku bienzedi bienda bibi to.\n\n", "mosiah 12": "[center][font_size=26]Shapita 12[/font_size][/center]\n\n[i]Badi bela Abinadi mu lukanu bualu uvua muamba ku Nyuma bua dinyanguka dia bantu ne lufu lua mfumu Noa—Bakuidi ba mafi badi batela mifundu ya Nzambi ne badi badinga ne badi balama mikenji ya Mose—Abinadi udi ubanga kubalongesha mikenji dikumi ya Nzambi. Pabuipi ne 148 k.d.K.[/i]\n\n1 Ne biakalua ne kunyima kua bidimu bibidi ne Abinadi wakalua munkatshi muabu mudifuanyikija bu muntu mukuabu, bua ne kabakamumanya to, ne wakatuadija kuamba ku Nyuma munkatshi muabu, wamba ne: Mukalenga mumpesha mukenji, wamba ne: Abinadi, ndâku ne amba ku Nyuma kudi bantu banyi aba, bualu mbapapisha mitshima yabu ku mêyi anyi; kabena bakudimuna mutshima ku bienzedi biabu bibi to; bua nanku nembanyoka mu tshiji tshianyi, eyowa, mu tshiji tshianyi tshikola nembanyoka bua malu mabi ne malu mapita bubi abu.\n\n2 Eyowa, diakabi kudi lukongu lua bantu elu! Ne Mukalenga wakangambila: Olola tshianza tshieba ne amba ku Nyuma, wamba ne: Mukalenga udi wamba nanku, nebilua ne lukongu lua bantu elu, bua malu mabi alu, nelukuatshibua mu bupika, ne nebatûtshibua pa matama; eyowa, nebipatshibua kudi bantu, ne nebashipibua; ne mikuku ya mûlu, ne mbua, eyowa, nyama ya muitu, neikusula misunyi yabu.\n\n3 Ne nebilua ne moyo wa mfumu Noa newikala ne mushinga bu wa tshilamba munda mua tshikutu tshia kapia kakola; bualu neamanya ne ndi Mukalenga.\n\n4 Ne nebilua ne nentûta bantu banyi aba ne ntatu mikola, eyowa, ne tshiyola ne ne tshipupu; ne nembelesha mikunda dituku dijima.\n\n5 Eyowa, ne nengenza ne babasuika majitu pa nyima yabu; ne nebabasaka kumpala bu mudi mpunda wa kamama.\n\n6 Ne nebilua ne nentuma mvula wa mabua munkatshi muabu, ne neabatûta; ne lupepela lua ku esete nelubatûta kabidi; ne bishi nebinyanga bulaba buabu, ne nebidia mu bujima nteta yabu.\n\n7 Ne nebatûtshibua netshipupu tshinena—ne nengenza bionsu ebi bua malu mabi ne malu mapita bubi abu.\n\n8 Ne nebilua ne pa kumbusha bakudimuna mutshima nembabutula bonsu pa mpala wa buloba; nansha nanku nebashiya miandiku panyima pabu, ne nenyikuba bua bisamba bikuabu biâsa mu bulaba ebu; eyowa, nengenza nanku bua mema kuleja bisamba bikuabu malu mapita bubi a bantu aba. Ne Abinadi wakamba ku Nyuma a bungi mabi bua bantu aba.\n\n9 Ne biakalua ne bakamufîkila tshiji; ne bakamukuata ne bakamufila musuika kumpala kua mfumu, ne bakambila mfumu ne: Mona, tudi balua ne muntu ewu uvua muamba ku Nyuma bibi bitangila bantu beba kumpala kueba, ne udi wamba ne Nzambi neababutula.\n\n10 Ne udi kabidi wamba ku Nyuma bibi bitangila moyo weba, ne wamba ne moyo weba newikala bu tshilamba mu tshikutu tshia kapia.\n\n11 Ne kabidi, udi wamba ne newikala bu mudi lubalabala lûma lua mu budimi, bu mudi mena lubalabala lûma lua mu budimi, ludi nyama ikulula ne idiatakaja mu makasa.\n\n12 Ne kabidi, udi wamba ne newikala bu mudi bilongu bia chardon, udi, padiwu muboba menamena, padi lupepela luela, bidi bitangalajibua pa mpala wa bulaba. Ne udi udingisha ne Nzambi uvua muamba nanku. Ne udi wamba ne bionsu ebi nebikufikila pa kumbusha wewa mukudimuna mutshima, ne mbua malu mabi eba.\n\n13 Ne mpindiewu, Ô mfumu, bubi bunena kayi bûdi muenza, anyi mibi minena kayi idi bantu beba benza, bua tupîshibua kudi Nzambi anyi tulumbuluishibua kudi muntu ewu?\n\n14 Ne mpindiewu, Ô mfumu, mona, katuena bapîla to, ne wewa, Ô mfumu, kuena ne mibi to; bua nanku, muntu ewu washimi bikutangila, ne wambi naka ku Nyuma.\n\n15 Ne mona, tudi ne bukola, katuakuya mu bupika to, anyi kuangatshibua bakuatshibu kudi bena lukuna betu to; eyowa, ne udi mulubuluka mu bulaba, ne neulubuluka kabidi.\n\n16 Mona, muntu awu nyeya ewu, tudi tumufila mu bianza bieba; udi mua kuenza nenda monsu mudibi bikulengelela.\n\n17 Ne biakalua ne mfumu Noa wakelesha Abinadi mu lukanu; ne wakapesha bakuidi mukenji bua kudisangishabu pamua bua abuela nabu mu tshipangu bitangila tshiakuenzaye nenda.\n\n18 Ne biakalua ne bakambila mfumu ne: Luaku nenda apa bua tumukonka; ne mfumu wakafila mukenji bua balua nenda kumpala kuabu.\n\n19 Ne bakabanga kumuela nkonku bua kumutupakajabu, nanku bua bikala ne tshiakumufundilabu; kadi wakabandamuna ne dikima, ne wakakolela ku nkonku yabu yonsu, eyowa, bakakema; bualu wakabakolela ku nkonku yabu yonsu, ne wakabapuwisha mu mêyi abu onsu.\n\n20 Ne biakalua ne umua wabu wakamba ne: Miaku idi mifunda, ne ivua batatuetu balongesha idi yumvuija tshinyi, yamba ne:\n\n21 Bu mudiwu malengela pa mikuna makasa a ewu udi utuala lumu luimpa; udi utangalaja ditalala; udi ulua ne lumu luimpa lua buimpa; udi utangalaja lupandu; udi wambila Siona ne, Nzambi weba udi ukôkesha!\n\n22 Batentekedi beba nebabandisha dîyi; nebimba misambu ne dîyi pamua, bualu nebadimuena ne mesu pâpingaja Mukalenga Siona kabidi.\n\n23 Tudikayi ne disanka; imbayi pamua nuenu miaba ya bikulu ya Yelushalema; bualu Mukalenga wasambi bantu benda, yeya wasungidi Yelushalema;\n\n24 Mukalenga waleji diboku dienda dia tshijila patoka ku mesu a bisamba bionsu; ne ndekelu ya buloba yonsu neimona lupanda lua Nzambi wetu?\n\n25 Ne mpindiewu Abinadi wakabambila ne: Nudi bakuidi, ne nudi nuenza bu nudi nulongesha bantu aba, ne nudi numvua nyuma wa buambi ku Nyuma, ne nutshidi nujinga kumanya kundi tshidi bintu ebi bikeba kuamba?\n\n26 Ndi nnuambila ne, diakabi dikala kunudi bualu nudi nunyangakaja njila ya Mukalenga! Bualu bu nuenu numvua bintu ebi kadi kanuena babilongesha to; bua nanku, nudi banyangakaja njila ya Mukalenga.\n\n27 Kanuena bafila mitshima yenu bua kumvua to; bua nanku, kanuena ne lungenyi to. Nanku, ntshinyi tshinudi nulongesha bantu aba?\n\n28 Ne bakamba ne: Tudi tulongesha mikenji ya Mose.\n\n29 Ne wakabambila kabidi ne: Bu nuenu nulongesha mikenji ya Mose, bua tshinyi kanuena nuyilama to? Bua tshinyi nudi nuteka mitshima yenu pa mabanji? Bua tshinyi nudi nuenda masandi ne nudi nujikija makanda enu ne bandumba, eyowa, ne nuenzeja bantu aba mibi, bua Mukalenga kuitabayi bua nkutuma bua kuamba ku Nyuma bibi bia bantu aba, eyowa, dibi mena dipita bua bantu aba?\n\n30 Kanuena bamanya ne ndi ngamba bulelela anyi? Eyowa, nudi bamanya ne ndi ngamba bulelela; ne nudi ne tshia kuzakala kumpala kua Nzambi.\n\n31 Ne nebilua ne nenutûtshibua bua malu mabi enu, bualu nuvua bamba nudi nulongesha mikenji ya Mose. Ne nudi bamanya tshinyi bitangila mikenji ya Mose? Lupandu ludi luluila ku mikenji ya Mose anyi? Nudi nuamba tshinyi?\n\n32 Ne bakandamuna ne bakamba ne lupandu luvua luluila ku mikenji ya Mose.\n\n33 Kadi mpindiewu Abinadi wakabambila ne: Ndi mumanya ne nuenu balama mikenji ya Nzambi nenupandishibua; eyowa, nuenu balama mikenji ivua Mukalenga mupesha Mose pa mukuna wa Sina, wamba ne:\n\n34 Ndi Mukalenga Nzambi weba, uvua mukupatula mu bulaba bua Ejipitu, mu nzubu wa bupika.\n\n35 Kuikadi ne Nzambi mukuabu kumpala kuanyi to.\n\n36 Kudienzedi lupingu lusonga nansha lumua, anyi tshifuanyikijilu kampanda tshia tshintu kampanda tshidi mu diûlu ku mutu, anyi tshidi panshi pa buloba to.\n\n37 Mpindiewu Abinadi wakabambila ne, Nudi benza bionsu ebi anyi? Ndi nnuambila ne, To, kanuena benza to. Ne nudi balongesha bantu aba ne benza bintu bionsu ebi anyi? Ndi nnuambila ne, To, kanuena benza to.\n\n", "mosiah 13": "[center][font_size=26]Shapita 13[/font_size][/center]\n\n[i]Bukola bua bunzambi budi bulama Abinadi ku njiwu—Udi ulongesha Mikenji Dikumi ya Nzambi—Lupandu kaluena luluila ku mikenji ya Mose nkayayi to—Nzambi nkayenda neenza bupikudi bua kusungila bantu benda. Pabuipi ne 148 k.d.K.[/i]\n\n1 Ne mpindiewu pakumvua mfumu mêyi â, wakambila bakuidi benda ne: Ndayi ne muntu ewu, ne mushipayi; bualu tshitudi bua kuenza nenda ntshinyi, bualu udi mupâla.\n\n2 Ne bakasemena ne bakidikija bua kumukuata; kadi wakabakandamena, ne wakabambila ne:\n\n3 Kanundengi to, bualu Nzambi neanutûta binuateka bianza bienu pa mbidi panyi, bualu ntshiena muanji kufila mukenji uvua Mukalenga muntuma bua kufila to; anyi ntshiena muanji kunuambila tshinuvua bandomba ne ngamba to; bua nanku, Nzambi kakulekela ne nunshipa mpindiewu to.\n\n4 Kadi ndi ne tshia kukumbaja mikenji ivua Nzambi mumpesha; ne nudi bamfîkila tshiji bualu ndi munuambila bulelela. Ne kabidi, nudi mbamona ne ndi mupâla bualu ndi muakula dîyi dia Nzambi.\n\n5 Mpindiewu biakalua ne kunyima kua Abinadi muakula mêyi â bantu ba mfumu Noa kabakakima kumukuata to, bualu Nyuma wa Mukalenga uvua nenda; ne mpala wenda uvua ukenka ne bukenka bupita, bu muvua wa Mose pavuaye pa mukuna wa Sina, pavuaye wakula ne Mukalenga.\n\n6 Ne wakakula ne bukola ne bukôkeshi bufuma kudi Nzambi, ne wakatungunuka ne mêyi enda, wamba ne:\n\n7 Nudi numona ne kanuena ne bukola bua kunshipa to, bua nanku, ndi njikija mukenji wanyi. Eyowa, ne ndi mumona udi unutapa mu mitshima yenu bualu ndi nnuambila bulelela bitangila malu mabi enu.\n\n8 Eyowa, ne mêyi anyi adi anuwuja dikema ne dikatshila, ne tshiji.\n\n9 Kadi ndi njikija mukenji wanyi; ne pashisha kundi nya kakuena ne bualu to, bu mema mupandishibua.\n\n10 Kadi ndi nnuambila mushindu ewu: munudi nungenza, momumua, nemuikala tshifuanyikiji ne tshindidimbi bia bintu bitshilualua.\n\n11 Ne mpindiewu ndi nnubadila bishadi bia mikenji ya Nzambi, bualu ndi mmona ne kayena mifundibua mu mitshima yenu to; ndi mmona ne nudi balonga ne balongesha malu mabi tshitupa tshipita bunena tshia moyo wenu.\n\n12 Ne mpindiewu, nudi nuvuluka ne mvua munuambila ne: Kudienzedi lupingu lusonga nansha lumua, anyi tshifuanyikijilu kampanda tshia bintu bidi mu diûlu ku mutu, anyi bidi panshi pa buloba, anyi bidi mu mâyi muinshi mua buloba to.\n\n13 Ne kabidi: Kuyinaminyi to, anyi kuyisadidi nansha; bualu mema Mukalenga Nzambi weba ndi Nzambi wa mukawu, udi unyoka malu mabi a batatu pa mitu ya bana, mu lukongu luisatu ne luinayi ya badi bankina;\n\n14 Ne ntundeja lusa kudi binunu bia badi bannanga ne badi balama mikenji yanyi.\n\n15 Kutedi dîna dia Mukalenga Nzambi weba tshianana to; bualu Mukalenga kena ubingisha udi utela dîna dienda tshianana dipîla to.\n\n16 Uvuluka dituku dia sabata, bua kudijidila.\n\n17 Ukuata mudimu matuku asambombo, ne wenza mudimu weba onsu;\n\n18 Kadi mu dituku dia muanda muteketa, didi dituku dia sabata dia Mukalenga Nzambi weba, kuenji mudimu nansha umua to, wewa, anyi muaneba wa baluma, anyi muaneba wa bakaji, musadidi weba wa baluma, anyi musadidi weba wa bakaji, anyi bimuna bia ngomba bieba, anyi muenyi udi munda mua lupangu lueba;\n\n19 Bualu mu matuku asambombo Mukalenga wakafuka diûlu ne buloba, ne mbuwa, ne bionsu bidimu; bua nanku Mukalenga wakabenesha dituku dia sabata ne wakadijidila.\n\n20 Nemeka tatueba ne mamueba, bua matuku eba ikala a bungi pa bulaba budi Mukalenga Nzambi weba mukupesha.\n\n21 Kushipianganyi to.\n\n22 Kuendi masandi to. Kuibi to.\n\n23 Kushiminyinyi mukueba malu a mafi to.\n\n24 Kualakanyi nzubu wa mukueba to, kualakanyi mukaji wa mukueba to, anyi musadidi wenda wa baluma, anyi musadidi wenda wa bakaji, anyi ngomba wenda, anyi mpunda wenda, anyi tshintu nansha tshimua tshia mukueba to.\n\n25 Ne biakalua ne kunyima kua Abinadi mujikija mêyi â wakabambila ne: Nudi balongesha bantu aba bua batangila bua kuenza bintu ebi bua kulama mikenji eyi anyi?\n\n26 Ndi nnuambila ne, To; bualu bu nuenu balongesha, Mukalenga kavua wenza ne ndua ne ngamba ku Nyuma bibi bitangila bantu aba to.\n\n27 Ne mpindiewu nuvua nuamba ne lupandu ludi luluila ku mikenji ya Mose. Ndi nnuambila ne bidi bikengedibua bua mpindiewu ne nulama mikenji ya Mose; kadi ndi nnuambila ne, diba nedilua pikalabi kabiyi bikengedibua bua kulama mikenji ya Mose to.\n\n28 Ne menamena kabidi, ndi nnuambila ne, lupandu kaluena luluila ku mikenji nkayayi to; ne bu kabiyi bua bupikudi buenza Nzambi nkayenda bua mibi ne malu mabi a bantu benda, bavua ne tshia kufua kakuyi diepuka to, nansha bua mikenji ya Mose.\n\n29 Ne mpindiewu ndi nnuambila ne bivua bikengedibua ne kuikala mikenji mipeshibua kudi bana ba Isalele, eyowa, mena mikenji mikola menamena; bualu bavua bantu ba nshingu mîminyina, benji ba malu mabi lukasa, ne ba lujoku bua kuvuluka Mukalenga Nzambi wabu;\n\n30 Bua nanku Nzambi wakabapesha mikenji, eyowa, mikenji ya midimu ne milulu, mikenji ivuabu ne tshia kulama ne bushuwa menamena ku dituku ne ku dituku, bua kuikalabu bavuluka Nzambi ne mudimu wabu kudiye.\n\n31 Kadi monayi, ndi nnuambila ne bintu bionsu ebi bivua bifuanyikiji bia bintu bilualua.\n\n32 Ne mpindiewu, bakumvua mikenji anyi? Ndi nnuambila ne, To, kabakumvua bonsu mikenji to; ne bivua nanku bua bupapa bua mitshima yabu; bualu kabakumvua ne muntu nansha umua kavua mua kupandishibua to pa kumbusha bikala ku disungila dia Nzambi.\n\n33 Bualu monayi, Mose kakamba ku Nyuma kudibu bitangila dilua dia Mashiya, ne ne Nzambi neasungila bantu benda to anyi? Eyowa, ne mena bambi bonsu bavua bakamba ku Nyuma katshia buloba buabanga—kabakakula bia bungi anyi bikesa bitangila malu â anyi?\n\n34 Kabavua bamba ne Nzambi nkayenda nealua panshi munkatshi mua bana ba bantu, ne neangata tshimfuanyi tshia muntu, ne neaya ne bukola bunena pa mpala wa buloba anyi?\n\n35 Eyowa, ne kabavua bamba kabidi ne neavuija dibika ku lufu dia bafua, ne ne yeya, nkayenda, neakengeshibua ne neatatshishibua anyi?\n\n", "mosiah 14": "[center][font_size=26]Shapita 14[/font_size][/center]\n\n[i]Yeshaya udi wakula bitangila Mashiya—Udi uleja dipuekeshibua ne makenga a Mashiya—Mashiya udi ufila anyima wenda bu mulambu bua kufuta nawu bua mibi ya bantu ne udi ulumbuluila basambuki ba mikenji—Fuanyikijayi ne Yeshaya 53. Pabuipi ne 148 k.d.K.[/i]\n\n1 Eyowa, Yeshaya kena mena wamba to ne: Nganyi udi muitabuija muaku wetu, ne kudi nganyi udi diboku dia Mukalenga dibuluibua?\n\n2 Bualu neakola kumpala kuenda bu mudi lutonga, ne bu mudi muji udi upatuka mu bulaba bûma; kena ne tshimfuanyi anyi bulengela to; ne patuamumona kakuena buimpa budi bumujingisha kutudi.\n\n3 Udi mupetudibua ne mupidibua kudi bantu; muntu wa kanyinganyinga, ne mumanya mpaji; tuakasokoka mpala yetu kudiye; wakapetudibua, ne katuakamuanyisha to.\n\n4 Bushuwa uvua muambula mpaji yetu, ne muambula kanyinganyinga ketu; kadi tuakamumona bu mukumibua, mutûtshibua kudi Nzambi, ne mutatshishibua.\n\n5 Kadi wakatapibua mputa bua disambuka dia mikenji dietu, wakasâmishibua bua malu mabi etu; dinyoka didi divuija ditalala divua pa mutu penda; ne ku mibundabunda yenda tudi bôndopibua.\n\n6 Tuetu bonsu, bu mudi mikoku, tudi bapambuka; tudi balonda muntu yonsu njila wenda nkayenda; ne Mukalenga wakateka malu mabi etu tuetu bonsu pa muntu penda.\n\n7 Uvua mukengeshibua, ne uvua mutatshishibua, kadi kakabulula mukana muenda to; bakavua nenda bu mudi muana wa mukoku ku tshishipelu, ne bu mudi mukoku kumpala kua badi bawukosa miosa mushindu wa ne kakabulula mukana muenda to.\n\n8 Wakumbushibua mu lukanu ne ku tshilumbuluilu tshiakana; ne nganyi wakuila tshikondu tshienda? Bualu uvua mukoshibua mu bulaba bua ba moyo; bua disambuka mikenji dia bantu banyi wakakumibua.\n\n9 Wakanyisha bua lukita luenda luikala popamua ne bantu babi, ne popamua ne mubanji mu lufu luenda; nansha muvuaye kayi muenza bubi to, ne muvua didinga nansha dimua kadiyi dipatuka mukana muenda to.\n\n10 Bitshivua bisankisha Mukalenga bua kumusâmisha; wakamunyingalaja; palua kufila anyima wendabu mulambu bua mibi neamona ndelanganyi yenda, nealepesha matuku enda, ne dijinga dia Mukalenga nedikumbana mu tshianza tshienda.\n\n11 Neamona dikenga dia anyima wenda, ne neasanka; ku dimanya dienda musadidi wanyi muakana neabingisha ba bungi; bualu neambula malu mabi abu pa mutu penda.\n\n12 Bua nanku nemmuabanyina tshitupa tshia bintu popamua ne bantu banena, ne neabanyangana bintu binyenga mu mvita popamua ne bilobo; bualu wakapumuna anyima wenda tô ne ku lufu; ne uvua mubadibua popamua ne bashipi ba mikenji; ne wakambula mibi ya bangi, ne ulumbuluila basambuki ba mikenji.\n\n", "mosiah 15": "[center][font_size=26]Shapita 15[/font_size][/center]\n\n[i]Munyi mudi Kilisto muikala Tatu ne Muana kabidi—Nealumbuluila ne neambula disambuka dia mikenji dia bantu benda—Bobu ne bambi bansantu bonsu badi ndelanganyi yenda—Udi uvuija dibika dia ku lufu—Bana bateketa badi ne moyo wa tshiendelela. Pabuipi ne 148 k.d.K.[/i]\n\n1 Ne mpindiewu Abinadi wakabambila ne: Ndi musua ne numvua ne Nzambi yeya nkayenda nealua panshi munkatshi mua bana ba bantu, ne neasungila bantu benda.\n\n2 Ne bualu bua udi muikadila mu musunyi neabikidibua ne Muana wa Nzambi, ne muikala mubatshika musunyi ku disua dia Tatu, muikala Tatu ne Muana—\n\n3 Tatu, bualu uvua muimitshibua ku bukola bua Nzambi; ne Muana, bua musunyi; nanku udi ulua Tatu ne Muana—\n\n4 Ne badi Nzambi umua, eyowa, mena Tatu wa Tshiendelela wa mu diûlu ne wa pa buloba.\n\n5 Ne nanku musunyi ulua kubatshikibua kudi Nyuma, anyi Muana kudi Tatu, bikala Nzambi umua, upeta ditêtshibua, ne kayi ushila ditêtshibua kaba to, kadi udilekela bua kusekibua, ne kukumibua mfimbu, ne kuipatshibua, ne kupidibua kudi bantu benda.\n\n6 Ne kunyima kua bionsu ebi, kunyima kua kuenza bishima binena bia bungi munkatshi mua bana ba bantu, nebaya nenda, eyowa, bu muakamba Yeshaya ne, amu bu mudi mukoku muikala kamama kumpala kua mukoshi wa miosa, bia momumua kakabulula mukana muenda to.\n\n7 Eyowa, mena bia momumua nebaya nenda, nebamupopela pa mutshi mutshiamakana, ne nebamushipa, musunyi neubatshikibua mena kudi lufu, disua dia Muana nedidînyibua mu disua dia Tatu.\n\n8 Ne nanku Nzambi udi ukosa mionji ya lufu, bualu mmutshimuna lufu; ne udi upesha Muana bukola bua kulumbuluila bana ba bantu—\n\n9 Bu mudiyi mubanda mu diûlu, muikala ne munda mua lusa; muikala muwula ne moyo wa lusa bua bana ba bantu; ne udi muimana pankatshi pabu ne bululama; ne udi mukosa mionji ya lufu, udi muangata malu mabi abu ne disambuka dia mikenji diabu pa mutu penda, ne udi mubasungila, ne udi mukumbaja milombu a bululama.\n\n10 Ne mpindiewu ndi nnuambila ne, nganyi wakuila tshikondu tshienda? Monayi, ndi nnuambila ne, pafidibua anyima wenda bu mulambu bua mibi neamona ndelanganyi yenda. Ne mpindiewu nudi nuamba tshinyi? Ne ndelanganyi yenda neikala banganyi?\n\n11 Monayi, ndi nnuambila ne, ewu yonsu uvua mumvua miaku ya bambi, eyowa, ya bambi bansantu bonsu bavua bamba ku Nyuma bitangila divua dia Mukalenga—ndi nnuambila ne bonsu bavua bateleja miaku yabu, ne bitabuija ne Mukalenga neasungila bantu benda, ne bavua batekemena bua dituku adi bua dilekedibua dia mibi yabu, ndi nnuambila ne, bobu aba badi ndelanganyi yenda, anyi badi bapianyi ba bukalenga bua Nzambi.\n\n12 Bualu aba ki bobu bena mibi ivuaye muambula; aba ki bobu bavuaye mufuila, bua kubasungila ku dishipa dia mikenji diabu. Ne mpindiewu, kabena ndelanganyi yenda anyi?\n\n13 Eyowa, ne bambi, yonsu uvua munzulula mukana muenda bua kuamba ku Nyuma, uvua kayi mupona mu dishipa dia mikenji to, ndi nkeba kuamba ne bambi bansantu bonsu katshia buloba buabanga, kabena nanku to anyi? Ndi nnuambila ne badi ndelanganyi yenda.\n\n14 Ne aba ki bobu bavua batangalaja ditalala, bavua balua ne mukenji muimpa wa buimpa, bavua batangalaja lupandu ne bambila Siona ne: Nzambi weba udi ukôkesha!\n\n15 Ne Ô bu muvuawu malengela pa mikuna makasa abu!\n\n16 Ne kabidi, bu mudiwu malengela pa mikuna makasa a aba batshidi batangalaja ditalala!\n\n17 Ne kabidi, bu mudiwu malengela pa mikuna makasa a aba bâtangalaja ditalala kunyima eku, eyowa, kumbukila ku tshikondu etshi tô ne bua kashidi!\n\n18 Ne monayi, ndi nnuambila ne, ki mbionsu to. Bualu Ô bu mudiwu malengela pa mikuna makasa a ewu udi utuala lumu luimpa, udi mufuki wa ditalala, eyowa, Mukalenga mena, uvua musungila bantu benda; eyowa, yeya uvua mupesha bantu benda lupandu;\n\n19 Bualu bu kabivua bua disungila divuaye muenza bua bantu benda to, buvua bulongolola katshia ku tshishimikidi tshia buloba, ndi nnuambila ne, bu ne kabuvua buabu to, bukua bantu bonsu buvua ne tshia kubutuka.\n\n20 Kadi monayi, mionji ya lufu neikoshibua, ne Muana udi ukôkesha, ne udi ne bukôkeshi kudi bafua; bua nanku, udi uvuija dibika dia bafua.\n\n21 Ne apu dibika dia ku lufu nedilua, dibika dia ku lufu mena dia kumpala; eyowa, dibika dia ku lufu mena dia bobu bavuaku, ne dia badiku, ne dia bikalaku, mena tô ne ku dibika dia Kilisto—bualu ki muabikidibuaye.\n\n22 Ne mpindiewu, dibika dia kulufu dia bambi bonsu, ne dia bonsu abu bavua bitabuija miaku yabu, anyi bonsu abu bavua balama mikenji ya Nzambi, nedilua mu diba dia dibika dia ku lufu dia kumpala; bua nanku, badi dibika dia ku lufu dia kumpala.\n\n23 Badi babishibua ku bafua bua kusombabu ne Nzambi uvua mubasungila; ne badi ne moyo wa tshiendelela ku njila wa Kilisto, uvua mukosa mionji ya lufu.\n\n24 Ne bobu abu badi ne muaba mu dibika dia ku lufu dia kumpala; ne bobu abu bavua bafua mu dipanga diabu, kumpala kua dilua dia Kilisto, kabayi babamanyisha bitangila lupandu to. Ne nanku, Mukalenga udi uvuija dipingaja dia bantu aba; ne badi ne muaba mu dibika dia ku lufu dia kumpala, anyi badi ne moyo wa tshiendelela, bualu Mukalenga wabasungidi.\n\n25 Ne bana bateketa badi pabu ne moyo wa tshiendelela.\n\n26 Kadi monayi, ne tshinayi, ne zakalayi kumpala kua Nzambi, bualu nudi ne tshia kuzakala; bualu Mukalenga kena usungila muntu nansha umua to wa ku badi bamutombokela ne badi bafua ne mibi yabu; eyowa, mena bonsu abu bavua babutuka mu mibi yabu katshia buloba buabanga, bavua batombokela Nzambi ku didisuila diabu, bavua bamanya mikenji ya Nzambi, ne bavua babenga kuyilama; bobu aba badi kabayi ne muaba mu dibika dia ku lufu dia kumpala to.\n\n27 Bua nanku kanuena ne tshia kuzakala anyi? Bualu lupandu kaluena luvua kudi muntu wa nanku to; bualu Mukalenga kavua musungila muntu wa nanku to; eyowa, anyi Mukalenga kena mua kubasungila to; bualu kena mua kudivila to; bualu kena mua kubengela bululama padibu ne bunema buabu to.\n\n28 Ne mpindiewu ndi nnuambila ne diba nedivua diamanyishabu lupandu lua Mukalenga kudi tshisamba tshionsu, tshisa tshionsu, muakulu onsu, ne bantu bonsu.\n\n29 Eyowa, Mukalenga, batentekedi beba nebabandisha dîyi diabu; nebimba misambu ne dîyi pamua; bualu nebadimuena ne mesu, pâpingaja Mukalenga Siona kabidi.\n\n30 Tudikayi ne disanka, imbayi pamua, nuenu miaba mitupu ya Yelushalema; bualu Mukalenga wasambi bantu benda, wasungidi Yelushalema.\n\n31 Mukalenga waleji diboku dienda dia tshijila patoka ku mesu a bisamba bionsu; ne ndekelu ya buloba yonsu neimona lupanda lua Nzambi wetu.\n\n", "mosiah 16": "[center][font_size=26]Shapita 16[/font_size][/center]\n\n[i]Nzambi udi usungila bantu ku ngikadilu wabu wa dipona ne dijimina—Bantu badi mu mubidi badi bashala bu kakuvua disungila to—Kilisto udi uvuija dibika dia ku lufu bua kupeta moyo kawuyi ndekelu anyi bua kupeta dipîshibua kadiyi ndekelu. Pabuipi ne 148 k.d.K.[/i]\n\n1 Ne mpindiewu, biakalua ne kunyima kua Abinadi muakula mêyi â, wakôlola tshianza tshienda ne wakamba ne: Tshikondu netshilua tshiamona bonsu lupandu lua Mukalenga; tshiamona tshisamba tshionsu, tshisa tshionsu, muakulu onsu, ne bantu bonsu disu ne disu ne nebatonda kumpala kua Nzambi ne bitungu bienda bidi biakana.\n\n2 Ne pashisha bantu ba bubi nebipatshibua, ne nebapeta tshia kuelela mikunda, ne kudidila, ne kudilakana, ne kusumakana kua menu abu; ne ebi bualu bavua babenga kumvuila dîyi dia Mukalenga; bua nanku Mukalenga kena ubasungila to.\n\n3 Bualu badi mu mubidi ne bena diabulu, ne diabulu udi ne bukola pa bobu; eyowa, mena nyoka wa kala awu wakadinga baledi betu ba diambedi, tshiakenzeja dipona diabu; divua dikala bualu bua kaluila bukua bantu ba mu mubidi, bena masanka a pa buloba, bena diabulu, bajingulula bubi ku buimpa, bikala badibatshika kudi diabulu.\n\n4 Nanku bukua bantu bonsu buvua bujimina; ne monayi, buvua bua kuikala bujimina kakuyi ndekelu bu Nzambi kayi musungila bantu benda ku ngikadilu wabu wa dipona ne dijimina to.\n\n5 Kadi vulukayi muntu udi utungunuka mu buikadi buenda bua mu mubidi ne udi utungunuka mu njila ya mibi ne ya kutombokela Nzambi, udi ushala mu ngikadilu wenda wa dipona ne dijimina, ne diabulu udi ne bukôkeshi bonsu kudiye. Bua nanku udi muikala bu ne disungila kadivua dienzejibua to, bualu udi muena lukuna wa Nzambi; ne diabulu kabidi udi muena lukuna wa Nzambi.\n\n6 Ne mpindiewu bu ne Kilisto kavua mulua pa buloba to, ndi ngamba bintu bitshilualua bu bikadi bimana kulua, kakuvua mua kuikala disungila to.\n\n7 Ne bu Kilisto kavua mubika ku bafua to, anyi bu kavua mukosa mionji ya lufu to bua lukita kaluikadi ne butshimunyi to, ne bua lufu kaluikadi ne kalonda to, kakuvua mua kuikala dibika dia ku lufu to.\n\n8 Kadi kudi dibika dia ku lufu, bua nanku lukita kaluena ne butshimunyi to, ne kalonda ka lufu kadi kadînyibua mu Kilisto.\n\n9 Yeya udi bukenka ne moyo wa ba pa buloba; eyowa, bukenka budi kabuyi ndekelu, budi kabuyi mua kufîkuluka nansha; eyowa, ne kabidi moyo udi kawuyi ndekelu, bua lufu kaluikadiku kabidi to.\n\n10 Mena mubidi wa tshifuaka ewu neuvuala mubidi udi kawuyi ufua, ne mubidi wa dibola ewu neuvuala mubidi udi kawuyi ubola, ne nebatuadibua bua kuimana kumpala kua tshilumbuluidi tshia Nzambi, bua kulumbuluishibua kudiye bilondeshila ku midimu yabu ne idi mikala mimpa anyi ne idi mikala mibi—\n\n11 Pikalabi bimpa, bua kupeta dibika dia ku lufu bua moyo ne musangelu kabiyi ndekelu; ne pikalabi bibi, bua dibika dia ku lufu bua dipîshibua dia kadiyi ndekelu, ne badi bafidibua kudi diabulu, udi mubabatshika, tshidi tshikala dipîshibua—\n\n12 Ne bavua benda bilondeshila ku masua ne majinga abu a mu mubidi; kabavua banji kubikila Mukalenga patshivua diboku dia lusa dibôluela nansha; bualu diboku dia lusa divua dibôluela, ne bavua babenga; bavua badimuisha bua malu mabi abu ne nansha nanku bavua babenga ku’alekela; ne bavua baledibua mukenji bua kukudimuna mutshima ne nansha nanku bavua babenga kukudimuna mutshima.\n\n13 Ne mpindiewu, kanuena ne tshia kuzakala ne kukudimuna mutshima ku mibi yenu, ne kuvuluka ne amu mu Kilisto ne ku njila wenda ki munudi mua kupandishibua anyi?\n\n14 Bua nanku, bu nuenu nulongesha mikenji ya Mose, longeshayi ne didi tshindidimbi tshia bintu bitshilualua—\n\n15 Balongeshayi ne disungila didi divuila ku njila wa Kilisto Mukalenga, udi muikala mena Tatu wa tshiendelela. Amena.\n\n", "mosiah 17": "[center][font_size=26]Shapita 17[/font_size][/center]\n\n[i]Alama udi witabuija ne udi ufunda mêyi a Abinadi—Abinadi udi ukenga lufu ku kapia—Yeya udi wamba ku Nyuma ne bubêdi nebukuata bamushipi benda ne nebafua lufu ku kapia. Pabuipi ne 148 k.d.K.[/i]\n\n1 Ne mpindiewu biakalua ne pakajikija Abinadi mêyi â, mfumu wakafila mukenji ne bakuidi bamukuata ne bamushipesha.\n\n2 Kadi kuvua muntu umua munkatshi muabu uvua ne dîna dia Alama, yeya muikala kabidi kankanunuina ka Nefi. Ne uvua nsongaluma, ne wakitabuija mêyi avua Abinadi muamba, bualu uvua mumanya malu mabi abu avua Abinadi mujadika; bua nanku wakabanga kusengelela mfumu bua kafîkidi Abinadi tshiji to, kadi amulekela bua aya mu ditalala.\n\n3 Kadi mfumu wakafîka tshiji tshipita, ne wakenza ne Alama ipatshibua munkatshi muabu, ne wakatuma basadidi benda bua bamulonda bua bamushipa.\n\n4 Kadi yeya wakanyema kumpala kuabu ne wakadisokoka bua kabamupetshi to. Ne muvuaye musokoma matuku a bungi wakafunda mêyi onsu avua Abinadi muamba.\n\n5 Ne biakalua ne mfumu wakanyunguluja ne wakukuatshisha Abinadi kudi balami benda; ne bakamusuika mionji ne bakamuela mu lukanu.\n\n6 Ne kunyima kua matuku asatu, ne mumana kuyikilangana ne bakuidi benda, wakenzeja ne balua nenda kumpala kuenda.\n\n7 Ne yeya wakamuambila ne: Abinadi, tudi bapeta difunda kûdi, ne udi mukumbanyina lufu.\n\n8 Bualu wewa uvua muamba ne Nzambi nkayenda nealua panshi munkatshi mua bana ba bantu; ne mpindiewu, bua bualu ebu neushipibua, amba amu wewa mukudimuna mêyi mabi onsu awuvua muakula mbitangila mema ne bantu banyi.\n\n9 Mpindiewu Abinadi wakamuambila ne: Ndi nkuambila ne, ntshiakukudimuna mêyi amvua mukuambila bitangila bantu aba to, bualu adi malelela; ne bua wewa kumanya bushua buawu mema ndi mudilekela bua kudifila mu bianza bieba.\n\n10 Eyowa, nenkenga mena tô ne ku lufu, ne ntshiakukudimuna mêyi anyi to, ne neashala bu bujadiki budi bunupîsha. Ne wewa mmushipa neumatshisha mashi a muntu udi kayi ne tshilema to, ne etshi netshishala kabidi bu bujadiki bua dipîla dienu ku dituku dia ndekelu.\n\n11 Ne mpindiewu mfumu Noa uvua pabuipi ne kumulekela, bualu bua wakatshina mêyi enda; bualu wakatshina ne bitungu bia Nzambi nebilua pa mutu penda.\n\n12 Kadi bakuidi bakabandisha mêyi abu bamubenga, ne bakabanga kumubanda, bamba ne: Yeya uvua mupenda mfumu. Bua nanku mfumu wakasonsodibua bua kumufîkilaye tshiji, ne wakamufila bua bamushipa.\n\n13 Ne biakalua ne bakamuangata ne bakamusuika mionji, ne bakamunyasula mubidi wenda ne bisumbu bia minyasu, eyowa, mena ne ku lufu.\n\n14 Ne mpindiewu pakabanga ndimi ya kapia kumôsha, wakabila kudibu, wamba ne:\n\n15 Monayi, mena bu nudi bangenza, ki muafikabi ne ndelanganyi yenu nebakengesha ba bungi ne makenga andi nkenga, makenga mena a lufu ku kapia; ne ebi bualu badi bitabuija lupandu lua kudi Mukalenga Nzambi wabu.\n\n16 Ne nebilua ne nenutatshishibua ne mishindu yonsu ya mabêdi bua bualu bua malu mabi enu.\n\n17 Eyowa, ne nenutûtshibua ku nseka yonsu, ne nenuipatshibua ne nenutangalajibua eku ne eku, mena bu mudi tshisumbu tshia nyama ya dîtu tshipatshibua kudi nyama ya dîtu ne ya tshikisu.\n\n18 Ne mu dituku adi nebanuipatakaja, ne tshianza tshia bena lukuna benu netshinukuata, ne pashisha nenukenga makenga a lufu ku kapia, bu mundi nkenga.\n\n19 Nanku Nzambi neenza disombuela dienda pa mutu pa badi bashipa bantu benda. Ô Nzambi, angata anyima wanyi.\n\n20 Ne mpindiewu, pakamba Abinadi mêyi â, wakapona, muikala mukenga lufu ku kapia; eyowa, muikala mushipibua bualu bua wakabenga kuvila mikenji ya Nzambi, muikala mujadika bulelela bua mêyi enda ku lufu luenda.\n\n", "mosiah 18": "[center][font_size=26]Shapita 18[/font_size][/center]\n\n[i]Alama udi uyisha mu musokoku—Yeya udi umvuija tshipungidi tshia ditambula ne udi utambuisha ku mâyi a Molomo—Yeya udi wasa Ekelezia wa Kilisto ne udi ujidila bakuidi—Badi badikuatshila ne badi balongesha bantu—Alama ne bantu benda badi banyema Mfumu Noa baya mu tshipela. Pabuipi ne 147–145 k.d.K.[/i]\n\n1 Ne mpindiewu, biakalua ne Alama, uvua munyema basadidi ba mfumu Noa, wakakudimuna mutshima ku mibi ne malu mabi enda, ne wakendakana mu musokoku munkatshi mua bantu, ne wakabanga kulongesha mêyi a Abinadi—\n\n2 Eyowa, bitangila malu atshivua kulua, ne kabidi bitangila dibika dia bafua, ne disungila dia bantu, divua bua kumvuijibua ku bukola, ne makenga, ne lufu lua Kilisto, ne dibika ne dibanda dienda mu diûlu.\n\n3 Ne wakalongesha bantu bonsu bavua basua kuteleja dîyi dienda. Ne wakalongesha mu musokoku, bua ne kabilu ku dimanya dia mfumu to. Ne bangi bakitabuija mêyi enda.\n\n4 Ne biakalua ne bantu bonsu bakamuitabuija bakaya ku muaba uvua ubikidibua ne Molomo, uvua muinyika dîna dia mfumu, uvua ku mikalu ya bulaba buvua buwula ne nyama ya dîtu ku misangu ne ku bikondu.\n\n5 Mpindiewu, kuvua mushimi wa mâyi makezuka ku Molomo, ne Alama wakayaku, bualu kuvua tshipuka tshia mitshi mikesa tshivua pabuipi ne mâyi, muvuaye kudisokoka munda munya ku dimukebejija dia mfumu.\n\n6 Ne biakalua ne bantu ba bungi bakamuitabuija bakayaku bua kuteleja mêyi enda.\n\n7 Ne biakalua ne kunyima kua matuku a bungi kuvua bantu ba bungi basangishibua pamua ku muaba wa Molomo, bua kumvua mêyi a Alama. Eyowa, bonsu bavua bitabuija dîyi dienda bavua basangishibua pamua bua kumuteleja. Ne yeya wakabalongesha, ne wakabayisha bitangila dikudimuna dia mutshima, ne disungila, ne ditabuija dia Mukalenga.\n\n8 Ne biakalua ne yeya wakabambila ne: Monayi, mâyi a Molomo ngowu â (bualu avua abikidibua nanku) ne mpindiewu, bu munudi nujinga kubuela mu tshisumbu tshia mikoko tshia Nzambi, ne bua kubikidibua bantu benda, ne bitaba bua kuambuilangana majitu enu, bua ô ikala mapepela;\n\n9 Eyowa, ne nudi bitaba bua kudila ne badi badila; eyowa, ne kusamba badi ne dijinga dia disamba, ne kuikala bajadiki ba Nzambi diba dionsu, mu bintu bionsu, ne mu miaba yonsu inudi mua kuikala mu, mena tô ne ku lufu, bua nuenu kusungidibua kudi Nzambi, ne kubadibua munkatshi mua bena dibika dia ku lufu dia kumpala, bua nuenu kupeta moyo wa tshiendelela—\n\n10 Mpindiewu ndi nnuambila, bikala edi didi dijinga dia mitshima yenu, ntshinyi tshidi tshinukandika bua kutambuishibua mu dîna dia Mukalenga, bu njadikilu kumpala kuenda ne nudi babuela nenda mu tshipungidi, ne nenumusadila ne nenulama mikenji yenda, bua ne anupumuina Nyuma wenda bivula kupita?\n\n11 Ne mpindiewu pakumvua bantu mêyi â, bakatûta bikashi bua disanka, ne kutua tshikemu, bamba ne: Edi ndijinga dia mitshima yetu.\n\n12 Ne mpindiewu biakalua ne Alama wakangata Helama, uvua muikala muntu wa kumpala, ne wakaya ne wakimana mu mâyi, ne wakabila, wamba ne: Ô Mukalenga, upumuina musadidi weba Nyuma weba bua enza mudimu ewu ne bunsantu bua mutshima.\n\n13 Ne pakambaye mêyi â, Nyuma wa Mukalenga uvua pa mutu penda, ne wakamba ne: Helama, ndi nkutambuisha, mmundi ne bukôkeshi bufuma kudi Nzambi wa Bukitu Bonsu, bu mu bujadiki ne nuabuedi nenda mu tshipungidi tshia kumusadila tô ne panudi nufua lufu mu mubidi wa tshifuaka; ne Nyuma wa Mukalenga apumunyibua pa mutu penu; ne Yeya akupesha moyo wa tshiendelela, ku disungila dia Kilisto, wakalongololaye katshia ku tshishimikidi tshia buloba.\n\n14 Ne kunyima kua Alama muamba mêyi â, bubidi buabu, Alama ne Helama bakadijîka mu mâyi; ne bakatundubuka ne bakapatuka mu mâyi ne disanka, buwula ne Nyuma.\n\n15 Ne kabidi, Alama wakangata muntu mukuabu, ne wakaya tshiakabidi mu mâyi, ne wakamutambuisha momumua ne wa kumpala, kadi kakadijîka kabidi mu mâyi to.\n\n16 Ne wakatambuisha yonsu wakalua ku muaba wa Molomo mushindu ewu; ne bavua bungi pabuipi ne bantu nkama ibidi ne inayi; eyowa, ne bakatambuishibua mu mâyi a Molomo, ne bakuwujibua ne ngâsa wa Nzambi.\n\n17 Ne bakabikidibua ne ekelezia wa Nzambi, anyi ekelezia wa Kilisto, kubangila diba adi tô ne matuku akalonda. Ne biakalua ne ewu yonsu wakatambuishibua ku bukola ne bukôkeshi bua Nzambi wakasakidibua ku ekelezia wenda.\n\n18 Ne biakalua ne Alama, bualu uvua ne bukôkeshi bufuma kudi Nzambi, wakajidila bakuidi; wakajidila mena muakuidi umua bua bantu makumi atanu bua kubayisha, ne bua kubalongesha bitangila bintu bia bukalenga bua Nzambi.\n\n19 Ne wakabelela mukenji ne kabalongeshi tshintu tshikuabu to amu bintu bivuaye mulongesha, ne bivua bambi bansantu bakula ne mukana muabu.\n\n20 Eyowa, wakabelela mukenji mena ne kabayishi tshintu tshikuabu to amu dikudimuna dia mutshima ne ditabuija kudi Mukalenga, uvua musungila bantu benda.\n\n21 Ne wakabelela mukenji ne kakuikadi dikokangana kudi muntu ne mukuenda to, kadi ne batangila kumpala ne kipatshila kamua, bikala ne ditabuija dimua ne ditambuisha dimua, bikala ne mitshima yabu misuikakaja pamua mu bobumua ne mu dinanga dia muntu bua mukuenda.\n\n22 Ne ki muakabelelaye mukenji bua kuyishabu nanku. Ne ki muakaluabu bana ba Nzambi nanku.\n\n23 Ne wakabelela mukenji ne basekelela dituku dia sabata, ne badijidila, ne bela kabidi Mukalenga Nzambi wabu tuasakidila dituku dionsu.\n\n24 Ne wakabelela mukenji kabidi ne bakuidi bavuaye mujidila benza mudimu ne bianza biabu bua dikuatshisha diabu.\n\n25 Ne kuvua dituku dimua mu lumingu lonsu divuabu basungula bua bikala ne bua kudisangisha pamua bua kulongeshabu bantu, ne bua kutendelelabu Mukalenga Nzambi wabu, ne kabidi, misangu yonsu ivuabi mu bukôkeshi buabu, bua kudisangisha pamua.\n\n26 Ne bakuidi kabavua beyemena kudi bantu bua dikuatshisha diabu to; kadi bavua ngâsa wa Nzambi bua mudimu wabu, bua ne bakolakana mu Nyuma, bikala ne dimanya dia Nzambi, bua kulongeshabu ne bukola ne bukôkeshi bufuma kudi Nzambi.\n\n27 Ne Alama wakabelela mukenji kabidi ne bantu ba mu ekelezia bafila bimua bia bintu biabu, muntu yonsu bilondeshila ku bivuaye nabi; padiye ne bintu bivula, udi ne bua kufila bivula kupita, ne ewu udi ne bikesa, badi ne bua kumulomba bikesa; ne udi kayi ne tshintu to, badi ne bua kumupesha.\n\n28 Ne nanku badi ne bua kufila bimua bia bintu biabu ne mutshima wabu musua ne majinga abu mimpa kudi Nzambi, ne kudi bakuidi bavua kabayi nabi to, eyowa, ne kudi mukengi yonsu, muntu udi butaka.\n\n29 Ne wakabambila nanku, bualu Nzambi uvua mumuelela mukenji; ne bakenda bôloloka kumpala kua Nzambi, bapeshangana bintu bia pa buloba ne bia mu nyuma bilondeshila ku bikengelu ne ku majinga abu.\n\n30 Ne mpindiewu biakalua ne bionsu ebi bivua bienjibua mu Molomo, eyowa, pabuipi ne mâyi a Molomo, mu dîtu divua pabuipi ne mâyi a Molomo; eyowa, muaba wa Molomo, mâyi a Molomo, dîtu dia Molomo, bu mudibi bilengela ku mesu a bakafika ku dimanya dia Musungidi wabu; eyowa, ne bu mudibu babeneshibua, bualu nebimba bua butumbi buenda kashidi.\n\n31 Ne bintu ebi bivua bienzejibua ku mikalu ya bulaba, bua ne kabilu ku dimanya dia mfumu to.\n\n32 Kadi monayi, biakalua ne mfumu, bualu uvua mujandula ditambakana munkatshi mua bantu, wakatuma basadidi benda bua kubatentekela. Bua nanku mu dituku divuabu badisangisha pamua bua kuteleja dîyi dia Mukalenga bakajandudibua kudi mfumu.\n\n33 Ne mpindiewu mfumu wakamba ne Alama udi usonsola bantu ku dimutombokela; bua nanku wakatuma musumba wenda wa basalayi bua kubabutula.\n\n34 Ne biakalua ne bakamanyisha Alama ne bantu ba Mukalenga dilua dia musumba wa basalayi wa mfumu; bua nanku ebu bakangata ntenta yabu ne mêku abu ne bakaya mu tshipela.\n\n35 Ne bavua bantu pabuipi ne nkama inayi ne makumi atanu.\n\n", "mosiah 19": "[center][font_size=26]Shapita 19[/font_size][/center]\n\n[i]Gideona udi ukeba mua kushipa mfumu Noa—Bena Lamana badi buwula mu bulaba ku makanda—Mfumu Noa udi ukenga lufu ku kapia—Limihi udi ukôkesha muikala ku bukôkeshi bua mfumu mukuabu munena. Pabuipi ne 145–121 k.d.K.[/i]\n\n1 Ne biakalua ne musumba wa basalayi wa mfumu wakapingana, kunyima kua kukeba bantu ba Mukalenga kabayi babapeta to.\n\n2 Ne mpindiewu monayi, misumbua ya basalayi ya mfumu ivua mikesa, bualu lufu luvua lubikepesha, ne kuakabanga kuikala ditapuluka munkatshi mua bantu bavua bashala.\n\n3 Ne tshisumbu tshivua tshipita bukesa tshiakabanga kukanyina mfumu, ne kuakabanga kuikala dikokangana dinena munkatshi muabu.\n\n4 Ne mpindiewu kuvua muntu munkatshi muabu uvua dîna ne Gideona, ne uvua muntu wa makanda ne muena lukuna wa mfumu, bua nanku wakatula muela wenda wa mvita, ne wakaditshipa mu tshiji tshienda ne neashipa mfumu.\n\n5 Ne biakalua ne wakaluangana ne mfumu; ne pakamona mfumu ne uvua pabuipi ne kumutamba bukola, wakâsa lubilu ne wakanyema ne wakabanda pa kaleya kavua pabuipi ne ntempelo.\n\n6 Ne Gideona wakamulondakaja ne uvua pabuipi pa kubanda pa kaleya bua kushipa mfumu, ne mfumu wakakupa mesu enda ku mpenga yonsu ku bulaba bua Shemelona, ne monayi, musumba wa basalayi wa Bena Lamana uvua munda mua mikalu ya bulaba.\n\n7 Ne mpindiewu mfumu wakabila mu dipampakana dia anyima wenda, wamba ne: Gideona, ngepelesha, bualu Bena Lamana badi patudi, ne nebatubutula; eyowa, nebabutula bantu banyi.\n\n8 Ne mpindiewu mfumu kavua uditatshisha bua bantu benda kupita bu bua moyo wenda nkayenda to; nansha nanku, Gideona wakepelesha moyo wenda.\n\n9 Ne mfumu wakelela bantu benda mukenji ne banyema Bena Lamana, ne yeya muina wakaya kumpala kuabu, ne bakanyema mu tshipela, ne bakaji babu ne bana babu.\n\n10 Ne biakalua ne Bena Lamana bakabalondakaja, ne bakabakuata, ne bakabanga kubashipa.\n\n11 Mpindiewu biakalua ne mfumu wakabelela mukenji ne bantu baluma bonsu bashiya bakaji babu ne bana babu, ne banyema Bena Lamana.\n\n12 Mpindiewu kuvua bangi bakabenga kubashiya, kadi bakasungula kushala ne kubutuka nabu. Ne bakashala bakashiya bakaji babu ne bana babu ne bakanyema.\n\n13 Ne biakalua ne bakashala panyima ne bakaji babu ne bana babu bakenzeja ne bana babu ba bakaji balenga bimana kumpala ne basengelela Bena Lamana ne kababashipi to.\n\n14 Ne biakalua ne Bena Lamana bakabumvuila moyo wa lusa, bualu bulenga bua buntu bukaji buabu bua kasankisha mitshima yabu.\n\n15 Bua nanku Bena Lamana bakepelesha mioyo yabu, ne bakabangata bakuatshibu ne kuyabu nabu kupingana nabu ku bulaba bua Nefi, ne bakabanyishila ne bobu kuasabu mu bulaba, bilondeshila ku diumvuangana dia ne nebafila mfumu Noa mu bianza bia Bena Lamana, ne nebafila bintu biabu, mena tshia bibidi tshia bionsu bivuabu nabi, tshia bibidi tshia ngolo yabu, ne mpalata yabu, ne bintu biabu bionsu bia mushinga mukola, ne ki muvuabu ne bua kufuta ku tshidimu ne ku tshidimu mulambu kudi mfumu wa Bena Lamana nanku.\n\n16 Ne mpindiewu kuvua umua wa ku bana ba baluma ba mfumu munkatshi mua bavuabu bangata bakuatshibu, muena dîna ne Limihi.\n\n17 Ne mpindiewu Limihi uvua ujinga bua tatuenda kashipibu to; nansha nanku, Limihi kavua mupanga malu mabi a tatuenda to, bualu yeya muina uvua muntu mululama.\n\n18 Ne biakalua ne Gideona wakatuma bantu mu tshipela mu musokoku, bua kukeba mfumu ne bantu bavua nenda. Ne biakalua ne bakasambakena ne bantu mu tshipela, bonsu pa kumbusha amu mfumu ne bakuidi benda.\n\n19 Mpindiewu bavua baditshipa mu mitshima yabu ne nebapingana ku bulaba bua Nefi, ne bu bakaji babu ne bana babu bashipibua, ne bantu bavua bashala nabu kabidi, bavua bakeba disombuela, ne bavua mua kubutuka nabu pabu.\n\n20 Ne mfumu wakabelela mukenji ne kabapinganyi to; ne bakafîkila mfumu tshiji, ne bakamukengesha, tô ne ku lufu ku kapia.\n\n21 Ne bakavua pabuipi ne kukuata bakuidi pabu ne kubashipa, kadi bobu aba bakanyema kumpala kuabu.\n\n22 Ne biakalua ne bakasambakena ne bantu ba Gideona pakavuabu pabuipi ne kupingana ku bulaba bua Nefi. Ne baluma ba Gideona bakabalondela bionsu bivua bienzekela bakaji babu ne bana babu; ne Bena Lamana bavua babanyishila bua bobu kuasabu mu bulaba mu kufuta Bena Lamana tshitadi tshia nkatshi-nkatshi wa bionsu bivuabu nabi.\n\n23 Ne bantu bakambila baluma ba Gideona ne bavua bashipa mfumu, ne bakuidi benda bavua banyema kula nabu mu tshipela.\n\n24 Ne biakalua ne pakajikijabu milulu, bakapingana ku bulaba bua Nefi, ne disanka, bualu kabavua bashipa bakaji babu ne babu to; ne bakambila Gideona tshivuabu benza mfumu.\n\n25 Ne biakalua ne mfumu wa Bena Lamana wakatshipa kudibu, ne bantu benda kabakubashipa to.\n\n26 Ne Limihi penda, muikala muana wa baluma wa mfumu, muikala ne bukalenga bumuambikila kudi bantu, wakatshipa kudi mfumu wa Bena Lamana ne bantu benda nebafuta mulambu wa tshia bibidi tshia bionsu bivuabu nabi kudiye.\n\n27 Ne ne biakalua ne Limihi wakabanga kushikika bukalenga ne kushikika ditalala munkatshi mua bantu benda.\n\n28 Ne mfumu wa Bena Lamana wakateka balami ku mpenga ya bulaba yonsu, bua kulamaye bantu ba Limihi mu bulaba, bua kabayi mu tshipela to; ne uvua ukuatshisha balami benda ne mulambu uvuaye upeta kudi Bena Nefi.\n\n29 Ne mpindiewu mfumu Limihi uvua ne ditalala ditungunuka mu bukalenga buenda bua mutantshi wa bidimu bibidi, muvua Bena Lamana kabayi babakengesha anyi bakeba bua kubabutula to.\n\n", "mosiah 20": "[center][font_size=26]Shapita 20[/font_size][/center]\n\n[i]Bakuidi ba Noa bavua bakuata bamua bana ba bakaji ba Bena Lamana ku bukola—Bena Lamana badi bela Limihi ne bantu benda mvita—Bantu ba Limihi badi bapingaja Bena Lamana panyima ne badi babatalaja. Pabuipi ne 145–123 k.d.K.[/i]\n\n1 Mpindiewu kuvua muaba mu Shemelona kuvua bana ba bakaji ba Bena Lamana badisangisha pamua bua kuimbabu misambu, ne bua kujabu maja, ne bua kutshionkomokabu.\n\n2 Ne biakalua ne kuvua dimua dituku bungi bukesa bua munkatshi muabu buvua budisangisha pamua bua kuimbabu misambu ne kujabu maja.\n\n3 Ne mpindiewu bakuidi ba mfumu Noa, bualu bavua ne bundu bua kupingana ku tshimenga tshia Nefi, eyowa, ne bavua batshina kabidi ne bantu bavua mua kubashipa, bua nanku kabakakima kupingana kudi bakaji babu ne bana babu to.\n\n4 Ne bualu bavua bashala mu tshipela, ne bualu bavua bajandula bana ba bakaji ba Bena Lamana, bakasokoma ne bakabatentekela;\n\n5 Ne pavuaku amu bakesa babu badisangisha pamua bua kuja maja, bakuidi ba mfumu Noa bakapatuka mu miaba yabu ya musokoku, ne bakabakuata ne bakaya nabu mu tshipela; eyowa, bakaya ne makumi abidi ne banayi ba ku bana ba bakaji ba Bena Lamana mu tshipela.\n\n6 Ne biakalua ne pakamanya Bena Lamana bana babu ba bakaji bavua bajimina, bakafîkila bantu ba Limihi tshiji, bualu bakela meji bavua bantu ba Limihi ki bavua bîba bana babu ba bakaji.\n\n7 Bua nanku bakatuma misumba yabu ya basalayi; eyowa, mfumu yeya muina mena wakaya kumpala kua bantu benda; ne ku bakaya ku bulaba bua Nefi bua kubutula bantu ba Limihi.\n\n8 Ne mpindiewu Limihi wakabajanduila ku kaleya, wakajandula mena bulongolodi buabu bonsu bua mvita; bua nanku wakasangisha bantu benda pamua, ne bakasokoma babindila mu madimi ne mu metu.\n\n9 Ne biakalua ne pakabanda Bena Lamana, bantu ba Limihi bakabanga kudiela kudibu kumbukila ku miaba yabu ya tshindilu, ne bakabanga kubashipa.\n\n10 Ne biakalua ne mvita yakalua mikola menamena, bualu bakaluangana bu mudi ntambua bua tshiakudia tshiayi.\n\n11 Ne biakalua ne bantu ba Limihi bakabanga kupingaja Bena Lamana panyima pabu; kadi kabavua nansha tshia bibidi tshia bungi bua Bena Lamana to. Kadi bakaluangana bua mioyo yabu, ne bua bakaji babu, ne bua bana babu; bua nanku bakenza bukola buabu bonsu ne bakaluangana bu mudi mpupuji.\n\n12 Ne biakalua ne bakasangana mfumu wa Bena Lamana munkatshi mua bungi bua bafua babu; kadi kavua mufua to, kadi bantu ba Limihi bavua bamutapa ne Bena Lamana bavua bamushiya panshi, bualu kunyema kua bantu benda kuvua kukola.\n\n13 Ne bantu ba Limihi bakamukuata ne bakasuika mputa yenda, ne bakalua nenda kumpala kua Limihi, ne bakamba ne: Mona, ewu ki mfumu wa Bena Lamana; uvua mupona munkatshi mua bafua babu bualu uvua mutapika mputa, ne bavua bamushiya; ne mona, tudi balua nenda kumpala kueba; ne mpindiewu tumushipayi.\n\n14 Kadi Limihi wakabambila ne: kanumushipi to, kadi luayi nenda apa bua mmumona. Ne bakalua nenda. Ne Limihi wakamuambila ne: Tshiena bualu kayi tshiwudi natshi bua kulua kuela bantu banyi mvita? Mona, bantu banyi kabena bashipa mutshipu umvua muela kûdi to; kadi, bua tshinyi udi ushipa mutshipu uwuvua muela kudi bantu banyi?\n\n15 Ne mpindiewu mfumu wakamba ne: ngashipi mutshipu bualu bantu beba mbambula bana ba bakaji ba bantu banyi; bua nanku, mu tshiji tshianyi mvua muvuija bantu banyi bua kuelabu bantu beba mvita.\n\n16 Ne mpindiewu Limihi kavua mumvua tshintu nansha tshimua bitangila bualu ebu to, bua nanku wakamba ne: nenkeba munkatshi mua bantu banyi ne ewu yonsu udi muenza bualu ebu neafua. Bua nanku wakakebeja munkatshi mua bantu benda.\n\n17 Mpindiewu pakumvua Gideona bintu ebi, yeya muikala kapita ka mfumu wakasemena kumpala ne wakambila mfumu ne: ndi nkusengelela ne indila, kukadi bantu aba to, anyi kubapeshi tshilema etshi to.\n\n18 Bualu kuena uvuluka bakuidi batatueba, bavua bantu aba bakeba bua kushipa anyi? Ne kabena mu tshipela anyi? Ne ki mbobu badi bîba bana ba bakaji ba Bena Lamana anyi?\n\n19 Ne mpindiewu, mona, ambila mfumu bintu ebi, bua ambila bantu benda bua bikala ne ditalala kutudi; bualu mona bakadi badilongolola bua kulua kutubunda; ne mona kabidi tudi amu bakesa.\n\n20 Ne mona, badi balua ne misumba yabu ya bungi; ne pa kumbusha mfumu mubatalaja kutudi tudi ne tshia kubutuka.\n\n21 Bualu mêyi avua Abinadi muamba ku Nyuma bua bubi buetu ka’ena makumbana anyi?—ne bionsu ebi bualu tuakabenga kumvuila mêyi a Mukalenga, ne kulekela malu mabi etu to anyi?\n\n22 Ne mpindiewu tutalajayi mfumu, ne tukumbajayi mutshipu utuvua batshipa kudiye; bualu bidi bimpa bipita bua tuikala mu bupika pamutu pa tuetu kujimija mioyo yetu; bua nanku, tulekelayi dimatshisha dia mashi a bungi nanku.\n\n23 Ne mpindiewu Limihi wakambila mfumu bintu bionsu bivua bitangila tatuenda, ne bakuidi bavua banyema mu tshipela, ne wakabapesha tshilema tshia diambula dia bana ba bakaji babu.\n\n24 Ne biakalua ne mfumu wakatalala kudi bantu ba Limihi; ne wakabambila ne: Tuyayi kusambakena ne bantu banyi, kanuyi ne biluilu bia mvita to; ne ndi nditshipa ne mutshipu ne bantu banyi kabakushipa bantu beba to.\n\n25 Ne biakalua ne bakalonda mfumu, ne bakaya kabayi ne biluilu bia mvita to bua kusambakena ne Bena Lamana. Ne biakalua ne bakasambakena ne Bena Lamana; ne mfumu wa Bena Lamana wakinama kumpala kuabu, ne wakabasengelela bua bantu ba Limihi.\n\n26 Ne pakamona Bena Lamana bantu ba Limihi, ne kabavua ne biluilu bia mvita to, bavua ne dibumvuila moyo wa lusa ne bakatalala kudibu, ne bakapingana ne mfumu wabu ne ditalala ku bulaba buabu.\n\n", "mosiah 21": "[center][font_size=26]Shapita 21[/font_size][/center]\n\n[i]Bena Lamana badi batûta ne batshimuna bantu ba Limihi—Bantu ba Limihi badi basambakena ne Amona ne badi bakudimuna moyo—Badi bambila Amona bitangila bitata makumi abidi ne binayi bia Bena Yalede. Pabuipi ne 122–121 k.d.K.[/i]\n\n1 Ne biakalua ne Limihi ne bantu benda bakapingana ku tshimenga tshia Nefi, ne bakabanga kusomba mu bulaba kabidi ne ditalala.\n\n2 Ne biakalua ne kunyima kua matuku a bungi Bena Lamana bakabanga kabidi kusonsodibua ku ku difikila Bena Nefi tshiji, ne bakabanga kulua mu mikalu ya bulaba bua ku mpenga yonsu.\n\n3 Mpindiewu kabakakima kubashipa to, bua mutshipu uvua mfumu wabu mutshipa kudi Limihi, kadi bavua babatûta mapi pa matama, ne bavua benzela bukôkeshi pa mutu pabu; ne bakabanga kuteka majitu makola pa nyima yabu, ne kubasaka bu mudi mpunda wa kamama—\n\n4 Eyowa, bionsu abi bivua bienzeka bua dîyi dia Mukalenga dikumbajibua.\n\n5 Ne mpindiewu ntatu ya Bena Nefi ivua mikola, ne kakuvua mushindu nansha umua wa kudipatuisha mu bianza biabu to, bualu Bena Lamana bavua babanyungulula ku luseka lonsu.\n\n6 Ne biakalua ne bantu bakabanga kunungana kudi mfumu bua ntatu yabu; ne bakabanga kujinga kuya kubaluisha mvita. Ne bakatatshisha mfumu bikola ne madilakangana abu; bua nanku wakabanyishila bua benza bilondeshila ku majinga abu.\n\n7 Ne bakadisangisha pamua kabidi, ne kuvuala biluilu, ne kuya kuluisha Bena Lamana bua kubipata mu bulaba buabu.\n\n8 Ne biakalua ne Bena Lamana bakabatamba, ne bakabapingaja panyima, ne bakashipa bangi babu.\n\n9 Ne mpindiewu kuvua madilu a bungi ne muadi munkatshi mua bantu ba Limihi, mukaji mukamba udila bayenda, muana wa baluma ne muana wa bakaji badila tatuabu, ne bana ba baluma bua bana babu ba baluma.\n\n10 Mpindiewu kuvua bakaji bakamba ba bungi mu bulaba, ne bakabila ne bukitu ku dituku ne ku dituku, bualu bôwa bukola bua Bena Lamana buvua bubakuata.\n\n11 Ne biakalua ne mbila yabu ya munanunanu yakasonsola tshishadi tshia bantu ba Limihi ku tshiji bua Bena Lamana; ne bakaya kabidi ku mvita, kadi bakabapingaja panyima kabidi, ne bakapeta dijimija dia bantu ba bungi.\n\n12 Eyowa, bakaya kabidi mena musangu muisatu, ne bakapeta dijimija dia momumua; ne bavua kabayi bashipibua to bakapingana kabidi ku tshimenga tshia Nefi.\n\n13 Ne bakadipuekesha mena tô ne ku lupuishi, badibatshika ku tshikokedi tshia bupika, bakôkela bua kutûtshibua, ne bua kuendeshibua eku ne eku, ne bambuishibua majitu, bilondeshila ku majinga a bena lukuna babu.\n\n14 Ne bakadipuekesha mena mu ndondu ya didipuekesha; ne bakabila ne bukitu kudi Nzambi; eyowa, mena dituku dijima bakabila kudi Nzambi bua kubapatuishaye mu ntatu yabu.\n\n15 Ne mpindiewu Mukalenga uvua ne lujoku bua kumvua lubila luabu bua malu mabi abu; nansha nanku Mukalenga wakateleja mbila yabu, ne wakabanga kutekesha mitshima ya Bena Lamana muakabangabu kupepeja majitu abu; kadi Mukalenga kakamona bikumbana bua kubapatuisha mu bupika to.\n\n16 Ne biakalua ne bakabanga kulubuluka ku kakesa ku kakesa mu bulaba, ne kubanga kudima nteta mipita bungi, ne kumuna bisumbu bia bimuna bikesa, ne bia bimuna binena, ne kabakafua ne nzala to.\n\n17 Mpindiewu kuvua bungi bunena bua bantu bakaji, kupita bantu baluma bavuaku; bua nanku mfumu Limihi wakela mukenji ne muntu muluma yonsu afila bimua bia ku bintu bienda bua dikuatshisha dia bakaji bakamba ne bana babu, bua kabafu bua nzala to; ne bakenza nanku bua bungi bunena bua bavua bashipibua.\n\n18 Mpindiewu bantu ba Limihi bashala pamua mu tshisumbu tshimua mushindu onsu uvuaku, ne bakalama nteta yabu ne bisumbu bia bimuna biabu;\n\n19 Ne mfumu yeya muina kavua upatuka pambelu pa bimanu bia tshimenga to, amu yeya muya ne balami benda bakubi, bualu uvua utshina ne uvua mua kupona ku mushindu kampanda mu bianza bia Bena Lamana.\n\n20 Ne wakenzeja ne bantu benda batentekela bulaba bua ku mpenga yonsu, bua kukuatabu ku mushindu kampanda bakuidi bavua banyema mu tshipela, bavua bîba bana ba bakaji ba Bena Lamana, ne bavua bavuija dinyanguka dinena kudibu.\n\n21 Bualu bavua bajinga kubakuata bua kubanyokabu; bualu bavua babuela mu bulaba bua Nefi butuku, ne bavua bambula nteta yabu ne bintu biabu bia mushinga mukola bia bungi; bua nanku bavua bakasokoma babindila.\n\n22 Ne biakalua ne kakuvua kabidi disalu munkatshi mua Bena Lamana ne bantu ba Limihi to, mena tô ne diba diakalua Amona ne bana babu babuela bulaba.\n\n23 Ne pavua mfumu muikala pambelu pa bibuelelu bia ku tshimenga ne balami benda, wakamona Amona ne bana babu; ne bualu wakatshinka ne bavua bakuidi ba Noa bua nanku wakabakuatshisha, ne wakabasuikisha, ne wakabelesha mu buloku. Ne bu bobu bikala bakuidi ba Noa uvua bua kubashipesha.\n\n24 Kadi pakamanyaye ne kabavua bobu to, kadi ne bavua bana babu, ne bavua bafuma ku bulaba bua Zalahemela, wakuwula ntenta ne disanka dikola menamena.\n\n25 Mpindiewu mfumu Limihi uvua mutuma, kumpala kua dilua dia Amona, tshisumbu tshikesa tshia baluma bua kukeba bulaba bua Zalahemela; kadi kabakabupeta to, ne bakajimina mu tshipela.\n\n26 Nansha nanku, bulaba buvua ne bantu; eyowa, bulaba buvua buwula ne mifuba miuma; eyowa, bulaba buvua ne bantu ne buvua bubutuka; ne bualu bobu bakatshinka ne buvua bulaba bua Zalahemela, bakapingana ku bulaba bua Nefi, ne bakafika ku mikalu ya ku bulaba butuku bukesa kumpala kua dilua dia Amona.\n\n27 Ne bakalua ne miandiku, mena miandiku ya bantu bena mifuba yakasanganabu; ne ivua mikanunyibua pa bitata bia tshimua.\n\n28 Ne mpindiewu Limihi wakuwula kabidi ne disanka pakamanyaye ku mukana mua Amona ne mfumu Mosiya uvua ne dipa dia Nzambi, divuaye mua kuandamuna nadi miakulu ya mikanunu ya buena eyi; eyowa, ne Amona wakasanka penda.\n\n29 Kadi Amona ne bana babu bavua buwula ne kanyinganyinga bualu bangi ba ku bana babu bavua bashipibua;\n\n30 Ne kabidi bualu mfumu Noa ne bakuidi benda bavua benzeja bantu mibi ya bungi menamena ne malu mabi kumpala kua Nzambi; ne bakadila kabidi bua lufu lua Abinadi; ne kabidi bua diya dia Alama ne bantu bakaya nenda, bavua benza ekelezia wa Nzambi ku bukola ne bukôkeshi bua Nzambi, ne ditabuija ku mêyi avua Abinadi muakula.\n\n31 Eyowa, bakadila bua diya diabu, bualu kabavua bamanya kuvuabu banyemena to. Mpindiewu bavua kuikala badisangisha nabu ne disanka, bualu bobu nkayabu bavua babuela mu tshipungidi ne Nzambi bua kumusadila ne ya kulama mikenji yenda.\n\n32 Ne mpindiewu katshia ku dilua dia Amona, mfumu Limihi wakabuela penda mu tshipungidi ne Nzambi, ne bangi ba ku bantu benda pabu bakabuela mu tshipungidi ne Nzambi, bua kumusadila ne kulama mikenji yenda.\n\n33 Ne biakalua ne mfumu Limihi ne bangi ba ku bantu benda bakajinga bua kutambuishibua; kadi kakuvua muntu nansha umua mu bulaba uvua ne bukôkeshi bufuma kudi Nzambi to. Ne Amona wakabenga bua kuenza mudimu ewu, bualu uvua mudimona bu musadidi udi kayi mukumbana to.\n\n34 Bua nanku kabakadisangisha bu mudi ekelezia diba adi to, kadi bakindila Nyuma wa Mukalenga. Mpindiewu bavua bajinga kuluabu mena bu muvua Alama ne bana babu, bavua banyema mu tshipela.\n\n35 Bavua bajinga kutambuishibua bu njadikilu ne bujadiki ne bavua bitaba bua kusadila Nzambi ne mitshima yabu yonsu; nansha nanku bakindila diba dia bobu kutambuishibua; ne mulubu wa ditambula diabu neufidibua panyima.\n\n36 Ne mpindiewu meji onsu a Amona ne bantu benda, ne a mfumu Limihi ne bantu benda, avua bua kudipatuisha mu bianza bia Bena Lamana ne mu bupika.\n\n", "mosiah 22": "[center][font_size=26]Shapita 22[/font_size][/center]\n\n[i]Bantu badi balongolola bua kunyemabu ku bupika bua Bena Lamana—Bena Lamana badi bakuatshishibua mâluvu—Bantu badi banyema, badi bapingana ku Zalahemela, ne badi balua ku bumfumu bua mfumu Mosiya. Pabuipi ne 121–120 k.d.K.[/i]\n\n1 Ne mpindiewu biakalua Amona ne mfumu Limihi bakabanga kuebejangana ne bantu bua mushindu wa kudipatuishabu mu bupika; ne mena bakenza ne bantu bonsu badisangisha pamua; ne bakenza nanku bua kupetabu dîyi dia bantu bitangila bualu ebu.\n\n2 Ne biakalua ne kabakapeta mushindu kudipatuishabu mu bupika to, pa kumbusha bua kuambulabu bakaji babu ne bana babu, ne bisumbu bia bimuna bikesa biabu, ne bia bimuna binena biabu, ne ntenta yabu, ne kuyabu mu tshipela; bualu pavua bantu ba Limihi bela meji a kudipatuisha mu bupika ne muela wa mvita, kakuvua mushindu wa kukokangana ne Bena Lamana to bualu bavua bapita bungi.\n\n3 Mpindiewu biakalua ne Gideona wakasemena kumpala ne wakimana kumpala kua mfumu, ne wakamuambila: Mpindiewu Ô mfumu, tô ne mpindiewu uvua misangu ya bungi mumvuila mêyi anyi patuvua bikala tukokangana ne bana betu, Bena Lamana.\n\n4 Ne mpindiewu Ô mfumu, kuena mmumona ne ndi musadidi mulembakana to, kadi bu mûdi tô ne mpindiewu muteleja mêyi anyi nansha ku tshipimu kayi, ne avua ne diambuluisha kûdi, mena nanku ndi njinga ne uteleja mêyi anyi musangu ewu, ne nengikala musadidi weba ne nempatuisha bantu aba ku bupika.\n\n5 Ne mfumu wakamuanyishila ne akula. Ne Gideona wakamuambila ne:\n\n6 Mona kajila ka ku mfundu, kupitshila ku tshimanu tshia ku mfundu, ku luseka lua ku mfundu kua tshimenga. Bena Lamana, anyi balami ba Bena Lamana, batu bakuatshika mâluvu butuku; bua nanku tutumayi dimanyisha munkatshi mua bantu bonsu aba, bua basangisha bisumbu biabu bia bimuna bikesa ne binena pamua, bua kubilombola mu tshipela butuku.\n\n7 Ne nenya bilondeshila ku dîyi dieba, bua kufuta mulambu wa mvinyo wa ndekelu kudi Bena Lamana, ne nebakuatshika; ne netupita kajila ka musokoku ku dia bakaji dia tshitudilu tshiabu pikalabu bakuatshika ne balala.\n\n8 Netuye nanku ne bakaji betu ne bana betu, ne bisumbu bia bimuna bikesa bietu, ne bia bimuna binena bietu mu tshipela; ne netuenza luendu tunyunguluka ku mikalu ya bulaba bua Shiloma.\n\n9 Ne biakalua ne mfumu wakumvuila mêyi a Gideona.\n\n10 Ne mfumu Limihi wakenza ne bantu benda basangisha bisumbu bia bimuna biabu pamua; ne wakatuma mulambu wa mvinyo kudi Bena Lamana; ne wakabatuma kabidi mvinyo mupita bungi, bu dipesha kudibu; ne bakanua mvinyo uvua mfumu Limihi mubatumina bikola.\n\n11 Ne biakalua ne bantu ba mfumu Limihi bakaya butuku mu tshipela ne bisumbu bia bimuna bikesa biabu ne bia bimuna binena biabu, ne banyunguluka bulaba bua Shiloma mu tshipela, ne kukoba njila wabu batangila ku bulaba bua Zalahemela, balombodibua kudi Amona ne bana babu.\n\n12 Ne bavua bakaya mu tshipela ne ngolo yabu yonsu, ne biamua bia mpalata, ne bintu biabu bia mushinga mukola, bivuabu mua kuambula, ne biakudia biabu kabidi; ne bakatungunuka ne luendu luabu.\n\n13 Ne kunyima kua bikala matuku a bungi mu tshipela bakafika mu bulaba bua Zalahemela, ne bakadisangisha ku bantu ba Mosiya, ne bakalua bantu benda.\n\n14 Ne biakalua ne Mosiya wakabakidila ne disanka; ne wakakidila kabidi miandiku yabu, ne kabidi miandiku ivua bantu ba Limihi bangula.\n\n15 Ne mpindiewu biakalua ne pakamanya Bena Lamana ne bantu ba Limihi bavua bumbuka mu bulaba butuku, bakatuma musumba wa basalayi mu tshipela bua kubalondakajabu;\n\n16 Ne kunyima kua kubalondakajabu matuku abidi, kabatshivua mua kulonda makasa abu to; bua nanku bakajimina mu tshipela.\n\n", "mosiah 23": "Mulubu wa Alama ne bantu ba Mukalenga, bavua babuejibua mu tshipela kudi bantu ba mfumu Noa.\n\nShapita 23 tô ne wa ku 24.\n\n[center][font_size=26]Shapita 23[/font_size][/center]\n\n[i]Alama udi ubenga bua kuikala mfumu—Udi usadila bu muakuidi munena—Mukalenga udi upesha bantu benda dinyoka, ne Bena Lamana badi banyenga bulaba bua Helama—Amulona, mulombodi wa bakuidi babi ba mfumu Noa, udi ukôkesha ku bukôkeshi bua mfumu wa Bena Lamana. Pabuipi ne 145–121 k.d.K.[/i]\n\n1 Mpindiewu Alama, bualu Mukalenga uvua mumudimuisha ne misumba ya basalayi ya mfumu Noa ivua mua kubaluila, ne bualu wakambila bantu benda, bua nanku bakasangisha bisumbu bia bimuna biabu, ne bakangata nteta yabu, ne bakaya mu tshipela kumpala kua misumba ya basalayi ya mfumu Noa.\n\n2 Ne Mukalenga wakabapesha makanda, bua bantu ba mfumu Noa kababakuatshi bua kubabutula to.\n\n3 Ne bakanyema mu luendu matuku muanda mukulu mu tshipela.\n\n4 Ne bakafika ku amua bulaba, eyowa, mena bulaba bulengela ne buimpa, bulaba bua mâyi makezuka.\n\n5 Ne bakâsa ntenta yabu, ne bakabanga kudima buloba, ne bakabanga kuibaka nzubu minena; eyowa, bavua benji ba mudimu bikola, ne bakenza mudimu menamena.\n\n6 Ne bantu bavua bajinga ne Alama ikala mfumu wabu, bualu bantu benda bavua bamunanga.\n\n7 Kadi wakabambila ne: Monayi, kabiena bikengedibua ne tuikala ne mfumu to; bualu Mukalenga udi wamba ne: kanuakuangata musunyi umua ne mushinga kupita mukuabu to, anyi muntu umua kakuela meji ne udi mupita mukuabu to; bua nanku ndi nnuambila ne kabiena bikengedibua ne nuikala ne mfumu to.\n\n8 Nansha nanku, bivua mua kuikala bimpa bua nuenu kuikala ne mfumu bu koko kuikala mushindu wa nuenu kuikala matuku onsu ne bantu balulama bua kuikalabu ba mfumu benu.\n\n9 Kadi vulukayi malu mabi a mfumu Noa ne bakuidi benda; ne mema muina mvua mukuatshibua mu diteyi, ne ngakenza bintu bia bungi bivua wa malu a bubi bupita ku mesu a Mukalenga, biakangenzeja dikudimuna dia mutshima dia mpaji dikola;\n\n10 Nansha nanku, kunyima kua mpaji ya bungi, Mukalenga wakateleja mbila yanyi, ne wakandamuna masambila anyi, ne wakangenza tshiamu tshia mudimu mu bianza bienda bua kufikisha bangi benu ku dimanya dia bulelela buenda.\n\n11 Nansha nanku, ntshiena nditumbisha bua bualu ebu to, bualu ntshiena mukumbana bua kuditumbisha mema nkayanyi to.\n\n12 Ne mpindiewu ndi nnuambila ne, mfumu Noa wakanukengesha, ne nuvua mu bupika kudiye ne bakuidi benda, ne bakanufikisha ku dienza dia malu mabi; bua nanku nuvua basuikibua ne mionji ya malu mabi.\n\n13 Ne mpindiewu bualu nuakapatuishibua ku bukola bua Nzambi mu mionji eyi, eyowa, mena mu bianza bia mfumu Noa ne bantu benda, ne mu mionji ya malu mabi kabidi, mena ki mundi njinga ne nukankamana mu budishikaminyi ebu buakanufikisha badikadila, ne kanuanyishi bua muntu nansha umua kuikalaye mfumu wenu to.\n\n14 Ne kabidi kanuanyishi bua muntu nansha umua kuikalaye mulongeshi wenu anyi musadidi wenu to, pa kumbusha yeya muikala muntu wa Nzambi, udi wenda mu njila yenda ne udi ulama mikenji yenda.\n\n15 Ka muakalongesha Alama bantu benda nanku, ne muntu yonsu ananga mukuenda bu mudiyi mudinanga, ne kakuikadi dikokangana munkatshi muabu to.\n\n16 Ne mpindiewu, Alama uvua muakuidi wabu munena, bualu uvua muashi wa ekelezia wabu.\n\n17 Ne biakalua ne muntu nansha umua kavua upeta bukôkeshi bua kuyisha anyi bua kulongesha to, pa kumbusha bumupesha kudiye bufuma kudi Nzambi. Bua nanku uvua wakajidila bakuidi babu bonsu ne balongeshi babu bonsu; ne nansha umua kavua mujididibua to pa kumbusha muikala muntu mululama.\n\n18 Bua nanku bakatangila bantu babu, ne bakabadisha ne bintu bia buakana.\n\n19 Ne biakalua ne bakabanga kulubuluka menamena mu bulaba; ne bakabikila bulaba ne Helama.\n\n20 Ne biakalua ne bakavulangana ne bakalubuluka menamena mu bulaba bua Helama; ne bakâsa tshimenga, tshiakabikilabu ne tshimenga tshia Helama.\n\n21 Nansha nanku Mukalenga udi mumona bikumbana bua kupeshaye bantu benda dinyoka; eyowa, udi utêta ditukija diabu ne ditabuija diabu.\n\n22 Nansha nanku—ewu yonsu udi wela tshieyemenu tshienda kudiye, yeya neabandishibua ku dituku dia ndekelu. Eyowa, ne ki muvuabi bua bantu aba.\n\n23 Bualu monayi, nenuleja ne bakatuadibua mu bupika, ne muntu nansha umua kavua mua kubapatuisha to pa kumbusha Mukalenga Nzambi wabu, eyowa, mena Nzambi wa Abalahama ne Isaka ne wa Yakoba.\n\n24 Ne biakalua ne wakabapatuisha, ne wakabaleja bukola buenda bunena, ne kusanka kuabu kuvua kunena.\n\n25 Bualu monayi, biakalua ne pavuabu mu bulaba bua Helama, eyowa, mu tshimenga tshia Helama, pavuabu badima ku mpenga ya buloba yonsu, monayi musumba wa basalayi wa Bena Lamana uvua mu mikalu ya bulaba.\n\n26 Mpindiewu biakalua ne bana babu ne Alama bakanyema bashiya madimi abu, ne bakadisangisha mu tshimenga tshia Helama; ne bôwa bukola buakabakuata bualu bua kumona Bena Lamana.\n\n27 Kadi Alama wakasemena kumpala ne wakimana munkatshi muabu, ne wakabakankamija bua kabikadi ne bôwa to, kadi bavuluka Mukalenga Nzambi wabu ne neabapatuisha.\n\n28 Bua nanku bakalekela bôwa buabu, ne bakabanga kubila kudi Mukalenga bua atekesha mitshima ya Bena Lamana, bua bobu kubepelesha, ne bakaji babu, ne bana babu.\n\n29 Ne biakalua ne Mukalenga wakatekesha mitshima ya Bena Lamana. Ne Alama ne bana babu bakasemena kumpala ne bakadifila mu bianza biabu; ne Bena Lamana bakangata bulaba bua Helama.\n\n30 Mpindiewu misumba ya basalayi ya Bena Lamana, ivua milondakaja bantu ba mfumu Limihi, ivua mijimina matuku a bungi mu tshipela.\n\n31 Ne monayi, bivua bisangana bakuidi ba mfumu Noa abu, mu muaba wakabikilabu ne Amulona; ne bakavua babanga kuasa mu bulaba bua Amulona ne bakavua babanga kudima buloba.\n\n32 Mpindiewu dîna dia mulombodi wa bakuidi abu divua Amulona.\n\n33 Ne biakalua ne Amulona wakasengelela Bena Lamana; ne wakatuma kabidi bakaji babu kumpala, bavua bikala bana ba bakaji ba Bena Lamana, bua basengelela bana babu ba baluma, bua kabashipi ba bayabu to.\n\n34 Ne Bena Lamana bavua ne diumvuila Amulona ne bana babu moyo wa lusa, ne kabakabashipa to, bua bakaji babu.\n\n35 Ne Amulona ne bana babu bakadisangisha kudi Bena Lamana, ne pavuabu benda luendu mu tshipela bua kukeba bulaba bua Nefi bakapeta bulaba bua Helama, buvua Alama ne bana babu basamu.\n\n36 Ne biakalua ne Bena Lamana bakalaya Alama ne bana babu ne, biabalejabu njila uvua ulombola ku bulaba bua Nefi bavua mua kubanyishila ne bikala ne moyo ne budishikaminyi buabu.\n\n37 Kadi pakabaleja Alama njila uvua ulombola ku bulaba bua Nefi Bena Lamana bakabenga kulama dilaya diabu; kadi bakateka balami ku mpenga yonsu ya bulaba bua Helama, pa mutu pa Alama ne bana babu.\n\n38 Ne bashadila babu bakaya ku bulaba bua Nefi; ne tshitupa tshiabu tshiakapingana ku buloba bua Helama, ne bakalua kabidi ne bakaji ne bana ba balami bavua bashiyibua mu bulaba.\n\n39 Ne mfumu wa Bena Lamana wakanyishila Amulona ne ikala mfumu ne mukôkeshi pa bantu benda, bavua mu bulaba bua Helama; nansha nanku kavua ne bukôkeshi bua kuenza tshintu nansha tshimua kushilangana ne disua dia mfumu wa Bena Lamana to.\n\n", "mosiah 24": "[center][font_size=26]Shapita 24[/font_size][/center]\n\n[i]Amulona udi ukengesha Alama ne bantu benda—Nebashipibua bu bobu basambila—Mukalenga udi uluija majitu abu mapepela—Udi ubapatuisha mu bupika, ne badi bapingana ku Zalahemela. Pabuipi ne 145–120 k.d.K.[/i]\n\n1 Ne biakalua ne Amulona wakasuibua ku mesu a mfumu wa Bena Lamana; bua nanku, mfumu wa Bena Lamana wakamuanyishila bua yeya ne bana babu bikala basungula balongeshi ba bantu benda, eyowa, mena ba bantu bavua mu bulaba bua Shemelona, ne mu bulaba bua Shiloma, ne mu bulaba bua Amulona.\n\n2 Bualu Bena Lamana bavua bangata malaba onsu â; bua nanku, mfumu wa Bena Lamana wakateka bamfumu ku mutu kua malaba onsu â.\n\n3 Ne mpindiewu dîna dia mfumu wa Bena Lamana divua Lamana, muinyikila tatuenda; ne bua nanku uvua ubikidibua ne mfumu Lamana. Ne uvua mfumu wa bantu ba bungi.\n\n4 Ne wakasungula balongeshi munkatshi mua bana babu ne Amulona mu bulaba bonsu buvua bantu benda basamu; ne bakabanga nanku kulongesha muakulu wa Nefi munkatshi mua bantu bonsu ba Bena Lamana.\n\n5 Ne bavua bantu ba bulunda munkatshi muabu; nansha nanku kabavua bamanya Nzambi to; anyi bana babu ne Amulona kabakabalongesha tshintu nansha tshimua bitangila Mukalenga Nzambi wabu to, anyi mikenji ya Mose to; anyi kabakabalongesha mêyi a Abinadi to;\n\n6 Kadi bakabalongesha bua balama miandiku yabu, ne bafundilangana.\n\n7 Ne nanku Bena Lamana bakabanga kukola mu mabanji, ne bakabanga kuendelangana mushinga ne kulua babanji, ne bakabanga kulua bantu ba budimu ne badimuka, mu didimuka dia ba pa buloba, eyowa, bantu bapita budimu, bansaka mu mishindu yonsu ya bubi ne dipawula dia bintu bia benda, pa kumbusha munkatshi mua bana babu.\n\n8 Ne mpindiewu biakalua ne Amulona wakabanga kuenzela bukôkeshi pa mutu pa Alama ne bana babu, ne wakabanga kumukengesha, ne kuenzeja ne bana benda bakengesha bana ba Alama ne bana ba bana babu.\n\n9 Bualu Amulona uvua mumanya Alama, ne uvua umua wa bakuidi ba mfumu, ne yeya uvua muitabuija mêyi a Abinadi ne bavua bamuipata kumpala kua mfumu, ne bua nanku wakamufîkila tshiji; bualu uvua ku bukôkeshi bua mfumu Lamana, kadi uvua wenzela bukôkeshi pa mutu pabu; ne wakabapesha midimu pa mutu pabu, ne wakabatekela tupita tua midimu.\n\n10 Ne biakalua ne ntatu yabu avua mapita bukola bua ne bakabanga kubila ne bukitu kudi Nzambi.\n\n11 Ne Amulona wakabelela mukenji bua balekela mbila yabu; ne wakatekela balami bua kubatentekelabu, bua ne ewu yonsu uvua usanganyibua ubikila Nzambi uvua ushipibua.\n\n12 Ne Alama ne bantu benda kabakabandisha mêyi abu kudi Mukalenga Nzambi wabu to, kadi bakakudimuna mitshima yabu kudiye; ne uvua mumanya meji abu ne majinga a mitshima yabu.\n\n13 Ne biakalua ne dîyi dia Mukalenga diakabaluila mu ntatu yabu, diamba ne: Ambululayi mitu yenu ne sangalayi, bualu ndi mumanya tshipungidi tshinuakenza nanyi; ne nengenza tshipungidi ne bantu banyi ne nembapatuisha mu bupika.\n\n14 Ne nempepeja kabidi majitu adi mateka pa makaya enu, bua kanuwumvu mena pa nyima yenu to, mena panutshidi mu bupika; ne nengenza nanku bua kunyima nuikala bajadiki banyi, ne bua numanya bushuwa ne mema, Mukalenga Nzambi, ndi nkumbula bantu banyi mu ntatu yabu.\n\n15 Ne mpindiewu biakalua ne majitu avua mateka pa mutu pa Alama ne bana babu akalua mapepela; eyowa, Mukalenga wakabakolesha bua bobu kuambulabu majitu abu kakuyi lutatu to, ne bakakôkela ku disua dionsu dia Mukalenga ne disanka ne ditukija.\n\n16 Ne biakalua ne ditabuija diabu ne ditukija diabu bivua bipita binena, bua nanku dîyi dia Mukalenga diakabaluila kabidi, diamba ne: Sangalayi, bualu malaba nennupatuisha mu bupika.\n\n17 Ne wakambila Alama ne: Neuya kumpala kua bantu aba, ne nenya neba ne nempatuisha bantu aba mu bupika.\n\n18 Mpindiewu biakalua ne Alama ne bantu benda bakasangisha bisumbu bia bimuna biabu pamua butuku, ne kabidi imua ya nteta yabu; eyowa, bavua basangisha bisumbu bia bimuna biabu pamua mena butuku bonsu.\n\n19 Ne mu dinda Mukalenga wakaladisha Bena Lamana tulu tukola, eyowa, ne tupita tuabu tonsu tua midimu tuvua tulala tulu tukola.\n\n20 Ne Alama ne bantu benda bakaya mu tshipela; ne pakendabu luendu dituku dijima bakâsa ntenta yabu mu tshibanda, ne bakinyika tshibanda ne tshibanda tshia Alama, bualu uvua ulombola njila wabu mu tshipela.\n\n21 Eyowa, ne mu tshibanda tshia Alama bakela Nzambi tuasakidila tuabu bualu uvua ne lusa kudibu, ne uvua mupepeja majitu abu, ne uvua mubapatuisha mu bupika; bualu bavua mu bupika, ne muntu nansha umua kavua mua kubapatuisha to pa kumbusha kabiyi Mukalenga Nzambi wabu.\n\n22 Ne bakela Nzambi tuasakidila, eyowa, bantu baluma babu bonsu ne bantu bakaji babu bonsu ne bana babu bonsu bavua mua kuakula bakajula mêyi abu mu disamuna dia Nzambi wabu.\n\n23 Ne mpindiewu Mukalenga wakambila Alama ne: Ambuluja ne patuka wewa ne bantu aba mu bulaba ebu, bualu Bena Lamana babiki ne badi bakulondakaja; bua nanku patuka mu bulaba ebu, ne nengimanyika Bena Lamana mu tshibanda etshi bua kabatungunuki kulondakaja bantu aba to.\n\n24 Ne biakalua ne bakashiya tshibanda, ne bakâsa luendu luabu batangila mu tshipela.\n\n25 Ne kunyima kua benza matuku dikumi ne abidi mu tshipela bakafika mu bulaba bua Zalahemela; ne mfumu Mosiya wakabakidila kabidi ne disanka.\n\n", "mosiah 25": "[center][font_size=26]Shapita 25[/font_size][/center]\n\n[i]Tunkanunuina tua Muleke mu Zalahemela tudi tulua Bena Nefi—Badi balonga bidi bitangila bantu ba Alama ne ba Zenife—Alama udi utambuisha Limihi ne bantu benda bonsu—Mosiya udi upesha Alama bukôkeshi bua kuasa Ekelezia wa Nzambi. Pabuipi ne 120 k.d.K.[/i]\n\n1 Ne mpindiewu mfumu Mosiya wakenza ne bantu bonsu basangishibua pamua.\n\n2 Mpindiewu bungi bua bana ba bantu ba Zalahemela, uvua kankanunuina ka Muleke, ne bakalua ne Zalahemela mu tshipela, buvua bua bungi bupita bungi bua bana ba Nefi, anyi bungi bua bavua tunkanunuina tua Nefi.\n\n3 Ne bantu ba Nefi ne bantu ba Zalahemela kabavua ba bungi bu muvua bantu ba Bena Lamana to; eyowa, kabavua nansha bungi bua tshia bibidi tshia Bena Lamana to.\n\n4 Ne mpindiewu bantu bonsu ba Nefi bavua basangila pamua, ne bantu bonsu ba Bena Zalahemela kabidi, ne bavua basangila pamua mu bisumbu bia bantu bibidi.\n\n5 Ne biakalua ne Mosiya wakabala, ne wakabadisha, miandiku ya Zenife kudi bantu benda; eyowa, wakabala miandiku ya bantu ba Zenife, katshia ku tshikondu tshiakumbukabu ku bulaba bua Zalahemela tô ne pakapinganabu kabidi.\n\n6 Ne wakabala kabidi mulubu wa Alama ne bana babu, ne ntatu yabu yonsu, katshia ku tshikondu tshiakumbukabu ku bulaba bua Zalahemela tô ne ku tshikondu tshiakapinganabu kabidi.\n\n7 Ne mpindiewu, pakajikija Mosiya kubala miandiku, bantu benda bavua bashala mu bulaba bakakumibua ne dikema ne dikatshila.\n\n8 Bualu kabakamanya tshia kuamba; bualu pakamonabu bavua bapatuishibua mu bupika bakuwula ne disanka dinena menamena.\n\n9 Ne kabidi, pakelabu meji a bana babu bavua Bena Lamana bashipa bakuwula ntenta ne kanyinganyinga, ne bakapuekesha binsonji mena bia bungi bia kanyinganyinga.\n\n10 Ne kabidi, pakelabu meji ku buimpa bua Nzambi nkayenda, ne bukola buenda bua kupatuisha Alama ne bana babu mu bianza bia Bena Lamana ne mu bupika, bakabandisha mêyi abu ne bakela Nzambi tuasakidila.\n\n11 Ne kabidi, pakelabu meji a Bena Lamana, bavua bikala bana babu, bitangila ngikadilu wabu wa mibi ne wa bukoya, bakuwula ntenta ne dikenga ne dipampakana bua diakalengela dia anyima ya Bena Lamana.\n\n12 Ne biakalua ne bavua bikala bana ba Amulona ne bana babu, bavua basela bana ba bakaji ba Bena Lamana, kabakasanka to bua ngenzelu wa batatuabu, ne kabakasua kubikidibua kabidi ku mêna a batatuabu to, bua nanku bakangatshila dîna dia Nefi, bua kubikidibuabu ne bana ba Nefi ne kubadibuabu munkatshi mua bavua babikidibua ne Bena Nefi.\n\n13 Ne mpindiewu bantu ba Zalahemela bonsu bavua babadibua ne Bena Nefi, ne nanku bualu bukalenga kabuvua bua mbikila nansha umua to kadi amu bavua bikala tunkanunuina tua Nefi.\n\n14 Ne mpindiewu biakalua ne pakajikija Mosiya kuakula ne kubadila bantu, wakajinga ne Alama akula penda kudi bantu.\n\n15 Ne Alama wakakula kudibu, pavuabu badisangisha pamua mu bisumbu binena bia bantu, ne wakaya ku tshisumbu tshia bantu tshimua ne ku tshikuabu, uyisha bantu dikudimuna dia mutshima ne ditabuija kudi Mukalenga.\n\n16 Ne wakakankamija bantu ba Limihi ne bana babu, bonsu bavua bapatuishibua mu bupika, ne bavuluka ne Mukalenga ki wakabapatuisha.\n\n17 Ne biakalua ne kunyima kua Alama mulongesha bantu bintu bia bungi, ne mujikija kuakula kudibu, mfumu Limihi wakajinga bua kutambuishibuaye; ne bantu benda bonsu bakajinga kutambuishibua pabu.\n\n18 Bua nanku, Alama wakabuela mu mâyi ne wakabatambuisha; eyowa, wakabatambuisha ku mushindu wa katambuishaye bana babu mu mâyi a Molomo; eyowa, ne bonsu bakatambuishaye bakalua bena ekelezia wa Nzambi; ne nanku bua ditabuija diabu ku mêyi a Alama.\n\n19 Ne biakalua ne mfumu Mosiya wakanyishila Alama bua ne ashikika ma’ekelezia mu bulaba bonsu bua Zalahemela; ne wakamupesha bukôkeshi bua kujidila bakuidi ne balongeshi ku mutu kua ekelezia yonsu.\n\n20 Mpindiewu ebi bivua bienzekibua bualu kumvua bantu ba bungi ne mulongeshi umua kavua mua kubalombola to; anyi kabavua bonsu mua kuteleja dîyi dia Nzambi mu tshisangilu tshimua to;\n\n21 Bua nanku bakadisangisha pamua mu bisumbu bia bantu bishilangana, bivua bibikidibua ne ma’ekelezia; ekelezia yonsu uvua ne bakuidi benda ne balongeshi benda, ne muakuidi yonsu uvua uyisha dîyi bilondeshila muvuawu mumupesha ku mukana wa Alama.\n\n22 Ne nanku, nansha muvuaku ma’ekelezia a bungi avua onsu ekelezia umua, eyowa, ekelezia wa Nzambi mena; bualu bakuidi kabavua bayisha tshintu mu ma’ekelezia onsu to pa kumbusha tshikala dikudimuna dia mutshima ne ditabuija kudi Nzambi.\n\n23 Ne mpindiewu kuvua ma’ekelezia muanda muteketa mu bulaba bua Zalahemela. Ne biakalua ne bonsu bavua bajinga kuangata dîna dia Kilisto, anyi dia Nzambi, bakabuela mu ma’ekelezia a Nzambi;\n\n24 Ne bavua babikidibua ne bantu ba Nzambi. Ne Mukalenga uvua wakabupumuina Nyuma wenda, ne Mukalenga wakababenesha, ne bakalubuluka mu bulaba.\n\n", "mosiah 26": "[center][font_size=26]Shapita 26[/font_size][/center]\n\n[i]Bena mu Ekelezia ba bungi badi balombodibua ku mibi kudi badi kabayi ne ditabuija to—Alama udi ulayibua moyo wa tshiendelela—Badi bakudimuna mutshima wabu batambuishibua badi bapeta dibuikidila—Bena mu Ekelezia ba mu mibi badi bakudimuna mutshima ne batonda kudi Alama ne kudi Mukalenga nebabuikidibua; tshianana, kabakubadibua munkatshi mua bantu ba mu Ekelezia to. Pabuipi ne 120–100 k.d.K.[/i]\n\n1 Mpindiewu biakalua ne kuvua ba bungi ba ku lukongu lua bantu luvua lulua bavua kabayi mua kumvua mêyi a mfumu Benyamina to, bavua bikala bana bateketa diba divuaye wakula kudi bantu benda; ne kabavua bitabuija ngikadilu ya batatuabu to.\n\n2 Kabavua bitabuija tshivua tshiamba bitangila dibika dia bafua to, anyi kabavua bitabuija bitangila dilua dia Kilisto to.\n\n3 Ne mpindiewu bua dipanga ditabuija diabu kabavua mua kumvua dîyi dia Nzambi to; ne mitshima yabu ivua mipapisha.\n\n4 Ne bakabenga kutambuishibua; anyi bakabenga kubuela mu ekelezia. Ne bavua bantu ba pa buabu bitangila ditabuija diabu, ne bakashala nanku kashidi, mena mu ngikadilu wabu wa mu mubidi ne mibi; bualu bakabenga kubikila Mukalenga Nzambi wabu.\n\n5 Ne mpindiewu mu bumfumu bua Mosiya kabavua ba bungi bu mudi tshia bibidi tshia bungi bua bantu ba Nzambi to; kadi bakalua ba bungi bua matapuluka avua munkatshi mua bena mu Ekelezia.\n\n6 Bualu biakalua ne bakadinga ba bungi ne mêyi abu a lubombu, bavua mu ekelezia, ne bakabenzeja mibi ya bungi; bua nanku biakakengedibua ne aba bavua benza mibi, bavua mu ekelezia, badimuishibua kudi ekelezia.\n\n7 Ne biakalua ne bakalua nabu kumpala kua bakuidi, ne balongeshi bakafila kudi bakuidi; ne bakuidi bakalua nabu kumpala kua Alama, uvua muikala muakuidi munena.\n\n8 Mpindiewu mfumu Mosiya uvua mupesha Alama bukôkeshi pa mutu pa ekelezia.\n\n9 Ne biakalua ne Alama kavua mumanya bitangila buabu to, kadi kuvua bajadiki bakubatuisha ba bungi; eyowa, bantu bakimana ne bakajadika bia bungi bitangila malu abu mabi.\n\n10 Mpindiewu tshintu tshia buena etshi katshivua tshianji kuenzeka mu ekelezia to; bua nanku Alama wakasumpakana ne meji enda; ne wakenza ne batuadibua kumpala kua mfumu.\n\n11 Ne wakambila mfumu ne: Mona, ba bungi aba batudi batuala kumpala kueba, badi bana babu bafunda; eyowa, ne bavua bakuata benza malu mabi mashilangana. Ne kabena bakudimuna mutshima ku malu abu mabi to; bua nanku tudi balua nabu kumpala kueba, bua ubalumbuluisha bilondeshila mibi yabu.\n\n12 Kadi mfumu Mosiya wakambila Alama ne: Mona, ntshiena mbalumbuluisha to; bua nanku ndi mbafila mu bianza bieba bua ubalumbuluisha.\n\n13 Ne mpindiewu meji a Alama akasumpakana kabidi; ne wakaya ne wakebeja Mukalenga tshivuaye ne bua kuenza bitangila bualu ebu, bualu uvua utshina ne kalu kuenza bibi ku mesu a Nzambi.\n\n14 Ne biakalua ne kunyima kua mulomba Nzambi ne anyima wenda mujima, dîyi dia Mukalenga diakalua kudiye, diamba ne:\n\n15 Udi mubeneshibua, Alama, ne babeneshibua bobu bavua batambula mu mâyi a Molomo. Udi mubeneshibua, bua ditabuija dieba dipita ku mêyi nkayawu a musadidi wanyi Abinadi.\n\n16 Ne babeneshibua bobu bua ditabuija diabu dipita ku mêyi nkayawu awuvua mubambila.\n\n17 Ne udi mubeneshibua, bualu uvua mushikika ekelezia munkatshi mua bantu aba; ne nebashibua mpanda, ne nebikala bantu banyi.\n\n18 Eyowa, bantu aba badi babeneshibua badi bitaba bua kuangata dîna dianyi; bualu nebabikidibua muu dîna dianyi; ne mbanyi.\n\n19 Ne bualu uvua mungebeja bitangila musambuki wa mikenji, udi mubeneshibua.\n\n20 Udi musadidi wanyi, ne ndi ngenza neba tshipungidi ne neupeta moyo wa tshiendelela; ne unsadila ne neuya kukuata mudimu wanyi mu dîna dianyi, ne neusangisha mikoku yanyi pamua.\n\n21 Ne wateleja dîyi dianyi neikala mukoku wanyi, ne yeya neumuakidila mu ekelezia, ne yeya nemmuakidila kabidi.\n\n22 Bualu mona, ewu udi ekelezia wanyi; ewu yonsu udi mutambuishibua neatambuishibua bua dikudimuna dia mutshima. Ne udi wakidila neitabuija mu dîna dianyi; ne ne yeya nemmubuikidila tshianana.\n\n23 Bualu mmema udi wangata mibi ya ba pa buloba; bualu mmema uvua mubafuka; ne mmema udi upesha udi witabuija tô ne ku ndekelu muaba ku diboku dia baluma dianyi.\n\n24 Bualu mona, badi babikidibua mu dîna dianyi; ne bobu bammanya nebabika ne nebapeta tshiendelela muaba ku diboku dianyi dia baluma.\n\n25 Ne nebilua ne pâdila mpungi muibidi apu, bavua kabayi bamanya nansha nebabika ne nebimana kumpala kuanyi.\n\n26 Ne apu nebamanya ne ndi Mukalenga Nzambi wabu, ne ndi Musungidi wabu; kadi bakabenga kusungidibua.\n\n27 Ne nebatonda kudibu ne tshitu mubamanya nansha to; ne nebaya mu kapia ka kashidi kavua kalongolola bua diabulu ne banjelu benda.\n\n28 Bua nanku ndi nkuambila ne, ewu udi ubenga kuteleja dîyi dianyi to, yeya muina awu kuakumuakidila mu ekelezia wanyi to, bualu yeya ntshiakumuakidila ku dituku dia ndekelu to.\n\n29 Bua nanku ndi nkuambila ne, Ndâku; ne ewu yonsu udi usambuka mikenji yanyi, umulumbuluisha bilondeshila mibi ivuaye muenza; ne yeya mutonda mibi yenda kumpala kueba ne kuanyi ne mukudimuna mutshima bulelela, neumubuikidila, ne nemmubuikidila panyi.\n\n30 Eyowa, ne misangu yonsu idi bantu banyi bakudimuna mutshima nembabuikidila mapanga abu kundi.\n\n31 Ne nenubuikidilangana penu muntu ne mukuenda mapanga enu; bualu bulelela ndi nkuambila ne, udi kayi ubuikidila mukuenda mapanga enda to padiye wamba wakudimuna mutshima, muina awu udi udituadila dipîshibua.\n\n32 Mpindiewu ndi nkuambila ne: Ndâku; ne ewu yonsu udi kayi ukudimuna mutshima ku mibi yenda to, yeya muina kakubadibua munkatshi mua bantu banyi to; ne nebienzekibua nanku awu kubangila mpindiewu tô ne matuku onsu adi alua kunyima.\n\n33 Ne biakalua ne pakumvua Alama mêyi â, waka’afunda bua yeya kuikala nawu, ne bua yeya kulumbuluisha bantu ba ekelezia awu bilondeshila ku mikenji ya Nzambi.\n\n34 Ne biakalua ne Alama wakaya ne wakalumbuluisha bavuabu bakuata ne malu mabi bilondeshila ku dîyi dia Mukalenga.\n\n35 Ne bonsu bakakudimuna mutshima ku mibi yabu ne bakayitonda, wakababala munkatshi mua bantu ba mu ekelezia;\n\n36 Ne bavua babenga kutonda mibi yabu ne kukudimuna mutshima wabu ku malu mabi abu, aba bamua kabakabadibua munkatshi mua bantu ba mu ekelezia to, ne mêna abu akakupudibua.\n\n37 Ne biakalua ne Alama wakateka mikandu bua malu onsu a mu ekelezia; ne bakabanga kupeta ditalala kabidi ne kulubuluka menamena mu malu a mu ekelezia, bavua benda ne didilama kumpala kua Nzambi, bakidila ba bungi, ne batambuisha ba bungi.\n\n38 Ne mpindiewu Alama ne basadidi nenda bavua ku mutu kua ekelezia bakenza bintu bionsu ebi, benda ne dinanukila, balongesha dîyi dia Nzambi bitangila bintu bionsu, bakenga mishindu yonsu ya ntatu, bakengeshibua kudi bonsu bavua kabayi bena mu ekelezia wa Nzambi to.\n\n39 Ne bakadimuisha bana babu; ne bavua pabu badimuishibua pabu, muntu yonsu kudi dîyi dia Nzambi, bilondeshila mibi yenda, anyi ku mibi ivuaye muenza, Nzambi mubapesha mukenji wa kusambila kakuyi dilekela to ne kuela Nzambi tuasakidila mu bintu bionsu.\n\n", "mosiah 27": "[center][font_size=26]Shapita 27[/font_size][/center]\n\n[i]Mosiya udi ukandika dikengeshangana ne udi utêka bobumua—Alama wa nsongaluma ne bana ba baluma banayi ba Mosiya badi bakeba bua kunyangakaja Ekelezia—Muanjelu udi umueneka ne udi ubakandika njila wabu mubi—Alama udi uluishibua kamama—Bukua bantu bonsu budi ne tshia kuledibua kabidi bua kupeta lupandu—Alama ne bana ba baluma ba Mosiya badi bamanyisha mukenji mulenga. Pabuipi ne 100–92 k.d.K.[/i]\n\n1 Ne mpindiewu biakalua ne makenga avua mapîshibua pa ekelezia kudi bantu bavua kabayi ne ditabuija akalua mapita bikola mu mushindu ne bena mu ekelezia bakabanga kunungana, ne kudilakangana kudi balombodi babu bitangila bualu ebu; ne bakadilakangana kudi Alama. Ne Alama wakaleja bualu kudi mfumu wabu, Mosiya. Ne Mosiya wakebeja bakuidi benda.\n\n2 Ne biakalua ne mfumu Mosiya wakatuma dimanyisha mu bulaba bua ku mpenga yonsu bua muntu udi kayi ne ditabuija nansha umua kakengesha muntu nansha umua wa bavua mu ekelezia wa Nzambi to.\n\n3 Ne kuvua mukenji mukola mu ma’ekelezia onsu ne kakuikadi dikengeshangana munkatshi muayi to, ne bantu bonsu bikala dia tshimua munkatshi muabu;\n\n4 Ne kabalekedi diditambisha anyi diambu disalakaja ditalala diabu to; ne muntu yonsu ananga mukuenda bu mudiye mudinanga, ne benza mudimu ne bianza biabu nkayabu bua didikuatshisha diabu.\n\n5 Eyowa, ne bakuidi ne balongeshi babu bonsu benza mudimu ne bianza biabu bua didikuatshisha diabu, mu malu onsu amu pa kumbusha mu bubêdi, anyi mu dikenga; ne pakenzabu bintu ebi, bakavulangana mu ngâsa wa Nzambi.\n\n6 Ne kuakabanga kuikala kabidi ditalala dia bungi mu bulaba; ne bantu bakabanga kuikala ba bungi, ne bakabanga kutangalaka kula pa mpala wa buloba, eyowa, ku node ne ku sude, kudi esete ne ku wesete, bâsa bimenga binena ne misoku minena mu matengu onsu a bulaba.\n\n7 Ne Mukalenga wakabakumbula ne wakabalubuluja, ne bakalua bantu ba bungi ne babanji.\n\n8 Mpindiewu bana ba baluma ba Mosiya bavua babadibua munkatshi mua bavua kabayi ne ditabuija to; ne umua wa bana ba baluma ba Alama uvua penda ubadibua munkatshi muabu, ne uvua ubikidibua ne Alama, bu muvua tatuenda; nansha nanku, wakalua muntu mubi ne mutendeledi wa mpingu. Ne uvua muntu wa mêyi a bungi, ne uvua wakula ne lubombu lua bungi kudi bantu; bua nanku uvua ulombola bantu ku mushindu wa malu enda mibi.\n\n9 Ne wakalua tshikandaminu tshinena bua dilubuluka dia ekelezia wa Nzambi; uvua upambula mitshima ya bantu; uvua wenzeja matapuluka a bungi munkatshi mua bantu; uvua upesha muena lukuna wa Nzambi njila wa kuenzela bukola buenda pa mutu pabu.\n\n10 Ne biakalua ne pavuaye wendakana bua kunyangakaja ekelezia wa Nzambi, bualu uvua wendakana mu musokoku ne bana ba baluma ba Mosiya mu kukeba bua kunyangakaja ekelezia, ne kupambula bantu ba Mukalenga, bishilangana ne mikenji ya Nzambi, anyi mena ya mfumu—\n\n11 Ne bu mumvua munuambila, bu muvuabu bendakana mu kutombokela Nzambi, monayi, muanjelu wa Mukalenga wakabamuenekela; ne wakapueka bu munda mua divuba; ne wakakula bu ne dîyi dia dikubakuba, diakanyungusha buloba buvuabu bimanyina;\n\n12 Ne bakapona pa buloba bualu dikema diabu divua dipita bikola, ne kabakumvua mêyi avuaye ubambila to.\n\n13 Nansha nanku wakabila kabidi, wamba ne: Alama, juka ne semena, bua tshinyi udi ukengesha ekelezia wa Nzambi? Bualu Mukalenga uvua muamba ne: Ewu udi ekelezia wanyi, ne nemmushikika; ne tshintu nansha tshimua katshia kumutonkola to, amu pa kumbusha bua disambuka dia mikenji dia bantu banyi.\n\n14 Ne muanjelu wakamba kabidi ne: Mona, Mukalenga uvua mumvua masambila a bantu benda, ne kabidi masambila a muenda mudimu wenda Alama, udi tatueba; bualu uvua musambila ne ditabuija divula bikutangila bua ufikishibua ku dimanya dia bulelela; bua nanku, ndi mulua kukuitabujija bua kipatshila aka bitangila bukola ne bukôkeshi bua Nzambi, bua masambila a basadidi benda apeta diandamuna bilondeshila ku ditabuija diabu.\n\n15 Ne mpindiewu mona, udi mua kuela bukola bua Nzambi mpata anyi? Bualu mona, dîyi dianyi kadiena dinyungusha buloba anyi? Ne kuena kabidi mua kummona kumpala kueba anyi? Ne ndi mutuma kudi Nzambi.\n\n16 Mpindiewu ndi nkuambila: Ndâku, ne vuluka bukuatshibu bua batatueba mu bulaba bua Helama ne mu bulaba bua Nefi; ne vuluka bunena bua malu avuaye mubenzela; bualu bavua mu bupika, ne wakabapatuisha. Ne mpindiewu ndi nkuambila, Alama, ndâku lueba, ne kukebi kabidi bua kunyangakaja ekelezia to, bua ne masambila abu andamunyibua, ne nanku nansha biwasua nkayeba kuimanshibua.\n\n17 Ne mpindiewu biakalua ne â avua mêyi a ndekelu akambila muanjelu Alama, ne wakaya.\n\n18 Ne mpindiewu Alama ne bavua nenda bakapona kabidi pa buloba, bualu dikema diabu divua dikola; bualu bavua bamona muanjelu wa Mukalenga ne mesu abu; ne dîyi dienda divua bu mudi dikubakuba, diakanyungusha buloba; ne bavua bamanya ne kakuvua tshintu nansha tshimua tshivua mua kunyungusha buloba ne kubuzakeja bu ne buvua mua kupandika bipesa bibidi to amu pa kumbusha bukola bua Nzambi.\n\n19 Ne mpindiewu Alama wakalua kamama bualu dikema dienda divua dipita bikola, mu mushindu ne kavua mua kunzulula mukana muenda to; eyowa, ne wakateketa, mu mushindu ne kavua mua kujula bianza bienda to; bua nanku bavua nenda bakamuangata, ne bakamuambula kayi mua kuenda to, mena tô ne pakamutekabu kumpala kua tatuenda.\n\n20 Ne bakalondela tatuenda bionsu bivua bibenzekela; ne tatuenda wakasanka, bualu uvua mumanya ne tshivua bukola bua Nzambi.\n\n21 Ne wakenza ne musumba wa bantu udisangisha pamua bua bamona tshivua Mukalenga muenzela muanenda wa baluma, ne bavua nenda pabu.\n\n22 Ne wakenza ne bakuidi badisangisha pamua; ne bakabanga kujila, ne kusambila Mukalenga Nzambi wabu bua abulula mukana mua Alama, bua akula, ne bua bidimba bienda bipeta bukola buabi—bua mesu a bantu atabala bua bamona ne bamanya buimpa ne butumbi bua Nzambi.\n\n23 Ne biakalua ne kunyima kua bobu bajila ne basambila bua mutantshi wa matuku abidi ne butuku bubidi, bidimba bia Alama biakapeta bukola buabio, ne wakimana kûlu ne wakabanga kuakula kudibu, ubambila bua basangala:\n\n24 Bualu, wakamba ne, ndi mukudimuna mutshima ku mibi yanyi, ne musungidibua kudi Mukalenga; monayi ndi muledibua ku Nyuma.\n\n25 Ne Mukalenga uvua mungambila ne: Kukemi to ne bukua bantu bonsu, eyowa, bantu baluma ne bantu bakaji, bisamba bionsu, bisa bionsu, miakulu yonsu, ne bantu bonsu, badi ne tshia kuledibua kabidi; eyowa, kuledibua kudi Nzambi, bumbuka ku ngikadilu wabu wa mu mubidi ne wa dipona, balua ku ngikadilu wa buakana, bikala basungidibua kudi Nzambi, balua bana benda ba baluma ne bana benda ba bakaji;\n\n26 Ne nanku badi balua bifukibua bipia-bipia; ne amu bobu benza nanku, kabena nansha bishi mua kupiana bukalenga bua Nzambi to.\n\n27 Ndi nkuambila ne, biobi kabiyi nanku to, badi ne tshia kuimanshibua; ne ndi mumanya nanku, bualu mvua pabuipi ne kuimanshibua.\n\n28 Nansha nanku, kunyima kua kupututuka mu mpaji ya bungi, pamvua mukudimuna mutshima pabuipi ne lufu, Mukalenga mu lusa luenda uvua mumona bikumbana bua kundopola lukasa mu diôshika dia kashidi, ne ndi muledibua kudi Nzambi.\n\n29 Anyima wanyi uvua musungidibua ku kanyonga ka bululu ne mionji ya malu mabi. Mvua mu tshina tshila tshia mîdima mikola mipita; kadi mpindiewu ndi mmona bukenka bua dikema bua Nzambi. Anyima wanyi uvua musumpakana ne mpaji ya tshiendelela; kadi ndi mulopodibua lukasa, ne anyima wanyi katshiena ukengeshibua kabidi nansha.\n\n30 Mvua mubenga Musungidi wanyi, ne mvua muvila bivua batatuetu bamba; kadi mpindiewu bua ne kumona ku mpala ne nealua, ne ne udi uvuluka tshifukibua tshionsu tshiakafukaye, ne adileja kudibu bonsu.\n\n31 Eyowa, tshinu tshionsu netshitua panshi, ne ludimi lonsu ne lutonda kumpala kuenda. Eyowa, mena ku dituku dia ndekelu, pimana bantu bonsu bua kulumbuluishibua kudiye, apu nebitonda ne udi Nzambi; pashisha bonsu badi kabayi ne Nzambi pa buloba to, nebitaba ne tshitungu tshia dinyoka dia kashidi tshidi pa mutu pabu tshidi tshiakana: ne nebakanka, ne nebazakala, ne nebapingana panyima muinshi mua ditua dia disu dienda didi dimona bionsu.\n\n32 Ne biakalua ne Alama wakabanga katshia ku diba adi kulongesha bantu, ne bavua ne Alama pakabamuenekela muanjelu bakabanga pabu kulongesha bantu, benza luendu mu bulaba bonsu, bamanyisha bantu bonsu bintu bivuabu bamona ne bumvua, ne bayisha dîyi dia Nzambi ne mpaji ya bungi, babakengesha bikola kudi bavua kabayi ne ditabuija to, ne babatûta kudi ba bungi babu.\n\n33 Kadi nansha muvuaku bionsu ebi, bakafila disamba dia bungi mu ekelezia, bakolesha ditabuija diabu, ne bavua ne bulekelelu ne bavua benza mudimu bikola bua kubakankamija bua kulama mikenji ya Nzambi.\n\n34 Ne banayi ba babu bavua bana ba baluma ba Mosiya; ne mêna abu avua Amona, ne Alona, ne Omenele, ne Himini; â avua mêna a bana ba baluma ba Mosiya.\n\n35 Ne bakenza luendu mu bulaba bua Zalahemela bonsu, ne munkatshi mua bantu bonsu bavua ku bumfumu bua mfumu Mosiya, badikolesha ne busuminyini bua kuakaja mibi yonsu ivuabu benza mu ekelezia, batonda mibi yabu yonsu, ne bamanyisha bintu bionsu bivuabu bamona, ne bumvuija bantu bonsu bavua bajinga kubateleja mambi ne mifundu ya Nzambi.\n\n36 Ne bavua nanku biamua bia mudimu mu bianza bia Nzambi bua kuluisha bangi ku dimanya dia bulelela, eyowa, ku dimanya dia Musungidi wabu.\n\n37 Ne bu mudibu babeneshibua! Bualu bavua batangalaja ditalala; bavua batangalaja lumu luimpa lua buimpa; ne bavua bamanyisha bantu ne Mukalenga udi ukôkesha.\n\n", "mosiah 28": "[center][font_size=26]Shapita 28[/font_size][/center]\n\n[i]Bana ba baluma ba Mosiya badi baya kuyisha Bena Lamana—Mosiya udi wandamuna bitata bia Bena Yalede ku diambuluisha dia mabua abidi a bamonyi. Pabuipi ne 92 k.d.K.[/i]\n\n1 Mpindiewu biakalua ne kunyima kua bana ba baluma ba Mosiya benza bintu bionsu ebi, bakangata bantu bungi bukesa ne bakapingana nabu kudi tatuabu, mfumu, ne bakajinga ne abanyishila bua baya, ne bavuabu basungula, ku bulaba bua Nefi bua bayisha bintu bivuabu bumvua, ne bua bapesha bana babu, Bena Lamana, dîyi dia Nzambi—\n\n2 Bua pamuapa bavua mua kubaluisha ku dimanya dia Mukalenga Nzambi wabu, ne kubitabujija bitangila malu mabi a batatuabu; ne bua pamuapa bavua mua kubajikijija lukinu luvuabu nalu kudi Bena Nefi, bua kabidi kubasankishabu mu Mukalenga Nzambi wabu, bua kuluabu ne bulunda muntu kudi mukuabu, ne bua kakuikadi kabidi makokangana mu bulaba bonsu buvua Mukalenga Nzambi wabu mubapesha to.\n\n3 Mpindiewu bavua bajinga ne lupandu lumanyishibua kudi tshifukibua tshionsu, bualu kabavua mua kuitaba ne muntu nansha umua afua to; eyowa, meji mena ne muntu umua akenga mpaji kayiyi ndekelu avua abakankisha ne abazakeja.\n\n4 Ne ki muvua Nyuma wa Mukalenga udileja kudibu nanku, bualu bavua benji ya mibi babi ba menamena. Ne Mukalenga wakamona bikumbana mu lusa luenda ludi kaluyi ndekelu to bua kubepelesha; nansha nanku, bakakenga bikola ne dipampakana dia anyima bua malu mabi abu, bakenga bia bungi ne batshina bua kuimanshibua bua kashidi.\n\n5 Ne biakalua ne bakasengelela tatuabu matuku a bungi ne baya ku bulaba bua Nefi.\n\n6 Ne mfumu Mosiya wakaya ne wakebeja Mukalenga ne uvua ne bua kulekela bana benda ba baluma baya munkatshi mua Bena Lamana bua kuyisha dîyi.\n\n7 Ne Mukalenga wakambila Mosiya ne: Balekela baya, bualu bangi ne bitabuija mêyi abu, ne nebapeta moyo wa tshiendelela; ne nempatuisha bana beba mu bianza bia Bena Lamana.\n\n8 Ne biakalua ne Mosiya wakanyisha bua baya ne benza bilondeshila ku dilomba diabu.\n\n9 Ne bakâsa luendu luabu mu tshipela bua kuya kuyisha dîyi munkatshi mua Bena Lamana; ne nemfunda mulubu wa bienzedi biabu kunyima.\n\n10 Mpindiewu mfumu Mosiya kavua ne muntu wa kuambikila bukalenga to, bualu kakuvua nansha umua wa ku bana benda ba baluma uvua witaba bukalenga to.\n\n11 Bua nanku wakangata miandiku ivua mikanunyibua pa bitata bia kalabi, ne bitata bia Nefi kabidi, ne bintu bionsu bivuaye mulama ne bivuaye mukuba bilondeshila ku mikenji ya Nzambi, kunyima kua kuandamuna ne kufundisha miandiku ivua pa bitata bia ngolo bivua bantu ba Limihi bangula, bivua bimufila ku tshianza tshia Limihi;\n\n12 Ne wakenza nanku bua dipampakana dikola dia bantu benda; bualu bavua bajinga kupita tshipimu bua kumanya bitangila bantu bavua babutuka.\n\n13 Ne mpindiewu wakabiandamuna ku diambuluisha dia mabua abidi avua masuikakaja munda mua bikuatshidi bibidi bia buta.\n\n14 Mpindiewu bintu ebi bivua bilongolola kumbukila ku mbangilu, ne bavua babipesha tshikondu ne tshikondu, kipatshila ka kuandamuna miakulu;\n\n15 Ne tshianza tshia Mukalenga tshivua tshibilama ne tshibikuba, bua ne aleja malu mabi ne malu mapita bubi a bantu benda kudi tshifukibua tshionsu tshiâsa mu bulaba;\n\n16 Ne ewu yonsu udi ne bintu ebi udi ubikidibua ne mumonyi, ku mushindu wa kala.\n\n17 Mpindiewu kunyima kua Mosiya mujikija kuandamuna miandiku eyi, monayi, ivua ilonda mulubu wa bantu bavua babutuka, katshia ku tshikondu tshivuabu babutuka kupingana panyima tô ne ku dibaka dia kaleya kanena, mu tshikondu tshivua Mukalenga mubuejakaja muakulu wa bantu ne bakatangalajibua kula pa mpala wa buloba bonsu, eyowa, ne kupingana panyima mena tô ne ku tshikondu tshia bufuki bua Adama.\n\n18 Mpindiewu mulubu ewu wakadidisha bantu ba Mosiya menamena, eyowa, bavua buwula ntenta ne kanyinganyinga; nansha nanku wakabapesha dimanya dia bungi, tshiakabasankisha.\n\n19 Ne mulubu ewu neufundibua kunyima; bualu monayi, bidi bikengedibua ne bantu bonsu bamanya malu adi mafundibua mu mulubu ewu.\n\n20 Ne mpindiewu, bu mumvua munuambila, kunyima kua mfumu Mosiya muenza bintu ebi, wakangata bitata bia tshiamua tshia kalabi, ne bintu bionsu bivuaye mulama, ne mubiambikila Alama, uvua muana wa baluma wa Alama; eyowa, miandiku yonsu, ne kabidi biandamunyi bia miakulu, ne wakamuambikilabi, ne wakamuelela mukenji ne abilama ne abikuba, ne atungunuka ne kufunda miandiku ya bantu penda, bua kubishila ku lukongu lua bantu lumua ne lukuabu, mena bu muvuabi bishiya katshia ku tshikondu tshivua Lehi mumbuka ku Yelushalema.\n\n", "mosiah 29": "[center][font_size=26]Shapita 29[/font_size][/center]\n\n[i]Mosiya udi ufuila meji bua kusungula balumbuluishi pamutu pa kuikala ne mfumu—Bamfumu badi kabayi bakana to badi basaka bantu babu ku dienza dia mibi—Dîyi dia bantu didi disungula Alama wa Nsongaluma bu mulumbuluishi munena—Udi kabidi muakuidi munena ku mutu kua Ekelezia—Alama Mukola ne Mosiya badi bafua. Pabuipi ne 92–91 k.d.K.[/i]\n\n1 Mpindiewu pakenza Mosiya nanku wakatuma dîyi mu bulaba bonsu, munkatshi mua bantu bonsu, ujinga bua kumanya disua diabu bitangila ne nganyi wikala mfumuabu.\n\n2 Ne biakalua ne dîyi dia bantu diakalua, diamba ne: Tudi tujinga ne Alona, muaneba wa baluma ikala mfumuetu ne mukôkeshi wetu.\n\n3 Mpindiewu Alona uvua muya ku bulaba bua Nefi, bua nanku mfumu kavua mua kumuambikila bukalenga to; anyi Alona kavua musua bua kuangata bukalenga to; anyi nansha umua wa ku bana ba baluma ba Mosiya kavua muitaba bua kuangata bukalenga to.\n\n4 Bua nanku mfumu Mosiya wakatuma kabidi dîyi munkatshi mua bantu; eyowa, wakatuma kabidi mena muaku mufunda munkatshi mua bantu. Ne eyi ki miaku mifundibua, yamba ne:\n\n5 Monayi, Ô nuenu bantu banyi, anyi bana betu, bualu ndi numona nanku, ndi njinga ne nuela meji pa bualu bundi nnulomba bua kuela meji—bualu nudi nujinga bua kuikala ne mfumu.\n\n6 Mpindiewu ndi nnumanyisha ne yeya udi bukalenga buakanyina wabubengi, ne kakuangata bukalenga to.\n\n7 Ne mpindiewu pikalaku mukuabu bua kusungudibua pa muaba wenda, monayi ndi ntshina ne makokangana ka’alu kujuka munkatshi muenu. Ne nganyi udi mumanya ne muananyi wa baluma, udi bukalenga buakanyina, walua kukudimuka bua kufîka tshiji ne wakoka tshitupa tshia bantu aba bua kumulondabu, tshidi bua kujula mvita ne makokangana munkatshi muenu, tshidi bua kuikala tshiena bualu tshia dimatshisha dia mashi a bungi ne dinyanga dia njila wa Mukalenga, eyowa, ne kufuisha anyima ya bantu ba bungi.\n\n8 Mpindiewu ndi nnuambila ne tuikalayi ne lungenyi ne tuelayi meji pa bintu ebi, bualu katuena ne bunema bua kufuisha muananyi wa baluma to, anyi katuena ne bunema bua kufuisha muntu mukuabu pikalaye musungudibua pa muaba wenda to.\n\n9 Ne pikala muananyi wa baluma mupinganyina kabidi diditambisha dienda ne bintu bia tshianana, neakudimuna bintu bivuaye muamba, ne kulombolola bunema buenda pa bukalenga, tshidi tshiamuenzeja yeya ne bantu aba kabidi mibi ya bungi.\n\n10 Ne mpindiewu tuikalayi ne lungenyi ne tutangilayi kumpala bua bintu ebi, ne tuenzayi tshialuisha ditalala dia bantu aba.\n\n11 Bua nanku nengikala mfumuenu matuku anyi a moyo adi mashala; nansha nanku, tusungulayi balumbuluishi, bua kulumbuluishabu bantu aba bilondeshila ku mikenji yetu; ne netulongolola mianda ya bantu aba mushindu mupia-mupia, bualu netusungula bantu ba lungenyi bu kuikalabu balumbuluishi, bua kulumbuluisha bantu aba bilondeshila ku mikenji ya Nzambi.\n\n12 Mpindiewu bidi bimpa bua muntu alumbuluishibua kudi Nzambi pamutu pa kudi muntu, bualu bitungu bia Nzambi bidi biakana diba dionsu, kadi bitungu bia muntu kabiena biakana diba dionsu to.\n\n13 Bua nanku, bu koku kuikala mushindu wa nuenu kuikala ne bantu baluma balulama mua kuikalabu ba mfumu benu, bashikika mikenji ya Nzambi, ne kulumbuluisha bantu aba bilondeshila ku mikenji yenda, eyowa, bu ba mfumu badi mua kuikalabu nabu mua kuikala bantu baluma badi bua kuenza muakenza tatuanyi Benyamina bua bantu aba—ndi nnuambila ne, bu biobi mua kuikala nanku diba dionsu apu bidi bikengedibua ne nuikala diba dionsu ne bamfumu bua banukôkesha.\n\n14 Ne mema muina mvua muenza mudimu ne bukola bonsu ne meji onsu bimvua nabi, bua kunulongesha mikenji ya Nzambi, ne bua kushikika ditalala mu bulaba bonsu, bua kakuikadi mvita anyi makokangana, anyi buivi, anyi dipawula dia bintu dia bintu bia benda, anyi dishipa dia bantu, anyi malu mabi a mushindu nansha umua to;\n\n15 Ne ewu yonsu uvua muenza bubi, mvua mumunyoka bilondeshila ku bubi buvuaye muenza, bilondeshila ku mikenji ivua batatuetu batupesha.\n\n16 Mpindiewu ndi nnuambila ne, bualu bantu bonsu kabena balulama to, kabiena bikengedibua ne nuikala ne mfumu anyi bamfumu bua kunukôkesha to.\n\n17 Bualu monayi, bu mudiwu a bungi malu mabi adi mfumu mubi umua wenzeja, eyowa, ne dinyanguka kayi bunenadi!\n\n18 Eyowa, vulukayi mfumu Noa, bubi buenda ne malu mapita bubi enda, ne kabidi bubi ne malu mapita bubi bia bantu benda. Monayi dinyanguka kayi bunenadi diakabaluila; ne bakatuadibua mu bupika bua malu mabi abu kabidi.\n\n19 Ne bu kabivua bua diambuluisha dia Mufuki wa lungenyi lonsu wabu, ne nanku bua dikudimuna dilelela dia mitshima yabu to, bavua ne tshia kushala mu bupika kakuyi diepuka tô ne mpindiewu.\n\n20 Kadi monayi, wakabapatuisha bualu bakadipuekesha kumpala kuenda; ne bualu bakabila ne bukitu kudiye, yeya wakabapatuisha mu bupika; ne nanku ki mudi Mukalenga wenza ne bukola buenda mu malu onsu munkatshi mua bana ba bantu, wôluela badi bamueyemena diboku dia lusa.\n\n21 Ne mpindiewu monayi, ndi nnuambila ne, kanuena mua kumbusha mfumu wa malu mabi ku nkuasa wa bukalenga to amu pa kumbusha ku dikokangana divula, ne dimatshisha dia mashi a bungi.\n\n22 Bualu monayi, udi ne balunda benda badiye wenza nabu malu mabi, ne udi ne balami benda pabuipi nenda; ne udi ukudimuna mikenji ya bavua bakôkesha mu buakana kumpala kuenda; ne udi udiatakaja mikenji ya Nzambi mu makasa enda;\n\n23 Ne udi wela mikenji, ne udi uyituma munkatshi mua bantu benda, eyowa, mikenji ku mushindu wa bubi buenda nkayenda; ne udi ushipesha ewu yonsu udi kayi utumikila mikenji yenda to; ne udi utumina bonsu badi bamutombokela misumba yenda ya basalayi bua kubaluisha mvita, ne padiye mua kubashipa, udi ubashipa; ne ki mudi mfumu udi kayi muakana to unyangakaja njila ya buakana bonsu nanku.\n\n24 Ne mpindiewu monayi ndi nnuambila ne, kabiena bikengedibua bua malu mapita bubi a buena â anufikila to.\n\n25 Bua nanku, sungulayi balumbuluishi bilondeshila dîyi dia bantu aba, bua nulumbuluishibua bilondeshila ku mikenji ivua batatuetu banupesha, idi miakana, ne ivua mibapesha ku tshianza tshia Mukalenga.\n\n26 Mpindiewu, pa tshibidilu dîyi dia bantu kaditu dijinga tshintu tshidi tshishilangana ne tshidi tshiakana to; kadi pa tshibidilu tshitupa tshikesa tshia bantu tshitu tshijinga tshidi katshiyi tshiakana to; bua nanku etshi ki tshinualonda ne tshinuenza mukenji wenu—bua kulombola malu enu bilondeshila ku dîyi dia bantu.\n\n27 Ne pikala diba dilua dikala dîyi dia bantu disungula bubi, apu ki diba dialua bitungu bia Nzambi pa mutu pabu; eyowa, apu ki diba dianukumbulaye ne dibutuka dinena mu mushindu mudiye mukumbula bulaba ebu kumpala kua mpindiewu.\n\n28 Ne mpindiewu nenu ne balumbuluishi, ne kabayi banulumbuluisha bilondeshila ku mikenji ivua mipeshibua to, nudi mua kubalumbuluishisha kudi mulumbuluishi mukulu.\n\n29 Pikala balumbuluishi bakulu benu kabayi balumbuluisha ne bitungu biakana to, nenuenza ne bungi bukesa bua balumbuluishi bashadila benu badisangisha pamua, ne nebalumbuluisha balumbuluishi bakulu benu, bilondeshila ku dîyi dia bantu.\n\n30 Ne ndi nuelela mukenji bua kuenza bintu ebi bua ditshina dia Mukalenga; ne ndi nuelela mukenji bua kuenza bintu ebi, ne bua kanuikadi ne mfumu to; bua pikala bantu aba benza mibi ne malu mabi dipîla nedikala pa mitu yabu nkayabu.\n\n31 Bualu monayi ndi nnuambila ne, mibi ya bantu ba bungi ivua mienjibua bua malu mabi a bamfumu babu; bua nanku dipîla dia ku malu mabi abu nedikala pa mitu ya bamfumu babu.\n\n32 Ne mpindiewu ndi njinga bua dishilangana edi kadikadiku kabidi mu bulaba ebu nansha, nangananga munkatshi mua bantu banyi aba; kadi ndi njinga ne bulaba ebu buikala bulaba bua budishikaminyi, ne muntu yonsu asanka bua manema enda ne diakalengela dienda momumua, diba dionsu didi Mukalenga mumona ne tudi mua kuikala ne moyo ne kupiana bulaba, eyowa, mena diba dionsu dikalaku kushala nansha muntu umua wa ku ndelanganyi yetu pa mpala wa bulaba.\n\n33 Ne mfumu Mosiya wakabafundila bintu bia bungi kabidi, ubajunguluila matêta ne masumpakana onsu a mfumu muakana, eyowa, makenga onsu a anyima wenda bua bantu benda, ne kabidi manunganyi a bantu bua mfumu wabu; ne wakabumvuijabi bionsu.\n\n34 Ne wakabambila ne bintu ebi kabivua ne bua kuikalaku to; kadi ne bujitu budi ne bua kulua pa mutu pa bantu bonsu, bua muntu yonsu ambula buenda bujitu.\n\n35 Ne wakabajungulula kabidi bubi bonsu buvuabu ne bua kupetangana nabu, bua kuikala ne mfumu udi kayi muakana to ubakôkesha;\n\n36 Eyowa, malu mabi ne malu mapita bubi enda onsu, ne mvita yonsu, ne makokangana, ne dimatshisha dia mashi, ne buivi, ne dipawula dia bintu bia benda, ne dienda dia masandi, ne mishindu yonsu ya malu mabi adi kâyi kubala mêna to—ubambila ne bintu ebi kabivua mua kuikalaku to, ne bivua bishilangana patoka ne mikenji ya Nzambi.\n\n37 Ne mpindiewu biakalua ne, kunyima kua mfumu Mosiya mutuma bintu ebi munkatshi mua bantu, bakitabujijibua bulelela bua miaku yenda.\n\n38 Bua nanku bakalekela majinga abu a kuikala ne mfumu, ne kabavua ne dikisha to amu bua ne muntu yonsu apeta mushindu wa momomua mu bulaba bonsu, eyowa, ne muntu yonsu wakaleja ditaba dia kuambula bujitu bua mibi yenda.\n\n39 Bua nanku, biakalua ne bakadisangisha pamua mu bisumbu bia bantu mu bulaba bonsu, bua kufila mêyi abu bitangila bavua bikala balumbuluishi babu, bua kubalumbuluisha bilondeshila ku mikenji ivua mibapesha; ne bakasanka menamena bua budishikaminyi buvua bubapesha.\n\n40 Ne bakakolakana mu dinanga kudi Mosiya; eyowa, bakamuanyisha kupita muntu mukuabu yonsu; bualu kabavua bamumona bu mudi mfumu mubi uvua ukeba makasa to, eyowa, dinanga dia biuma didi dinyanga anyima; bualu kavua ubenzeja bua kumupesha mabanji abu to, anyi kavua usanka bua dimatshisha dia mashi to; kadi uvua wakashikika ditalala mu bulaba, ne wakanyishila bantu benda ne bapatuishibua mu mishindu yonsu ya bupika; bua nanku bakamuanyisha, eyowa, menamena, kupita tshipimu.\n\n41 Ne biakalua ne bakasungula balumbuluishi bua kubakôkesha, anyi bua kubalumbuluisha bilondeshila ku mikenji; ne bakenza nanku mu bulaba bonsu.\n\n42 Ne biakalua ne Alama wakasungudibua bua kuikala mulumbuluishi munena wa kumpala, ne uvua kabidi muakuidi munena, ne tatuenda muikala mumuambika mudimu ewu, ne muikala mumupesha bujitu bitangila mianda yonsu ya ekelezia.\n\n43 Ne mpindiewu biakalua ne Alama wakenda mu njila ya Mukalenga, ne wakalama mikenji yenda, ne wakalumbuluisha ne bitungu biakana; ne kuvua ditalala ditungunuka mu bulaba.\n\n44 Ne ki muakabanga dikôkesha dia balumbuluishi nanku mu bulaba bonsu bua Zalahemela, munkatshi mua bantu bonsu bavua babikidibua ne Bena Nefi; ne Alama uvua mulumbuluishi wa kumpala ne mulumbuluishi munena.\n\n45 Ne mpindiewu biakalua ne tatuenda wakafua, pavuaye muikala ne bidimu makumi muanda mukulu ne bibidi, ne wakakumbaja mikenji ya Nzambi pavuaye ne moyo.\n\n46 Ne biakalua ne Mosiya wakafua penda, mu tshidimu tshia makumi ne tshisatu tshia bumfumu buenda, ne uvua ne bidimu makumi asambombo ne bisatu; bivua bienza mu bionsu, bidimu nkama itanu ne tshitema katshia ku tshikondu tshiakumbuka Lehi ku Yelushalema.\n\n47 Ne ki muakajika dikôkesha dia bamfumu pa mutu pa bantu ba Nefi nanku; ne ki muakajika matuku a Alama, uvua muashi wa ekelezia wabu nanku.\n\n", "alma 1": "[center][font_size=26]Mukanda wa Alama Muana wa Baluma wa Alama[/font_size][/center]\n\nMulubu wa Alama, uvua muana wa baluma wa Alama, mulumbuluishi munena wa kumpala wa bantu ba Nefi, ne kabidi muakuidi munena ku mutu kua Ekelezia. Mulubu wa dikôkesha dia balumbuluishi, ne wa mvita ne makokangana munkatshi mua bantu. Ne kabidi mulubu wa mvita munkatshi mua Bena Nefi ne Bena Lamana, bilondeshila ku miandiku ya Alama, mulumbuluishi munena wa kumpala.\n\n[center][font_size=26]Shapita 1[/font_size][/center]\n\n[i]Neholo udi ulongesha mayisha a mafi, udi ushikika ekelezia, udi ubueja buakuidi bua mafi, ne udi ushipa Gideona—Badi bamushipa bua mibi yenda—Buakuidi bua mafi ne dikengeshangana bidi bitangalaka munkatshi mua bantu—Bakuidi badi badikuatshisha nkayabu, bantu badi bambuluisha bapela, ne Ekelezia udi ulubuluka. Pabuipi ne 91–88 k.d.K.[/i]\n\n1 Mpindiewu biakalua ne mu tshidimu tshia kumpala tshia dikôkesha dia balumbuluishi pa mutu pa bantu ba Nefi, kubangila diba adi, mfumu Mosiya wakaya ku njila wa buloba bonsu, mumana kuluangana mvita mimpa, muvuaye muenda môloloka kumpala kua Nzambi, kayi mushiya muntu nansha umua bua kukôkesha pa muaba wenda to; nansha nanku, uvua mushikika mikenji, ne ivua mitabujibua kudi bantu; bua nanku bavua ne tshia kusomba bilondeshila ku mikenji ivuaye muteka.\n\n2 Ne biakalua ne mu tshidimu tshia kumpala tshia dikôkesha dia Alama mu nkuasa wa tshilumbuluilu, kuvua muntu wakaluabu nenda kumpala kuenda bua kulumbuluishibua, muntu uvua wa mubidi munena, ne uvua mumanyika bua makanda enda a bungi.\n\n3 Ne uvua muya munkatshi mua bantu, ubayisha tshivuaye ubikila ne dîyi dia Nzambi, mu kuluisha ekelezia; wambila bantu ne muakuidi yonsu ne mulongeshi yonsu uvua ne tshia kutumba; ne kabavua mua kutumika mudimu ne bianza biabu to, kadi ne bantu bavua ne tshia kubakuatshisha.\n\n4 Ne wakajadikila kabidi bantu ne bukua bantu bonsu nebupandishibua ku dituku dia ndekelu, ne kabatshinyi anyi kabazakadi to, kadi bambulula mitu yabu ne basanka; bualu Mukalenga uvua mufuka bantu bonsu, ne uvua kabidi musungila bantu bonsu; ne, ku ndekelu, bantu bonsu nebapeta moyo wa tshiendelela.\n\n5 Ne biakalua ne wakalongesha bintu ebi bikola ne ba bungi bakitabuija mêyi enda, ba bungi mena ne bakabanga kumukuatshisha ne kumupesha makuta.\n\n6 Ne wakabanga kudibandisha ne diditambisha mu mutshima wenda, ne kuvuala bilamba bia mushinga mukola, eyowa, ne wakabanga mena kushikika ekelezia ku mushindu wa diyisha dienda.\n\n7 Ne biakalua pavuaye uya bua kuyisha bavua bitabuija dîyi dienda, wakasambakena ne muntu uvua mu ekelezia wa Nzambi, eyowa, mena umua wa balongeshi babu; ne wakabanga kukokangana nenda bikola, bua amuna mua kupambuisha bantu ba mu ekelezia; kadi muntu awu wakamukolela, umudimuisha ne mêyi a Nzambi.\n\n8 Mpindiewu dîna dia muntu awu divua Gideona; ne nyeye uvua muikala tshiamu tshia mudimu mu bianza bia Nzambi bua kupatuisha bantu ba Limihi mu bupika.\n\n9 Mpindiewu, bualu Gideona wakamukolela ne mêyi a Nzambi, wakafîkila Gideona tshiji, ne wakapatula muela wenda wa mvita ne wakabanga kumutûta. Mpindiewu Gideona ukavua mutûtshika ne bidimu bia bungi, bua nanku kavua mua kukandamena mitûtu yenda to, bua nanku wakamushipa ne muela wa mvita.\n\n10 Ne muntu wakamushipa bakakuatshibua kudi bantu ba mu ekelezia, ne bakalua nenda kumpala kua Alama, bua kulumbuluishibuaye bilondeshila mibi ivuaye muenza.\n\n11 Ne biakalua ne wakimana kumpala kua Alama ne wakadiakuila ne dikima dia bungi.\n\n12 Kadi Alama wakamuambila ne: Mona, ewu mmusangu wa kumpala udi buakuidi bua mafi bubuela munkatshi mua bantu aba. Ne mona, kuena mupîla amu bua buakuidi bua mafi to, kadi udi mukeba bua kububueja ku bukola ne muela wa mvita; ne bu buakuidi bua mafi bua kubuejibua ku bukola munkatshi mua bantu aba neatuala dibutuka diabu dijima.\n\n13 Ne udi mumatshisha mashi a muntu muakana, eyowa, muntu uvua muenza malu mimpa a bungi munkatshi mua bantu aba; ne bu tuetu bua kukuepelesha, mashi enda nealua kudisombuela kutudi.\n\n14 Bua nanku wakabakosela kufua, bilondeshila ku mikenji ivua Mosiya, mfumu wetu wa ndekelu, mutupesha; ne bivua bikala bitabujibua kudi bantu; bua nanku bantu aba badi ne tshia kulonda mikenji.\n\n15 Ne biakalua ne bakamuangata; ne dîna dienda divua Neholo; ne bakaya nenda ku musongu wa kakuna ka Manti, ne aku wakenzejibua, anyi nansha wakitabuja, pankatshi pa diûlu ne buloba, ne bivuaye mulongesha kudi bantu bivua bishilangana ne dîyi dia Nzambi; ne aku wakakenga lufu lua bundu.\n\n16 Nansha nanku, kabiakajikija ditangalaka dia buakuidi bua mafi mu bulaba to; bualu kuvua ba bungi bavua bananga bintu bia tshianana bia pa buloba, ne bavua baya bayisha malongesha a mafi; ne bavua benza nanku bua bualu bua mabanji ne lumu.\n\n17 Nansha nanku, kabakakima kushima to, bua bôwa bua mikenji, bualu bavua banyoka bena mafi; bua nanku bavua benza bu kuyisha bilondeshila ku ditabuija diabu; kadi mpindiewu mikenji kayivua ne bukôkeshi kudi muntu nansha umua bitangila ditabuija dienda to.\n\n18 Ne kabakakima kuiba to, bua bôwa bua mikenji, bualu bantu ba buena aba bavua babanyoka; anyi kabavua bakima kunyenga bintu bia benda to, anyi kushipa bantu to, bualu ewu uvua ushipangana uvua upeta dinyoka dia lufu.\n\n19 Kadi biakalua ne ewu yonsu uvua kayi mu ekelezia wa Nzambi to wakabanga kukengesha bavua mu ekelezia wa Nzambi, ne bavua bangata dîna dia Kilisto.\n\n20 Eyowa, bakabakengesha, ne bakabatatshisha ne mêyi a mushindu onsu, ne bivua nanku bualu bua didipuekesha diabu; bualu kabavua to, ne bualu bavua bambilangana bamua ne bakuabu dîyi dia Nzambi, kabiyi bua makuta ne kakuyi mushinga wa kufuta to.\n\n21 Mpindiewu kuvua mikenji mikola munkatshi mua bantu ba mu ekelezia, ne muntu nansha umua wa mu ekelezia kavua bua kujuka ne kukengesha bavua kabayi mu ekelezia to, ne kakuvua bua kuikala dikengeshangana munkatshi muabu nkayabu to.\n\n22 Nansha nanku, kuvua ba bungi munkatshi muabu bakabanga kuikala baditambishi, ne bakabanga kukokangana bikola ne baluishi babu, mena tô ne ku ditûtangana, eyowa, bavua batûtangana ne mankomu abu.\n\n23 Mpindiewu ebi bivua bienzeka mu tshidimu tshibidi tshia dikôkesha dia Alama, ne bivua tshiena bualu tshia lutatu lunena bua ekelezia; eyowa, bivua tshiena bualu tshia ditêta dikola bua ekelezia.\n\n24 Bualu mitshima ya ba bungi ivua mipapa, ne mêna abu akakupudibua, bua kababavuluki kabidi munkatshi mua bantu ba Nzambi nansha. Ne kabidi ba bungi bakadiumbukila munkatshi muabu.\n\n25 Mpindiewu etshi tshivua ditêta dinena bua bavua bakankamana mu ditabuija; nansha nanku, bavua basuminyina ne kabayi banyungana mu dilama dia mikenji ya Nzambi to, ne bakitaba ne ditukija dikengeshibua divua difuisha nadi pa mutu pabu.\n\n26 Ne pavua bakuidi balekela didikuatshila dia mudimu wabu bua kuambila bantu dîyi dia Nzambi, bantu pabu bavua balekela didikuatshila dia midimu yabu bua kuteleja dîyi dia Nzambi. Ne pavua muakuidi mumana kubambila dîyi dia Nzambi bavua bapingana bonsu ne dinanukila ku didikuatshila dia midimu yabu; ne muakuidi kavua udiangata ne mushinga kupita bamuteleji benda to, bualu muyishi kavua muimpa kupita muteleji to, anyi mulongeshi kavua muimpa nansha kakesa kupita mulongi to; ne bavua nanku bonsu momumua, ne bavua bonsu batumika mudimu, muntu yonsu bilondeshila ku bukola buenda.\n\n27 Ne bavua babanyina bapela, ne bakengi, ne babêdi, ne batatshishibua bimua bia bintu biabu, muntu yonsu bilondeshila ku bivuaye nabi; ne kabavua bavuala bilamba bia mushinga mukola to, kadi bavua ne mankenda ne bavua balengela.\n\n28 Ne nanku bakashikika mianda ya ekelezia nanku; ne ki muakabangabu kupeta ditalala ditungunuka nanku, nansha muvuaku makengeshibua abu onsu.\n\n29 Ne mpindiewu, bua bualu bua disuminyina dia ekelezia, bakabanga kuikala babanji menamena, bikala ne buvula bua bintu bionsu bivuabu bakengela—buvula bua bisumbu bia bimuna bikesa ne binena, ne nyama ya manyi ya mushindu onsu, ne kabidi buvula bua nteta, ne bua ngolo, ne bua mpalata, ne bua bintu bia mushinga mukola, ne buvula bua bilulu bia busu ne lin muluka bimpa, ne mishindu yonsu ya bilulu bimpa bia tshibidilu.\n\n30 Ne nanku, pavua malu abu enda bimpa, kabavua bapala muntu nansha umua uvua butaka, anyi uvua ne nzala, anyi uvua ne nyota, anyi uvua mubêdi, anyi uvua kayi mudishibua; ne kabavua bateka mitshima yabu ku mabanji to; bua nanku bavua bapesha bantu bonsu ne mutshima umua, bubidi buabu bakola ne bana, bubidi buabu bapika ne badikadila, bubidi buabu baluma ne bakaji nansha bikala mu ekelezia anyi kabayi mu ekelezia to, kabayi ne disungulula dia bantu bitangila bavua bakengela bintu to.\n\n31 Ne ki muakalubulukabu nanku ne muakaluabu babanji bikola kupita bavua kabayi mu ekelezia wabu to.\n\n32 Bualu bavua kabayi bikala mu ekelezia to bavua badifila ku mipongu, ne ku ditendelela dia mpingu anyi ku bufuba, ne ku biakulakula, ne mu malakana ne luntûta, bavuala bilamba bia mushinga mukola; badibandisha mu diditambisha ku mesu abu nkayabu; bakengeshangana, bashimangana, bîbangana, banyengangana bintu bia benda, benda masandi, ne bashipa bantu, ne benza bubi bua mushindu onsu; nansha nanku, mikenji ivua milondeshibua pa bonsu bavua basambuka mikenji, monsu muvuabi mua kuenjibua.\n\n33 Ne biakalua ne mu kulondeshisha mikenji pa bobu nanku, muntu yonsu unyokibua bilondeshila ku tshivuaye muenza, bakatukija bikola, ne kabakakima kuenza bubi nansha bumua to bua kabilu kumanyika; bua nanku, kuvua ditalala dia bungi munkatshi mua bantu ba Nefi tô ne mu tshidimu tshitanu tshia dikôkesha dia balumbuluishi.\n\n", "alma 2": "[center][font_size=26]Shapita 2[/font_size][/center]\n\n[i]Amelisi udi ukeba bua kuikala mfumu ne dîyi dia bantu didi dimubenga—Balondi benda badi bamuteka mfumu—Bena Amelisi badi baluisha Bena Nefi ne badi batshimunyibua—Bena Lamana ne Bena Amelisi badi basangisha bisumbu biabu bia basalayi ne badi batshimunyibua—Alama udi ushipa Amelisi. Pabuipi ne 87 k.d.K.[/i]\n\n1 Ne biakalua ne ku ntuadijilu wa tshidimu tshitanu tshia dikôkesha diabu dikokangana diakabanga kuikala munkatshi mua bantu; bualu muntu kampanda, uvua ubikidibua ne Amelisi, ne uvua muntu wa budimu menamena, eyowa, muntu wa lungenyi bu ku lungenyi lua ba pa buloba, ne uvua wa ku mulongu wa muntu wakashipa Gideona ku muela wa mvita, wakashipabu bilondeshila ku mikenji—\n\n2 Mpindiewu Amelisi ewu, ku budimu buenda, uvua mukoka bantu ba bungi panyima penda; ba bungi mena ne bakabanga kuikala ne bukola bupita; ne bakabanga kukeba bua kushikika Amelisi bua kuikalaye mfumu pa mutu pa bantu.\n\n3 Mpindiewu etshi tshiakatuala bôwa kudi bantu ba mu ekelezia, ne kabidi kudi bonsu bavua kabayi bakokibua ku disuisha dia Amelisi to; bualu bavua bamanya ne bilondeshila ku mikenji yabu bintu bia nanku bivua ne tshia kushikikibua ku dîyi dia bantu.\n\n4 Bua nanku, bu biobi bikala bikumbana bua Amelisi apeta dîyi dia bantu, yeya, bualu uvua muntu mubi, uvua kubapala manema abu ne diakalengela diabu bia mu ekelezia; bualu kipatshila kenda kavua ka kunyangakaja ekelezia wa Nzambi.\n\n5 Ne biakalua ne bantu bakadisangisha pamua mu bulaba bonsu, muntu yonsu bilondeshila ku meji enda, ne divua dia kulonda Amelisi anyi dia kumubenga, mu bisumbu bia bantu bitapulukangana, ne bavua ne ditandangana divula ne makokangana a dikema kudi muntu ne mukuabu.\n\n6 Ne ki muakadisangishabu pamua nanku bua kufilabu mêyi abu bitangila muanda ewu; ne bakâteka kumpala kua balumbuluishi.\n\n7 Ne biakalua ne dîyi dia bantu diakabenga Amelisi, ne kabakamuteka mfumu wa bantu to.\n\n8 Mpindiewu biakafila disanka dia bungi mu mitshima ya bavua bamubenga; kadi Amelisi wakasonsola bavua basanka nenda ku tshiji tshia bavua kabayi basanka nenda to.\n\n9 Ne biakalua ne bakadisangisha pamua, ne bakajidila Amelisi bua kuikalaye mfumu wabu.\n\n10 Mpindiewu pakatekabu Amelisi mfumu pa mutu pabu, wakabelela mukenji ne bambula biluilu bua kuluishabu bana babu; ne wakenza nanku bua kubatekaye ku bukôkeshi buenda.\n\n11 Mpindiewu bantu ba Amelisi bavua basunguludibua bua dîna dia Amelisi, ne bavua bababikila ne Bena Amelisi; ne bavua bashala bavua bababikila ne Bena Nefi, anyi bantu ba Nzambi.\n\n12 Bua nanku bantu ba Bena Nefi bavua bamanya kipatshila ka Bena Amelisi, ne bua nanku bakadilongolola bua kutuilangana nabu; eyowa, bavua badipaya ne miela ya mvita, ne ne tuela tua mvita, ne ne mata, ne ne miketa, ne ne mabua, ne ne bieledi, ne ne biluilu bia mvita bia mushindu onsu.\n\n13 Ne ki mua kadilongololabu nanku bua kutuilanganabu ne Bena Amelisi diba dia dilua diabu. Ne kuvua tupita, ne tupita tubandila, ne tupita tunena tuvua tusungudibua, bilondeshila ku bungi buabu.\n\n14 Ne biakalua ne Amelisi wakapaya bantu benda ne mishindu yonsu ya biluilu bia mvita bia bujitu bonsu; ne bakasungula kabidi bakôkeshi ne balombodi pa bantu benda, bua kubalombola ku mvita kudi bana babu.\n\n15 Ne biakalua ne Bena Amelisi bakabanda pa kakuna ka Aminihu, kavua ku esete kua musulu wa Sidona, uvua upitshila pabuipi ne bulaba bua Zalahemela, ne bakabangila kuluanganyinapu mvita ne Bena Nefi.\n\n16 Mpindiewu Alama, bualu uvua mulumbuluishi munena ne ngovena wa bantu ba Nefi, bua nanku wakabanda ne bantu benda, eyowa, ne tupita tuenda, ne tupita tunena, eyowa, ku mutu kua misumba yenda ya basalayi, kuluisha Bena Amelisi mvita.\n\n17 Ne bakabanga kushipa Bena Amelisi pa kakuna ka ku esete kua Sidona. Ne Bena Amelisi bakakokangana ne Bena Nefi ne makanda a bungi, mua ne ba bungi ba ku Bena Nefi bakapona kumpala kua Bena Amelisi.\n\n18 Nansha nanku Mukalenga wakakolesha tshianza tshia Bena Nefi, mu mushindu ne bakashipa Bena Amelisi ne dishibeya dikola, mu mushindu ne bakabanga kunyema kumpala kuabu.\n\n19 Ne biakalua ne Bena Nefi bakalondakaja Bena Amelisi dituku adi dijima, ne bakabashipa ne dishibeya dia bungi, mua ne kuvua bantu binunu dikumi ne bibidi ne nkama itanu ne makumi asatu ne babidi ba ku Bena Amelisi bavuabu bashipa; ne kuvua bantu binunu bisambombo ne nkama itanu ne makumi asambombo ne babidi ba ku Bena Nefi bavuabu bashipa.\n\n20 Ne biakalua ne pavua Alama kayi mua kulondakaja kabidi Bena Amelisi to, wakashisha bantu benda ntenta yabu mu tshibanda tshia Gideona, tshibanda tshivua tshinyikila Gideona awu wakashipabu kudi Neholo ku tshianza tshienda ne muela wa mvita; ne Bena Nefi bakâsa ntenta yabu mu tshibanda etshi bua butuku.\n\n21 Ne Alama wakatuma batentekedi bua kulondabu Bena Amelisi bavua bashala, bua kumanya bulongolodi buabu ne bifufu biabu, bua kumonaye mua kudilama kudibu, bua kukubaye bantu benda ku dibutuka.\n\n22 Mpindiewu bavuaye mutuma bua kutentekela tshitudilu tshia Bena Amelisi bavua babikidibua ne Zelama, ne Amenolo, ne Manti, ne Limihele; ki bobu aba bakapatuka ne bantu babu bua kutentekela tshitudilu tshia Bena Amelisi.\n\n23 Ne biakalua ne pakatshiabu bakapingana lubilu lukola ku tshitudilu tshia Bena Nefi, ne bavua bakema bikola, ne bôwa bukola buvua bubakuata, bamba ne:\n\n24 Monayi, tuvua tulonda tshitudilu tshia Bena Amelisi, ne ku dikema dietu dinena, mu bulaba bua Minona, ku mutu kua bulaba bua Zalahemela, mu njila wa ku bulaba bua Nefi, tuakamona musumba munena wa Bena Lamana; ne monayi, Bena Amelisi bavua badisangisha kudibu;\n\n25 Ne badi babunda bana betu mu bulaba ebu; ne badi banyema kumpala kuabu ne bisumbu bia bimuna biabu, ne bakaji babu, ne bana babu, balua batangila ku tshimenga tshietu; ne amu tuetu benza lukasa badi bangata tshimenga tshietu, ne batatuetu, ne bakaji betu, ne bana betu nebashipibua.\n\n26 Ne biakalua ne bantu ba Nefi bakangata ntenta yabu, ne bakapatuka mu tshibanda tshia Gideona balua batangila ku tshimenga tshietu, tshidi tshimenga tshia Zalahemela.\n\n27 Ne monayi, bu mudibu basabuka musulu wa Sidona, bena Lamana ne Bena Amelisi, bikala ba bungi, bu mudi lusenga lua mbuwa, babaluila bua kubashipa.\n\n28 Nansha nanku, tshianza tshia Mukalenga tshivua tshikolesha Bena Nefi, muvuabu bamusambila ne bukitu bua abapatuisha ku bianza bia bena lukuna babu, bua nanku Mukalenga wakumvua mbila yabu, ne wakabakolesha, ne Bena Lamana ne Bena Amelisi bakapona kumpala kuabu.\n\n29 Ne biakalua ne Alama wakaluangana ne Amelisi ne muela wa mvita, ku mpala ne mpala; ne bakakokangana ne bukitu, ewu ne mukuenda.\n\n30 Ne biakalua ne Alama, muikala muntu wa Nzambi, muikala wenzejibua kudi ditabuija divula, wakabila, wamba: Ô Mukalenga, fua lusa ne epelesha moyo wanyi, bua ne ngikala tshiamu tshia mudimu mu bianza bieba bua kupandisha ne kukuba bantu aba.\n\n31 Mpindiewu pavua Alama muamba mêyi â wakakokanga kabidi ne Amelisi; ne uvua mukoleshibua, mua ne wakashipa Amelisi ne muela wa mvita.\n\n32 Ne wakakokangana ne mfumu wa Bena Lamana; kadi mfumu wa Bena Lamana wakanyema kumpala kua Alama ne wakatuma balami benda bua kukokangana ne Alama.\n\n33 Kadi Alama, ne balami benda, wakakokangana ne balami ba mfumu wa Bena Lamana tô ne pa kamushibeyayi ne kubapingaja tshianyima.\n\n34 Ne nanku wakakomba buloba, anyi muelelu wa musulu, uvua ku wesete wa musulu wa Sidona, usumbula bitalu bia Bena Lamana bavua bashipa mu mâyi a Sidona, nanku bua bantu benda bapeta kaba bua kusabuka ne kukokangana ne Bena Lamana ne Bena Amelisi ku luseka lua wesete lua musulu wa Sidona.\n\n35 Ne biakalua ne pavuabu basabuka musulu wa Sidona Bena Lamana ne Bena Amelisi bakabanga kunyema kumpala kuabu, nansha muvuabu bapita bungi ne kabavua mua kubadibua.\n\n36 Ne bakanyema kumpala kua Bena Nefi tshipela tshivua ku wesete ne ku node, kula kupita mikalu ya bulaba; ne Bena Nefi bakabalondakaja ne bukola buabu, ne bakabashipa.\n\n37 Eyowa, bakasambakena ne Bena Nefi ku luseka lonsu, ne bakashipibua ne kunyemeshibua, tô ne pakatangaladibuabu ku wesete, ne ku node, tô ne pakafikabu tshipela, tshivua tshibikidibua ne Helemunta; ne tshivua tshitupa tshia tshipela atshi tshivua ne nyama ya muitu ne ya lonji.\n\n38 Ne biakalua ne ba bungi bakafua mu tshipela bua mputa yabu, ne nyama ayi ne kabidi mikanku ya mûlu yakabakusula; ne bantu bakasangana mifuba yabu ne bakayiwuja mushiki pa buloba.\n\n", "alma 3": "[center][font_size=26]Shapita 3[/font_size][/center]\n\n[i]Bena Amelisi bakadiela tshimanyinu bilondeshila ku muaku wa buambi—Bena Lamana bavua batshipibua bua buntomboji buabu—Bantu badi badituadila mitshipu yabu nkayabu—Bena Nefi badi batshimuna musumba mukuabu wa basalayi wa Bena Lamana. Pabuipi ne 87–86 k.d.K.[/i]\n\n1 Ne biakalua ne Bena Nefi bavua kabayi bashipibua ku biluilu bia mvita to, kunyima kua kujîka bavua bashipibua—mpindiewu bungi bua bavua bashipibua kabuvua bubala to, bua bunena bua bungi buabu—bakapingana bonsu ku bulaba buabu, ne ku nzubu yabu, ne kudi bakaji babu, ne kudi bana babu, kunyima kua kujîka bafua babu.\n\n2 Mpindiewu bakaji ne bana ba bungi bavua bashipibua ku muela wa mvita, ne kabidi bisumbu bia bimuna bikesa ne binena biabu bia bungi; ne kabidi madimi abu a bungi a nteta avua manyangakajibua, bualu avua madiatshibua kudi misumba ya bantu.\n\n3 Ne mpindiewu ba bungi ba ku Bena Lamana ne Bena Amelisi bavua bashipibua ku muelelu wa musulu wa Sidona bavua bimanshibua mu mâyi a Sidona; ne monayi mifuba yabu idi mu ndondu wa mbuwa, ne idi ya bungi.\n\n4 Ne Bena Amelisi bavua basunguludibua ku Bena Nefi, bualu bavua baditeka tshimanyinu tshikunza pa mpala yabu ku mushindu wa Bena Lamana; nansha nanku kabavua bakungula mitu yabu bu Bena Lamana to.\n\n5 Mpindiewu mitu ya Bena Lamana ivua mikungula; ne bavua butaka, pa kumbusha tshiseba tshivua tshisuika ku bimonu biabu, ne kabidi biluilu biabu, bivua bisuika pambidi pabu, ne mata abu, ne miketa yabu, ne mabua abu, ne bieledi biabu, ne bintu bikuabu.\n\n6 Ne dikoba a Bena Lamana divua difîkuluka, bilondeshila tshimanyinu tshivua Mukalenga muteka pambidi pa batatuabu, tshivua mutshipu pa mutu pabu bua disambuka diabu dia mikenji ne buntomboji buabu kudi bana babu, bavua bikala Nefi, Yakoba, ne Yosefe, ne Sama, bavua bantu balulama ne bansantu.\n\n7 Ne bana babu bakakeba mua kubashipa, bua nanku bavua batshipibua; ne Mukalenga Nzambi wakateka tshimanyinu pambidi pabu, eyowa, pambidi pa Lamana ne Lemuele, ne kabidi bana ba baluma ba Yishemaela, ne bakaji ba Bena Yishemaela.\n\n8 Ne bivua bienza nanku bua basungulula ndelanganyi yabu ku ndelanganyi ya bana babu, nanku bua Mukalenga Nzambi akuba bantu benda, bua kabasambakenyi ne kabitabuiji ngikadilu idi kayiyi miakana to, biatuala dibutuka diabu.\n\n9 Ne biakalua ne ewu yonsu wakasangisha ndelanganyi yenda ne ya Bena Lamana wakadituadila mutshipu wa momumua pa mutu pa ndelanganyi yenda.\n\n10 Bua nanku, ewu yonsu wakadilekela bua kupambuishibua kudi Bena Lamana bantu bakamubikila ne mu dîna adi, ne Mukalenga Nzambi wakateka tshimanyinu pambidi penda.\n\n11 Ne biakalua ne ewu yonsu uvua ubenga kuitabuija ngikadilu ya Bena Lamana, kadi uvua witabuija miandiku ayi ivua mituadibua kumbukila ku bulaba bua Yelushalema, ne kabidi ngikadilu wa batatuabu, uvua muakana, bitabuija mikenji ya Nzambi ne bayitumikila, bavua babikidibua Bena Nefi, anyi bantu ba Nefi, katshia ku diba adi—\n\n12 Ne bobu bavua balama miandiku idi mikala ya bushuwa ya bantu babu, ne kabidi ya bantu ba Bena Lamana.\n\n13 Mpindiewu netupingana kabidi kudi Bena Amelisi, bualu bavua ne tshimanyinu tshiteka pambidi pabu; eyowa, bavua baditeka tshimanyinu pambidi, eyowa, mena tshimanyinu tshikunza pa mpala yabu.\n\n14 Nanku dîyi dia Nzambi diakakumbajibua, bualu â avua mêyi enda akambilaye Nefi: Monayi, ngatshipi Bena Lamana, ne nenteka tshimanyinu pambidi pabu bua bobu ne ndelanganyi yabu batapulukibua kûdi ne ndelanganyi yeba, katshia diba edi tô ne bua kashidi, amu bobu bakudimuna mutshima ne bapingana kundi bua mbafuila lusa.\n\n15 Ne kabidi: Nenteka tshimanyinu pambidi pa udi usangisha ndelanganyi yenda ne bana benu, bua ne batshipibua pabu.\n\n16 Ne kabidi: Nenteka tshimanyinu pambidi pa udi ukuluisha ne udi uluisha ndelanganyi yeba.\n\n17 Ne kabidi, ndi ngamba ewu udi umbuka kûdi kakuikala kabidi ndelanganyi weba to; ne nenkubenesha, ne ewu yonsu wikala ndelanganyi weba, mpindiewu tô ne bua kashidi; ne ebi bivua milayi ya Mukalenga kudi Nefi ne ndelanganyi yenda.\n\n18 Mpindiewu Bena Amelisi kabavua bamanya to ne bavua bakumbaja mêyi a Nzambi pakabangabu kuditeka tshimanyinu pa mpala yabu; nansha nanku bakapatuka patoka mu buntomboji kudi Nzambi; bua nanku bivua bikengedibua ne mutshipu apona pa mutu pabu.\n\n19 Mpindiewu ndi musua ne numona ne bakadituadila nkayabu mutshipu; ne mena nanku muntu yonsu udi mutshipibua mmudituadila dipîshibua dienda nkayenda.\n\n20 Mpindiewu biakalua ne matuku a bungi kâyi mapita kunyima kua mvita ivua miluangana mu bulaba bua Zalahemela, kudi Bena Lamana ne Bena Amelisi to, ne kuvua musumba mukuabu wa basalayi mupatukila bantu ba Nefi, mu muaba wa momumua uvua musumba wa basalayi wa kumpala musambakena ne Bena Amelisi.\n\n21 Ne biakalua ne kuvua musumba wa basalayi mutuma bua kubipata pambelu pa bulaba buabu.\n\n22 Ne Alama nkayenda muikala utatshishibua ne mputa kakabanda ku mvita musangu ewu bua kuluisha Bena Lamana to;\n\n23 Kadi wakatuma musumba wa basalayi munena kubaluisha; ne bakaya ne bakashipa Bena Lamana ba bungi, ne bakipata bishadi biabu dinsambu dia mikalu ya bulaba buabu.\n\n24 Ne pashisha bakapingana kabidi ne bakabanga kushikika ditalala mu bulaba, bualu kabavua kabidi bakengeshibua kudi bena lukuna babu to bua mutantshi wa diba mukesa.\n\n25 Mpindiewu bintu bionsu ebi bivua bienjibua, eyowa, mvita yonsu eyi ne makokangana bivua bituadijibua ne bijikijibua mu tshidimu tshitanu tshia dikôkesha dia balumbuluishi.\n\n26 Ne mu tshidimu tshimua anyima binunu ne makumi a binunu ivua mitumibua ku buloba bua tshiendelela, bua ipeta mafutu ayi bilondeshila ku midimu yayi, bivuayi mimpa anyi bivuayi mibi, bua ipeta disanka dia tshiendelela anyi dikenga dia tshiendelela, bilondeshila nyuma uvuabu basungula bua kutumikila, bivuayi nyuma muimpa anyi mubi.\n\n27 Bualu muntu yonsu udi upeta difutu kudi uvuaye musungula kutumikila, ne nanku bilondeshila mêyi a nyuma wa buambi; bua nanku bienjibua bilondeshila bulelela. Ne tshidimu tshitanu tshia dikôkesha dia balumbuluishi tshiakajika nanku.\n\n", "alma 4": "[center][font_size=26]Shapita 4[/font_size][/center]\n\n[i]Alama udi utambuisha badi bakudimuna moyo—Bualu bubi budi bubuela mu Ekelezia, ne dikola dia Ekelezia didi dimana—Nefiha udi usungidibua mulumbuluishi munena—Alama, udi muakuidi munena, udi udifila ku disadila. Pabuipi ne 86–83 k.d.K.[/i]\n\n1 Mpindiewu biakalua ne mu tshidimu tshisambombo tshia dikôkesha dia balumbuluishi pa mutu pa bantu ba Nefi, kakuvua makokangana anyi mvita mu bulaba bua Zalahemela to;\n\n2 Kadi bantu bavua batatshishibua, eyowa, batatshishibua bikola bua dijimija dia bana babu, ne kabidi bua dijimija dia bisumbu bia bimuna bikesa ne binena biabu, ne kabidi bua dijimija dia madimi abu a nteta, avua madiata ne makasa ne manyangakaja kudi Bena Lamana.\n\n3 Ne ntatu yabu ivua mikola ki bua tshinyi anyima yonsu uvua udila; ne bakitabuija ne tshivua bitungu bia Nzambi bivua bituma pa mutu pabu bua bualu bua bubi buabu ne malu mapita bubi abu; bua nanku bakasakibua ku divuluka dia bujitu buabu.\n\n4 Ne bakabanga kushikika ekelezia bikola bipita kabidi; eyowa, ne ba bungi bakatambuishibua mu mâyi a Sidona ne bakabuela mu ekelezia wa Nzambi; eyowa, bakatambuishibua kudi Alama, uvua mujididibua muakuidi munena wa bantu ba mu ekelezia, ku tshianza tshia tatuenda Alama.\n\n5 Ne biakalua ne mu tshidimu tshia muanda muteketa tshia dikôkesha dia balumbuluishi bantu binunu bitanu yakabuela mu ekelezia wa Nzambi ne bakatambuishibua. Ne ki muakajika tshidimu tshia muanda muteketa tshia dikôkesha dia balumbuluishi pa mutu pa bantu ba Nefi; ne kuvua ditalala ditungunuka diba dionsu.\n\n6 Ne biakalua ne mu tshidimu tshia muanda mukulu tshia dikôkesha dia balumbuluishi, bantu ba mu ekelezia bakabanga kulua baditambishi, bualu bua mabanji abu mapita, ne bilulu bia busu biabu bimpa, ne lin muluka bimpa wabu, ne bualu bua bisumbu bia bimuna bikesa ne binena biabu bia bungi, ne ngolo yabu ne mpalata yabu, ne mishindu yonsu ya bintu bia mushinga mukola, bivuabu bapeta ku dienza dia mudimu diabu dikola; ne bavua badibandisha mu diditambisha ku mesu abu mu bintu bionsu ebi, bualu bakabanga kuvuala bilamba bia mushinga mukola.\n\n7 Mpindiewu ebi bivua tshiena bualu tshia lutatu lua bungi lua Alama, eyowa, ne bantu ba bungi bavua Alama mujidila balongeshi, bakuidi, bakulu ba mu ekelezia; eyowa, ba bungi babu bavua babungama bikola bua bubi buakamonabu bubanga kuikala munkatshi mua bantu.\n\n8 Bualu bakatentekela ne bakamona ne kanyinganyinga kakola ne bantu ba mu ekelezia bakabanga kudibandisha mu diditambisha ku mesu abu, ne kuteka mitshima yabu ku mabanji abu ne ku bintu bia tshianana bia pa buloba, ne bakabanga kulua babuidianganyi, muntu kudi mukuabu, ne bakabanga kukengesha bavua kabayi bitabuija bilondeshila disua ne disanka biabu nkayabu.\n\n9 Ne nanku, mu tshidimu tshia muanda mukulu tshia dikôkesha dia balumbuluishi, kuakabanga makokangana munkatshi mua bantu ba mu ekelezia; eyowa, kuvua malakana, ne luntûta, ne budimu, ne dikengeshangana, ne diditambisha, mena kupita diditambisha dia bavua kabayi ba mu ekelezia wa Nzambi to.\n\n10 Ne tshidimu tshia muanda mukulu tshia dikôkesha dia balumbuluishi tshiakajika nanku; ne bubi bua mu ekelezia buvua dibua dia kulendukila dinena bua bavua kabayi ba mu ekelezia to; ne nanku ekelezia wakabanga kupanga mu dikola dienda.\n\n11 Ne biakalua ne ku ntuadijilu wa tshidimu tshia tshitema, Alama wakamona bubi bua ekelezia, ne wakamona ne tshilejilu tshia ekelezia tshiakabanga kusaka bavua kabayi ne ditabuija kudienza bubi bumua kunyima kua bukuabu, nanku bituala dibutuka dia bantu.\n\n12 Eyowa, wakamona dishilangana munkatshi mua bantu, bamua badibandisha mu diditambisha, bapetula bakuabu, bakudimuna nyima yabu kudi bakengi ne bavua butaka ne bavua ne nzala, ne bavua ne nyota, ne bavua babêdi ne batatshishibua.\n\n13 Mpindiewu etshi tshivua tshiena bualu tshia miadi ivua munkatshi mua bantu, pavua bakuabu badipuekesha, bambuluishi bavua ne dijinga dia diambuluisha diabu, bu mudi kuabanyinangana kua bintu biabu kudi bapela ne bakengi, kudisha bavua ne nzala, ne bakenga ne mishindu yonsu ya ntatu, bua bualu bua Kilisto, walua bilondeshila nyuma wa buambi;\n\n14 Bavua bindila dituku adi, ne nanku bakalama dilekedibua dia mibi yabu; ne bavua buwula ntenta ne disanka bua dibika dia bafua, bilondeshila ku disua ne bukola bia Yezu Kilisto ne dipatuisha dienda mu mionji ya lufu.\n\n15 Ne mpindiewu biakalua ne Alama, bualu uvua mumona ntatu ya balondi badipuekeshi ba Nzambi, ne makengeshibua avua mabafuisha nawu kudi tshishadi tshia bantu benda, ne bualu uvua mumona dishilangana diabu dionsu, wakabanga kuikala ne kanyinganyinga kakola; nansha nanku Nyuma wa Mukalenga kakamulekelela to.\n\n16 Ne wakasungula muntu wa lungenyi uvua munkatshi mua bakulu ba mu ekelezia, ne wakamupesha bukôkeshi bilondeshila ku dîyi dia bantu, bua ikala ne bukôkeshi bua kuela mikenji bilondeshila ku mikenji ivua mipeshibua, ne kuyilondeshisha bilondeshila ku bubi ne mibi bia bantu.\n\n17 Mpindiewu dîna dia muntu ewu divua Nefiha, ne bavua bamusungula bu mulumbuluishi munena; ne wakasomba pa nkuasa wa tshilumbuluilu bua kulumbuluisha ne kulombola bantu.\n\n18 Mpindiewu Alama kakamupesha mudimu wa kuikala muakuidi munena ku mutu kua ekelezia to, kadi wakalama mudimu wa muakuidi munena buenda nkayenda; kadi wakafila nkuasa wa tshilumbuluilu kudi Nefiha.\n\n19 Ne wakenza nanku bua kuyayi nkayenda munkatshi mua bantu benda, anyi munkatshi mua bantu ba Nefi, bua kubayishaye dîyi dia Nzambi, bua kubasonsolaye ku divuluka dia bujitu buabu, ne bua kukuluishaye, ku dîyi dia Nzambi, diditambisha ne dikazamuka dionsu ne makokangana onsu bivua munkatshi mua bantu benda, bualu kavua mumona mushindu nansha umua wa kubangatulula to pa kumbusha amu bua kubajadikila patoka bubi buabu.\n\n20 Ne nanku ku ntuadijilu wa tshidimu tshia tshitema tshia dikôkesha dia balumbuluishi pa mutu pa bantu ba Nefi, Alama wakafila nkuasa wa tshilumbuluilu kudi Nefiha, ne wakadifila yonsu ku buakuidi bunena bua mulongu wa tshijila wa Nzambi, ku dijadiki dia dîyi, bilondeshila ku nyuma wa dibuluila ne buambi.\n\n", "alma 5": "Mêyi akambila Alama, muakuidi munena bilondeshila ku mulongu wa tshijila wa Nzambi, bantu mu bimenga biabu ne misoku mu bulaba bonsu.\n\nKubanga ku shapita 5.\n\n[center][font_size=26]Shapita 5[/font_size][/center]\n\n[i]Bua kupenda lupandu, bantu badi ne tshia kukudimuna mutshima ne kulama mikenji, kuledibua kabidi, kusukula bilamba biabu mu mashi a Kilisto, kuikala badipuekeshi ne kudivûla diditambisha ne dialakana, ne kuenza midimu ya buakana—Mulami wa Mikoku Muimpa udi ubikila bantu—Badi benza midimu mibi badi bana ba diabulu—Alama udi ujdika bulelela bua dilongesha ne udi welela bantu mukenji bua kukudimuna mutshima—Mêna a bakana ne afundibua mu mukanda wa moyo. Pabuipi ne 83 k.d.K.[/i]\n\n1 Mpindiewu biakalua ne Alama wakabanga kuambila bantu dîyi dia Nzambi, diambedi mu bulaba bua Zalahemela, ne kumbuka aku mu bulaba bonsu.\n\n2 Ne â mêyi akakulaye kudi bantu mu ekelezia uvua mushikikibua mu tshimenga tshia Zalahemela, bilondeshila ku miandiku yenda nkayenda, wamba:\n\n3 Mema, Alama, muikala mujididibua kudi tatuanyi, Alama, bua kuikala muakuidi munena ku mutu kua ekelezia wa Nzambi, yeya muikala ne bukola ne bukôkeshi bufuma kudi Nzambi bua kuenza bintu ebi, monayi, ndi nnuambila wakabanga kuteka kushikika ekelezia mu bulaba buvua mu mikalu ya Nefi; eyowa, bulaba buvua bubikidibua ne bulaba bua Molomo; eyowa, ne wakatambuisha bana babu mu mâyi a Molomo.\n\n4 Ne monayi, ndi nnuambila, bakapatuishibua mu bianza bia bantu ba mfumu Noa, kudi lusa ne bukola bia Nzambi.\n\n5 Ne monayi, kunyima kua abi, bakabatuala mu bupika mu tshipela ku bianza bia Bena Lamana; eyowa, ndi nnuambila, bavua mu bukuatshibu, ne Mukalenga wakabapatuisha kabidi mu bupika ku bukola bua dîyi dienda; ne tuakafikishibua ku bulaba ebu, ne apa tuakabanga kushikika ekelezia wa Nzambi mu bulaba bonsu ebu.\n\n6 Ne mpindiewu monayi, ndi nnuambila, bana betu, nuenu badi mu ekelezia ewu, nudi balama bimpa mu divuluka dienu dikuatshibua dia batatuenu anyi? Eyowa, ne nudi balama bimpa mu divuluka dienu lusa luenda ne bulekelelu buenda kudibu anyi? Ne menamena kabidi, nudi balama bimpa mu divuluka dienu ne wakapatuisha anyima yabu mu ngena anyi?\n\n7 Monayi, wakakudimuna mitshima yabu; eyowa, wakababisha ku tulu tukola, ne bakabika kudi Nzambi. Monayi, bavua munkatshi mua mîdima; nansha nanku, anyima yabu ivua mikenkeshibua kudi muinda wa dîyi dia kashidi; eyowa, mionji ya lufu ne nkanu ya ngena bivua bibanyungulula, ne dinyanguka dia kashidi divua dibindila.\n\n8 Ne mpindiewu ndi nuebeja, bana betu, bakabutuka anyi? Monayi, ndi nnuambila, To, kabakabutudibua to.\n\n9 Ne ndi nuebeja kabidi, mionji ya lufu yakakoshibua anyi, ne nkanu ya ngena ivua mibanyungulula, yakasuluka anyi? Ndi nnuambila, Eyowa, yakasuluka, ne mioyo yabu yakakola, ne bakimba dinanga dia disungila. Ne ndi nnuambila ne bakapandishibua.\n\n10 Ne mpindiewu ndi nuebeja ne tshinganyi tshivuabu bakengedibua kuenza bua bobu kupandishibua? Eyowa, bua tshinyi bavua ne tshia kutekemena bua lupandu? Tshiena bualu tshia kusuludibua kuabu ku mionji ya lufu, eyowa, ne nkanu ya ngena tshivua tshinyi?\n\n11 Monayi, ndi mua kunuambila—tatuanyi Alama ka kitabuija mêyi akafidibua ku mukana wa Abinadi anyi? Ne kavua muambi munsantu anyi? Kakakula mêyi a Nzambi, ne tatuanyi Alama kakayitabuija anyi?\n\n12 Ne dishintuluka dikola diakenzeka mu mutshima wenda bilondeshila ditabuija dienda. Monayi ndi nnuambila ne bionsu ebi bidi bilelela.\n\n13 Ne monayi, wakayisha dîyi kudi batatuetu, ne dishintuluka dikola diakenzeka mu mitshima yabu, ne bakadipuekesha ne bakeyemena Nzambi mulelela ne wa moyo. Ne monayi, bavua ne lulamatu tô ne ku nshikidilu; bua nanku bakapandishibua.\n\n14 Ne mpindiewu monayi, ndi nuebeja, bana betu ba mu ekelezia, nudi baledibua mu nyuma kudi Nzambi anyi? Nuangatshi tshimfuanyi tshienda pa mpala yenu anyi? Numvu dishintuluka edi mu mitshima yenu anyi?\n\n15 Nudi nuenzela ditabuija ku disungila dia wakanufuka anyi? Nudi nutekemena ne disu dia ditabuija, ne numona mubidi wa tshifuaka ewu ujudishibua mu mubidi udi kawuyi ufua, ne mubidi wa dibola ewu ujudishibua mu mubidi udi kawuyi ubola, bua kuimana kumpala kua Nzambi bua kulumbuluishibua bilondeshila ku bienzedi bivua bienjibua mu mubidi wa tshifuaka anyi?\n\n16 Ndi nnuambila, nudi mua kudielela meji ne nudi numvua dîyi dia Mukalenga, dinuambila, mu dituku adi: Luayi kundi nuenu babenesha, bualu monayi, midimu yenu ivua mikala ya buakana pa mutu pa mpala wa buloba?\n\n17 Anyi nudi nudielela meji ne nudi mua kushima Mukalenga mu dituku adi, ne nuamba—Mukalenga, midimu yetu ivua miakana pa mpala wa buloba—ne neanupandisha?\n\n18 Anyi mushindu mukuabu, nudi mua kudielela meji bimanyishibua kumpala kua tubadi tua Nzambi ne anyima yenu miwula ne dipîla ne nshiya, bua divuluka dia dipîla dienu, eyowa, divuluka dijima dia bubi buenu bonsu, eyowa, divuluka ne nuvua bela mikenji ya Nzambi mpata?\n\n19 Ndi nnuambila, nudi mua kutangila kudi Nzambi dituku adi ne mutshima mukezuka ne bianza bitoka? Ndi nnuambila, nudi mua kutangila, bikala ne tshimfuanyi tshia Nzambi tshikanunyibua pa mpala yenu anyi?\n\n20 Ndi nnuambila, nudi mua kupandishibua panudi badifila bua kulua bakokedi ba diabulu anyi?\n\n21 Ndi nnuambila ne, dituku adi nenumanya ne kanuena mua kupandishibua to; bualu kakuena muntu udi mua kupandishibua to pa kumbusha bilamba bienda bisukudibua ne bilua bitoka; eyowa, bilamba bienda bidi ne tshia kukezudibua tô ne patokeshibuabi ku ditoba dionsu, kudi mashi a uvua batatuetu bakula buenda, walua kusungila bantu benda ku mibi yabu.\n\n22 Ne mpindiewu ndi nnuebeja, bana betu, munyi muadiumvua umua yonsu wa kunudi, bu yeya bua kuimana ku tshilumbuluidi tshia Nzambi, ne bilamba bienda bikala ne matoba a mashi ne bukoya bua mushindu onsu? Monayi, bintu ebi bijadika tshinyi bua kunufunda?\n\n23 Monayi kabiakujadika ne nudi bashipianganyi, eyowa, ne kabidi nudi bapîla ku bubi bua mushindu onsu anyi?\n\n24 Monayi, bana betu, nudi nuela meji ne muntu wa mushindu awu udi ne muaba bua kusomba mu bukalenga bua Nzambi, ne Abalahama, ne Isaka, ne ne Yakoba, kabidi ne bambi bansantu bonsu, bena bilamba bidi bitokesha ne bikala kabiyi ditoba, bikezuka ne bitoka anyi?\n\n25 Ndi nnuambila, To; pa kumbusha nuenu nuamba ne Mufuki wetu udi muena mafi kumbukila ku mbangilu, kanuena mua kuela meji ne muntu wa mushindu awu udi mua kupeta muamba mu bukalenga bua mu diûlu; kadi nebipatshibua bualu badi bana ba bukalenga bua diabulu.\n\n26 Ne mpindiewu monayi, ndi nnuambila, bana betu, bu nuenu bumvua dishintuluka dia mutshima, ne bu nuenu bumvua mua kuimba musambu wa dinanga dia disungila, ndi nuebeja, nudi mua kumvua nanku mpindiewu anyi?\n\n27 Nudi benda, badilama kakuyi kadiû kumpala kua Nzambi? Bu nuenu bua kufua diba edi, nudi mua kuamba, mu munda muenu, ne nuvua badipuekesha bikumbana anyi? Ne bilamba bienu bisukudibua ne bitokeshibua ku mashi a Kilisto, walua bua kusungila bantu benda ku mibi yabu.\n\n28 Monayi, nudi bavûla diditambisha anyi? Ndi nnuambila, bu nuenu kanuyi balekela to kanuena badilongolola bua kusambakena ne Nzambi to. Monayi, nudi ne tshia kudilongolola lukasa; bualu bukalenga bua mu diûlu budi pabuipi katataka, ne yonsu udi kayi mudilongolola kakupeta moyo wa tshiendelela to.\n\n29 Monayi, ndi ngamba, kudi umua munkatshi muenu udi kayi muvûla dialakana anyi? Ndi nnuambila ne muntu wa mushindu awu kena mudilongolola to; ne ndi musua ne adilongolola lukasa, bualu diba didi pabuipi katataka, ne kena mumanya pâfika diba; bualu wa nanku kena usanganyibua mupanga dipîla to.\n\n30 Ne kabidi ndi nnuambila, kudi umua munkatshi muenu udi useka muanabu wa baluma, anyi udi umufuisha ne makengeshibua anyi?\n\n31 Diakabi kudi muntu awu, bualu kena mudilongolola to, ne diba didi pabuipi bua yeya kukudimuna mutshima anyi kena mua kupandishibua to!\n\n32 Eyowa, diakabi mena kudi bonsu badi benji ba malu mabi; kudimunayi mutshima, kudimunayi mutshima, bualu Mukalenga Nzambi uvua muamba nanku!\n\n33 Monayi, udi utuma dîyi ubikila bantu bonsu, bualu maboku a lusa adi mabôluela, ne udi wamba: Kudimunayi mutshima, ne nenuitaba.\n\n34 Eyowa, udi wamba: Luayi kundi ne nudia tshimuma tshia mutshi wa moyo; eyowa, nenudia ne nenunua diampa ne mâyi bia moyo tshianana;\n\n35 Eyowa, luayi kundi ne enzayi midimu ya buakana, ne kanuakupudibua ne kuedibua mu kapia to—\n\n36 Bualu monayi, diba didi pabuipi bua ewu yonsu udi kayi ukuama bimuma bimpa to, anyi ewu yonsu udi kayi wenza midimu ya buakana to, yeya udi ne tshia kudilakana ne kudila muadi.\n\n37 Ô nuenu benji ba malu mabi; nuenu badi buwulakana ne diditambisha bua bintu bia tshianana bia pa buloba, nuenu badi bamba ne nudi bamanya njila ya buakana kadi nudi bapambuka, bu mikoku idi kayiyi ne mulami wa mikoku, nansha muvua mulami wa mikoku munubikila ne utshidi unubikila, kadi nudi nubenga nuteleja dîyi dienda!\n\n38 Monayi, ndi nnuambila, ne mulami wa mikoko muimpa udi unubikila; eyowa, ne udi unubikila mu dîna dienda nkayenda, didi dîna dia Kilisto; ne binuabenga kuteleja dîyi dia mulami wa mikoko muimpa, dîyi dinudi nubikidibua, monayi, kanuena mikoko ya mulami wa mikoko muimpa to.\n\n39 Ne mpindiewu bu munudi kanuyi mikoko ya mulami wa mikoko muimpa to, nudi ba ku tshisumbu tshia mikoko kayi? Monayi, ndi nnuambila, ne diabulu udi mulami wa mikoko wenu, ne nudi ba ku tshisumbu tshia mikoko tshienda; ne mpindiewu, nganyi udi mua kuvila etshi? Monayi, ndi nnuambila, ewu yonsu udi uvila etshi udi muena mafi ne muana wa diabulu.\n\n40 Bualu ndi nnuambila ne etshi tshionsu tshidi tshimpa tshidi tshifuma kudi Nzambi, ne tshionsu tshidi tshibi tshidi tshifuma kudi diabulu.\n\n41 Bua nanku, padi muntu wenza midimu mimpa udi uteleja dîyi dia mulami wa mikoku muimpa, ne udi umulonda; kadi ewu yonsu udi wenza midimu mibi, yeya udi ulua muana wa diabulu, bualu udi uteleja dîyi dienda, ne udi umulonda.\n\n42 Ne ewu yonsu udi wenza nanku neapeta difutu dienda; bua nanku, neapeta lufu bua difutu dienda, muikala mufua mu midimu yonsu mimpa bilondeshila bintu bia buakana.\n\n43 Ne mpindiewu, bana betu, ndi musua ne nunteleja, bualu ndi ngakula ne bukola bua anyima wanyi; bualu monayi, ndi nnuambila patoka ne kanuena mua kupambuka to, anyi ndi muakula bilondeshila ku mikenji ya Nzambi.\n\n44 Bualu ndi mubikidibua bua kuakula mu mushindu ewu, bilondeshila ku mulongu wa tshijila wa Nzambi, udi mu Kilisto Yezu; eyowa, ndi mupeshibua mukenji wa kuimana ne kujadika kudi bantu aba malu avua mamba kudi batatuetu bitangila malu adi alua.\n\n45 Ne ebi kabiena bionsu to. Nudi nuela meji ne ndi mumanya bintu ebi bionsu nkayanyi anyi? Monayi, ndi nnujadikila ne, ndi mumanya ne bintu ebi bimvua munuambila bidi bilelela. Ne munyi munudi nuela meji ne ndi mumanya bulelela buabi?\n\n46 Monayi, ndi nnuambila ne bivua bimanyisha kudi Nyuma wa Tshijila wa Nzambi. Monayi, mvua mujila ne musambila matuku a bungi bua kumanya nkayanyi bintu ebi. Ne mpindiewu ndi mudimanyina ne bidi bilelela; bualu Mukalenga Nzambi uvua mubindeja ku Nyuma wa Tshijila; ne etshi tshidi nyuma wa dibuluila udi munda muanyi.\n\n47 Ne menamena kabidi, ndi nnuambila ne mbimbuluibua nanku, ne mêyi avua batatuetu bakula avua malelela, mena bilondeshila nyuma wa buambi uvua munda muanyi, udi ulua kabidi bu dimueneka dia Nyuma wa Nzambi.\n\n48 Ndi nnuambila, ne ndi mumanya nkayanyi ne tshionsu tshinganuambila, bitangila bintu bidi bilua, ntshilelela; ne ndi nnuambila, ne ndi mumanya ne Yezu Kilisto nealua, eyowa, Muana, Umuepela Mulela wa Tatu, muwula ne ngâsa, ne lusa, ne bulelela. Ne monayi, yeya ki udi ulua bua kumbusha mibi ya ba pa buloba, eyowa, mibi ya muntu yonsu udi witabuija mu dîna dienda ne disuminyina.\n\n49 Ne mpindiewu ndi nnuambila ne etshi tshidi dilongolola dindi mubikidibua, eyowa, wa kuyisha kudi bana betu bananga, eyowa, ne kudi muntu yonsu udi usomba mu bulaba; eyowa, bua kuyisha kudi bonsu, bakola ne bana, bapika ne badikadila; eyowa, ndi nnuambila ne kudi babandila ku bidimu, ne kabidi badi ne bidimu bia munkatshi-nkatshi, ne bena lukongu lua bantu luvua lulua; eyowa, bua kubila kudibu bua bakudimuna mutshima ne baledibua kabidi.\n\n50 Eyowa, Nyuma udi wamba nanku: Kudimunayi mutshima, nuenu bonsu ndekelu ya buloba, bualu bukalenga bua mu diûlu bukadi pabuipi; eyowa, Muana wa Nzambi udi ulua ne butumbi buenda, ne bukitu buenda, ne bunena buenda, ne bukola buenda, ne bukalenga buenda. Eyowa, bana betu bananga, ndi nnuambila, ne Nyuma wakakangambila: Monayi butumbi bua Mukalenga wa buloba bonsu; ne kabidi Mukalenga wa diûlu nealua katataka menamena ukenka munkatshi mua bana ba bantu.\n\n51 Ne Nyuma wakangambila kabidi, eyowa, wakabila kundi ne dîyi dia bukitu, wamba: Ndâku ne wambila bantu aba—Kudimunayi mutshima, bualu pa kumbusha nuenu bakudimuna mutshima kanuena mua kupiana bukalenga bua mu diûlu to nansha bishi.\n\n52 Ne kabidi ndi nnuambila, Nyuma udi wamba ne: Monayi, tshisuyi kadi kateka ku muji wa mutshi; bua nanku mutshi onsu udi kawuyi ukuama bimuma bimpa neupudibua ne wedibua mu kapia, eyowa, kapia kadi kakayi mua kujika to, nansha kapia kadi kakayi kajima to. Monayi, ne vulukayi, Wa Tshijila wakamba nanku.\n\n53 Ne mpindiewu bana betu bananga, ndi nnuambila, nudi mua kukolela ku mêyi â; eyowa, nudi mua kuteka bintu ebi ku luseka, ne kudiata Wa Tshijila mu makasa enu; eyowa, nudi mua kuikala buwulakana mu diditambisha dia mitshima yenu; eyowa, nenutungunuka mu divuala dia bilamba bia mushinga mukola ne kuteka kua mitshima yenu ku bintu bia tshianana bia pa buloba, pa mabanji enu anyi?\n\n54 Eyowa, nenutungunuka mu diela dia meji ne nudi balengela kupita bakuabu anyi? Eyowa, nenutungunuka mu dikengesha dia bana benu, badi badipuekesha ne benda mu mulongu wa tshijila wa Nzambi, budi njila wakabuelelabu mu ekelezia, bikala bajididibua kudi Nyuma wa Tshijila, ne badi benza midimu idi ileja dikudimuna dia mutshima—\n\n55 Eyowa, ne nenutungunuka mu diela dia bapela nyima yenu, ne bakengi, ne kubapala bintu bienu anyi?\n\n56 Ne bua kujikija, nuenu bonsu badi batungunuka mu bubi buenu, ndi nnuambila ne badi aba bupudibua ne bedibua mu kapia pa kumbusha bakudimuna mutshima lukasa.\n\n57 Ne mpindiewu ndi nnuambila, nuenu bonsu badi ne dijinga dia kulonda dîyi dia mulami wa mikoku muimpa, umbukayi kudi muntu mubi, ne tapulukanganayi nenda, ne kanulengi bintu bia bukoya to; ne monayi, mêna abu neakupudibua, bualu mêna a bantu babi ka akuikala munkatshi mua mêna a bakana to, bua dîyi dia Nzambi dikumbajibua, divua diamba ne: Mêna a bantu babi ka akusangishibua ne mêna a bantu banyi to;\n\n58 Bualu mêna a bakana neafundibua mu mukanda wa moyo, ne nembapesha bupianyi ku diboku dianyi dia baluma. Ne mpindiewu, bana betu, nudi nuamba tshinyi bua etshi? Ndi nnuambila, bu nuenu ne mpata buatshi, kakuena bualu to, bualu dîyi dia Nzambi didi ne tshia kukumbajibua.\n\n59 Bualu mulami wa mikoko kayi udi munkatshi muenu udi muikala ne mikoko ya bungi udi kayi uyitangila, bua ne mibuabua kayibuedimu ne ikusula tshisumbu tshia mikoko yenda to? Ne monayi, bu mubuabua mubuela mu tshisumbu tshia mikoko yenda kakutshipata anyi? Eyowa, ne bua kumana, bu yeya mua, neawushipa.\n\n60 Ne mpindiewu ndi nnuambila ne mulami wa mikoko muimpa udi unubikila; ne binuateleja dîyi dienda neanubueja mu tshikumbi tshienda, ne nudi mikoko yenda; ne mmunupesha mukenji ne kanulekedi mubuabua wa lonji ubuela munkatshi muenu to, bua kanulu kubutuka.\n\n61 Ne mpindiewu mema, Alama, ndi nupesha mukenji mu muakulu wa ewu udi mumpesha mukenji, bua ne nutangila bua kuenza mêyi amvua munuambila.\n\n62 Ndi nupesha mukenji wa kubuela mu ekelezia; ne ndi mbikila bonsu badi kabayi mu ekelezia to, ngamba ne: Luayi ne nutambuishibua bua kukudimuna mitshima, bua nudia kabidi tshimuma tshia mutshi wa moyo.\n\n", "alma 6": "[center][font_size=26]Shapita 6[/font_size][/center]\n\n[i]Badi basukula Ekelezia wa mu Zalahemela ne bamuteka mu njila mulongama—Alama udi uya kuyisha ku Gideona. Pabuipi ne 83 k.d.K.[/i]\n\n1 Ne mpindiewu biakalua ne kunyima kua Alama mujikija kuakula kudi bantu ba mu ekelezia, uvua mushikikibua mu tshimenga tshia Zalahemela, wakajidila bakuidi ne bakulu, ku dibatenteka dia bianza bienda bilondeshila ku mulongu wa Nzambi, bua kusomba ku mutu ne kutangila ekelezia.\n\n2 Ne bonsu bavua kabayi mu ekelezia to bavua bakudimuna mutshima ku mibi yabu bakatambuishibua dikudimuna dia mutshima, ne bakabakidila mu ekelezia.\n\n3 Ne biakalua kabidi ne bonsu bavua mu ekelezia bavua kabayi bakudimuna mutshima ku bubi buabu to ne bavua kabayi badipuekesha kumpala kua Nzambi to—ndi musua kuamba ne bakadibandisha mu diditambisha mu mitshima yabu—bobu abu bakabipata, ne mêna abu akakupudibua, bua ne mêna abu ka’akabadibua munkatshi mua a bakana to.\n\n4 Ne nanku bakabanga kushikika bulongolodi bua ekelezia mu tshimenga tshia Zalahemela.\n\n5 Mpindiewu ndi musua ne numvua ne dîyi dia Nzambi divuaku bua bantu bonsu tshianana, ne muntu nansha umua kavua mubengela diakalengela dia kudisangisha pamua bua kuteleja dîyi dia Nzambi to.\n\n6 Nansha nanku bana ba Nzambi bavua bapeshibua mukenji ne badikunguija pamua misangu mivula, ne badisangisha mu dijila ne disambila dia bukitu bua diakalengela dia anyima ya bavua kabayi bamanya Nzambi to.\n\n7 Ne mpindiewu pakateka Alama mikandu eyi, wakabashiya, eyowa, wakashiya ekelezia uvua mu tshimenga tshia Zalahemela, ne wakasabuka ku esete kua musulu wa Sidona, kuyayi mu tshibanda tshia Gideona, muvua tshimenga tshiasa, tshivua tshibikidibua ne tshimenga tshia Gideona, tshivua mu tshibanda tshivua tshibikidibua ne Gideona, tshivua tshinyikila muntu uvua Neholo mushipa ku muela wa mvita ku tshianza tshienda.\n\n8 Ne Alama wakaya ne wakabanga kuyisha dîyi dia Nzambi mu ekelezia uvuabu bashikika mu tshibanda tshia Gideona, bilondeshila ku dibuluila dia bulelela dia dîyi divua batatuenda bakula, ne bilondeshila ku nyuma wa buambi uvua muenda, bilondeshila ku bujadiki bua Yezu Kilisto, Muana wa Nzambi, walua kusungila bantu benda ku mibi yabu, ne ku mulongu wa tshijila kuvuaye mubikidibua. Ne nanku mmudibi bifundibua. Amena.\n\n", "alma 7": "Mêyi akambila Alama bantu ba Gideona, bilondeshila ku miandiku yenda.\n\nMunda mua shapita 7.\n\n[center][font_size=26]Shapita 7[/font_size][/center]\n\n[i]Kilisto nealedibua kudi Maliya—Neasulula mionji ya lufu ne neambula mibi ya bantu benda—Badi bakudimuna mutshima, badi batambuishibua, ne badi balama mikenji nebapeta moyo wa tshiendelela—Bukoya kabuena mua kupiana bukalenga bua Nzambi to—Bidi bikengedibua didipuekesha, ditabuija, ditekemena, ne bunangi. Pabuipi ne 83 k.d.K.[/i]\n\n1 Monayi bana betu bananga, bu mudi Mukalenga muanyisha bua ne ndua kunudi, bua nanku ndi ngidikija kuakula kunudi mu muakulu wanyi; eyowa, ku mukana muanyi, bu muditshi musangu wa kumpala undi ngakula kunudi ne mêyi a mukana muanyi, bualu mvua mudifila yonsu ku nkuasa wa tshilumbuluilu, ne ntshivua mua kulua kunudi to bualu mvua ne mudimu wa bungi.\n\n2 Ne mena ntshivua mua kulua mpindiewu diba edi, bikala nkuasa wa tshilumbuluilu kavua mupeshibua kudi muntu mukuabu bua akôkesha pa muaba wanyi to; ne Mukalenga mu lusa lua bungi uvua muanyisha ne ndua kunudi.\n\n3 Ne monayi, ndi mulua muikala ne ditekemena dinena ne dijinga dikola bua nsangana ne nudi badipuekesha kumpala kua Nzambi, ne nudi batungunuka mu dilomba dia ngâsa wenda, bua nsangana ne kanuena ne kadiu kumpala kuenda to, bua nsangana ne kanuena ne lutatu lubi luvua nalu bana betu ba mu Zalahemela bikala nadi to.\n\n4 Kadi dibeneshibua dikala dîna dia Nzambi, bualu uvua mumpesha bua kumanya, eyowa, uvua mumpesha disanka dipita bunena dia kumanya ne badi bashikikibua kabidi mu njila wa buakana buenda.\n\n5 Ne ndi ntekemena, bilondeshila ku Nyuma wa Nzambi udi munda muanyi, ne nempeta kabidi disanka buenu; nansha nanku ntshiena njinga ne disanka dianyi buenu diluila bua bualu bua ntatu ne kanyinganyinga bia bungi bingakapeta bua bana betu ba mu Zalahemela to, bualu monayi, disanka dianyi buabu didi dilua kunyima kua kupututuka mu ntatu ne kanyinganyinga bia bungi.\n\n6 Kadi monayi, ndi mutekemena ne kanuena mu ngikadilu wa kupanga ditabuija bikola bu muvua bana benu to; ndi ntekemena ne kanuena badibandisha mu diditambisha mu mitshima yenu to; eyowa, ndi mutekemena ne kanuena bateka mitshima yenu ku mabanji ne bintu bia tshianana bia pa buloba to; eyowa, ndi mutekemena ne kanuena nutendelela mpingu to, kadi ne nudi nutendelela Nzambi mulelela ne wa moyo, ne nudi batangila ku mpala dilekedibua dia mibi yenu, ne ditabuija dia kashidi.\n\n7 Bualu monayi, ndi nnuambila ne kudi bintu bia bungi bitshilualua; ne monayi, kudi tshintu tshimua tshidi ne mushinga kupita bikuabu bionsu—bualu monayi, diba kadiena kula menamena to dikala Musungidi ne moyo ne dialuaye munkatshi mua bantu benda.\n\n8 Monayi, ntshiena ngamba ne nealua munkatshi muetu diba dikalaye mu tshitanda tshienda tshia tshifuaka to; bualu monayi, Nyuma kena mungambila ne nebikala nanku to. Mpindiewu ntshiena mubumanya bitangila bualu ebu to; kadi ndi mumanya ne, Mukalenga Nzambi udi ne bukola bua kuenza bintu bionsu bilondeshila ku dîyi dienda.\n\n9 Kadi monayi, Nyuma uvua mungambila nanku: Bila kudi bantu aba, wamba ne: Kudimunayi mitshima, ne longololayi njila wa Mukalenga, ne endayi mu njila yenda, idi milulama; bualu monayi, bukalenga bua mu diûlu bukadi pabuipi, ne Muana wa Nzambi udi ulua pa mpala wa buloba.\n\n10 Ne monayi, nealedibua kudi Maliya, mu Yelushalema udi muikala bulaba bua bankambua betu, yeya muikala kamama, lupanza lua mushinga mukola ne lusungula, wabuikidibua bu ne divuba ne wimita ku bukola bua Nyuma wa Tshijila, ne walela muana wa baluma, eyowa, Muana wa Nzambi.\n\n11 Ne neaya, ukenga makenga a mubidi ne ntatu ne matêtshibua a mushindu onsu; ne ebi nanku bua dîyi divua diamba ne neambula makenga a mubidi ne mabêdi a bantu benda dikumbana.\n\n12 Ne neitaba lufu, bua kusululaye mionji ya lufu, idi misuika bantu benda; ne neangata mateketa abu, bua munda muenda muwula ne lusa, bilondeshila ku musunyi, bua amanya bilondeshila ku musunyi mushindu wa kuambuluisha bantu benda bilondeshila ku mateketa abu.\n\n13 Mpindiewu Nyuma udi mumanya bintu bionsu; nansha nanku Muana wa Nzambi udi ukenga bilondeshila ku musunyi bua ne ambula mibi ya bantu benda, bua ne akupula disambuka dia mikenji diabu bilondeshila ku bukola bua dipatuisha dienda; ne mpindiewu monayi, etshi ki bujadiki budi munda muanyi.\n\n14 Mpindiewu ndi nnuambila ne nudi ne tshia kukudimuna mutshima ne kuledibua kabidi; bualu Nyuma udi wamba ne binuikala kanuyi baledibua kabidi to kanuena mua kupiana bukalenga bua mu diûlu to; bua nanku luayi ne tambuishibuayi bua dikudimuna dia mutshima, bua nusukudibua ku mibi yenu, bua nuikala ne ditabuija kudi Muana wa Mukoku wa Nzambi, udi umbusha mibi ya ba pa buloba, udi ne bukola bua kupandisha ne kulengeja dipanga buakana dionsu.\n\n15 Eyowa, ndi nnuambila ne luayi ne kanutshinyi to, ne elayi mibi yonsu ku luseka, idi minukuata kakuyi lutatu to, idi minusuika panshi tô ne ku dinyanguka, eyowa, luayi ne ndayi kumpala, ne lejayi Nzambi wenu ne nudi bitaba bua kukudimuna mutshima ku mibi yenu ne kubuela nenda mu tshipungidi bua kulama mikenji yenda, ne kumujadikila nanku lelu mu dibuela mu mâyi a ditambula.\n\n16 Ne ewu yonsu udi wenza nanku ne udi ulama mikenji ya Nzambi kubangila apu, yeya neavuluka ne ndi mmuambila ne, eyowa, ne avuluka mvua mumuambila ne neapeta moyo wa tshiendelela, bilondeshila ku bujadiki bua Nyuma wa Tshijila, udi ujadika munda muanyi.\n\n17 Ne mpindiewu bana betu bananga, nudi nuitabuija bintu ebi anyi? Monayi, ndi nnuambila ne, eyowa, ndi mumanya ne nudi nubitabuija; ne mushindu undi mumanyina ne nudi babitabuija nku dimuenesha dia Nyuma udi munda muanyi. Ne mpindiewu bualu ditabuija dienu bitangila bintu ebi didi dikola, eyowa, bitangila bintu bindi muakula, disanka dianyi didi dinena.\n\n18 Bualu bu mumvua munuambila kumbukila ku mbangilu mvua ne dijinga dia bungi ne kanuikadi mu ngikadilu wa lutatu bu bana benu, mena momumua ngamonyi ne majinga anyi avua makumbana.\n\n19 Bualu ndi mmona ne nudi mu njila ya buakana; ndi mmona ne nudi mu njila udi ulombola ku bukalenga bua Nzambi; eyowa; ndi mmona ne nudi nululamija njila yenda.\n\n20 Ndi mmona ne bivua binumanyisha, ku bujadiki bua dîyi dienda, ne kena mua kuenda mu njila idi mikonyangala to; anyi kena ukudimuka ku bivuaye muamba to; anyi kandidimbi kakena nansha ukudimuka ufuma ku dia baluma uya ku dia bakaji to, anyi ufuma ku tshidi tshimpa uya ku tshidi tshibi to; bua nanku, njila wenda udi tshijengu tshimua tshia tshiendelela.\n\n21 Ne kena usomba mu ntempelo idi kayiyi ya tshijila to; anyi bukoya anyi tshionsu tshia bukoya katshiena mua kubuela mu bukalenga bua Nzambi to; bua nanku ndi nnuambila diba ne dilua, eyowa, ne ku dituku dia ndekelu nebikala ne, udi mukoya neashala ne bukoya buenda.\n\n22 Ne mpindiewu bana betu bananga, nganuambidi bintu ebi bua kunutabuluja ku mudimu wenu kudi Nzambi, bua kanuikadi ne kadiu kumpala kuenda to, bua nuenda bilondeshila ku mulongu wa tshijila wa Nzambi, kuakanuakidilabu.\n\n23 Ne mpindiewu ndi musua ne nuikala badipuekeshi, ne nuikala batumikidi ne bena kalolu; nuikala bateketa bua kunusengelela; buwula ne ditukija ne bulekelelu; bikala badikandi mu malu onsu; bikala bananukidi mu dilama mikenji ya Nzambi diba dionsu; nulomba bionsu binudi nukengela, bia mu nyuma ne bia mu mubidi; nupingajila Nzambi tuasakidila diba dionsu bua bionsu binudi nupeta.\n\n24 Ne tangilayi ne nudi ne ditabuija, ditekemena, ne bunangi, ne pashisha nenuvulangana diba dionsu ne bienzedi bimpa.\n\n25 Ne Mukalenga anubenesha, ne lamayi bilamba bienu kabikadi ne katoba to, bua nuya kusomba, mu bukalenga bua mu diûlu kanuyi kabidi nupatuka mu to, ne Abalahama, Isaka, ne Yakoba, ne bambi bansantu bavuaku katshia ne katshia buloba buabanga, bikala ne bivualu bienu kabiyi ne katoba to bu mudi bivualu biabu kabiyi ne katoba to.\n\n26 Ne mpindiewu bana betu bananga, nganuambidi mêyi â bilondeshila ku Nyuma udi ujadika munda muanyi; ne anyima wanyi udi usanka menamena, bua dinanukila ne ntema bipita binuvua bafila ku dîyi dianyi.\n\n27 Ne mpindiewu, ditalala dia Nzambi ditudila pa mutu penu, ne pa nzubu yenu ne malaba enu, ne pa bisumbu bia bimuna bikesa ne binena bienu, ne bionsu binudi nabi, bakaji benu ne bana benu, bilondeshila ditabuija dienu ne midimu yenu mimpa, kubangila diba edi tô ne bua kashidi. Ne ngambi nanku. Amena.\n\n", "alma 8": "[center][font_size=26]Shapita 8[/font_size][/center]\n\n[i]Alama udi uyisha ne utambuisha mu Meleke. Badi bamubenga mu Amoniha ne udi umbuka—Muanjelu udi umupesha mukenji bua kupinganamu ne kubila kudi bantu bua kukudimuna mutshima—Amuleke udi umuakidila, ne bubidi buabu badi bayisha mu Amoniha. Pabuipi ne 82 k.d.K.[/i]\n\n1 Ne mpindiewu biakalua ne Alama wakafuma ku bulaba bua Gideona, kunyima kua mumana kulongesha bantu ba Gideona bintu bia bungi bidi kabiyi mua kufundibua to, muikala mushikika bulongolodi mu ekelezia, bilondeshila bu muvuaye muenza kumpala mu bulaba bua Zalahemela, eyowa, wakapingana ku nzubu wenda ku Zalahemela bua kuikishaye ku midimu ivuaye muenza.\n\n2 Ne ki muakajika tshidimu tshia tshitema tshia dikôkesha dia balumbuluishi pa mutu pa bantu ba Nefi nanku.\n\n3 Ne biakalua ne ku ntuadijilu wa tshidimu tshia dikumi tshia dikôkesha dia balumbuluishi pa mutu pa bantu ba Nefi ne, Alama wakumbuka ku ne wakâsa luendu luenda kuya ku bulaba bua Meleke, kudi ku wesete kua musulu wa Sidona, ku wesete pabuipi ne mikalu ya tshipela.\n\n4 Ne bakabanga kulongesha bantu mu bulaba bua Meleke bilondeshila ku mulongu wa tshijila wa Nzambi, kuvuaye mubikidibua; ne wakabanga kulongesha bantu mu bulaba bonsu bua Meleke.\n\n5 Ne biakalua ne bantu bakalua kudiye ku mikalu yonsu ya bulaba buvua ku luseka lua tshipela. Ne bakatambuishibua mu bulaba bonsu;\n\n6 Mu mushindu ne pakajikijaye mudimu wenda ku Meleke wakumbuka mu, ne wakenza luendu matuku asatu ku node kua bulaba bua Meleke; ne wakafika ku tshimenga tshivuabu babikila ne Amoniha.\n\n7 Mpindiewu tshivua tshilela tshia bantu ba Nefi bua kubikila malaba abu, ne bimenga biabu, ne misoku yabu, eyowa, mena ne misoku yabu mikesa yonsu mu dîna dia wakasamu kumpala; ne ki muvuabi nanku ne bulaba bua Amoniha.\n\n8 Ne biakalua ne pakalua Alama ku tshimenga tshia Amoniha wakabanga kubayisha dîyi dia Nzambi.\n\n9 Mpindiewu Satana uvua mukuata mitshima ya bantu ba mu tshimenga tshia Amoniha bikola; bua nanku bakabenga kuteleja mêyi a Alama.\n\n10 Nansha nanku Alama wakatumika mudimu bikola mu nyuma, uluangana ne Nzambi mu disambila dia bukitu, bua upumuna Nyuma wenda pa mutu pa bantu bavua mu tshimenga; bua anyisha kabidi abatambuisha bua dikudimuna dia dia mitshima.\n\n11 Nansha nanku, bakapapisha mitshima yabu, bamuambila ne: Mona, tudi bamanya ne udi Alama; ne tudi bamanya ne udi muakuidi munena ku mutu kua ekelezia uwudi mushikika mu bitupa bia bungi bia bulaba, bilondeshila ku ngikadilu weba; ne katuena bena mu ekelezia weba to, ne katuena tuitabuija ngikadilu misenji nanku to.\n\n12 Ne mpindiewu tudi bamanya ne bualu katuena bena mu ekelezia weba to tudi bamanya ne kuena ne bukôkeshi kutudi to; ne uvua mufila nkuasa wa tshilumbuluilu kudi Nefiha; bua nanku kuena mulumbuluishi munena kutudi to.\n\n13 Mpindiewu pakamba bantu nanku awu, ne pakabengabu mêyi enda onsu, ne pakamupendabu, ne pakamutuilabu mata, ne pakenzabu ne ipatshibua mu tshimenga tshiabu, wakumbuka ku ne wakâsa luendu luenda mutangila ku tshimenga tshivua tshibikidibua ne Alona.\n\n14 Ne biakalua ne patshivuaye wenza ku luendu, mutondeshibua ne kanyinganyinga, mupututuka mu mpaji ya bungi ne dipampakana dia anyima, bua bualu bua bubi bua bantu bavua mu tshimenga tshia Amoniha, biakalua ne patshivua Alama mutondeshibua ne kanyinganyinga nanku awu, monayi muanjelu wa Mukalenga wakamumuenekela, wamba ne:\n\n15 Udi mubeneshibua, Alama; bua nanku, ambulula mutu weba ne sanguluka, bualu udi ne tshia kusangulukila; bualu uvua ne lulamatu mu dilama mikenji ya Nzambi kumbukila ku tshikondu tshiwakapeta mukenji weba wa diambedi wa kumbukila kudiye. Mona, mmema wakakupeshawu.\n\n16 Ne mona, ndi mutumibua bua kukupesha mukenji bua kupingana ku tshimenga tshia Amoniha, ne kuyisha kabidi bantu ba mu tshimenga; eyowa, bayisha. Eyowa, ubambila ne, Mukalenga Nzambi neababutula, pa kumbusha bobu bakudimuna mutshima.\n\n17 Bualu mona, badi belangana meji diba edi bua banyangakaja budishikaminyi bua bantu beba, (bualu Mukalenga udi wamba nanku) bidi bishilangana ku mikandu ne mêyi, ne mikenji bivuaye mupesha bantu benda.\n\n18 Mpindiewu biakalua ne kunyima kua Alama mupeta mukenji wenda kudi muanjelu wa Mukalenga wakapingana lukasa ku bulaba bua Amoniha. Ne wakabuela mu tshimenga ku njila mukuabu, eyowa, ku njila udi sude kua tshimenga tshia Amoniha.\n\n19 Ne pavuaye ubuela mu tshimenga wakumvua nzala, ne wakambila muntu ne: Udi bua kupesha musadidi mudipuekeshi wa Nzambi tshiakudia anyi?\n\n20 Ne muntu ewu wakamuambila ne: Ndi muena Nefi, ne ndi mumanya ne udi muambi munsantu wa Nzambi, bualu udi muntu uvua muanjelu mungambila mu tshimônyi ne: Neumuakidila. Bua nanku, luaku nanyi mu nzubu muanyi ne nenkupesha bimua bia biakudia bianyi; ne ndi mumanya ne newikala dibenesha kundi ne nzubu wanyi.\n\n21 Ne biakalua ne muntu ewu wakamuakidila mu nzubu muenda; ne muntu ewu uvua ubikidibua ne Amuleke; ne wakalua ne diampa ne munyinyi ne wakabiteka kumpala kua Alama.\n\n22 Ne biakalua ne Alama wakadia diampa ne wakûta; ne wakabenesha Amuleke ne nzubu wenda, ne wakela Nzambi tuasakidila.\n\n23 Ne kunyima kua kudia ne kûkuta wakambila Amuleke ne: Ndi Alama, ne ndi muakuidi munena ku mutu kua ekelezia wa Nzambi mu bulaba bonsu.\n\n24 Ne mona, mvua mubikidibua bua kuyisha dîyi dia Nzambi munkatshi mua bantu bonsu aba, bilondeshila ku nyuma wa dibuluila ne buambi; ne mvua mu bulaba ebu ne bakabenga kungakidila to, kadi bakangipata ne mvua pabuipi ne kuela bulaba ebu nyima wanyi bua kashidi.\n\n25 Kadi mona, mvua mupeshibua mukenji ne mpingana ne ngamba ku Nyuma kudi bantu aba, eyowa, ne njadikila bantu bitangila malu mabi abu.\n\n26 Ne mpindiewu, Amuleke, bualu uvua mundisha ne muaba wa kulala, udi mubeneshibua; bualu mvua ne nzala, bualu mvua mujila matuku a bungi.\n\n27 Ne Alama wakashala ne Amuleke matuku a bungi kumpala kua kubangaye kuyisha bantu.\n\n28 Ne biakalua ne bantu bakabipa bikola mu malu mabi abu.\n\n29 Ne dîyi diakalua kudi Alama, diamba ne: Ndâku; ne ambila kabidi musadidi wanyi Amuleke ne, ndâku ne amba ku Nyuma kudi bantu, wamba ne—Kudimunayi mutshima, bualu Mukalenga udi wamba ne, nenkukumbula bantu aba mu tshiji tshianyi, eyowa, ne ntshiakukudimuna tshiji tshianyi tshikola to, pa kumbusha nuenu bakudimuna mutshima.\n\n30 Ne Alama wakaya, ne Amuleke penda, munkatshi mua bantu, bua kubamanyisha mêyi a Nzambi; ne bakuwula ne Nyuma wa Tshijila.\n\n31 Ne Nzambi uvua mubapesha bukola, mua ne kabavua mua kubakangila mu nzubu mîdima to; anyi muntu kavua mua kubashipa to; nansha nanku kabakenzela bukola buabu to amu pakabasuikabu mionji tô ne pakabelabu mu lukanu. Mpindiewu, biakenzeka nanku bua Mukalenga amona mua kuleja bukola buenda ku njila wabu.\n\n32 Ne biakalua ne bakaya ne bakabanga kuyisha ne kuamba ku Nyuma kudi bantu, bilondeshila ku nyuma ne bukola buvua Mukalenga mubapesha.\n\n", "alma 9": "Mêyi a Alama, ne kabidi mêyi a Amuleke, akambilabu bantu bavua mu bulaba bua Amoniha. Ne badi babela kabidi mu buloko, ne badi bapatuishibua ku bukola bua tshishima bua Nzambi buvua munda muabu, bilondeshila ku miandiku ya Alama.\n\nShapita 9 tô ne wa ku 14.\n\n[center][font_size=26]Shapita 9[/font_size][/center]\n\n[i]Alama udi upesha bantu ba mu Amoniha mukenji bua kukudimuna mutshima—Mukalenga neikala ne lusa kudi Bena Lamana mu matuku a ndekelu—Bialekela Bena Nefi bukenka, nebabutuka kudi Bena Lamana—Muana wa Nzambi nealua katataka—Neasungila badi bakudimuna mutshima, badi batambuishibua, ne badi ne ditabuija mu dîna dienda. Pabuipi ne 82 k.d.K.[/i]\n\n1 Ne kabidi, mema, Alama, bualu mvua mupeshibua mukenji kudi Nzambi ne ngangata Amuleke ne nya ne nyisha kabidi bantu aba, anyi bantu bavua mu tshimenga tshia Amoniha, biakalua ne pangakabanga kubayisha, bakabanga kukokangana nanyi, bamba ne:\n\n2 Udi nganyi? Udi wela meji ne netuitabuija bujadiki bua muntu umua, nansha yeya mutuyisha ne buloba nebupita anyi?\n\n3 Mpindiewu kabavua bumvua mêyi avuabu bamba to; bualu kabavua bamanya ne buloba nebupita to.\n\n4 Ne bakamba kabidi ne: katuakuitabuija mêyi eba to, nansha wewa muamba ku Nyuma ne tshimenga tshinena etshi netshibutuka mu dituku dimua.\n\n5 Mpindiewu kabavua bamanya ne Nzambi udi mua kuenza malu a dikema nanku awu to, bualu bavua bantu ba mitshima mipapa ne nshingu mîminyina.\n\n6 Ne bakamba ne: Nzambi nganyi udi utuma mukôkeshi amu muntu umua munkatshi mua bantu aba, bua kubamanyisha bulelela bua bintu binena ne bia dikema bia nanku?\n\n7 Ne bakasemena bua kuntuabu bianza; kadi monayi, kabakandenga to. Ne ngakimana ne dikima bua kubamanyisha, eyowa, ngakabajadikila ne dikima dikola, ngamba ne:\n\n8 Monayi, Ô nuenu ba lukongu lua bantu lubi ne lunyanguka, bu munudi bapua moyo ngikadilu wa batatuenu; eyowa, bu munudi bapua moyo lukasa mikenji ya Nzambi.\n\n9 Kanuena nuvuluka ne tshianza tshia Nzambi tshiakapatula tatuetu, Lehi, ku Yelushalema anyi? Kanuena nuvuluka ne wakabalombola bonsu mu tshipela anyi?\n\n10 Ne nuapu moyo katataka misangu bungi kayi yakapatuishaye batatuetu mu bianza bia baluishi babu, ne uvua mubakuba ku dibutuka, mena ku bianza bia bana babu nkayabu?\n\n11 Eyowa, ne bu kabivua bua bukola buenda budi kabuyi kufuanyikija, ne lusa luenda, ne bulekelelu buenda kutudi to, tuvua tukoshibua kakuyi diepuka pa mpala wa buloba mutantshi mula kumpala kua tshikondu etshi, ne pamuapa tupîshibua ku ngikadilu wa dikenga ne diakabi kadiyi ndekelu.\n\n12 Monayi, mpindiewu ndi nnuambila udi unupesha mukenji bua kukudimuna mutshima; ne pa kumbusha nuenu bakudimuna mutshima, kanuena mua kupiana bukalenga bua Nzambi to nansha bishi. Kadi monayi, ebi ki mbionsu to—udi unupesha mukenji bua kukudimuna mutshima, anyi neanubutula bonsu pa mpala wa buloba; eyowa, neanukumbula mu tshiji tshienda, ne mu tshiji tshienda tshikola kakukudimuka to.\n\n13 Monayi, kanuena nuvuluka mêyi avuaye muambila Lehi, wamba ne: Monsu munualama mikenji yanyi, nenulubuluka mu bulaba anyi? Ne kabidi, bidi biambibua ne: Monsu munuapanga kulama mikenji yanyi nenukoshibua ku mpala kua Mukalenga.\n\n14 Mpindiewu ndi musua ne nuvuluka ne, monsu mudi Bena Lamana bapanga kulama mikenji ya Nzambi to, badi bakoshibua ku mpala kua Mukalenga. Mpindiewu tudi tumona ne dîyi dia Mukalenga divua dijadikibua mu bualu ebu, ne Bena Lamana badi bakoshibua kumpala kuenda, kumbukila ku mbangilu wa disambuka dia mikenji diabu mu bulaba.\n\n15 Nansha nanku ndi nnuambila ne, mu dituku dia tshilumbuluilu nebikala biakana bua Bena Lamana kupita bualu buenu, bu nuenu bashala mu mibi yenu, eyowa, ne mena biakana bualu buabu pa buloba ebu kunupita, pa kumbusha nuenu bakudimuna mutshima.\n\n16 Bualu kudi malaya a bungi adi mafidibua kudi Bena Lamana; bualu mbashala mu ngikadilu wabu wa dipanga bua ngikadilu ya batatuabu; bua nanku Mukalenga neikala ne lusa kudibu ne nealepesha matuku abu mu bulaba.\n\n17 Ne mu tshinga tshikondu nebatuadibua ku ditabuija dîyi dienda, ne ku dimanya ne ngikadilu ya batatuabu kayena miakana to; ne ba bungi babu nebapandishibua, bualu Mukalenga neikala ne lusa kudi bonsu badi babikila dîna dienda.\n\n18 Kadi monayi, ndi nnuambila ne bu nuenu mua kutungunuka ne bubi buenu matuku enu ka akulepeshibua mu bulaba to, bualu Mukalenga neanutumina Bena Lamana; ne nuenu kanuyi bakudimuna mutshima to nebalua diba dinudi kanuyi bamanya to, ne nenukumbudibua ne dibutuka dijima; ne nebikala bilondeshila ku tshiji tshikola tshia Mukalenga.\n\n19 Bualu kakunulekela ne nuikala ne moyo mu malu mabi enu, bua kubutula bantu benda to. Ndi nnuambila ne, To; bimpa alekela ne Bena Lamana babutula bantu benda bonsu badibu babikila ne bantu ba Nefi, bu biobi mua kuikala ne bavua mua kupona mu mibi ne disambuka dia mikenji, kunyima kua bobu bamana kupeta bukenka bua bungi ne dimanya divula bikola kudi Mukalenga Nzambi wabu;\n\n20 Eyowa, kunyima kua kuikala bantu basuibua bikola kudi Mukalenga; eyowa kunyima kua kuikala basuibua kupita tshisamba tshikuabu tshionsu, tshisa tshikuabu tshionsu, muakulu mukuabu onsu, anyi bantu bukuabu bonsu; kunyima kua Mukalenga mumana kubamanyisha bintu bionsu, bilondeshila ku majinga abu, ne ditabuija diabu, ne masambila abu, bitangila bivuaku, ne bidiku, ne bitshilualua;\n\n21 Bamana kukumbudibua kudi Nyuma wa Nzambi; bamana kuyukila ne banjelu, ne bamana kuambidibua kudi dîyi dia Mukalenga; ne bamana kuikala ne nyuma wa buambi, ne nyuma wa dibuluila, ne mapa a bungi kabidi, dipa dia kuakula miakulu, ne dipa dia kuyisha, ne dipa dia Nyuma wa Tshijila, ne dipa dia diandamuna miaku;\n\n22 Eyowa, ne kunyima kua kupatuishibua kudi Nzambi mu bulaba bua Yelushalema, ku tshianza tshia Mukalenga; bamana kupandishibua ku tshiyola, ne ku bubêdi, ne ku mishindu yonsu ya mabêdi a ngikadilu yonsu; ne bakolakana mu mvita, bua kababutuki to; ne bamana kupatudibua mu bupika ku misangu ne ku misangu, ne bamana kulamibua ne kukubibua tô ne mpindiewu; ne bavua balubuludibua tô ne padibu babanji mu mishindu yonsu ya bintu—\n\n23 Ne mpindiewu monayi ndi nnuambila ne, bantu aba, bavua bapeta mabenesha a bungi ku tshianza tshia Mukalenga, bu bobu bua kusambuka mikenji bishilangana ne bukenka ne dimanya didibu nadi, ndi nnuambila ne bikalabi nanku, ne biaponabu mu disambuka dia mikenji, bidi ne mua kuikala bimpa bua Bena Lamana kupita buabu.\n\n24 Bualu monayi, malaya a Mukalenga adi mafidibua kudi Bena Lamana, kadi kayena buenu to panudi nusambuka mikenji; bualu Mukalenga kavua mulaya patoka ne muedibua mukenji ne dikamakana ne, panuikala bamutombokela nenubutuka bonsu pa mpala wa buloba anyi?\n\n25 Ne mpindiewu bua bualu ebu, bua kanubutuki to, Mukalenga udi mutuma muanjelu wenda bua kukumbula ba bungi ba ku bantu benda, ubamanyisha ne badi ne tshia kuya ne kubila ne bukitu kudi bantu aba, bamba ne: Kudimunayi mutshima, bualu bukalenga bua mu diûlu bukadi pabuipi;\n\n26 Ne matuku a bungi ka akupita to Muana wa Nzambi nealua mu butumbi buenda; ne butumbi buenda nebuikala butumbi bua Umuepela Mulela wa Tatu, udi muwula ne ngâsa, bujalama, ne bulelela, udi muwula ne ditukija, lusa, ne bulekelelu, ne udi lukasa bua kumvua mbila ya bantu benda ne kuandamuna masambila abu.\n\n27 Ne monayi, udi ulua kusungila bavua batambuishibua bua dikudimuna dia mitshima, ku ditabuija mu dîna dienda.\n\n28 Bua nanku, longololayi njila wa Mukalenga, bualu diba didi pabuipi diapeta bantu bonsu tshipeta tshia midimu yabu, bilondeshila muvuayi; pikalaye ne ivua miakana nebapeta lupandu lua anyima yabu, bilondeshila ku bukola ne dipatuisha bia Yezu Kilisto; ne pikalaye ne ivua mibi, ne nebapeta dipîshibua dia anyima yabu, bilondeshila ku bukola ne dikuatangana dia ku bupika dia diabulu.\n\n29 Mpindiewu monayi, edi didi dia muanjelu, udi ubila kudi bantu.\n\n30 Ne mpindiewu, bana betu bananga, bualu nudi bana betu, ne nudi ne tshia kunangibua, ne nudi ne tshia kuenza midimu idi ileja dikudimuna dia mutshima wenu, bualu nuvua bapapishila dîyi dia Nzambi mitshima yenu, ne bualu nudi bantu bajimina ne bapona.\n\n31 Mpindiewu biakalua ne, mema, Alama, pangakamba mêyi â, monayi, bantu bakamfîkila tshiji bualu ngakabambila ne bavua bantu ba mitshima mipapa ne nshingu mîminyina.\n\n32 Ne kabidi bakamfîkila tshiji, ne bakakeba bua nkutuabu bianza biabu, bua kungelabu mu buloko bualu ngakabambila ne bavua bantu bapona ne bajimina.\n\n33 Kadi biakalua ne Mukalenga kakalekela ne bangangata mu diba adi ne bangela mu buloko to.\n\n34 Ne biakalua ne Amuleke wakasemena kumpala, ne wakabanga kubayisha kabidi. Ne mpindiewu mêyi a Amuleke ka’ena mafunda onsu to, nansha nanku tshitupa tshia mêyi enda tshidi tshifunda mu mukanda ewu.\n\n", "alma 10": "[center][font_size=26]Shapita 10[/font_size][/center]\n\n[i]Lehi udi ndelanganyi wa Manashe—Amuleke udi wambulula mukenji wa muanjelu ne alama Alama—Masambila a bakana adi enza ne bantu bepelesha—Balumbuluidi ne balumbuluishi badi kabayi bakana to badi bâsa njila wa tshishimikidi tshia dibutuka dia bantu. Pabuipi ne 82 k.d.K.[/i]\n\n1 Mpindiewu â ki mêyi akayisha Amuleke bantu bavua mu bulaba bua Amoniha, wamba ne:\n\n2 Ndi Amuleke, ndi muana wa baluma wa Gidona, uvua muana wa Yishemaela, uvua kankanunuina ka Aminadi; ne yeya muina Aminadi awu wakandamuna mifunda ivua pa tshimanu tshia ntempelo, ivua mifunda kudi munu wa Nzambi.\n\n3 Ne Aminadi uvua kankanunuina ka Nefi, uvua muana wa Lehi, wakapatuka ku bulaba bua Yelushalema, uvua kankanunuina ka Manashe, uvua muana wa baluma wa Yosefe, uvua mupanyibua ku Ejipitu ku bianza bia bana babu.\n\n4 Ne monayi, ndi kabidi muntu udi muenda lumu luimpa lua bungi munkatshi mua bonsu badi bammanya; eyowa, ne monayi, ndi ne malela a bungi ne balunda, ne ndi kabidi mupeta mabanji a bungi ku dienza dianyi dia mudimu dikola.\n\n5 Nansha nanku, kunyima kua bionsu ebi, ntshivua mumanya bia bungi bitangila njila ya Mukalenga, ne malu masokoka enda ne bukola buenda bua dikema nansha. Mvua ngamba ne ntshivua mumanya bia bungi bitangila bintu ebi nansha; kadi monayi, ndi ntupakana, bualu mvua mumona malu masokoka ne bukola buenda bua dikema bia bungi; eyowa, mena ku dikuba dia mioyo ya bantu aba.\n\n6 Nansha nanku, ngakapapisha mutshima, bualu Nzambi uvua mmubikila misangu ya bungi ne ngakabenga kuteleja; bua nanku mvua mumanya bintu ebi, kadi ngakabenga kumanya; bua nanku ngakatungunuka ne kutombokela kua Nzambi, kulondesha ku bubi buvua mu mutshima wanyi, mena tô ne mu dituku dinayi dia ngondu ewu wa muanda muteketa, didi mu tshidimu tshia dikumi tshia dikôkesha dia balumbuluishi.\n\n7 Pamvua ngenza luendu bua kukamona mulela wanyi wa pabuipi menamena, monayi, muanjelu wa Mukalenga wakammuenekela ne wakamba ne: Amuleke, pingana nzubu kueba, buela neudisha muambi wa Mukalenga; eyowa, muntu munsantu, muntu udi musungudibua kudi Nzambi; bualu uvua mujila matuku a bungi bua mibi ya bantu aba, ne udi ne nzala, ne neumuakidila mu nzubu weba ne neumudisha, ne neakubenesha ne ba mu nzubu mueba; ne dibenesha dia Mukalenga neditudila pa mutu peba ne pa ba mu nzubu weba.\n\n8 Ne biakalua ne ngakatumikila dîyi dia muanjelu, ne ngakapingana ku nzubu kuanyi. Ne pamvua mpinganaku ngakasambakena ne muntu muanjelu mungambila ne: Neumuakidile mu nzubu mueba—ne monayi uvua muntu muina ewu uvua unuambila bitangila malu a Nzambi.\n\n9 Ne muanjelu uvua mungambila ne mmuntu munsantu; bua nanku ndi mumanya ne udi muntu munsantu, bualu bua bivua bingambila kudi muanjelu wa Nzambi.\n\n10 Ne, ndi mumanya kabidi ne bintu bivuaye mujadika bidi bilelela; bualu monayi ndi nnuambila ne, bu mudi Mukalenga ne moyo, mena ki mudiyi mutuma muanjelu wenda bua kundejeja bintu ebi; ne wakenza nanku patshivua Alama ewu musomba ku nzubu kuanyi.\n\n11 Bualu monayi, udi mubenesha ba mu nzubu muanyi, udi mumbenesha, ne bantu bakaji ba mu nzubu muanyi, ne bana banyi, ne tatuanyi ne malela anyi; eyowa, udi mena malela anyi onsu, ne dibenesha dia Mukalenga didi ditudila pa mutu petu bilondeshila ku mêyi akambaye.\n\n12 Ne mpindiewu, pavua Amuleke muamba mêyi â bantu bakabanga kukema, pakamonabu ne kakuvua amu mujadiki umua uvua ujadika bua bintu bivuabu bababandila to, ne kabidi bua bintu bitshilualua, bilondeshila ku nyuma wa buambi uvua munda muabu.\n\n13 Nansha nanku, kuvua bamua munkatshi muabu bavua bela meji a kubela nkonku, bua kubakuatabu mafi ku mêyi abu ku budimu buabu, bua bapeta njadikilu wa kubaluisha nenda, bua kubafilabu kudi balumbuluishi babu bua kubambuluisha bilondeshila ku mikenji, ne kubashipabu anyi kubelabu mu buloko, bilondeshila ku bubi buvuabu mua kubamueneshela anyi kubadingila.\n\n14 Mpindiewu bavua bantu aba bavua bakeba bua kubashipesha, bavua balumbuluidi, bavua bantu bangata ku mudimu anyi batekibua kudi bantu bua kuenzeja mikenji meba a malumbulula abu, anyi mu malumbulula bua mibi ya bantu kumpala kua balumbuluishi.\n\n15 Mpindiewu balumbuluidi aba bavua balonga didinga ne budimu bonsu bua bantu; ne ebi bivua bua kubambuluisha bua bamanya bua kuenza mudimu wabu.\n\n16 Ne biakalua ne bakabanga kukonka Amuleke nkonku, nanku bua bamutompakajija mêyi enda, anyi bamutupakajija mêyi ambaye.\n\n17 Mpindiewu kabavua bamanya ne Amuleke uvua mua kumanya majinga abu to. Kadi biakalua ne pakabangabu kumuela nkonku, wakamona meji abu, ne wakabambila ne: Ô nuenu bena lukongu lua bantu lubi ne lunyanguka, nuenu balumbuluidi ne bena mpala ibidi, bualu nudi nuasa bishimikidi bia diabulu; bualu nudi nuteka masoka ne mateyi bua kukuata bansantu ba Nzambi.\n\n18 Nudi nuenza bulongolodi bua kunyangakaja njila ya bakana, ne bua kuluisha tshiji tshia Nzambi pa mitu yenu, mena tô ne ku dibutuka dijima dia bantu aba.\n\n19 Eyowa, Mosiya, yeya uvua mfumu wetu wa ndekelu, wakamba bimpa, pakavuaye pabuipi ne kulekela bukalenga, bualu kavua ne muntu nansha umua wakubuambikila to, wakenza ne bantu aba bakôkeshibua ku mêyi abu nkayabu—eyowa, wakamba bimpa ne bialua tshikondu tshiasungula dîyi dia bantu aba bualu bubi, buena kuamba ne, bialua tshikondu tshiapona bantu aba mu disambuka dia mikenji, nebikala baboba bua dibutuka.\n\n20 Ne mpindiewu, ndi nnuambila ne Mukalenga udi ulumbuluisha bimpa bitangila malu mabi enu; udi ubila bimpa kudi bantu aba, ku dîyi dia banjelu benda ne: Kudimunayi mutshima, kudimunayi mutshima, bualu bukalenga bua mu diûlu budi pabuipi.\n\n21 Eyowa, udi ubila, ku dîyi dia banjelu benda ne: Nempueka munkatshi mua bantu banyi, ne bujalama ne bululama mu bianza bianyi.\n\n22 Eyowa, ne ndi nnuambila ne bu kabuyi bua masambila a bakana, badi mu bulaba mpindiewu to, nuvua nukumbudibua mena mpindiewu ne dibutuka dijima; kadi kabivua bikala ku mâyi muwula a mvula, bu muakenzekelabi bantu mu matuku a Noa to, kadi bivua bikala ku tshiyola, ne ku tshipupu, ne ku muela wa mvita.\n\n23 Kadi bidi ku masambila a bakana ki mu nudi bepelesha; mpindiewu bua nanku, binuipata bakana munkatshi muenu apu Mukalenga kakukandika tshianza tshienda to; kadi mu tshiji tshienda tshikola nealua kunuluisha; nanku nenutûtshibua ne tshiyola, ne tshipupu, ne muela wa mvita; ne diba didi pabuipi katataka pa kumbusha nuenu bakudimuna mutshima.\n\n24 Ne mpindiewu biakalua ne bantu bavua bafîkila Amuleke tshiji tshipita, ne bakabila, bamba ne: Muntu ewu udi upenda mikenji yetu idi mikala miakana, ne balumbuluidi betu ba lungenyi batuvua basungula.\n\n25 Kadi Amuleke wakôlola tshianza tshienda, ne wakabila lupita bukola kudibu, wamba ne: Ô nuenu bena lukongu lua bantu lubi ne lunyanguka, bua tshinyi Satana udi mitshima yenu bikola nanku? Bua tshinyi nudi nudilekelela kudiye bua kuikalaye ne bukola kunudi, bua kufofomijaye mesu enu, bua nubenga kumvua mêyi atudi tuamba, bilondeshila ku bulelela buawu?\n\n26 Bualu monayi, ndi mujadika muimanyina mikenji yenu anyi? Kanuena numvua to; nudi nuamba ne ndi muakula muimanyina mikenji yenu; kadi ntshiena muenza nanku to, kadi ndi muakula mu dibandisha dia mikenji yenu, bua dipîla dienu.\n\n27 Ne mpindiewu monayi, ndi nnuambila ne tshishimikidi tshia dibutuka dia bantu aba tshidi tshibanga kuibakibua kudi dipanga dia buakana dia balumbuluidi benu ne balumbuluishi benu.\n\n28 Ne mpindiewu biakalua ne pakamba Amuleke mêyi â bantu bakamuelela mbila bamufunda, bamba ne: Mpindiewu tudi bamanya ne muntu ewu udi muana wa diabulu, bualu watushimi; bualu udi muakula mu dibenga dia mikenji yetu. Ne mpindiewu udi wamba ne kena muakula mu dibenga diayi to.\n\n29 Ne kabidi, uvua mupenda balumbuluidi betu, ne balumbuluishi betu.\n\n30 Ne biakalua ne balumbuluidi bakasaka mu mitshima yabu ne bavua ne bua kuvuluka bintu ebi bua kumuluishabu.\n\n31 Ne kuvua umua munkatshi muabu uvua ne dîna ne Zêzeloma. Mpindiewu uvua wa kumpala kua mulongu bua kubanda Amuleke ne Alama, ne uvua umua wa bamanyi bapiluka bikola ba munkatshi muabu, uvua ne bungenda mushinga bua bungi buvuaye wenda munkatshi mua bantu.\n\n32 Mpindiewu tshiena bualu tshia balumbuluidi aba tshivua tshia kupeta makasa; ne bavua bapeta makasa bilondeshila ku mudimu wabu.\n\n", "alma 11": "[center][font_size=26]Shapita 11[/font_size][/center]\n\n[i]Mushindu wa dibala dia makuta a Bena Nefi didi dilongolola—Amuleke udi ukokangana ne Zêzeloma—Kilisto kakupandisha bantu mu mibi yabu—Amu bapiana bukalenga bua mu diûlu ki bapandishibua—Bantu bonsu nebajuka mu mubidi udi kawuyi ufua—Kakuakuikala kabidi lufu kunyima kua dibika dia bafua to. Pabuipi ne 82 k.d.K.[/i]\n\n1 Mpindiewu tshivua mu mikenji ya Mosiya ne muntu yonsu uvua mulumbuluishi wa mikenji, anyi bobu bavua basungudibua bua kuikala balumbuluishi, bavua ne bua kupeta mafutu bilondeshila diba divuabu benza mudimu bua kulumbuluisha bavuabu balua nabu kumpala kuabu bua kulumbuluishibua.\n\n2 Mpindiewu bu muntu muikala ne dibanza dia mukuabu, ne mubenga kufuta dibanza didiye nadi, bavua bamufunda kudi mulumbuluishi; ne mulumbuluishi uvua wenzela bukôkeshi, ne uvua utuma bampulushi bua balua ne muntu awu kumpala kuenda; ne uvua umulumbuluisha bilondeshila ku mikenji ne majadikibua avua matuala bua kumutuisha, ne nanku muntu ewu bavua bamuenzeja bua kufuta dibanza divuaye nadi, anyi bamunyenga bivuaye nabi, anyi ipatshibua munkatshi mua bantu bu mudi muivi ne munyengi wa bintu.\n\n3 Ne mulumbuluishi uvua upeta mafutu enda bilondeshila diba dienda—senina umua wa ngolo bua dituku, anyi senuma umua wa mpalata, udi mukumbanangana ne senina umua wa ngolo; ne ebi bivua bilondeshila ku mikenji ivua mifila.\n\n4 Mpindiewu â avua mêna a bitshiela bia ngolo, ne mpalata yabu, bilondeshila mushinga wayi. Ne mêna avua Bena Nefi bafila, bualu kabavua babala ku mushindu wa Bena Yuda bavua mu Yelushalema to; anyi kabavua bapima ku mushindu wa Bena Yuda to; kadi bavua bandamuna mbadilu wabu ne mpiminu wabu, bilondeshila ku meji ne malu avua afikila bantu, ku tshikondu tshionsu, ne ku dikôkesha dia balumbuluishi, bavua Mukalenga Mosiya mushikika.\n\n5 Mpindiewu kubala kuabu kudi nanku—senina wa ngolo umua, seyona wa ngolo umua, shuma wa ngolo umua, ne limina wa ngolo umua.\n\n6 Senuma wa mpalata umua, amenolo wa mpalata umua, ezeloma wa mpalata umua, ne onti wa mpalata umua.\n\n7 Senuma wa mpalata umua uvua mukumbanangana ne senina wa ngolo umua, anyi ne tshipimu tshia orge tshimua, ne kabidi tshipimu tshia nteta ya ngikadilu yonsu.\n\n8 Mpindiewu mushinga wa seyona wa ngolo umua uvua misangu ibidi mushinga wa senina umua.\n\n9 Ne shuma wa ngolo umua uvua misangu ibidi mushinga wa seyona umua.\n\n10 Ne limina wa ngolo umua uvua mushinga wabu bonsu.\n\n11 Ne amenolo wa mpalata umua uvua bungi bua senuma ibidi.\n\n12 Ne ezeloma wa mpalata umua uvua bungi bua senuma inayi.\n\n13 Ne onti umua uvua bungi buabu bonsu.\n\n14 Mpindiewu etshi ki mushinga wa makumi makesa a kubala kuabu—\n\n15 Shibulona umua uvua tshimua tshia bibidi tshia senuma; bua nanku, shibulona uvua tshimua tshia bibidi tshia tshipimu tshia orge.\n\n16 Ne shibuluma umua uvua tshimua tshia bibidi tshia shibulona.\n\n17 Ne lea umua uvua tshimua tshia bibidi tshia shibuluma.\n\n18 Mpindiewu etshi ki makumi abu, bilondeshila ku dibala diabu.\n\n19 Mpindiewu antiono wa ngolo umua uvua mukumbanangana ne shibulona isatu.\n\n20 Mpindiewu, tshivua amu bua kipatshila ka kupeta makasa, bualu bavua bapeta difutu diabu bilondeshila diba divuabu benza mudimu, bua nanku, bavua basonsola bantu ku buntomboji, ne ku mishindu yonsu ya masalu ne bubi, bua bapeta mudimu wa bungi, bua bapeta makuta bilondeshila bilumbu bivuabu balua nabi kumpala kuabu; bua nanku bavua basonsola bantu bua kubenga Alama ne Amuleke.\n\n21 Ne Zêzeloma ewu wakabanga kabidi kuebeja Amuleke wamba: Neungandamuna nkonku mikesa ingakuebeja anyi? Mpindiewu Zêzeloma uvua muntu mupiluka mu budimu bua diabulu, bua anyangakaja etshi tshivua tshimpa; bua nanku, wakebeja Amuleke: Newandamuna nkonku ingakuela anyi?\n\n22 Ne Amuleke wakamuambila ne: Eyowa, bu biobi bilondeshila Nyuma wa Mukalenga, udi munda muanyi; bualu ntshiakuamba tshintu nansha tshimua tshidi tshishilangana ne Nyuma wa Mukalenga to. Ne Zêzeloma wakamuambila ne: Mona, onti ya mpalata isambombo nyoyeyi, ne nenkupesha nayi yonsu bu wewa muvila ne kakuena Mfumu Munena udi ku mutu to.\n\n23 Mpindiewu Amuleke wakamba ne: Ô muana wa mu ngena, bua tshinyi udi untêta? Kuena mumanya ne muakana katu ukuluka ku matêtshibua a mushindu ewu to anyi?\n\n24 Udi witabuija ne kakuena Nzambi to anyi? Ndi nkuambila, To, udi mumanya ne Nzambi udiku, kadi udi munanga biuma kumupita.\n\n25 Ne mpindiewu udi unshima kumpala kua Nzambi. Udi ungambila—Mona onti isambombo eyi, idi ne mushinga wa bungi, nenkupeshayi—pawudi ne meji mu mutshima weba akumpalayi; ne tshivua amu dijinga dieba ne mvila Nzambi mulelela ne wa moyo, bua upeta tshiakunshipela. Ne mpindiewu, neupeta difutu dieba bua bubi bunena ebu.\n\n26 Ne Zêzeloma wakamuambila: Udi wamba ne kudi Nzambi mulelela ne wa moyo anyi?\n\n27 Ne Amuleke wakamuambila: Eyowa, kudi Nzambi mulelela ne wa moyo.\n\n28 Mpindiewu Zêzeloma wakamba: Kudi ba Nzambi bakuabu anyi?\n\n29 Ne wakamuandamuna, To.\n\n30 Mpindiewu Zêzeloma wakamuambila kabidi: Udi mumanya bintu ebi munyi?\n\n31 Ne wakamuambila: Muanjelu wakambimanyisha.\n\n32 Ne Zêzeloma wakamba kabidi: Nganyi walua? Muana wa Nzambi anyi?\n\n33 Ne wakamuambila, Eyowa.\n\n34 Ne Zêzeloma wakamba kabidi: Neapandisha bantu benda mu mibi yabu anyi? Ne Amuleke wakandamuna ne kumuambila ne: Ndi nkuambila ne kakuenza to, bualu kabiena mua kuenzeka bua ne avila dîyi dienda to.\n\n35 Mpindiewu Zêzeloma wakambila bantu: Tangilayi ne nuvuluka bintu ebi; bualu wambi ne kudi amu Nzambi umua; kadi wambi ne Muana wa Nzambi nealua, kadi kakupandisha bantu benda to—bu udi ne bukôkeshi bua kuelela Nzambi mukenji.\n\n36 Mpindiewu Amuleke wakamuambila kabidi: Mona udi ushima, bualu udi wamba ne ngambi bu ndi ne bukôkeshi bua kuelela Nzambi mukenji bualu ngambi ne kakupandisha bantu benda mu mibi yabu to.\n\n37 Ne ndi nnuambila kabidi ne kena mua kubapandisha mu mibi yabu to; bualu ntshiena mua kuvila dîyi dienda to, ne uvua muamba ne tshintu tshikoya katshiena mua kupiana bukalenga bua mu diûlu to; bua nanku, munyi munudi mua kupandishibua panuikala kanuyi bapiana bukalenga bua mu diûlu? Bua nanku, kanuena mua kupandishibua mu mibi yenu to.\n\n38 Mpindiewu Zêzeloma wakamuambila kabidi: Muana wa Nzambi udi mena Tatu wa Tshiendelela anyi?\n\n39 Ne Amuleke wakamuambila: Eyowa, udi mena Tatu wa Tshiendelela wa diûlu ne buloba, ne bintu bionsu bidi mômu; udi mbangilu ne nshikidilu, wa kumpala ne wa ndekelu;\n\n40 Ne nealua pa buloba bua kusungila bantu benda; ne neangata pa mutu penda disambuka mikenji dia badi bitabuija mu dîna dienda; ne aba bobu bapeta moyo wa tshiendelela, ne lupandu kaluena lulua kudi mukuabu to.\n\n41 Bua nanku bena bubi bupita badi bashala bu ne kakuvua disungila dienzeka to, pa kumbusha disuludibua dia mionji ya lufu; bualu mona, dituku dilualua diajuka bonsu ku bafua ne dimanabu kumpala kua Nzambi, ne dialumbuluishibuabu bilondeshila ku midimu yabu.\n\n42 Mpindiewu, kudi lufu ludi lubikidibua ne lufu lua mubidi; ne lufu lua Kilisto nelusulula mionji ya lufu lua mubidi elu, bua ne bonsu bajudishibua ku lufu lua mubidi elu.\n\n43 Nyuma ne mubidi nebisangishibua kabidi mu tshimfuanyi tshiabu tshijima; bubidi bua bidimba ne manungu nebipingajibua mu mubidi wabi muakana, mpindiewu mena bu mutudi mu tshikondu etshi; ne netutuadibua bua kuimana kumpala kua Nzambi, bamanya mena bu mutudi bamanya mpindiewu, ne bikala ne divuluka ditua dia dipîla dietu dionsu.\n\n44 Mpindiewu, dipingaja edi nedilua kudi bonsu, bubidi buabu bakola ne bana, bubidi buabu bapika ne badikadila, bubidi buabu baluma ne bakaji, bubidi buabu bena bubi bupita ne bakana; ne mena nekuakuikala nansha kupita lusuki lua ku mitu yabu tshiajimina to; kadi tshintu tshionsu netshipingajibua ku mushindu watshi mujima, bu muditshi mpindiewu, anyi mu mubidi, ne nebatuadibua ne nebalumbuluishibua kumpala kua tshilumbuluidi tshia Kilisto Muana, ne Nzambi Tatu, ne Nyuma wa Tshijila, badi Nzambi bikala Nzambi wa Tshiendelela umua, bua kulumbuluishibua bilondeshila ku midimu yabu, ne idi mikala mimpa anyi ne idi mikala mibi.\n\n45 Mpindiewu, monayi, mumvua munuambila bitangila lufu lua mubidi wa tshifuaka, ne kabidi bitangila dibika dia mubidi wa tshifuaka. Ndi nnuambila ne mubidi ewu wa tshifuaka udi ujudishibua muikala mubidi udi kawuyi ufua, buena kuamba ne ku lufu, mena kumbukila ku lufu lua diambedi ne ku moyo, bua ne kabena mua kufua kabidi to; nyuma yabu ikuatangana ne mibidi yabu, kayiyi itapulukangana kabidi nansha; nanku bionsu bilua bia mu nyuma ne kabiyi bifua, bua ne kabayi mua kuikala kabidi ne kubola nansha.\n\n46 Mpindiewu, pavua Amuleke mujikija mêyi â bantu bakabanga kabidi kukema, ne Zêzeloma kabidi wakabanga kuzakala. Ne mêyi a Amuleke akajika nanku, anyi ebi ki bionsu bindi mufunda.\n\n", "alma 12": "[center][font_size=26]Shapita 12[/font_size][/center]\n\n[i]Alama udi wakula ne Zêzeloma—Malu masokoka a Nzambi adi mua kupeshibua amu kudi badi ne lulamatu—Bantu badi balumbuluishibua bilondeshila meji, bidibu bitabuija, ne midimu yabu—Bantu babi nebakenga lufu lua nyuma—Moyo wa tshifuaka ewu udi tshikondu tshia kutêtshibua—Dilongolola dia disungila didi dituala Dibika ne, ku njila wa ditabuija, dilekedibua dia mibi—Badi bakudimuna mutshima badi ne bunema pa lusa, ku njila wa Muana Umuepela Mulela. Pabuipi ne 82 k.d.K.[/i]\n\n1 Mpindiewu Alama, bualu wakamona ne mêyi a Amuleke yakapuwisha Zêzeloma, bualu wakamona ne Amuleke wakamukuata ku mafi ne didinga dienda bua kumushipesha, ne bualu wakamona ne wakabanga kuzakala bua dimanya dia dipîla dienda, wakabulula mukana muenda ne wakabanga kumuambila, ne kushikika mêyi a Amuleke, ne kujingulula bintu kupita, anyi kumvuija mifundu ya Nzambi kupita bivua Amuleke muenza.\n\n2 Mpindiewu mêyi avua Alama muambila Zêzeloma mumvuika kudi bantu bavua babanyungulula; bualu musumba wa bantu uvua munena, ne wakakula mushindu ewu:\n\n3 Mpindiewu Zêzeloma, muwamonyi ne wakuatshibu ku dishima ne dikazamuka dieba, bualu kuena mushima amu bantu to kadi udi mushima Nzambi; bualu mona, mumanya meji eba onsu, ne udi mumona ne meji eba adi matuleja kudi Nzambi ku nyuma wenda;\n\n4 Ne udi mumona ne tudi bamanya bulongolodi bueba buvua bulongolodi bua budimu, bilondeshila budimu bua diabulu, bualu kushima ne kudinga bantu aba bua wewa kubasaka bua kutuluishabu, bua ne kupendabu ne kutuipatabu—\n\n5 Mpindiewu etshi tshivua bulongolodi bua muluishi weba, ne wenzedi bukola buenda ku njila weba. Mpindiewu ndi musua ne uvuluka ne ntshidi ngamba kûdi ndi ngamba kudi bonsu.\n\n6 Ne mpindiewu mona ndi nnuambila bonsu ne etshi tshidi diteyi dia muluishi, budiye muteka bua kukuata bantu aba, bua anubueja mu bubatshika buenda, bua anunyungulula ne nkanu yenda, bua anusuika panshi ne nkanu bua dinyanguka dia kashidi, bilondeshila ku bukola buenda bua kukuataye bantu ku bukuatshibu.\n\n7 Mpindiewu pakakula Alama mêyi â, Zêzeloma wakabanga kuzakala bikola kupita, bualu wakitabujijibua bipita ne bipita bitangila bukola bua Nzambi; ne wakitabujijibua ne Alama ne Amuleke bavua ne dimanya dienda, bualu wakitabujijibua ne bavua bamanya meji enda ne majinga a mutshima wenda; bualu bukola buvua bubapesha bua kumanya bintu ebi bilondeshila ku nyuma wa buambi.\n\n8 Ne Zêzeloma wakabanga kubebeja ne dinanukila, bua amanya bikola bitangila bukalenga bua Nzambi. Ne wakambila Alama: Etshi tshivua Amuleke muamba bitangila dibika dia ku lufu dia bafua, ne bonsu ne babika ku bafua, bonsu bakana ne badi kabayi bakana, ne badi bimanyishibua kumpala kua Nzambi bua kulumbuluishibua bilondeshila ku midimu yabu, tshidi tshiumvuija tshinyi?\n\n9 Ne mpindiewu Alama wakabanga kumumvuija bintu ebi, wamba: Nzambi udi mupesha bantu ba bungi bua kumanya malu masokoka enda; nansha nanku Nzambi udi mubapesha mukenji mukola bua bamba amu tshitupa tshia dîyi didiye upesha bana ba bantu, bilondeshila ku ntema ne dinanukila bidibu bafila kudiye.\n\n10 Ne bua nanku, ewu udi upapisha mutshima wenda, yeya udi upeta tshipesa tshikesa tshia dîyi; ne ewu udi kayi upapisha mutshima wenda to, kudiye tshipesa tshinena tshia dîyi netshipeshibua, tô ne pamupeshaye dimanya dia malu masokoka enda tô ne pa’amanyaye mu tshiwudi tshiawu.\n\n11 Ne aba badi bapapisha mitshima yabu, Nzambi neabapesha tshipesa tshikesa tshia dîyi tô ne paluabu kumanya tshintu nansha tshimua bitangila malu masokoka; ne pashisha diabulu udi ubangata bakuatshibu, ne udi ubalombola ku disua dienda tô ne ku dinyanguka. Mpindiewu etshi ki diumvuija dia nkanu ya ngena.\n\n12 Ne Amuleke wakakula patoka bitangila lufu, ne dijudishibua ku moyo wa tshifuaka ewu kulua ku ngikadilu udi kayi ufua, ne batuadibua kumpala kua tshilumbuluidi tshia Nzambi, bua kulumbuluishibua bilondeshila ku midimu yetu.\n\n13 Pashisha bu muvua mitshima yetu mipapishibua, eyowa, bu mutuvua bapapisha mitshima yetu bua kubenga dîyi dia Nzambi, mua ne kadiena disanganyibua munda muetu to, pananku ngikadilu wetu neikala wa kutshina bikola, bualu apu netupîshibua.\n\n14 Bualu mêyi etu neatupîsha, eyowa, midimu yetu yonsu neitupîsha; nekatukupanga katoba to; ne meji etu kabidi neatupîsha; ne mu ngikadilu wa kutshina ewu katuakukima kutangila kudi Nzambi wetu; ne tudi mua kusanka bu tuetu bua kuambila mabua ne mikuna bua bitukulukila bua kutusokokayi ku mesu kuenda.\n\n15 Kadi kabiena mua kuikala nanku to; tudi ne tshia kuya ne kuimana kumpala kuenda ku butumbi buenda, ne mu bukola buenda, ne ku bukitu, bunena, ne bukalenga buenda, ne kuitabuja ne bundu buetu bua kashidi ne bitungu bienda bionsu bidi biakana; ne udi mululama mu midimu yenda yonsu, ne udi ne lusa kudi bana ba bantu, ne ne udi ne bukola bonsu bua kupandisha muntu yonsu udi witabuija mu dîna dienda ne udi ukuama bimuma bidi biakanyina dikudimuna dia mutshima.\n\n16 Ne mpindiewu monayi, ndi nnuambila ne pashisha lufu lumua ludi lulua, mena lufu luibidi, ludi lufu lua nyuma; pashisha kudi diba didi ewu yonsu udi ufua mu mibi yenda, bitangila lufu lua mubidi, neafua kabidi lufu lua nyuma; eyowa, neafua bitangila bintu bia buakana.\n\n17 Pashisha kudi tshikondu tshikala mpaji bu dijiba dia kapia ne nsufulu, kena ndimi idi ibanda mûlu bua kashidi ne kashidi; ne pashisha kudi diba diabasuikabu ne nkanu bua dinyanguka dia kashidi, bilondeshila ku bukola bua Satana ne bukuatshibu kudiye, yeya udi mubabatshika bilondeshila ku disua dienda.\n\n18 Pashisha, ndi nnuambila, nebikala bu disungila kadivua dienzeka to; bualu kabena mua kusungidibua to bilondeshila ku bululama bua Nzambi; ne kabena mua kufua to, bu mudiku kakuena kabidi dibola nansha.\n\n19 Mpindiewu biakalua ne pakajikija Alama kuamba mêyi â, bantu bakabanga kukema bikola;\n\n20 Kadi kuvua umua dîna Antiona, uvua mukôkeshi munena munkatshi muabu, wakalua ne wakamuambila: Etshi ntshinyi tshiwambi ne, muntu neajuka ku bafua ne ashintuludibua kumbuka ku ngikadilu wa tshifuaka kulua ku ngikadilu udi kayi ufua, ne anyima kena mua kafua nansha?\n\n21 Mufundu udi wamba tshinyi, udi wamba ne Nzambi wakateka bakeluba ne muela wa mvita wa kapia ku esete wa budimi bua Edene, bua baledi betu ba kumpala kabalu kubuelamu ne kudia tshimuma tshia mutshi wa moyo, ne kuikala ne moyo bua kashidi? Ne nanku tudi tumona ne kakuvua mushindu wa bobu kuikala ne moyo bua kashidi to.\n\n22 Mpindiewu Alama wakamuambila: Etshi tshidi tshintu tshimvua pabuipi ne kumvuija. Mpindiewu tudi tumona ne Adama wakapona bua kudia kua tshimuma tshikandika, bilondeshila ku dîyi dia Nzambi; ne nanku tudi tumona, ne ku dipona, bukua bantu bonsu buakalua bantu bajimina ne bapona.\n\n23 Ne mpindiewu mona, ndi nkuambila ne bu biobi mua kuenzeka ne Adama uvua mudia tshimuma tshia mutshi wa moyo diba adi, lufu kaluvua mua kuikalaku to, ne dîyi divua kuikala tshianana, tshivua mua kuenza Nzambi muena mafi, bualu wakamba: Bualu wewa mudia neufua bulelela.\n\n24 Ne tudi tumona ne lufu ludi lulua kudi bukua bantu, eyowa, lufu luvua Amuleke muamba, ludi lua mubidi; nansha nanku kuvua tshikondu tshipesha muntu bua yeya kukudimuna mutshima; bua nanku moyo ewu udi ulua ngikadilu wa kutêtshibua; diba dia kudilongolola bua kusambakena ne Nzambi; diba dia kudilongolola bua ngikadilu udi kayi ndekelu utuvua bakula, udi ulua kunyima kua dibika dia bafua.\n\n25 Mpindiewu, bu kabiyi bua dilongolola dia disungila to, divua dilongolodibua kumbukila ku tshishimikidi tshia buloba, kakuvua mua kuikala dibika dia bafua to; kadi kuvua dilongolola dia disungila dilongolodibua, diavuija dibika ku lufu dia bafua, divua diamba.\n\n26 Ne mpindiewu monayi, bu biobi mua kuenzeka ne baledi betu ba kumpala bavua mua kuya ne kudia bimuma bia mutshi wa moyo bavua bashala bakengi bua kashidi, kabayi ne ngikadilu wa kudilongolola; ne nanku dilongolola dia disungila divua dinyanguka, ne dîyi dia Nzambi divua kuikala tshianana, dikala patupu.\n\n27 Kadi monayi, kabivua nanku to; kadi kupangidikibua ne bantu badi ne tshia kufua; ne kunyima kua lufu, badi ne tshia kulua ku tshilumbuluilu, mena tshilumbuluilu tshimua tshituvua bamba, tshidi nshikidilu.\n\n28 Ne kunyima kua Nzambi mupangadika ne bintu ebi biluila muntu, monayi, pashisha wakamona ne bivua bikengedibua bua muntu amanya bitangila bintu bivuaye mubapangidikila;\n\n29 Bua nanku wakatuma banjelu bua kuyukila nabu, bakamuenesha bantu bumua bua butumbi buenda.\n\n30 Ne katshia ku diba adi tô ne kunyima bakabanga kubikila dîna dienda; bua nanku Nzambi wakayukila ne bantu, ne wakabamanyisha dilongolola dia disungila, divua dilongolodibua kumbukila ku tshibangilu tshia buloba; ne etshi wakabamanyisha bilondeshila ku ditabuija diabu ne dikudimuna dia mutshima ne midimu yabu ya tshijila.\n\n31 Bua nanku, wakapesha bantu mikenji, bualu bavua bangabanga basambuka mikenji ya diambedi ya bintu bia pa buloba, ne balua bu ba Nzambi, bajingulula buimpa ku bubi, baditeka pa ngikadilu wa kuenza mudimu, anyi batekibua pa ngikadilu wa kuenza mudimu bilondeshila ku majinga ne masanka abu, ne bua kuenza bibi anyi bua kuenza bimpa—\n\n32 Bua nanku Nzambi wakabapesha mikenji, kunyima kua kubamanyisha dilongolola dia disungila, ne kabenji bubi to, bu mudi dinyoka diatshi dikala lufu luibidi, luvua luikala lufu lua kashidi bua bintu bidi bitangila buakana; bualu dilongolola dia disungila kadivua kuikala ne bukola kudi muntu wa mushindu ewu to, bualu midimu ya bululama kayivua mua kunyangakajibua to, bilondeshila ku buimpa bua Nzambi butamba.\n\n33 Kadi Nzambi wakabikila bantu, mu dîna dia Muanenda, (etshi tshikala dilongolola dia disungila divua dilongolodibua) wamba: Nuenu bakudimuna mutshima ne kanuyi nupapisha mitshima yenu to, apu nennufuila lusa, ku njila wa Muananyi Umuepela Mulela;\n\n34 Bua nanku, ewu yonsu udi ukudimuna mutshima, ne kayi upapisha mutshima wenda to, neikala ne bunema pa lusa ku njila wa Muananyi Umuepela Mulela, bua dilekedibua dia mibi yenda; ne aba nebabuela mu dikisha dianyi.\n\n35 Ne ewu yonsu wapapisha mutshima wenda ne wenza malu mabi, monayi, ndi nditshipa mu tshiji tshianyi ne kakubuela mu dikisha dianyi to.\n\n36 Ne mpindiewu, bana betu, monayi ndi nnuambila, ne nuenu bapapisha mitshima yenu kanuakubuela mu dikisha dia Mukalenga to; bua nanku malu mabi enu adi amuyobola bua ne anutumina tshiji tshienda bu mudi diyobola dia diambedi, eyowa, bilondeshila ku dîyi dienda mu diyobola dia ndekelu ne kabidi dia diambedi, tô ne ku dinyanguka dia kashidi dia anyima yenu; bua nanku, bilondeshila dîyi dienda, tô ne ku lufu lua ndekelu ne kabidi lua diambedi.\n\n37 Ne mpindiewu, bana betu, bu mutudi bamanya bintu ebi, ne bidi bilelela, tukudimunayi mutshima, ne katupapishi mitshima yetu to, bua katuyobodi Mukalenga Nzambi wetu mu didikuluila tshiji tshienda pa mutu petu bitangila mikenji yenda ya mibîdi eyi idiye mutupesha; kadi tubuelayi mu dikisha dia Nzambi, divuaye mulongola bilondeshila ku dîyi dienda.\n\n", "alma 13": "[center][font_size=26]Shapita 13[/font_size][/center]\n\n[i]Bantu baluma badi babikidibua bua kuikalabu bakuidi banena bua ditabuija diabu dipita ne midimu yabu mimpa—Badi ne tshia kulongesha mikenji—Ku buakana badi bajididibua ne badi babuela mu dikisha dienda—Melekisedeke uvua umua wabu—Banjelu badi bamanyisha mukenji mulenga mu bulaba bonsu—Nebamanyisha dilua dilelela dia Kilisto. Pabuipi ne 82 k.d.K.[/i]\n\n1 Ne kabidi, bana betu, ndi musua kupingaja meji enu kunyima ku diba diakapesha Mukalenga Nzambi mikenji eyi kudi bana benda; ne ndi musua ne nuvuluka ne Mukalenga Nzambi wakajidila bakuidi, ku mulongu wenda wa tshijila, uvua ku mulongu wa Muanenda, bua kulongesha bantu malu â.\n\n2 Ne bakuidi abu bavua bajididibua ku mulonga wa Muanenda, mu mushindu wa ne kudiwu bantu bamanya mushindu wa kutekemena kudi Muanenda bua disungila.\n\n3 Ne ewu udi mushindu uvuabu bajididibua—bikala babikidibua ne balongolodibua kumbukila ku tshishimikidi tshia buloba bilondeshila ku budianjidi kumanya bua Nzambi, bua ditabuija diabu dipita ne midimu yabu mimpa; bangabanga bikala balekedibua bua kusungulabu buimpa anyi bubi; bua nanku bikala basungula buimpa, ne baleja ditabuija dipita bunena, mbabikidibua ne dibikidibua dia tshijila, eyowa, ne dibikidibua dia tshijila adi divua dilongolodibua ne, ne bilondeshila ku, disungila dia tshibangilu bua nanku.\n\n4 Ne nanku mbabikidibua ku dibikidibua dia tshijila edi bua ditabuija diabu, patshivua bakuabu bapidia Nyuma wa Nzambi bua dipapa dia mitshima yabu ne bumpofu bua meji abu, patshivuabi ne, bu kabiyi nanku to bavua ne mua kuikala bapeta diakalengela dinena bu bana babu.\n\n5 Anyi mu tshikosu, ku bangabanga bavua mushindu wa momumua ne bana babu; dibikidibua dia tshijila edi nanku divua dilongolola kumbukila ku tshishimikidi tshia buloba bua aba badi babenga kupapisha mitshima yabu, dikala mu ne ku njila wa bupikudi bua Muana Umuepela Mulela, uvua mulongolodibua—\n\n6 Ne badi babikidibua nanku ku dibikidibua dia tshijila edi, ne bajididibua ku buakuidi bunena bua mulongu wa tshijila wa Nzambi, bua kulongesha mikenji yenda kudi bana ba bantu, bua kumonabu pabu bua kubuela mu dikisha dienda—\n\n7 Buakuidi bunena ebu budi ku mulongu wa Muanenda wa Baluma, mulongu muina uvua muikala ku kumbukila ku tshishimikidi tshia buloba; anyi, mu mêyi makuabu, kabuena ne mbangilu wa matuku anyi ndekelu wa bidimu to, ne budi bulongolola tshiendelela ne tshiendelela, bilondeshila ku didianjila dimanya dia malu onsu—\n\n8 Mpindiewu bakajididibua ku mushindu ewu—bikala babikidibua ne dibikidibua tshia tshijila, ne bajididibua ku mululu wa tshijila, ne bakitaba buakuidi bunena bua mulongu wa tshijila, dibikidibua dîna, ne mululu, ne buakuidi bunena, bidi kabiyi ne mbangilu anyi ndekelu to—\n\n9 Nanku badi balua bakuidi banena bua kashidi, ku mulongu wa Muana, Umuepela Mulela wa Tatu, udi kayi ne mbangilu wa matuku anyi ndekelu wa bidimu to, udi muwula ntenta ne ngâsa, ne bujalama, ne bulelela. Ne nanku mudibi. Amena.\n\n10 Mpindiewu, bu mumvua muamba bilondeshila ku mulongu wa tshijila, anyi buakuidi bunena ebu, kuvua ba bungi bavua bajididibua ne bakalua bakuidi banena ba Nzambi; ne nku ditabuija diabu dipita ne ku dikudimuna diabu dia mutshima, ne ku buakana buabu kumpala kua Nzambi, bualu bakasungula bua kukudimuna mutshima ne kuenza buakana pamutu pa kufua;\n\n11 Bua nanku bavua babikidibua bilondeshila ku mulongu wa tshijila ewu, ne bajididibua, ne bilamba biabu bisukudibua bitoka ku mashi a Muana wa Mukoku.\n\n12 Mpindiewu, kunyima kua bajididibua kudi Nyuma wa Tshijila, bilamba biabu bitokeshibua, bikala bakezuka ne kabayi ne katoba kumpala kua Nzambi to, kabavua mua kutangila mibi amu ne dinyoka; ne kuvua ba bungi, ba bungi bapita menamena, bavua bakezukibua ne bakabuela mu dikisha dia Mukalenga Nzambi wabu.\n\n13 Ne mpindiewu, bana betu, ndi musua ne nudipuekesha kumpala kua Nzambi, ne nukuama bimuma bidi biakanyina dikudimuna dia mitshima, bua nubuela penu mu dikisha adi.\n\n14 Eyowa, dipuekeshayi mena bu bantu ba mu matuku a Melekisedeke, uvua penda muakuidi munena bilondeshila ku mulongu wa momumua ewu umvua muamba, wakitaba penda buakuidi bunena bua kashidi.\n\n15 Ne nyeye Melekisedeke umua ewu uvua Abalahama mufuta tshia dikumi kudiye; eyowa, mena tatuetu Abalahama wakafuta tshitupa tshimua tshia dikumi tshia bionsu bivuaye nabi.\n\n16 Mpindiewu milulu eyi ivua mifidibua ku mushindu ewu, nanku bua bantu badi bindilaMuana wa Nzambi, muvuatshi tshikala tshifuanyikiji tshia mulongu wenda, anyi muvuatshi tshikala mulongu wenda, ne bua bindila nanku bua dilekedibua dia mibi yabu, bua babuela mu dikisha dia Mukalenga.\n\n17 Mpindiewu Melekisedeke ewu uvua mfumu mu bulaba bua Salema; ne bantu benda bavua bakolakana mu dienza dia malu mabi ne malu mapita bubi; eyowa, bavua bonsu bapambuka; bavua buwula ntenta ne mishindu yonsu ya bubi;\n\n18 Kadi bualu Melekisedeke muikala muenzela ditabuija dikola, ne uvua muitaba mudimu wa buakuidi bunena bilondeshila ku mulongu wa tshijila wa Nzambi, wakayisha bantu benda dikudimuna dia mutshima. Ne monayi, bakakudimuna mutshima; ne Melekisedeke wakashikika ditalala mu bulaba mu matuku enda; bua nanku wakabikidibua ne mfumu wa ditalala, bualu uvua mfumu wa mu Salema; ne uvua muikala mfumu kadi muikala ku bukôkeshi bua tatuenda.\n\n19 Mpindiewu, kuvua ba bungi kumpala kuenda, ne kuvua kabidi ba bungi kunyima, kadi muntu nansha umua kavua mupita bunena to; bua nanku, yeya ki udibu nangananga batela.\n\n20 Mpindiewu ntshiena nkengela kuambulula muanda ewu to; bindi muamba bidi bua kuikala bikumbana. Monayi, mifundu ya Nzambi idi kumpala kuenu; nuenu basua kuyikonyangalaja nebikala bua dinyanguka dienu nkayenu.\n\n21 Ne mpindiewu biakenzeka ne pakabambila Alama mêyi â, wakôlola tshianza kudibu ne wakabila ne dîyi dikola, wamba ne: Mpindiewu ki diba dia kukudimuna mutshima, bualu dituku dia lupandu didi disemena pabuipi;\n\n22 Eyowa, ne dîyi dia Mukalenga, ku mukana wa banjelu, didi dibumanyisha ku bisamba bionsu; eyowa, didi dibumanyisha, bua bapeta mukenji mulenga wa disanka dinena; eyowa, ne udi wamba mukenji mulenga ewu munkatshi mua bantu benda bonsu, eyowa, mena kudi badi batangalajibua kula pa mpala wa buloba; bua nanku mukenji mulenga udi mulua kutudi.\n\n23 Ne didi ditumanyisha patoka, bua tuetu kumvua, bua katupambuki to; ne bidi nanku bua kuikala batambakanyi kuetu mu bulaba budi kabuyi bumanyika to; bua nanku, tudi basuibua bikola nanku, bualu tudi ne mukenji mulenga ewu mutuambila mu bitupa bionsu bia budimi buetu bua mvinyo.\n\n24 Bualu monayi, banjelu badi baumanyisha kudi bantu ba bungi diba edi mu bulaba buetu; ne ebi bidi bua kipatshila ka kulongolola mitshima ya bana ba bantu bua kuitaba dîyi dienda diba dia dilua dienda mu butumbi buenda.\n\n25 Ne mpindiewu tudi bindila amu, lumu lua disanka lua dilua dienda luakatumanyisha banjelu ku mukana muabu; bualu diba didi dilua, kadi katuena bamanya pâluadi. Bisankisha Nzambi ne bikala pantshidi ne moyo; kadi nansha bikala katataka anyi kunyima kua lufu luanyi, nensankila mu.\n\n26 Ne nedimanyishibua kudi bantu balulama ne bansantu, ku mukana wa banjelu, diba dia dilua dienda, bua mêyi a batatuetu akumbana, bilondeshila ku bivuabu bamba bimutangila, bivua bilondeshila ku nyuma wa buambi uvua muabu.\n\n27 Ne mpindiewu, bana betu, ndi njinga kumbukila ku ndondu wa mutshima wanyi, eyowa, ne dipampakana dinena tô ne ku dikenga, ne nuteleja mêyi anyi, ne nuimansha mibi yenu, ne kanupumbishi dituku dia dikudimuna dienu dia mutshima to;\n\n28 Kadi ne nudipuekesha kumpala kua Mukalenga, ne nubila dîna dienda dia tshijila, ne nutungunuka kudimuka ne kusambila, bua kanutêtshibu kupita binudi mua kuambula to, ne nanku Nyuma wa Tshijila anulombola, ne nulua badipuekeshi, batudiji, batumikidi, bena ditukija, buwula ne dinanga ne bulekelelu;\n\n29 Ne nuikala ne ditabuija kudi Mukalenga; ne nuikala ne ditekemena bua nupeta moyo wa tshiendelela; ne nuikala diba dionsu ne dinanga dia Nzambi mu mitshima yenu, bua nubandishibua ku dituku dia ndekelu ne nubuela mu dikisha dienda.\n\n30 Ne Mukalenga anupesha dikudimuna dia mitshima, bua kanuluishi tshiji tshienda kunudi to, bua nkanu ya ngena kayinukuatshi panshi to, bua kanukengi lufu luibidi to.\n\n31 Ne Alama wakambila bantu mêyi makuabu mapita bungi, adi kâyi mafundibua mu mukanda ewu to.\n\n", "alma 14": "[center][font_size=26]Shapita 14[/font_size][/center]\n\n[i]Badi bela Alama ne Amuleke mu buloko ne badi batûta—Bena ditabuija ne mifundu yabu ya tshijila badi bôshibua mu kapia—Bashipibua bua ditaba badi bakididibua kudi Mukalenga ne butumbi—Bimanu bia buloko bidi bipandika ne bidi bikuluka—Alama ne Amuleke badi bapatuishibua, ne babakengeshi badi bashipibua. Pabuipi ne 82–81 k.d.K.[/i]\n\n1 Ne biakalua ne kunyima kua yeya mujikija kuakula kudi bantu ba bungi babu bakitabuija mêyi enda, ne bakabanga kukudimuna mutshima, ne kukebulula mifundu.\n\n2 Kadi tshitupa tshinena tshiabu tshivua tshijinga ne bashipa Alama ne Amuleke; bualu bavua bafîkila Alama tshiji, bua butoka bua mêyi enda avuaye muambila Zêzeloma; ne bavua bamba kabidi ne Amuleke uvua mubashima, ne uvua mupenda mikenji yabu ne kabidi balumbuluidi ne babalumbuluishi babu.\n\n3 Ne bavua kabidi bafîkila Alama ne Amuleke tshiji; ne bakakeba bua kubashipa mu musokoku, bualu bavua babajadikila bubi buabu patoka.\n\n4 Kadi kabakabashipa to; kadi bakabakuata ne bakabasuika ne mionji mikola, ne bakaya nabu kumpala kua mulumbuluishi munena wa mu bulaba.\n\n5 Ne bantu bakalua ne bakabashiminyina—bajadika ne bavua bapenda mikenji, ne balumbuluidi ne balumbuluishi babu ba mu bulaba, ne kabidi bantu bonsu bavua mu bulaba; ne kabidi bavua bajadika ne kuvuanu Nzambi umua, ne neatuma Muanenda munkatshi mua bantu, kadi kakubapandisha to; ne bantu bakashiminyina Alama ne Amuleke bintu bia bungi bia mushindu ewu. Mpindiewu biakenzeka nanku kumpala kua mulumbuluishi munena wa mu bulaba.\n\n6 Ne biakalua ne Zêzeloma wakakema mêyi avuabu bamba; ne uvua mumanya kabidi bitangila bumpofu bua meji, buvuaye mubueja munkatshi mua bantu ne mêyi enda a mafi; ne anyima wenda wakabanga kupandika pakamanyaye dipîla dienda; eyowa, makenga a ngena akabanga kumunyungulula.\n\n7 Ne biakalua ne wakabanga kuela lubila kudi bantu, wamba ne: Monayi, ndi mupîla, ne bantu aba kabena ne katoba kumpala kua Nzambi to. Ne wakabanga kubakuila katshia ku diba adi; kadi bakamupenda, bamba ne: Udi peba ne diabulu anyi? Ne bakamutuila mata, ne bakamuipata munkatshi muabu, ne kabidi bonsu bavua bitabuija mêyi avua Alama ne Amuleke bamba; ne bakabipata, ne bakatuma bantu bua kubasabu mabua.\n\n8 Ne bakasangisha bakaji ne bana babu pamua, ne bonsu bavua bitabuija anyi bavuabu balongesha bua kuitabuija dîyi dia Nzambi bakabimanshisha mu kapia; ne bakalua kabidi ne miandiku ivua mikala ne mifundu ya tshijila, ne bakayimansha kabidi mu kapia, bua yôshika ne ibutuka mu kapia.\n\n9 Ne biakalua ne bakakuata Alama ne Amuleke, ne bakaya nabu ku muaba wa dishipibua bua ditaba, bua kumonabu dibutuka dia bavua bavingutuka mu kapia.\n\n10 Ne pakamona Amuleke makenga a mubidi a bakaji ne bana bavua bavingutuka mu kapia, Amuleke wakumvua penda dikenga; ne wakambila Alama ne: Munyi mutudi mua kutangila bualu budi butshingisha ebu nanku? Lekela tôlola bianza bietu, ne tuenzela bukola bua Nzambi budi munda muetu, ne tubapandisha ku ndimi ya kapia.\n\n11 Kadi Alama wakamuambila ne: Nyuma udi ungenzeja ne ntshiôlodi tshianza tshianyi to; bualu mona Mukalenga udi ubakidila kudiye, mu butumbi; ne udi ulekela ne benza nanku, anyi ne bantu babenza tshintu etshi, bilondeshila ku bupapa bua mitshima yabu, bua bitungu bienzaye pa mutu pabu mu tshiji tshienda bikala biakana; ne mashi a ba munda mutoka neikala bu njadikilu bua kubaluisha, eyowa, ne neabila ne bukitu bua kubafunda ku dituku dia ndekelu.\n\n12 Mpindiewu Amuleke wakambila Alama ne: Mona, pamuapa nebatôsha petu.\n\n13 Ne Alama wakamba ne: Bienzeka bilondeshila ku disua dia Mukalenga. Kadi, mona, mudimu wetu kawena mujika to; bua nanku kabena batôsha to.\n\n14 Mpindiewu biakalua ne pakavingutuka mibidi ya bavuabu bela mu kapia, ne kabidi miandiku ivuabu belamu pamua nabu, mulumbuluishi munena wa mu bulaba wakalua ne wakimana kumpala kua Alama ne Amuleke, pavuabu babasuika; ne wakabatûta mapi pa matama, ne wakabambila ne: Kunyima kua binuamonyi ebi, nenuyisha kabidi bantu aba, ne nebimanshibua mu dijiba dia kapia ne dia nsufulu anyi?\n\n15 Monayi, nudi numona kanuvua ne bukola bua kupandisha bavua bimanshibua mu kapia to; anyi Nzambi kena mubapandisha to nansha muvuabu bena ditabuija dienu. Ne mulumbuluishi wakabatûta kabidi mapi pa matama, ne wakabebeja ne: Nudi nuamba tshinyi bua bualu buenu?\n\n16 Mpindiewu mulumbuluishi ewu uvua wa ku mulongu ne ditabuija bia Neholo, ewu wakashipa Gideona.\n\n17 Ne biakalua ne Alama ne Amuleke kabakamuandamuna tshintu to; ne wakabatûta kabidi, ne wakabafila kudi bampulushi bua kuedibua mu buloko.\n\n18 Ne pakabelabu mu buloko ne pakenzabu mu matuku asatu, balumbuluidi, ne balumbuluishi, ne bakuidi ne balongeshi ba bungi bavua bikala bena ditabuija dia Neholo bakalua; ne bakalua mu buloko bua kubamonabu, ne bakabela nkonku bitangila malu a bungi; kadi kabakandamuna tshintu to.\n\n19 Ne biakalua ne mulumbuluishi wakimana kumpala kuabu, ne wakamba ne: Bua tshinyi kanuena nuandamuna ku mêyi a bantu aba to? Kanuena bamanya ne ndi ne bukôkeshi bua kunufila mu ndimi ya kapia anyi? Ne wakabatumina dîyi bua kuakula; kadi kabakandamuna tshintu to.\n\n20 Ne biakalua ne bakumbuka ne bakendela yabu njila, kadi bakalua kabidi pakatshiabu; ne mulumbuluishi wakabatûta kabidi mapi pa matama. Ne ba bungi bakalua kabidi kumpala, ne bakabatûta bamba ne: Nenuimana kabidi ne nenulumbuluisha bantu aba, ne nudiwula mikenji yetu anyi? Bu nuenu bikala ne bukola bua bungi nanku bua tshinyi kanuena nudipatuisha to?\n\n21 Ne bakabambila bintu bia bungi bia buena ebi, babasumakena menu abu, ne babatuila mata, ne bamba: Netulua munyi patudi bapîshibua?\n\n22 Ne bakabambila bintu bia bungi bia buena ebi, eyowa, mishindu yonsu ya bintu bia buena ebi; ne babaseka nanku matuku a bungi. Ne bakabapala biakudia bua bumvua nzala, ne mâyi bua bumvua nyota; ne bakabanyenga bilamba biabu ne bakashala butaka; ne nanku bakasuikibua mionji mikola, ne bakakangidibua mu buloko.\n\n23 Ne biakalua ne kunyima kua kukengabu matuku a bungi nanku, (ne divua dituku dia dikumi ne dibidi, mu ngondu wa dikumi, wa tshidimu tshia dikumi tshia dikôkesha dia balumbuluishi pa mutu pa bantu ba Nefi) ne mulumbuluishi munena wa mu bulaba bua Amoniha ne balongeshi babu ne balumbuluidi babu ba bungi bakaya munda mua buloko muvuabu basuika Alama ne Amuleke mionji.\n\n24 Ne mulumbuluishi munena wakimana kumpala kuabu, ne wakabatûta kabidi, ne wakabambila ne: Bu nuenu ne bukola bua Nzambi dipatuishayi mu mionji eyi, ne pashisha netuitabuija ne Mukalenga neabutula bantu aba bilondeshila ku mêyi enu.\n\n25 Ne biakalua ne bakaya bonsu kumpala ne bakabatûta, bamba mêyi a momumua awu, mena tô ne ku muntu wa ndekelu; ne pakakula muntu wa ndekelu bukola bua Nzambi buakalua kudi Alama ne Amuleke, ne bakajuka ne bakimana pa makasa abu.\n\n26 Ne Alama wakabila, wamba ne: Mutantshi bula kayi utuakenga ne ntatu mikola eyi, Ô Mukalenga? Ô Mukalenga, tupesha makanda bilondeshila ku ditabuija dietu didi munda mua Kilisto, mena bua dipatuishibua. Ne bakakosa mionji ivuabu basuikibua nayi; ne pakamona bantu nanku, bakabanga kunyema, bualu bôwa bua lufu buakalua kudibu.\n\n27 Ne biakalua ne bualu bôwa buabu buvua bupita bikola bakakuluka pa buloba, ne kabakafika ku tshibi tshia kupatukila pambelu pa buloko to; ne buloba buakanyungana bikola, ne bimanu bia buloko biakapandika mu bipesa bibidi, bu ne biakupuka pa buloba; ne mulumbuluishi munena, ne balumbuluidi, ne bakuidi, ne balongeshi bakatûta Alama ne Amuleke bakashipibua kudi diupuka diabi.\n\n28 Ne Alama ne Amuleke bakapatuka mu buloko, ne kabavua bua kubenzela bibi to; bualu Mukalenga uvua mubapesha bukola, bilondeshila ku ditabuija diabu divua mu Kilisto. Ne bakapatuka buludi mu buloko; ne bavua basuludibua ku mionji yabu; ne buloko buakupuka pa buloba, ne muntu yonsu uvua munda mua bimanu biawu wakashipibua, pa kumbusha amu Alama ne Amuleke; ne bakalua buludi mu tshimenga.\n\n29 Mpindiewu bantu, bualu bakumvua mutoyi mukola, bakalua banyema lubilu pamua ku bisumbu bia bantu bua kumanya tshiena bualu; ne pakamonabu Alama ne Amuleke bapatuka mu buloko, ne bimanu biawu bivua bipuka pa buloba, bôwa bukola buakabakuata, ne bakanyema kumpala kua Alama ne Amuleke mena bu mudi mbuji unyema ne bana benda kumpala kua ntambua ibidi; ne bakanyema nanku kumpala kua Alama ne Amuleke.\n\n", "alma 15": "[center][font_size=26]Shapita 15[/font_size][/center]\n\n[i]Alama ne Amuleke badi baya ku Sidoma ne badi bashikika ekelezia—Alama udi ôndopa Zêzeloma, udi ubuela mu ekelezia—Bantu ba bungi badi batambuishibua ne ekelezia udi ulubuluka—Alama ne Amuleke badi baya ku Zalahemela. Pabuipi ne 81 k.d.K.[/i]\n\n1 Ne biakalua ne Alama ne Amuleke bakapeta mukenji wa kumbuka mu tshimenga atshi; ne bakumbuka, ne bakalua mena ku bulaba bua Sidoma; ne monayi, bakasanganamu bantu bonsu bavua bumbuka ku bulaba bua Amoniha, bavua bipatshibua ne bashibua mabua, bualu bakitabuija mêyi a Alama.\n\n2 Ne bakabalondela bionsu bivua biakenzekela bakaji babu ne bana babu, ne kabidi bivua bibatangila bobu bina, ne bukola buabu bua didipatuisha.\n\n3 Ne kabidi Zêzeloma uvua mulala mubêdi ku Sidoma, ne mubidi kapia kakola, kavua kaluila ku mpaji minena ya meji enda bua bubi buenda, bualu uvua utshinka ne Alama ne Amuleke kabavuaku kabidi to; ne uvua uvua utshinka ne bakavua babashipa bua malu mabi enda. Ne bubi ebu bunena, ne mibi yenda mikuabu ya bungi yakapandisha meji enda tô ne pakaluawu kumukengesha menamena, ne kavua ne dipatuishibua to; bua nanku wakabanga kôshika ne luya lukola.\n\n4 Mpindiewu, pakumvuaye ne Alama ne Amuleke bavua mu bulaba bua Sidoma, mutshima wenda wakabanga kukola; ne wakabatumina musangu umua mukenji, ujinga bua balua kudiye.\n\n5 Ne biakalua ne bakalua musangu umua, batumikila mukenji uvuaye mubatumina; ne bakabuela mu nzubu kudi Zêzeloma; ne bakamusangana pa bulalu buenda, mubêdi, muikala muteketa bikola ne mubidi kapia kakola; ne meji enda avua akenga menamena bua malu mabi enda; ne pakabamonaye wakôlola tshianza tshienda, ne wakabasengelela ne bamôndopa.\n\n6 Ne biakalua ne Alama wakamukuata ku tshianza, ne wakamuambila ne: Udi witabuija bukola bua Kilisto bua lupandu anyi?\n\n7 Ne wakandamuna ne wakamba ne: Eyowa, ndi ngitabuija miaku yonsu iwudi mulongesha.\n\n8 Ne Alama wakamba ne: Wewa muitabuija disungila bua Kilisto udi mua kôndopibua.\n\n9 Ne wakamba ne: Eyowa, ndi ngitabuija bilondeshila ku mêyi eba.\n\n10 Ne pashisha Alama wakabila kudi Mukalenga, wamba ne: Ô Mukalenga Nzambi wetu, fuila muntu ewu lusa, ne môndopa bilondeshila ku ditabuija dienda didi mu Kilisto.\n\n11 Ne pakamba Alama mêyi â, Zêzeloma wakatumpika ne wakimana pa makasa enda, ne wakabanga kuenda; ne biakakemesha bantu bonsu bikola; ne dimanya dia ebu luakaya mu bulaba bonsu bua Sidoma.\n\n12 Ne Alama wakatambuisha Zêzeloma bua Mukalenga; ne wakabanga katshia ku tshikondu atshi kuyisha bantu.\n\n13 Ne Alama wakashikika ekelezia mu bulaba bua Sidoma, ne wakajidila bakuidi ne balongeshi mu bulaba, bua kutambuishabu bonsu bavua bajinga kutambuishibua bua Mukalenga.\n\n14 Ne biakalua ne bavua ba bungi; bualu bakapatuka lubilu ku bitupa bia ku mpenga ya Sidoma yonsu, ne bakatambuishibua.\n\n15 Kadi bitangila bantu bavua mu bulaba bua Amoniha, batshivua bashala bantu ba mitshima mipapa ne ba nshingu mîminyina; ne kabakakudimuna mutshima ku mibi yabu to, bamba ne bukôkeshi bonsu bua Alama ne Amuleke budi buikala bua diabulu; bualu bavua bena ditabuija dia Neholo, ne kaba kitabuija dikudimuna dia mutshima ku mibi yabu to.\n\n16 Ne biakalua ne Alama ne Amuleke, bualu Amuleke uvua mulekela ngolo yenda, ne mpalata yenda, ne bintu bienda bia mushinga mukola, bivua mu bulaba bua Amoniha, bua dîyi dia Nzambi, bualu bavua bamubenga kudi bavua musangu mukuabu bikala balunda benda ne kabidi kudi tatuenda ne malela enda;\n\n17 Bua nanku, kunyima kua Alama mushikika ekelezia mu Sidoma, wakamona dishintuluka dinena, eyowa, wakamona ne bantu bavua bashintuluka bitangila diditambisha divua mu mitshima yabu, ne bakabanga kudipuekesha kumpala kua Nzambi, ne bakatuadija kudisangisha pamua ku bitendelelu biabu bua kutendelela Nzambi kumpala kua tshiôshelu, bikala batungunuka kudimuka ne kusambila, bua kupatuishibuabu kudi Satana, ne kudi lufu, ne kudi dinyanguka—\n\n18 Mpindiewu bu mumvua muamba, kunyima kua Alama mumona bintu bionsu ebi, mpindiewu wakangata Amuleke ne wakalua ku bulaba bua Zalahemela, ne wakaya nenda kuenda, ne wakamukuatshisha mu mpaji yenda, ne wakamukolesha mu mushindu wa Mukalenga.\n\n19 Ne ki muakajika tshidimu tshia dikumi tshia dikôkesha dia balumbuluishi pa mutu pa bantu ba Nefi nanku.\n\n", "alma 16": "[center][font_size=26]Shapita 16[/font_size][/center]\n\n[i]Bena Lamana badi babutula bantu ba Amoniha—Zolama udi ulombola Bena Nefi ku ditshimuna dia Bena Lamana—Alama ne Amuleke ne bakuabu ba bungi badi bayisha dîyi—Badi balongesha ne kunyima kua dibika dienda Kilisto neamuenekela Bena Nefi. Pabuipi ne 81–77 k.d.K.[/i]\n\n1 Ne biakalua ne mu tshidimu tshia dikumi ne tshimua tshia dikôkesha dia balumbuluishi pa mutu pa bantu ba Nefi, mu dituku ditanu dia ngondu muibidi, pavuaku kumana kuikala ditalala dinena mu bulaba bua Zalahemela, pavuaku kumana kuikala kakuyi mvita anyi makokangana to bua bidimu bungi kampanda, mena tô ne ku dituku ditanu dia ngondu muibidi wa tshidimu tshia dikumi ne tshimua, kuvua lubila lua mvita luakumvuika mu bulaba bonsu.\n\n2 Bualu monayi, misumba ya basalayi ya Bena Lamana yakabuela ku luseka lua tshipela, mu mikalu ya bulaba, mena mu tshimenga tshia Amoniha, ne yakabanga kushipa bantu ne kubutula tshimenga.\n\n3 Ne mpindiewu biakenzeka ne, kumpala kua Bena Nefi kusangishabu musumba mukumbana wa basalayi bua kubipatabu mu bulaba, bakashipa bantu bavua mu tshimenga tshia Amoniha, ne kabidi bamua bavua pabuipi ne mikalu ya Noa, ne bakangata bakuabu bakuatshibu mu tshipela.\n\n4 Mpindiewu biakalua ne Bena Nefi bavua bajinga kuangatulula bakaya nabu bakuatshibu mu tshipela abu.\n\n5 Bua nanku, ewu uvua musungudibua kapita kanena wa misumba ya basalayi ya Bena Nefi, (ne dîna dienda divua Zolama ne uvua ne bana ba baluma babidi, Lehi ne Aha)—mpindiewu Zolama ne bana benda ba baluma babidi, bualu bavua bamanya ne Alama uvua muakuidi munena wa ku mutu kua ekelezia, ne ne bavua bumvua ne uvua ne nyuma wa buambi, bua nanku bakaya kudiye ne bakajinga kumanya kudiye kunyi kuvua Mukalenga musua ne baya mu tshipela mu dikeba dia bana babu, bavua Bena Lamana bakuata bakuatshibu.\n\n6 Ne biakalua ne Alama wakebeja Mukalenga bitangila muanda ewu. Ne Alama wakapingana ne wakabambila ne: Monayi, Bena Lamana nebasabuka musulu wa Sidona mu tshipela ku sude, kûlu kula kupita mikalu ya bulaba bua Manti. Ne monayi aku nenusambakena nabu, ku esete wa musulu wa Sidona, ne aku Mukalenga neanupesha bana benu bavua Bena Lamana bakuata bakuatshibu.\n\n7 Ne biakalua ne Zolama ne bana benda ba baluma baksabuka musulu wa Sidona, ne misumba yabu ya basalayi, ne bakenda kupita mikalu ya ku Manti tô ne mu tshipela ku sude, muvua ku luseka lua ku esete kua musulu wa Sidona.\n\n8 Ne bakabunda misumba ya basalayi ya Bena Lamana, ne bakatangalaja Bena Lamana ne bakabanyemesha mu tshipela; ne bakangata bana babu bavua Bena Lamana bakuata bakuatshibu, ne kakuvua muntu nansha umua wa kudibu bavuabu bakuata bakuatshibu wakajimina to. Ne bana babu bakalua nabu bua kuasa mu malaba abu nkayabu.\n\n9 Ne ki muakajika tshidimu tshia dikumi ne tshimua tshia balumbuluishi nanku, Bena Lamana bikala bipatshibua ku bulaba, ne bantu ba Amoniha bavua babutuka; eyowa, muntu onsu wa moyo wa ku Bena Amoniha uvua mushipibua, ne kabidi tshimenga tshiabu tshinena tshivua tshibutuka, tshivuabu bamba ne Nzambi kavua mua kutshibutula to, bua bunena buatshi.\n\n10 Kadi monayi, mu dituku dimua tshivua tshishala tshitupu; ne mbua ne nyama ya muitu ne ya mu tshipela yakadia bitalu.\n\n11 Nansha nanku, kunyima kua matuku a bungi bitalu biabu biakuwujibua mushiki pa mpala wa buloba, ne biakabuikidibua ne tshibuikilu tshia pa mutu. Ne mpindiewu mupuya wabi mukola menamena ne bantu kabakabuela kabidi bua kuasa mu bulaba bua Amoniha bua bidimu bia bungi. Ne diakabikidibua ne Kabutu ka ba Neholo; bualu bavua bashipibua bavua bena ku ditabuija dia Neholo; ne malaba abu akashala matupu.\n\n12 Ne Bena Lamana kabakalua kabidi kuluisha Bena Nefi mvita to tô ne mu tshidimu tshia dikumi ne tshinayi tshia dikôkesha dia balumbuluishi pa mutu pa bantu ba Nefi. Ne bantu ba Nefi bakapeta ditalala ditungunuka mu bulaba bonsu.\n\n13 Ne Alama ne Amuleke bakaya bayisha dikudimuna dia mutshima kudi bantu mu ntempelo yabu, ne mu bitendelelu biabu, ne mu nsunagoga yabu kabidi, ivua mibaka ku mushindu wa Bena Yuda.\n\n14 Ne bakambila bonsu bavua basua kuteleja mêyi abu dîyi dia Nzambi diba dionsu, kabayi ne kansungansunga ka bantu to.\n\n15 Ne ki muakaya Alama ne Amuleke nanku, ne kabidi bakuabu ba bungi bavua basungudibua bua mudimu, bua kuyisha dîyi mu bulaba bonsu. Ne dishikika dia ekelezia kuakalua mu miaba yonsu mu bulaba, mu bitupa bionsu bia ku mpenga yonsu, munkatshi mua bantu bonsu ba Bena Nefi.\n\n16 Ka kakuvua dishilangana munkatshi muabu to; Mukalenga wakupumuna Nyuma wenda pa mpala onsu wa bulaba bua kulongolola meji a bana ba bantu, anyi bua kulongolola mitshima yabu bua kuitabuijabu dîyi dialongeshibua munkatshi muabu mu diba dia dilua dienda—\n\n17 Bua kabapapishidi dîyi to, bua kabengi kuitabuija to, ne kabayi tô ne ku dibutuka to, kadi bua kuitabuijabu dîyi ne disanka, ne bu mudi ditamba dikala dilamatshishibua ku mutshi wa mvinyo mulelela, bua babuela mu ditalala dia Mukalenga Nzambi wabu.\n\n18 Mpindiewu bakuidi bayila munkatshi mua bantu bakayisha bua bubi bua mafi onsu, ne didinga, ne malakana, ne luntûta lua bungi, ne budimu, ne bipendu, ne buivi, ne dinyenga, ne dipawula, ne dishipa, ne dienda dia masandi, ne mishindu yonsu ya majinga a mubidi, babila ne bintu bionsu ebi kabivua bua kuikalaku to—\n\n19 Bayisha bintu bivua ne tshia kulua katataka; eyowa, bayisha dilua dia Muana wa Nzambi, makenga enda ne lufu luenda, ne dibika dia bafua kabidi.\n\n20 Ne ba bungi ba ku bantu bakebeja bitangila muaba walua Muana wa Nzambi; ne bakabalongesha ne neabamuenekela kunyima kua dibika ku lufu dienda; ne bantu bakumvua nanku ne disanka dinena ne musangelu.\n\n21 Ne mpindiewu kunyima kua kushikika ekelezia mu bulaba bonsu—kunyima kua ekelezia mutshimuna diabulu, ne bakayisha dîyi dia Nzambi dikala diyishibua mu bulelela buadi mu bulaba bonsu, ne Mukalenga wakupumuna mabenesha enda pa mutu pa bantu—ka muakajika tshidimu tshia dikumi ne tshinayi tshia dikôkesha dia balumbuluishi pa mutu pa bantu ba Nefi nanku.\n\n", "alma 17": "Mulubu wa bana ba baluma ba Mosiya, bakabenga manema abu a bukalenga bua dîyi dia Nzambi, ne bakabanda ku bulaba bua Nefi bua kuyisha kudi Bena Lamana; makenga abu ne dipatuishibua diabu—bilondeshila ku miandiku ya Alama.\n\nShapita 17 tô ne wa ku 27.\n\n[center][font_size=26]Shapita 17[/font_size][/center]\n\n[i]Bana ba baluma ba Mosiya badi ne nyuma wa buambi ne wa dibuluila—Badi baya njila mishilangana bua kumanyisha dîyi kudi Bena Lamana—Amona udi uya ku bulaba bua Yishemaela ne udi ulua musadidi wa mfumu Lamoni—Amona udi upandisha bisumbu bia bimuna bia mfumu ne udi ushipa bena lukuna benda ku mâyi a Sebuse. Tunungu 1–3, pabuipi ne 77 k.d.K.; kanungu 4, pabuipi ne 91–77 k.d.K.; ne tunungu 5–39, pabuipi ne 91 k.d.K.[/i]\n\n1 Ne mpindiewu biakalua ne pavua Alama wenza luendu kumbukila ku bulaba bua Gideona mutangila ku sude, kula ku bulaba bua Manti, monayi, wakakema, bualu wakasambakena ne bana ba baluma ba Mosiya mu njila benza luendu batangila ku bulaba bua Zalahemela.\n\n2 Mpindiewu bana ba baluma ba Mosiya aba bavua ne Alama tshikondu tshiakamumuenekela muanjelu diambedi; bua nanku Alama wakasanka bikola menamena bua kumona bana babu; ne tshiakasakidila kabidi disanka dienda kupita, tshivua ne batshivua bikala bana babu mu Mukalenga; eyowa, ne bavua bakolakana mu dimanya dia bulelela, bualu bavua bantu ba ngumvuilu muakana ne bavua bakebulula mifundu ne dinanukila, bua bamanya dîyi dia Nzambi.\n\n3 Kadi ebi ki bionsu to; bavua badifila ku disambila divula, ne dijila dia biakudia; bua nanku bavua ne nyuma wa buambi, ne nyuma wa dibuluila, ne pavuabu balongesha, bavua balongesha ne bukola ne bukôkeshi bua Nzambi.\n\n4 Ne bavua bikala balongesha dîyi dia Nzambi bua mutantshi wa bidimu dikumi ne binayi munkatshi mua Bena Lamana, ne bavua bapeta bipeta bimpa bia kuluisha ba bungi ku dimanya dia bulelela; eyowa, ku bukola bua mêyi abu ba bungi bavua bakalua kumpala kua tshiôshelu tshia Nzambi, bua kubila dîna dienda ne kutonda mibi yabu kumpala kuenda.\n\n5 Mpindiewu â adi malu akabaluila mu ngendu yabu, bualu bakapeta ntatu ya bungi; bakakenga bikola, mu mubidi ne mu meji, bu mudi ne nzala, nyota ne dipungi, ne kabidi dikuata mudimu muvula wa mu nyuma.\n\n6 Mpindiewu ngendu yabu ivua nanku awu: Kunyima kua kushiyangana ne tatuabu, Mosiya, mu tshidimu tshia kumpala tshia balumbuluishi; kunyima kua kubengabu bukalenga buvua tatuabu mujinga kubambikila, ne etshi tshivua kabidi meji a bantu;\n\n7 Nansha nanku bakashiya bulaba bua Zalahemela, ne bakangata miela yabu ya mvita, ne mafuma abu, ne mata abu, ne miketa yabu, ne bieledi biabu; ne bakenza nanku bua kupetabu biakudia pavuabu mu tshipela.\n\n8 Ne bakabuela mu tshipela nanku ne bungi bua bantu bavuabu basungula, bua kubanda ku bulaba bua Nefi, bua kuyisha dîyi dia Nzambi kudi Bena Lamana.\n\n9 Ne biakalua ne bakenza luendu matuku a bungi mu tshipela, ne bakajila bikola ne bakasambila bikola bua Mukalenga tshitupa tshia Nyuma wenda kuyayi nabu, ne kushala nabu, bua bikala tshiamu tshia mudimu mu bianza bia Nzambi bu kuluishabu, bu biobi bua kukumbana, bana babu, Bena Lamana, ku dimanya dia bulelela, ku dimanya dia bushadila bua ngikadilu ya batatuabu, ivua kayiyi miakana to.\n\n10 Ne biakalua ne Mukalenga wakabakumbula ne Nyuma wenda, ne wakabambila ne: Ikalayi basambibua. Ne bakasambibua.\n\n11 Ne Mukalenga wakabambila kabidi ne: Ndayi munkatshi mua Bena Lamana, bana benu, ne shikikayi dîyi dianyi; kadi nenuikala bena ditukija mu bulekelelu ne ntatu, bua nubaleja tshilejilu tshimpa tshianyi, ne nennuenza tshiamu tshia mudimu mu bianza bianyi bua lupandu lua bantu ba bungi.\n\n12 Ne mitshima ya bana ba baluma ba Mosiya, ne kabidi bavua nabu, yakapeta bukola bua kuya kudi Bena Lamana bua ku bamanyisha dîyi dia Nzambi.\n\n13 Ne biakalua ne pakafikabu ku mikalu ya bulaba bua Bena Lamana, bakabulukangana ne bakashiyangana, ne bavua batekemena kudi Mukalenga ne nebamonangana kabidi ku ndekelu kua dinowa diabu; bualu bakatshinka ne mudimu uvuabu bitaba uvua munena.\n\n14 Ne bushuwa uvua munena, bualu bavua bitaba bua kuyisha dîyi dia Nzambi kudi bantu bavua kabayi ne nshidimukilu to ne bapapa ne ba tshikisu; bantu bavua basankila mu dishipa dia Bena Nefi, ne dibanyenga bintu biabu, ne dibapawula dia bintu biabu; ne mitshima yabu ivua miteka ku mabanji, anyi ku ngolo ne mpalata, ne mabua a mushinga mukola; kadi bavua bakeba bua kupeta bintu ebi ku dishipa dia bantu ne dipawula dia bintu bia benda, bua kabenji mudimu ne bianza biabu to.\n\n15 Nanku bavua bantu bafuba, ba bungi babu bavua batendeledi ba mpingu, ne mutshipu wa Nzambi wakapona pa mutu pabu bua ngikadilu ya batatuabu; nansha nanku malaya a Mukalenga avua mafidibua kudibu bikalabu bakudimuna mitshima.\n\n16 Bua nanku, etshi tshivua tshiena bualu tshiakenzela bana ba baluma ba Mosiya mudimu, ne pamuapa bavua bua kubafikisha ku dikudimuna dia mutshima; ne pamuapa bavua bua kubafikisha ku dimanya dia dilongolola dia disungila.\n\n17 Bua nanku bakabulukangana, ne bakaya munkatshi muabu, muntu yonsu nkayenda, bilondeshila ku dîyi ne bukola bua Nzambi bivua bimupesha.\n\n18 Mpindiewu Amona muikala kapita munkatshi muabu, anyi muikala ubakuatshisha, ne wakabashiya, kunyima kua mumana kubabenesha bilondeshila ku midimu yabu mishilangana, mumana kubayisha dîyi dia Nzambi, anyi kubakuatshisha kumpala kua kuya kuenda; ne nanku bakenza ngendu yabu mishilangana mu bulaba bonsu.\n\n19 Ne Amona wakaya ku bulaba bua Yishemaela, bulaba buvua bubikidibua mu dîna dia bana ba baluma ba Yishemaela, bakalua pabu Bena Lamana.\n\n20 Ne pakabuela Amona mu bulaba bua Yishemaela, Bena Lamana bakamukuata ne bakamusuika, bu muvua tshibidilu tshiabu tshia kusuika Bena Nefi bonsu bavua bapona mu bianza biabu, ne kulua nabu kumpala kua mfumu; ne bivua nanku ku disua dia mfumu bua kubashipa, anyi bua kubalama mu bukuatshibu, anyi bua kubela mu buloko, anyi bua kubipata mu bulaba buenda, bilondeshila ku disua ne disanka dienda.\n\n21 Ne bakaya ne Amona nanku kumpala kua mfumu uvua ku mutu kua bulaba bua Yishemaela; ne dîna dienda divua Lamoni; ne uvua kankanunuina ka Yishemaela.\n\n22 Ne mfumu wakebeja dijinga dienda nedivua dia kusomba mu bulaba munkatshi mua Bena Lamana, anyi munkatshi mua bantu benda.\n\n23 Ne Amona wakamuambila ne: Eyowa, ndi njinga kusomba munkatshi mua bantu aba bua mutantshi wa diba mukesa; eyowa, ne pamuapa tô ne dituku dingafua.\n\n24 Ne biakalua ne mfumu Lamoni bikola ne Amona, ne wakasuluisha mionji yenda; ne wakasua ne Amona angata umua wa ku bana benda ba bakaji bu mukaji wenda.\n\n25 Kadi Amona wakamuambila ne: To, kadi nengikala musadidi weba. Bua nanku Amona wakalua musadidi wa mfumu Lamoni. Ne biakalua ne bakamuteka munkatshi mua basadidi bakuabu bua kulama bisumbu bia bimuna bia Lamoni, bilondeshila ku tshibidilu tshia Bena Lamana.\n\n26 Ne kunyima kua pavuaye muikala matuku asatu ku disadila dia mfumu, pavuaye muikala ne basadidi bakavua balua Bena Lamana baya ne bisumbu bia bimuna biabu ku muaba wa mâyi, uvua ubikidibua ne mâyi a Sebuse, ne Bena Lamana bonsu badi basaka bisumbu bia bimuna biabu koku, bua binua mâyi—\n\n27 Bua nanku, pavua Amona ne basadidi ba mfumu basaka bisumbu bia bimuna biabu ku muaba wa mâyi ewu, monayi, bungi kampanda bua Bena Lamana, bakavua ne bisumbu bia bimuna biabu ku mâyi, bakimana ne bakatangalaja bisumbu bia bimuna bia Amona ne basadidi ba mfumu, ne bakabitangalaja mua ne biakanyema ku nseka ya bungi.\n\n28 Mpindiewu basadidi ba mfumu bakabanga kunungana, bamba ne: Mpindiewu mfumu neatushipa, bu muvuaye mushipa bana betu bualu bisumbu bia bimuna biabu biakatangalajibua kudi bubi bua bantu aba. Ne bakabanga kudila bikola, bamba ne: Monayi, bimuna bietu bikadi bisumbu bia bimana kutangalaka.\n\n29 Mpindiewu bakadila bua bôwa bua kushipibua. Mpindiewu pakamona Amona nanku mutshima wenda wakuwula munda muenda ne disanka; bualu, wakamba ne, nendeja basadidi nanyi aba bukola buanyi, anyi bukola budi munda muanyi, mu dipinguluja dia bisumbu bia bimuna ebi kudi mfumu, bua mema kupeta mitshima ya basadidi nanyi aba, bua kubasaka bua kuitabuija mêyi anyi.\n\n30 Ne mpindiewu, â avua meji a Amona, pakamonaye ntatu ya bavuaye ubikila bana babu.\n\n31 Ne biakalua ne wakababomba ne mêyi enda, wamba ne: Bana betu, sangalayi ne tuyayi mu dikeba dia bisumbu bia bimuna, ne netubisangisha pamua ne netubipingaja ku muaba wa mâyi; ne nanku netukuba bisumbu bia bimuna bua mfumu ne kakutushipa to.\n\n32 Ne biakalua ne bakaya mu dikeba dia bisumbu bia bimuna, ne bakalonda Amona, ne bakaya lukasa ne lubilu lukola ne bakimanyika bisumbu bia bimuna bia mfumu, ne bakabisangisha pamua kabidi ku muaba wa mâyi.\n\n33 Ne bantu abu bakimana kabidi bua kutangalaja bisumbu bia bimuna biabu; kadi Amona wakambila bana babu ne: Nyungululayi bisumbu bia bimuna bua kabinyemi to; ne ndi nya ne kukokangana ne bantu aba badi batangalaja bisumbu bia bimuna bietu.\n\n34 Bua nanku, bakenza bu muakabambila Amona, ne wakasemena ne wakimana bua kukokangana ne bavua bimana pabuipi ne mâyi a Sebuse; ne kabavua bungi bukesa to.\n\n35 Bua nanku kabakatshina Amona to, bualu bakatshinka ne umua wa ku bantu babu uvua mua kumushipa bilondeshila ku dijinga diabu, bualu kabavua bamanya ne Mukalenga uvua mulaya Mosiya ne neapatuisha bana benda mu bianza biabu to; anyi kabavua bamanya tshintu nansha tshimua bitangila Mukalenga to; bua nanku bavua basanka mu dinyanguka dia bana babu; ne bua tshiena bualu etshi bavua bimana bua kutangalaja bisumbu bia bimuna bia mfumu.\n\n36 Kadi Amona wakasemena ne wakabanga kubâsa mabua ne tshieledi tshienda; eyowa, wakâsa mabua munkatshi muabu ne makanda a bungi; ne nanku wakashipa bungi kampanda buabu mua ne bakabanga kukema bukola buenda; nansha nanku bakafîka tshiji bua bana babu bavuaye mushipa, ne bakapangadika ne uvua ne bua kupona; bua nanku, bakalua ne bibonga bua kumushipa, bualu bakamona ne kabavua mua kumutûta ne mabua abu to.\n\n37 Kadi monayi, muntu yonsu wakajula tshibonga tshienda bua kumutûta, Amona wakamukosa maboku enda ne muela wenda wa mvita; bualu wakakandamena mitûtu yabu mu dibakosa maboku ne menu a muela wenda wa mvita, mua ne bakabanga kukema, ne bakabanga kunyema kumpala kuenda; eyowa, ne kabavua bungi bukesa to; ne wakabanyemesha ne makanda a diboku dienda.\n\n38 Mpindiewu basambombo babu bakapona ku tshieledi, kadi kakashipa nansha umua ku muela wenda wa mvita to, pa kumbusha amu mulombodi wabu; ne wakakosa maboku onsu avua majula bua kumutûta, ne ka’avua bungi bukesa to.\n\n39 Ne pakabipataye kula, wakapingana ne bakanuisha bisumbu bia bimuna biabu mâyi ne bakabipingaja mu mashinda a mfumu, ne bakabuela kumvua mfumu, bambula maboku avua Amona mukosa ne muela wenda wa mvita, a bavua bakeba bua kumushipa; ne bakalua nawu kudi mfumu bu tshijadikilu tshia bintu bivuabu benza.\n\n", "alma 18": "[center][font_size=26]Shapita 18[/font_size][/center]\n\n[i]Mfumu Lamoni udi utshinka ne Amona udi Nyuma Munena—Amona udi ulongesha mfumu bitangila Bufuki, bitangila ngenzelu ya Nzambi ne bantu, ne bitangila disungila didi diluila kupitshila ku Kilisto—Lamoni udi witabuija ne upona pa buloba bu udi mufua. Pabuipi ne 90 k.d.K.[/i]\n\n1 Ne biakalua ne mfumu Lamoni wakasemeja basadidi benda ne wakabenzeja bua bajadika bintu bionsu bivuabu bamona bitangila bualu ebu.\n\n2 Ne pavuabu bonsu bajadikabu bitangila bintu bionsu bivuabu bamona, ne pavuaye mumvua bua lulamatu lua Amona mu dikuba bisumbu bia bimuna bienda, ne kabidi bukola buenda bua bungi bua kukokangana ne bavua bakeba bua kumushipa, wakakema bikola, ne wakamba ne: Bushuwa, ewu udi mupita muntu. Monayi, ewu kena Nyuma Munena udi utumina bantu aba manyoka manena, bua mashipa abu a bantu anyi?\n\n3 Ne bakandamuna mfumu, ne bakamba ne: Ne Nyuma Munena anyi muntu, katuena bamanya to; kadi tshitudi bamanya tshidi ne bena lukuna ba mfumu kabena mua kumushipa to; anyi kabena mua kutangalaja bisumbu bia bimuna bia mfumu padiye netu to, bua bupiluka buenda ne makanda enda a bungi; bua nanku, tudi bamanya ne udi mulunda wa mfumu. Ne mpindiewu, Ô mfumu, katuena tuitabuija ne muntu udi mua kuikala ne bukola bua bungi bua buena ebu to, bualu tudi bamanya ne kabena mua kumushipa to.\n\n4 Ne mpindiewu, pakumvua mfumu mêyi â, wakabambila ne: Mpindiewu ndi mumanya ne nyuma Munena; ne mmupueka panshi diba edi bua kupandisha mitshima yenu, bua ntshinushipi bu mumvua mushipa bana benu to. Mpindiewu ewu nyuma Munena uvua batatuetu bamba.\n\n5 Mpindiewu etshi tshivua ngikadilu wa Lamoni, uvuaye muangata kudi tatuenda, ne kuvua Nyuma Munena. Nansha bu muvuabu bitabuija Nyuma Munena, bavua batshinka ne bionsu bivuabu benza bivua biakana; nansha nanku, Lamoni wakabanga kutshina menamena, ne bôwa ne uvua muenza bibi bua dishipa basadidi benda;\n\n6 Bualu uvua mushipa ba bungi babu bualu bana babu bavua batangalaja bisumbu bia bimuna biabu ku muaba wa mâyi; ne nanku, wakabashipa bualu bavua batangalajija bisumbu bia bimuna biabu.\n\n7 Mpindiewu tshivua ngenzelu wa Bena Lamana bua kuimana pabuipi ne ku mâyi a Sebuse bua kutangalaja bisumbu bia bimuna bia bantu, nanku bua banyemesha ya bungi ivua mitangalaka batangila ku bulaba buabu, bualu tshivua ngenzelu wabu wa kupawula bintu bia benda munkatshi muabu.\n\n8 Ne biakalua ne mfumu Lamoni wakebeja basadidi benda, wamba ne: Muntu ewu udi ne bukola bua bungi nanku udi penyi?\n\n9 Ne bakamuambila ne: Mona, udi udisha tubalu tueba. Mpindiewu, kumpala kua diba dia kunuisha bisumbu bia bimuna biabu, mfumu uvua mupesha basadidi benda mukenji ne balongolola tubalu tuenda ne makalu enda, ne baya nenda ku bulaba bua Nefi; bualu tatuenda wa Lamoni, uvua mfumu ku mutu kua bulaba bonsu, uvua mupangadika didia dinena dia disanka ku bulaba bua Nefi.\n\n10 Mpindiewu pakumvua mfumu Lamoni Amona uvua ulongolola tubalu tuenda ne makalu enda wakakema kupita, bua lulamatu lua Amona, wamba: Bushuwa kakutu kuanji kuikala musadidi nansha umua munkatshi mua basadidi banyi bonsu uvua muikala mutumikidi bu mudi muntu ewu to; bualu udi uvuluka mena mikenji yanyi yonsu bua kuyenzela.\n\n11 Mpindiewu ndi mumanya bushuwa ne udi Nyuma Munena, ne ndi njinga ne alua kundi, kadi nstshiakakima to.\n\n12 Ne biakalua ne pakalongolola Amona tubalu ne makalu bua mfumu ne basadidi benda, wakabuela kumvua mfumu, ne wakamona ne mpala wa mfumu uvua mushintuluka; bua nanku uvua pabuipi ne kumbuka kumpala kuenda.\n\n13 Ne umua wa ku basadidi ba mfumu wakamuambila ne, Rabana, tshidi mu diandamuna dia miakulu tshiamba ne mfumu wa bukola anyi munena, bualu bavua bamona ba mfumu babu bu bantu ba bukola bua bungi; ne nanku wakamuambila ne: Rabana, mfumu udi ujinga ne ushala.\n\n14 Bua nanku Amona wakakudimuka kudi mfumu, ne wakamuambila ne: Ô mfumu, udi musua ne nkuenzela tshinyi? Ne mfumu kakamuandamuna to bua mutantshi wa diba dimua, bilondeshila ku diba diabu, bualu kavua mumanya tshivuaye ne bua kumuambila to.\n\n15 Ne biakalua ne Amona wakamuambila kabidi ne: Udi ujinga tshinyi kundi? Kadi mfumu kakamuandamuna to.\n\n16 Ne biakalua ne Amona, bualu uvua muwula ne Nyuma wa Nzambi, bua nanku wakamona meji a mfumu. Ne wakamuambila ne: bualu udi mumvua ne mvua muluangena basadidi beba ne bisumbu bia bimuna bieba, ne mvua mushipa bantu muanda muteketa ba ku bana babu ne tshieledi ne ne muela wa mvita, ne mvua mukosa maboku a bakuabu, bua kusungidila bisumbu bia bimuna bieba ne basadidi beba; mona, ki tshidi tshikukemesha anyi?\n\n17 Ndi nkuambila ne, ntshinyi tshidi tshikukemesha bikola nanku? Mona, ndi muntu, ne ndi musadidi weba; bua nanku, nengenza tshionsu tshiwudi ujinga tshidi tshiakana.\n\n18 Mpindiewu pakumvua mfumu mêyi â, wakakema kabidi, bualu wakamona ne Amona uvua mua kujingulula meji enda; kadi nansha muvuabi nanku, mfumu Lamoni wakunzulula mukana muenda, ne wakamuambila ne: Udi nganyi? Udi Nyuma Munena, udi mumanya bintu bionsu anyi?\n\n19 Amona wakamuandamuna ne wakamuambila ne: Ntshiena Nyuma Munena to.\n\n20 Ne mfumu wakamba ne: Munyi muwudi mumanya meji a mutshima wanyi? Udi mua kuakula ne dikima, ne kungambila bitangila bintu ebi; ne kabidi kungambila bukola kayi buvua mushipa nabu bana betu bavua batangalaja bisumbu bia bimuna bianyi ne mukosa maboku abu—\n\n21 Ne mpindiewu, pawangambila bitangila bintu ebi, nenkupesha tshionsu tshiwudi ujinga; ne bu biobi bikengedibua, nenkulama ne misumba yanyi ya basalayi; kadi ndi mumanya ne udi ne bukola bua bungi kupita bonsu buayi; nansha nanku, nenkupesha bionsu biwudi ujinga kundi.\n\n22 Mpindiewu bualu Amona uvua ne mutalama, kadi kayi bua kuenzela muntu bibi to, wakambila Lamoni ne: Ne uteleja mêyi anyi, bu mema mukuambila bukola kayi bundi ngenza nabu bintu ebi anyi? Ne etshi ki tshindi njinga kuwudi.\n\n23 Ne mfumu wakamuandamuna, ne wakamba ne: Eyowa nengitabuija mêyi eba onsu. Ne nanku wakakuatshibua ne budimu.\n\n24 Ne Amona wakabanga kuakula kudiye ne dikima, ne wakamuambila ne: Udi witabuija ne kudi Nzambi anyi?\n\n25 Ne wakandamuna, ne wakamuambila ne: Ntshiena mumanya tshiditshi tshiumvuija to.\n\n26 Ne pashisha Amona wakamba ne: Udi witabuija ne kudi Nyuma Munena anyi?\n\n27 Ne wakamba ne: Eyowa.\n\n28 Ne Amona wakamba ne: ki Nzambi awu. Ne Amona wakamuambila kabidi ne: Udi witabuija ne Nyuma Munena ewu, udi muikala Nzambi, wakafuka bintu bionsu bidi mu diûlu ne pa buloba anyi?\n\n29 Ne wakamba ne: Eyowa, ndi ngitabuija ne wakafuka bintu bionsu bidi pa buloba; kadi ntshiena mumanya diûlu to.\n\n30 Ne Amona wakamuambila ne: Diûlu didi muaba udi Nzambi usombela ne banjelu benda bansantu bonsu.\n\n31 Ne mfumu Lamoni wakamba ne: Nkulu kua buloba anyi?\n\n32 Ne Amona wakamba ne: Eyowa, ne udi utangidila bana ba bantu bonsu panshi; ne udi mumanya meji ne majinga onsu a mutshima; bualu nku tshianza tshienda bivua bionsu bifukibua kumbukila ku mbangilu.\n\n33 Ne mfumu Lamoni wakamba ne: Ndi ngitabuija bintu bionsu ebi biwudi muamba. Udi mutumibua kudi Nzambi anyi?\n\n34 Amona wakamuambila ne: Ndi muntu; ne muntu ku mbangilu uvua mufukibua ku tshimfuanyi tshia Nzambi, ne ndi mubikidibua Nyuma wenda wa Tshijila bua kulongesha bintu ebi kudi bantu aba, bua kufikishibuabu ku dimanya dia tshidi tshiakana ne tshilelela;\n\n35 Ne tshitupa tshia ndambu wa Nyuma ewu udi munda muanyi, udi umpesha dimanya, ne kabidi bukola, bilondeshila ku ditabuija dianyi ne majinga anyi adi a kudi Nzambi.\n\n36 Mpindiewu pakamba Amona mêyi â, wakabangila katshia ku bufuki bua buloba, ne kabidi bufuki bua Adama, ne wakamuambila bintu bionsu bidi bitangila dipona dia muntu, ne wakamulondela ne wakamuleja miandiku ne mifundu ya tshijila ya bantu, ivua miambibua kudi bambi, tô ne ku tshikondu tshiakumbuka tatuabu, Lehi, ku Yelushalema.\n\n37 Ne wakabalondela kabidi (bualu bivua bilondeshila muvua mfumu ne basadidi benda basua) ngendu yonsu ya batatuabu mu tshipela, ne makenga abu onsu akapetakanabu nawu bua nzala ne nyota, ne mudimu wabu mukola, ne makuabu onsu avua kâyi ajika to.\n\n38 Ne wakabalondela kabidi buntombonji bua Lamana ne Lemuele, ne bana ba Yishemaela, eyowa, wakabalondela buntombonji buabu bonsu; ne wakabumvuija miandiku ne mifundu yonsu katshia ku tshikondu tshiakumbuka Lehi ku Yelushalema tô ne ku tshikondu etshi.\n\n39 Kadi ebi ki mbionsu to; bualu wakabumvuija dilongolola dia disungila, divua dilongolodibua kumbukila ku tshishimikidi tshia buloba; ne wakabamanyisha kabidi bitangila dilua dia Kilisto, ne wakabamanyisha midimu yonsu ya Mukalenga.\n\n40 Ne biakalua ne kunyima kua kuambaye bintu bionsu ebi, ne kubiumvuija mfumu, ne mfumu wakitabuija mêyi enda onsu.\n\n41 Ne wakabanga kuela lubila kudi Mukalenga, wamba ne: Ô Mukalenga, fua lusa; bilondeshila ku lusa lueba lua bungi luwuvua nalu kudi bantu ba Nefi, ngumvuila lusa, mema, ne bantu banyi.\n\n42 Ne mpindiewu, pakambaye nanku, wakapona pa buloba, bu uvua mufua.\n\n43 Ne biakalua ne basadidi benda bakamuangata ne bakaya nenda kudi mukaji wenda, ne bakamuladika pa bulalu; ne wakashala bu ne uvua mufua bua mutantshi wa matuku abidi ne butuku bubidi; ne mukaji wenda, ne bana benda ba baluma, ne bana benda ba bakaji bakamudila, ku mushindu wa Bena Lamana, badilakana bikola bua dijimina dienda.\n\n", "alma 19": "[center][font_size=26]Shapita 19[/font_size][/center]\n\n[i]Lamoni udi upeta bukenka bua moyo wa kashidi ne udi umona Musungidi—Bantu ba mu nzubu muenda badi batuka mikendi, ne ba bungi badi bamona banjelu—Mukalenga udi ukuba Amona ku tshishima—Udi utambuisha ba bungi ne udi ushikika ekelezia munkatshi muabu. Pabuipi ne 90 k.d.K.[/i]\n\n1 Ne biakalua ne kunyima kua matuku abidi ne butuku bubidi bakavua pabuipi ne kuambula tshitalu tshienda ne kutshiteka mu lukita, luvuabu bibaka bua kipatshila ka kujîka bafua babu.\n\n2 Mpindiewu bualu mukaji wa mfumu mumvua lumu lua Amona, bua nanku wakatuma muntu ne wakajinga ne alua kudiye.\n\n3 Ne biakalua ne Amona wakenza muvuaye mumutumina mukenji, ne ne wakalua kudi mukaji wa mfumu, ne wakajinga bua kumanya tshivuaye musua ne enza.\n\n4 Ne wakamuambila ne: Basadidi ba bayanyi bavua bammanyisha ne udi muambi wa Nzambi munsantu, ne udi ne bukola bua kuenza malu a dikema a bungi mu dîna dienda;\n\n5 Bua nanku, bu biobi nanku, ndi musua ne ubuela ne umona bayanyi, bualu ukadi mulala pa bulalu buenda bua mutantshi wa matuku abidi ne butuku bubidi; ne banga badi bamba ne kena mufua to, kadi bakuabu badi bamba ne udi mufua ne udi ununka, ne uvua ne tshia kutekibua mu lukita; kadi buanyi mema, kundi kena ununka to.\n\n6 Mpindiewu, etshi ki tshivua Amona ujinga, bualu uvua mumanya ne mfumu Lamoni uvua ku bukôkeshi bua bukola bua Nzambi; uvua mumanya ne Nzambi uvua muikala umbusha ku meji enda tshibuikilu tshibuitshidila tshia dipanga ditabuija, ne bukenka buvua bukenkesha meji enda, buvua bukenka bua butumbi bua Nzambi, buvua bukenka bua dikema bua buimpa buenda—eyowa, bukenka ebu buakafila disanka dia bungi mu anyima wenda, ne kunyima, divuba dia mîdima diakumbuka, ne bukenka bua moyo wa kashidi buakatema mu anyima wenda, eyowa, wakamanya ne buvua butûta mubidi wenda wa tshifukilu, ne uvua muambudibua kudi Nzambi—\n\n7 Bua nanku, tshivua mukaji wa mfumu ujinga kudiye tshivua dijinga dienda kabidi. Ki bualu wakaya mu bua kumona mfumu bu muvua mukaji wa mfumu ujinga kudiye; ne wakamona mfumu, ne wakamanya ne kavua mufua to.\n\n8 Ne wakambila mukaji wa mfumu ne: Kena mufua to, kadi udi muladika kudi Nzambi, ne malaba neajuka kabidi; bua nanku kumujîki to.\n\n9 Ne Amona wakamuambila ne: Udi witabuija etshi anyi? Ne wakamuambila ne: ntshiena mupeta njadikilu to pa kumbusha dîyi dieba, ne dîyi dia basadidi betu; nansha nanku ndi ngitabuija ne nebienzeka bu muwambi.\n\n10 Ne Amona wakamuambila ne: Udi mubeneshibua bua bualu bua ditabuija dieba dipita; ndi nkuambila, mukaji, kakutu kuanji kuikala ditabuija dinena nanku awu munkatshi mua bantu bonsu ba Nefi to.\n\n11 Ne biakalua ne wakatangila bulalu bua bayenda, katshia ku tshikondu atshi mena tô ne ku tshikondu atshi pakatshiabu tshivua Amona muamba ne neajuka.\n\n12 Ne biakalua ne wakajuka, bilondeshila ku mêyi a Amona; ne bu muakajukaye, wakôlola tshianza tshienda kudi mukaji, ne kuamba: Dibeneshibua dikala dîna dia Nzambi, ne udi mubeneshibua.\n\n13 Bualu bushuwa bu muwudi ne moyo, mona, ndi mumona Musungidi wanyi; ne nealua, ne nealedibua kudi mukaji, ne neasungila bantu bonsu badi bitabuija mu dîna dienda. Mpindiewu, pakambaye mêyi â, mutshima wenda wakuwula munda muenda, ne wakadishinda panshi kabidi ne disanka; ne mukaji wa mfumu wakadishinda penda panshi, bualu uvua mutûtshika kudi Nyuma.\n\n14 Mpindiewu, pakamona Amona Nyuma wa Mukalenga muitshikijibua bilondeshila ku masambila enda pa mutu pa Bena Lamana, bana babu, bavua bikala tshiena bualu tshia madilu a bungi munkatshi mua Bena Nefi, anyi munkatshi mua bantu ba Nzambi bonsu bua malu mabi abuna ngikadilu yabu, wakapona pa binu bienda ne wakabanga kupumuna anyima wenda mu disambila kudi Nzambi ne mu dimusakikidila bua bivuaye muenzela bana babu; ne uvua mutûtshika kabidi ne disanka; ne nanku busatu buabu bonsu bakadishinda panshi.\n\n15 Mpindiewu, pakamona basadidi ba mfumu ne bavua bapona panshi, bakabanga pabu kubila kudi Nzambi, bualu ditshina dia Mukalenga diakalua kudibu pabu, bualu bobu ki bimanyina kumpala kua mfumu ne bakamujadikila bitangila bukola bunena bua Amona.\n\n16 Ne biakalua ne bakabila dîna dia Mukalenga, ne bukola buabu, mena tô ne pakaponabu bonsu pa buloba, amu pa kumbusha mukaji umua wa ku bantu bakaji ba Bena Lamana, muena dîna divua ne Abishi, ne uvua mukudimuna moyo kudi Mukalenga kukavu bidimu bia bungi, bua tshimônyi tshia tatuenda—\n\n17 Nanku, bualu uvua mukudimuna moyo kudi Mukalenga, ne kavua muanji kubumanyisha muntu to, bua nanku, pakamonaye ne basadidi ba Lamoni bonsu bavua bapona pa buloba, ne pakamonaye kabidi ne musadidi wenda mukaji, mukaji wa mfumu, ne mfumu, ne Amona bavua balala bôloloka pa buloba, wakamanya ne buvua bukola bua Nzambi; ne wakatshinka ne edi divua diba dia kumanyisha bantu tshivua tshienzeka munkatshi muabu, ne kumona kua bualu ebu kuvua bua kubitabuijijila bukola bua Nzambi, bua nanku wakanyema ku nzubu ne ku nzubu, ubumanyisha bantu.\n\n18 Ne bakabanga kudisangisha pamua ku nzubu wa mfumu. Ne kuakalua musumba wa bantu, ne bakakema pakamonabu mfumu, ne mukaji wa mfumu, ne basadidi babu balala bôloloka panshi, ne bavua bonsu balala bôlolokapu bu ne bavua bafua; ne bakamona kabidi Amona, ne monayi, uvua Muena Nefi.\n\n19 Ne mpindiewu bantu bakabanga kunungana munkatshi muabu nkayabu; bamua bamba ne tshivua bubi bunena buvua bubaluila, anyi buluila mfumu ne nzubu wenda, bualu wakalekela ne Muena Nefi ashala mu bulaba.\n\n20 Kadi bakuabu bakabatandisha, bamba ne: Mfumu mmulua ne bubi ebu pa mutu pa nzubu wenda, bualu wakashipa basadidi benda bakatangalajija bisumbu bia bimuna biabu ku mâyi a Sebuse.\n\n21 Ne bakabatandisha kabidi kudi bantu bavua bimana ku mâyi a Sebuse ne bakatangalaja bisumbu bia bimuna bia mfumu, bualu bakafîkila Amona tshiji bua bungi bua bana babu bakashipaye ku mâyi a Sebuse, pavuaye usungidila bisumbu bia bimuna bia mfumu.\n\n22 Mpindiewu, umua wabu, muena muanabu uvua Amona mushipa ne muela wenda wa mvita, bualu wakafîkila Amona tshiji menamena, wakatula muela wenda wa mvita ne wakasemena kumpala bua ku ulekelela pa Amona, bua kumushibeya; ne pakajulaye muela wa mvita bua kumutûtaye, monayi, wakapona mufua.\n\n23 Mpindiewu tudi tumona ne kabavua mua kushipa Amona to, bualu Mukalenga wakambila Mosiya, tatuenda ne: Nemuepelesha, ne nebimuenzekela bilondeshila ku ditabuija dieba—bua nanku, Mosiya wakamushiya kudi Mukalenga.\n\n24 Ne biakalua ne pakamona musumba wa bantu ne muntu uvua mujula muela wa mvita bua kushipa Amona uvua mupona mufua, bôwa buakakuata bonsu, ne kabakakima kuela bianza biabu bua kumulenga anyi nansha umua wa ku bavua bapona to; ne bakabanga kukema kabidi munkatshi muabu ne tshinyi tshivua mua kuikala tshiena bualu tshia bukola bunena ebu, anyi ntshinyi tshivua bintu bionsu ebi bisua kuamba.\n\n25 Ne biakalua ne kuvua ba bungi munkatshi muabu bakamba ne Amona uvua Nyuma Munena, ne bakuabu bakamba Nyuma Munena uvua mumutuma;\n\n26 Kadi bakuabu bakabatandisha bonsu, bamba ne uvua tshikulukuku, tshitumibua kudi Bena Nefi bua kubamuenesha mpaji.\n\n27 Ne kuvua bamua bakamba Amona uvua mutumibua kudi Nyuma Munena bua kubatatshisha bua malu mabi abu; ne Nyuma Munena ki uvua ulama Bena Nefi diba dionsu, uvua diba dionsu ubapatuisha mu bianza biabu; ne bakamba ne tshivua Nyuma Munena ewu uvua mushipa ba bungi menamena ba ku bana babu, Bena Lamana.\n\n28 Ne nanku dikokangana diakabanga kuikala dikola menamena munkatshi muabu. Ne pavuabu nanku bakokangana, musadidi mukaji, uvua muenza ne musumba wa bantu badisangisha pamua, wakalua, ne wakanyingalala menamena pakamonaye dikokangana divua munkatshi mua musumba wa bantu, eyowa, tô ne ku dimatshisha dia binsonji.\n\n29 Ne biakalua ne wakaya ne wakakuata mukaji wa mfumu ku tshianza, ne pamuapa uvua mua kumujula panshi; ne ne katataka pakalengaye tshianza tshienda wakajuka ne wakimana pa makasa enda, ne wakabila ne dîyi dikola, wamba ne: Ô Yezu mubeneshibua, udi mumpandisha ku ngena udi utshingisha bikola! Ô Nzambi mubeneshibua, ufuila bantu aba lusa!\n\n30 Ne pakambaye nanku awu, wakakuatakaja bianza bienda, bualu uvua muwula ntenta ne disanka, ne wakamba mêyi a bungi avuabu kabayi bumvua to; ne pakenzaye nanku awu, wakakuata mfumu Lamoni ku tshianza, ne monayi wakajuka ne wakimana pa makasa enda.\n\n31 Ne yeya, katataka, pakamonaye dikokangana divua munkatshi mua bantu benda, wakasemena ne wakabanga kubatandisha, ne kubalongesha mêyi avuaye mumvua afuma mukana mua Amona; ne bonsu bakumvua mêyi enda bakitabuija, ne bakakudimuna moyo kudi Mukalenga.\n\n32 Kadi kuvua ba bungi munkatshi muabu bavua babenga kuteleja mêyi enda; bua nanku bakendela wabu njila.\n\n33 Ne biakalua ne pakajuka Amona wakabalongesha penda, ne basadidi ba Lamoni bonsu pabu; ne bonsu bakamanyisha bantu bualu bua momumua—mitshima yabu ivua mishintulukibua; ne kabavua kabidi ne dijinga dia kuenza bubi to.\n\n34 Ne monayi, ba bungi bakamanyisha bantu ne bavua bamona banjelu ne bavua bayukila nabu; ne nanku bavua babambila bintu bia Nzambi, ne bitangila buakana buenda.\n\n35 Ne biakalua ne kuvua ba bungi bakitabuija mêyi abu; ne bonsu bakitabuija bakatambuishibua; ne bakalua bantu bakana, ne bakashikika ekelezia munkatshi muabu.\n\n36 Ne nanku mudimu wa Mukalenga wakatuadija munkatshi mua Bena Lamana; nanku Mukalenga wakabanga kubupumuina Nyuma wenda; ne tudi tumona ne diboku dienda didi diôluela bonsu bakudimuna mutshima ne bitabuija mu dîna dienda.\n\n", "alma 20": "[center][font_size=26]Shapita 20[/font_size][/center]\n\n[i]Mukalenga udi utuma Amona ku Midoni bua kupatuisha bana babu bavuabu bela mu buloko—Amona ne Lamoni badi basambakena ne tatuenda wa Lamoni udi muikala mfumu ku mutu kua bulaba bonsu—Amona udi wenzeja mfumu mununu ku bukola bua kuitaba dilekedibua dia bana babu. Pabuipi ne 90 k.d.K.[/i]\n\n1 Ne biakalua ne pakamanabu kushikika ekelezia mu bulaba ebu, mfumu Lamoni wakajinga Amona aya nenda ku bulaba bua Nefi, bua kumulejaye kudi tatuenda.\n\n2 Ne dîyi dia Mukalenga diakalua kudi Amona, diamba ne: Kuakubanda ku bulaba bua Nefi to, bualu mona, mfumu neakeba bua kukushipa; kadi neuya ku bulaba bua Midoni; bualu mona, muanenu Alona, ne Muloki kabidi ne Ama badi mu buloko.\n\n3 Mpindiewu biakalua ne pakumvua Amona nanku awu, wakambila Lamoni ne: Mona, muanetu wa baluma ne bana betu badi mu buloko mu Midoni, ne ndi nya bua kubapatuisha.\n\n4 Mpindiewu Lamoni wakambila Amona ne: Ndi mumanya ne ku bukola bua Mukalenga udi mua kuenza bintu bionsu. Kadi mona, nenya neba ku bulaba bua Midoni; bualu mfumu wa ku bulaba bua Midoni, muena dîna ne Antiomono, udi mulunda wanyi; bua nanku ndi nya ku bulaba bua Midoni, bua mema kubomba mfumu wa bulaba, ne neapatula bana benu mu buloko. Mpindiewu Lamoni wakamuambila ne: Nganyi wakuambidi ne bana benu badi mu buloko?\n\n5 Ne Amona wakamuambila ne: Muntu nansha umua kena mungambila to, amu pa kumbusha Nzambi; ne uvua mungambila ne—Ndâku ne patuisha bana benu, bualu badi mu buloko mu bulaba bua Midoni.\n\n6 Mpindiewu pakumvua Lamoni nanku awu, wakenzeja ne basadidi benda balongolola tubalu tuenda ne makalu enda.\n\n7 Ne wakambila Amona ne: Luaku, nempueka neba ku bulaba bua Midoni, ne aku nensengelela mfumu bua apatula bana benu mu buloko.\n\n8 Ne biakalua ne pavua Amona ne Lamoni benza luendu koku, bakasambakena ne tatuenda wa Lamoni, uvua mfumu ku mutu kua bulaba bonsu.\n\n9 Ne monayi, tatuenda wa Lamoni wakamuambila ne: Bua tshinyi kuvua mulua ku biakudia binena mu dituku dinena adi pamvua mulongoluela bana banyi ba baluma, ne bua bantu banyi biakudia binena to?\n\n10 Ne wakamba kabidi ne: Udi uya penyi ne Muena Nefi ewu, udi muikala umua wa ku bana ba muena mafi?\n\n11 Ne biakalua ne Lamoni wakamuambila kuvuaye uya, bualu uvua utshina bua kumufîkisha tshiji.\n\n12 Ne wakamuambila kabidi tshiena bualu tshionsu tshivua tshimushadisha mu bukalenga buenda, bua ne kavua muya kudi tatuenda bua bidia binena bivuaye mulongolola to.\n\n13 Ne mpindiewu pakamulondela Lamoni bintu bionsu ebi, monayi, wakakema, pakumona ne tatuenda wakamufîkila tshiji, ne wakamba ne: Lamoni, udi uya kupatuisha Bena Nefi aba, badi bikala bana ba muena mafi. Mona, wakanyenga bintu kudi batatuetu; ne mpindiewu bana benda badi pabu balua munkatshi muetu bua ne, ku budimu buabu ne mafi dishima diabu, batudinga, bua ne bobu pabu batunyenga bintu bietu.\n\n14 Mpindiewu tatuenda wa Lamoni wakamupesha mukenji ne ashipa Amona ku muela wa mvita. Ne wakamupesha mukenji kabidi ne kayi ku bulaba bua Midoni to, kadi ne apingana nenda ku bulaba bua Yishemaela.\n\n15 Kadi Lamoni wakamuambila ne: Ntshiakushipa Amona to, anyi ntshiakupingana ku bulaba bua Yishemaela nansha, kadi ndi nya ku bulaba bua Midoni bua kulekelesha bana babu ne Amona, bualu ndi mumanya ne badi bantu bakana ne bambi bansantu ba Nzambi mulelela.\n\n16 Mpindiewu pakumvua tatuenda mêyi â, wakamufîkila tshiji, ne wakatula muela wenda wa mvita bua kumutûtaye panshi.\n\n17 Kadi Amona wakasemena ne wakamuambila ne: Mona, kushipi muaneba to; nansha nanku, bidi bimpa kupita bua yeya kupona pamutu peba, bualu mona, udi mukudimuna mutshima ku mibi yenda; kadi bu wewa mufua diba edi, ne tshiji tshieba, anyima weba kena mua kupandishibua to.\n\n18 Ne kabidi, bidi bikengedibua ne ulekela; bualu bu wewa mushipa muaneba, bualu kena ne bualu to, mashi enda neabila ku buloba kudi Mukalenga, Nzambi wenda, bua disombuela dilua pa mutu peba: ne pamuapa neujimija anyima weba.\n\n19 Mpindiewu pakamuambila Amona mêyi â, wakamuandamuna, wamba ne: Ndi mumanya ne mema mushipa muananyi, ne ndi mmatshisha mashi adi kâyi ne bualu to; bualu wewa ki udi mukeba bua kumufuisha.\n\n20 Ne wakôlola tshianza tshienda bua kushipa Amona. Kadi Amona wakakandamena mitûtu yenda ne wakamutûta kabidi pa diboku ne kavua kabidi mua kudienzela to.\n\n21 Mpindiewu pakamona mfumu Amona uvua mua kumushipa, wakabanga kusengelela Amona bua kuepelesha moyo wenda.\n\n22 Kadi Amona wakajula muela wenda wa mvita, ne wakamuambila ne: Mona, nenkutûta pa kumbusha wewa munganyishila ne bana betu bapatudibua mu buloko.\n\n23 Mpindiewu mfumu, bualu uvua utshina bua kujimija moyo wenda, wakamba ne: Wewa mungepelesha, nenkupesha tshionsu tshiwalomba, nansha tô ne ku tshia bibidi tshia bukalenga buanyi.\n\n24 Mpindiewu pakamona Amona ne uvua muenzeja mfumu mununu bilondeshila ku dijinga dienda, wakamuambila ne: Wewa muanyisha ne bana betu bapatudibua mu buloko, ne kabidi ne Lamoni alama bukalenga buenda, ne kuikadi nenda bibi to, kadi wanyisha ne enza bilondeshila ku majinga enda bitangila tshionsu tshidiye wela meji, apu nenkuepelesha; tshianana nenkutûta panshi.\n\n25 Mpindiewu pakamba Amona mêyi â, mfumu wakabanga kusanka bua moyo wenda.\n\n26 Ne pakamonaye ne Amona kavua ne dijinga dia kumushipa to, ne pakamonaye kabidi dinanga dinena divuaye nadi bua muanenda Lamoni, wakakema menamena, ne wakamba ne: Bualu ebi ki bionsu biwudi mujinga, ne ndekela bana benu, ne nganyisha muananyi wa baluma Lamoni alama bukalenga buenda, mona, nenkuanyishila ne muananyi alama bukalenga buenda kubangila diba edi ne bua kashidi; ne ne tshiakumukôkesha kabidi nansha—\n\n27 Ne nenkuanyishila kabidi ne bana benu bapatudibua mu buloko, ne wewa ne bana benu nulua kundi, mu bukalenga buanyi; bualu nengikala ne dijinga dikola dia kukumona. Bualu mfumu uvua mukema bikola bua mêyi avuaye muakula, ne kabidi bua mêyi avua muanenda wa baluma, Lamoni, muakula, bua nanku uvua ujinga kuyilonga.\n\n28 Ne biakalua ne Amona ne Lamoni bakatungunuka ne luendu luabu ku bulaba bua Midoni. Ne Lamoni wakasuibua ku mesu a mfumu wa mu bulaba; bua nanku bakapatula bana babu ne Amona mu buloko.\n\n29 Ne pakabamona Amona wakanyingalala menamena, bualu monayi bavua butaka, ne makoba abu avua mûvuluka menamena bualu bavua babasuika ne mionji mikola. Ne bavua bafua ne nzala, nyota, ne mishindu yonsu ya ntatu; nansha nanku bavua bena ditukija mu makenga abu onsu.\n\n30 Ne, bu muakenzekabi, tshivua wabu mpukapuka muakaponabu mu bianza bia bantu bapapa bikola ne ba nshingu mîminyina; bua nanku bakabenga kuteleja mêyi abu, ne bakabipata, ne bakatûta, ne bakabalondakaja ku nzubu ne nzubu, ne ku muaba ne ku muaba, tô ne muakafikabu ku bulaba bua Midoni; ne aku bakabakuata ne bakabela mu buloko, ne bakabasuika ne mionji mikola, ne bakabalama matuku a bungi mu buloko, ne bakapatuishibua kudi Lamoni ne Amona.\n\n", "alma 21": "Mulubu wa diyisha dia Alona, ne Muloki, ne bana babu, kudi Bena Lamana.\n\nShapita 21 tô ne wa ku 25.\n\n[center][font_size=26]Shapita 21[/font_size][/center]\n\n[i]Alona udi ulongesha Bena Amaleki bitangila Kilisto ne Bupikudi buenda—Badi bela Alona ne bana babu mu buloko ku Midoni—Kunyima kua dipatuishibu adiabu, badi balongesha mu nsunagoga yabu ne badi bakudimuisha ba bungi moyo—Lamoni udi upesha bantu ba mu bulaba bua Yishemaela budisuila bua ntendelelu. Pabuipi ne 90–77 k.d.K.[/i]\n\n1 Mpindiewu pakashiyangana Amona ne bana babu ku mikalu ya bulaba bua Bena Lamana, monayi Alona wakâsa luendu mutangila ku bulaba buvua Bena Lamana babikila ne Yelushalema, babubikila mu dîna dia bulaba bua diledibua dia batatuabu; ne buvua kula, bukuatangana ne mikalu ya Molomo.\n\n2 Mpindiewu Bena Lamana ne Bena Amaleki ne bantu ba Amulona bavua bibaka tshimenga tshinena, tshivua tshibikidibua ne Yelushalema.\n\n3 Mpindiewu Bena Lamana buabu nkayabu bavua bapapa menamena, kadi Bena Amaleki ne Bena Amulona batshivua bapapa kupita; bua nanku bakapapishisha Bena Lamana mitshima yabu, bua ne bakolakana mu bubi ne mu malu mapita bubi abu.\n\n4 Ne biakalua ne Alona wakalua ku tshimenga tshia Yelushalema, ne diambedi wakabanga kuyisha kudi Bena Amaleki. Ne wakabanga kubayisha mu nsunagoga yabu, bualu bavua bibaka nsunagoga yabu bilondeshila mulongu wa Bena Neholo; bualu Bena Amaleki ne Bena Amulona ba bungi bavua bikala bilondeshila mulongu wa Bena Neholo.\n\n5 Bua nanku, bu muvua Alona ubuela munda mua umua wa nsunagoga yabu bua kuyisha bantu, ne pavuaye wakula kudibu, monayi, Muena Amaleki umua wakajuka ne wakabanga kukokangana nenda, wamba ne: Atshi ntshinyi tshiwudi ujadika? Uvua mumona muanjelu anyi? Bua tshinyi banjelu kabena batumuenekela to? Mona bantu aba pabu bakana bu mudi bantu beba anyi?\n\n6 Udi wamba kabidi ne, netufua, pa kumbusha tuetu bakudimuna mutshima. Munyi muwudi mumanya meji ne dijinga dia mitshima yetu? Munyi muwudi mumanya ne tudi ne tshia kukudimuna mutshima? Munyi muwudi mumanya ne katuena bantu bakana to? Mona, tuvua bibaka bitendelelu, ne tudi tudisangisha pamua bua kutendelela Nzambi. Tudi tuitabuija ne Nzambi neapandisha bantu bonsu.\n\n7 Mpindiewu Alona wakamuambila ne: Udi witabuija Muana wa Nzambi nealua bua kusungila bukua bantu ku mibi yabu anyi?\n\n8 Ne muntu ewu wakamuambila ne: Katuena tuitabuija ne udi mumanya tshintu nansha tshimua tshia buena atshi to. Katuena tuitabuija ngikadilu misenji eyi to. Katuena tuitabuija ne udi mumanya bintu bitshilualua to, anyi katuena tuitabuija ne batatueba ne kabidi batatuetu bavua bamanya bitangila bintu bivuabu bakula, bitangila bitshilualua to.\n\n9 Mpindiewu Alona wakabanga kubunzuluila mifundu ya Nzambi bitangila dilua dia Kilisto, ne kabidi bitangila dibika dia bafua, ne ne kakuvua mua kuikala disungila bua bukua bantu to pa kumbusha ku lufu ne kukengeshibua kua Kilisto, ne bupikudi bua ku mashi enda.\n\n10 Ne biakalua ne pakabangaye kubumvuija bintu ebi bakamufîkila tshiji, ne bakabanga kumuseka; ne bakabenga kuteleja mêyi avuaye wamba.\n\n11 Bua nanku, pakamonaye ne bakabenga kuteleja mêyi enda, wakumbuka mu nsunagoga yabu, ne wakalua ku musoku uvuabu babikila ne Ani-Anti, ne aku wakasangana Muloki ubayisha dîyi; ne kabidi Ama ne bana babu. Ne bakakokangana ne ba bungi bua dîyi.\n\n12 Ne biakalua ne bakamona ne bantu bavua kupapisha mitshima yabu, bua nanku bakumbuka ne bakalua ku bulaba bua Midoni. Ne bakayisha dîyi kudi ba bungi, ne bakesa bakitabuija mêyi akalongeshabu.\n\n13 Nansha nanku, bakakuata Alona ne bungi kampanda bua bana babu ne bakabela mu buloko, ne bashadila babu bakanyema bulaba bua Midoni batangila ku bitupa bia ku mpenga yonsu.\n\n14 Ne bakelabu mu buloko abu bakamona makenga a bungi, ne bakapatuishibua kudi tshianza tshia Lamoni ne Amona, ne bakadishibua ne bakavuadishibua bilamba.\n\n15 Ne bakaya kabidi bua kumanyisha dîyi, ne bakapatuishibua nanku bua musangu wa kumpala mu buloko; ne ki muvuabu bakenga nanku.\n\n16 Ne bakaya konsu kuakabalombola Nyuma wa Mukalenga, bayisha dîyi dia Nzambi mu nsunagoga yonsu ya Bena Amaleki, anyi mu disangisha dionsu dia Bena Lamana muvuabu banyisha ne babuela.\n\n17 Ne biakalua ne Mukalenga wakabanga kubabenesha, mua ne bakaluisha ba bungi ku dimanya dia bulelela; eyowa, bakitabujija ba bungi bitangila mibi yabu, ne bitangila ngikadilu ya batatuabu ne kayivua miakana to.\n\n18 Ne biakalua ne Lamoni ne Amona bakafuma ku bulaba bua Midoni batangila ku bulaba bua Yishemaela, buvua buikala bulaba bua bupianyi buabu.\n\n19 Ne mfumu Lamoni kakuleleka ne Amona amusadila, anyi ikala musadidi wenda to.\n\n20 Kadi wakibakishisha nsunagoga ya bungi mu bulaba bua Yishemaela; ne wakasangishisha bantu benda pamua, anyi bantu bavua ku bukalenga buenda.\n\n21 Ne bakasanka buabu, ne wakabalongesha malu a bungi. Ne wakabamanyisha kabidi ne bavua bantu bavua ku bukôkeshi buenda, ne bavua bantu badikadila, ne bavua badikadila ku makengeshibua a kudi mfumu, tatuenda; bualu tatuenda uvua mumuanyishila ne akôkesha pa mutu pa bantu bavua mu bulaba bua Yishemaela, ne mu bulaba bonsu bua ku mpenga yonsu.\n\n22 Ne wakabamanyisha kabidi ne bavua ne budisuila bua kutendelela Mukalenga Nzambi wabu bilondeshila ku majinga abu, muaba onsu uvuabu, bu biobi bikala mu bulaba buvua ku bukôkeshi bua mfumu Lamoni.\n\n23 Ne Amona wakayisha bantu ba mfumu Lamoni; ne biakalua ne wakabalongesha bintu bionsu bitangila bintu bia buakana. Ne wakabakankamija dituku dionsu, ne dinanukila dionsu; ne bakateya ntema ku dîyi dienda, ne bavua ne lukunukunu mu dilama dia mikenji ya Nzambi.\n\n", "alma 22": "[center][font_size=26]Shapita 22[/font_size][/center]\n\n[i]Alona udi ulongesha tatuenda wa Lamoni bitangila bufuki, dipona dia Adama, ne dilongolola dia disungila mu njila wa Kilisto—Mfumu ne nzubu wenda yonsu badi bakudimunyi moyo—Ditapulula dia bulaba munkatshi mua Bena Nefi ne Bena Lamana didi diumvuijibua. Pabuipi ne 90–77 k.d.K.[/i]\n\n1 Mpindiewu, bu muvua Amona utungunuka kulongesha bantu ba Lamoni nanku, netupingana ku mulubu wa Alona ne bana babu; bualu kunyima kua mumbuka ku bulaba bua Midoni Nyuma wakamulombola bulaba bua Nefi, mena ku nzubu kua mfumu uvua ku mutu kua bulaba bonsu pa kumbusha bulaba bua Yishemaela; ne uvua tatuenda wa Lamoni.\n\n2 Ne wakabuela kudiye mu nzubu wa mfumu, ne bana babu, ne wakinama kumpala kua mfumu, ne wakamuambila ne: Mona, Ô mfumu, tudi bana babu ne Amona, uwuvua mupatuisha mu buloko.\n\n3 Ne mpindiewu, Ô mfumu, biwepelesha mioyo yetu, netuikala basadidi beba. Ne mfumu wakamba kudibu: Jukayi, bualu nenupesha mioyo yenu, ne ntshiakulekela ne nuikala basadidi banyi to; kadi nendomba bikola ne nundongesha, bualu mvua musumpakana kakesa mu meji bua lusa ne mushinga wa mêyi a muanenu wa baluma Amona; ne ndi njinga bua kumanya bua tshinyi kena mulua nuenu ku Midoni to.\n\n4 Ne Alona wakambila mfumu ne: Mona, Nyuma wa Mukalenga mmumubikila ku muaba mukuabu; udi muya ku bulaba bua Yishemaela, bua kulongesha bantu ba Lamoni.\n\n5 Mpindiewu mfumu wakabambila ne: Etshi ntshinyi tshinuambi bitangila Nyuma wa Mukalenga? Monayi, etshi ki tshintu tshidi tshimpampakaja.\n\n6 Ne kabidi, etshi ntshinyi tshivua Amona muamba ne: Biwakudimuna mutshima neupandibua, ne biwabenga kukudimuna mutshima, newimanshibua ku dituku dia ndekelu?\n\n7 Ne Alona wakamuandamuna ne wakamuambila ne: Udi witabuija ne kudi Nzambi anyi? Ne mfumu wakamba ne: Ndi mumanya ne Bena Amaleki badi bamba ne kudi Nzambi, ne ndi mubanyishila ne bibaka bitendelelu, bua kudisangishabu pamua bua ku mutendelelabu. Ne mpindiewu pawikala wamba ne kudi Nzambi, mona nengitabuija.\n\n8 Ne mpindiewu pakumvua Alona nanku awu, mutshima wenda wakabanga kusanka, ne wakamba ne: Mona, bushuwa amu bu muwudi ne moyo, Ô mfumu, kudi Nzambi.\n\n9 Ne mfumu wakamba ne: Nzambi udi Nyuma Munena awu wakapatula batatuetu ku bulaba bua Yelushalema anyi?\n\n10 Ne Alona wakamuambila ne: Eyowa, udi Nyuma Munena awu, ne wakafuka bintu bionsu mu diûlu ne pa buloba. Udi witabuija nanku anyi?\n\n11 Ne wakamba ne: Eyowa, ndi ngitabuija ne Nyuma Munena wakafuka bintu bionsu, ne ndi njinga ne ungambila bitangila bintu bionsu ebi, ne nengitabuija miaku yeba.\n\n12 Ne biakalua ne pakamona Alona ne mfumu neitabuija mêyi enda, wakabanga katshia ku bufuki bua Adama, ubadila mfumu mifundu ya Nzambi—mua kafuka Nzambi muntu ku tshimfuanyi tshienda, ne Nzambi wakamupesha mikenji, ne muntu wakapona bua kusambuka kuenda kua mikenji.\n\n13 Ne Alona wakumvuija mifundu ya Nzambi katshia ku bufuki bua Adama, umumvuija dipona dia muntu, ne ngikadilu wenda wa mu mubidi ne kabidi dilongolola dia disungila, divua dilongolodibua kumbukila ku tshishimikidi tshia buloba, ku njila wa Kilisto, bua bonsu bitabuija mu dîna dienda.\n\n14 Ne katshia muntu wapona kavua mua kupeta tshintu nansha tshimua yeya nkayenda to; kadi makenga ne lufu lua Kilisto bidi bipikula bua mibi yabu, ku njila wa ditabuija ne dikudimuna dia mutshima, ne nanku ne nanku; ne udi ukosa mionji ya lufu, bua lukita kalutshimunyi to, ne ne kalonda ka lufu nekadînyibua mu ditekemena dia butumbi; ne Alona wakumvuija mfumu bintu bionsu ebi.\n\n15 Ne biakalua ne kunyima kua Alona mumumvuija bintu ebi, mfumu wakamba ne: Nengenza tshinyi bua mema kupeta moyo wa tshiendelela ewu uwudi muamba? Eyowa, ngenza tshinyi bua ne ndedibua kudi Nzambi, ne kuikala ne nyuma mubi ewu mutakula munda muanyi, ne kupeta Nyuma wenda, bua ngikala muwula ntenta ne disanka, bua ntshimanshibu ku dituku dia ndekelu to? Wakamba ne, mona, nembenga bionsu bindi nabi, eyowa, ne nendekela bukalenga buanyi, bua kupeta disanka dinena edi.\n\n16 Kadi Alona wakamuambila ne: Wewa ujinga tshintu etshi, wewa muinama kumpala kua Nzambi, eyowa, wewa mukudimuna mutshima ku mibi yeba yonsu, ne muinama kumpala kua Nzambi, ne ubikila dîna dienda ne ditabuija, witabuija ne neupeta, pashisha neupeta ditekemena diwudi ujinga.\n\n17 Ne biakalua ne pakamba Alona mêyi â, mfumu wakinama kumpala kua Mukalenga, binu panshi; eyowa, mena wakadiolola panshi, ne wakabila ne bukitu, wamba:\n\n18 Ô Nzambi, Alona wangambidi ne kudi Nzambi; ne bikalaku Nzambi, ne biwikala Nzambi, suaku udimanyisha kundi, ne nendekela mibi yanyi yonsu bua kukumanya, ne bua ne mmona mua kujudibua ku bafua, ne kupandishibua ku dituku dia ndekelu. Ne mpindiewu pakamba mfumu mêyi â, wakatûtshika bu mufua.\n\n19 Ne biakalua ne basadidi benda bakanyema ne bakambila mukaji wa mfumu bionsu bivua bifikila mfumu. Ne wakalua kudi mfumu; ne pakamonaye ne uvua mulala bu ne uvua mufua, ne kabidi Alona ne bana babu bimana bu bavua bikala tshiena bualu tshia dipona dienda, wakabafîkila tshiji, ne wakapesha basadidi benda, anyi basadidi ba mfumu, mukenji bua babakuata ne babashipa.\n\n20 Mpindiewu basadidi bavua bamona tshiena bualu tshia dipona dia mfumu, bua nanku kabakakima kutua Alona ne bana babu bianza biabu to; ne bakasengelela mukaji wa mfumu, bamba ne: Bua tshinyi udi utupesha mukenji ne tushipa bantu aba, bualu mona, umua wabu udi mutupita bukola tuetu bonsu? Bua nanku netupona kumpala kuabu.\n\n21 Mpindiewu pakamona mukaji wa mfumu bôwa bua basadidi wakabanga penda kutshina menamena, ne bumua bualu bubi kabulu kumufikila. Ne wakapesha basadidi benda mukenji ne baya ne babikila bantu, bua bashipa Alona ne bana babu.\n\n22 Mpindiewu pakamona Alona dipangadika dia mukaji wa mfumu, bualu uvua kabidi mumanya dipapisha dia mutshima ya bantu, wakatshina musumba wa bantu kawulu kudisangisha pamua, ne kakulu kuikala dikokangana dinena ne disalu munkatshi muabu; bua nanku wakôlola tshianza tshienda ne wakajula mfumu panshi, ne wakamuambila ne: Juka. Ne wakimana pa makasa enda, bualu wakapetulula bukola buenda.\n\n23 Mpindiewu ebi bivua kumpala kua mukaji wa mfumu ne ba bungi ba ku basadidi. Ne pakamonabu nanku bakakema bikola, ne bakabanga kutshina. Ne mfumu wakasemena, ne wakabanga kubalongesha. Ne wakabalongesha, mu mushindu ne nzubu wenda mujima wakakudimuna moyo kudi Mukalenga.\n\n24 Mpindiewu kuvua musumba wa bantu uvua mudisangisha pamua bua mukenji wa mukaji wa mfumu, ne manunganyi a bungi akabanga kuikala munkatshi muabu bua Alona ne bana babu.\n\n25 Kadi mfumu wakasemena munkatshi muabu ne wakabalongesha. Ne bakatalaja kudi Alona ne bavua nenda.\n\n26 Ne biakalua ne pakamona mfumu ne bantu bakatalaja, wakenzeja ne Alona ne bana babu basemena munkatshi mua musumba wa bantu, ne babayisha dîyi.\n\n27 Ne biakalua ne mfumu wakatuma dimanyisha mu bulaba bonsu, munkatshi mua bantu benda bonsu bavua mu bulaba buenda bonsu, bavua ku bitupa bionsu bia ku mpenga yonsu, buvua buya mena tô ne ku mbuwa, ku esete ne ku wesete, ne buvua mushonyi mukesa wa tshipela muabulula ne bulaba bua Zalahemela, mubangila ku mbuwa wa esete tô ne ku mbuwa wa wesete, ne ku nyunguluilu wa mikalu ya ku muelelu wa mbuwa, ne mikalu ya tshipela tshivua ku node pabuipi ne bulaba bua Zalahemela, kupitshila ku mikalu ya Manti, pabuipi ne mpokolo wa musulu wa Sidona, mubangila ku esete tô ne ku wesete—ne ki muvua Bena Lamana ne Bena Nefi bâbuluka nanku.\n\n28 Mpindiewu tshitupa tshifuba tshia Bena Lamana tshivua tshikala mu tshipela, ne tshivua tshisomba mu ntenta; ne bavua batangalaka mu tshipela ku wesete, mu bulaba bua Nefi; eyowa, ne kabidi ku wesete kua bulaba bua Zalahemela, ku mikalu ya pabuipi ne ku muelelu wa mbuwa, ne ne ku wesete mu bulaba bua Nefi, mu muaba wa bupianyi bua diambedi bua batatuabu, nanku bivua bikala mikalu ya pabuipi ne ku muelelu wa mbuwa.\n\n29 Ne kabidi kuvua Bena Lamana ba bungi ku esete pabuipi ne ku muelelu wa mbuwa, kuvua Bena Nefi babanyemesha. Ne nanku Bena Nefi bavua pabuipi ne kunyunguludibua kudi Bena Lamana; nansha nanku Bena Nefi bavua bangata bitupa bionsu bia ku node kua bulaba buvua mikalu ne tshipela, ku mpokolo wa musulu wa Sidona, kubangila ku esete tô ne ku wesete, ku nyunguluilu wa luseka lua tshipela; ku node, mena tô ne muakaluabu ku bulaba buvuabu babikila ne Buvula.\n\n30 Ne buvua mikalu ne bulaba buvuabu babikila ne Kabutu, bualu buvua buikala kula ku njila wa ku node muvuabu bufika ku bulaba buvua buikala ne bantu ne bubutuka, bena mifuba ituvua batêla, bulaba buakasanganabu kudi bantu ba Zalahemela, bualu buvua muaba wa kumpala wakatulukilabu.\n\n31 Ne bakaluila aku babanda batangila mua ku sude. Nanku bulaba bua ku buloba bua ku node buvua bubikidibua ne Kabutu, ne bulaba bua ku luseka lua ku sude buvua bubikidibua ne Buvula, ne buvua tshipela tshivua tshiwula ntenta ne mishindu yonsu ya nyama ya muitu ya mishindu yonsu, ivua tshitupa tshimua tshiayi tshiluila ku bulaba bua ku node bua kukeba biakudia.\n\n32 Ne mpindiewu, bivua mu mutantshi wa dituku dimua ne tshitupa tshia luendu bua Muena Nefi, kulonda njila udi ufuma ku Buvula ne uya ku bulaba bua Kabutu, kumbukila ku mbuwa wa ku esete tô ne ku mbuwa wa ku wesete; ne nanku bulaba bua Nefi ne bulaba bua Zalahemela buvua pabuipi ne kunyungulujibua ne mâyi, ne kuvua tshitupa tshikesa tshia bulaba tshivua pankatshi pa bulaba bua ku node ne bulaba bua ku sude.\n\n33 Ne biakalua ne Bena Nefi bavua basomba mu bulaba bua Buvula, mena kumbukila ku mbuwa wa ku esete tô ne ku mbuwa wa ku wesete, ne nanku, Bena Nefi lungenyi luabu, ne balami babu ne misumba yabu ya basalayi, bakalamina Bena Lamana ku sude, nanku bua kabikadi kabidi ne bulaba bua ku node to, bua kabuwuji bulaba bua ku node to.\n\n34 Bua nanku Bena Lamana kabavua mua kuangata malaba makuabu to, pa kumbusha mu bulaba bua Nefi, ne tshipela tshia ku mpenga yonsu. Mpindiewu etshi tshivua tshintu tshia lungenyi bua Bena Nefi—bualu Bena Lamana bavua bena lukuna babu, kabakalekela dibakengesha diabu ku nseka yonsu to, ne bua bikala kabidi ne ditunga dia kunyemena ku, bilondeshila ku majinga abu.\n\n35 Ne mpindiewu mema, kunyima kua kuamba nanku, ndi mpingana kabidi ku mulubu wa Amona ne Alona, Omenele ne Himini, ne wa bana babu.\n\n", "alma 23": "[center][font_size=26]Shapita 23[/font_size][/center]\n\n[i]Badi bamanyisha budisuila bua ntendelelu—Bena Lamana ba ku malaba ne bimenga muanda muteketa bakudimunyi moyo—Badi badinyika ne Bena Anti-Nefi-Lehi ne Nzambi udi ubumbushila mutshipu—Bena Amaleki ne Bena Amulona badi babenga bulelela. Pabuipi ne 90–77 k.d.K.[/i]\n\n1 Monayi, biakalua ne mfumu wa Bena Lamana wakatuma dimanyisha munkatshi mua bantu benda bonsu, ne kabatu Amona bianza to, anyi Alona, anyi Omenele, anyi Himini, anyi nansha umua wa ku bana babu bâya bua kuyisha dîyi dia Nzambi to, mu muaba onsu wikalabu, mu tshitupa tshionsu tshia bulaba buabu.\n\n2 Eyowa, wakatuma mukenji muela munkatshi muabu, ne kababatu bianza biabu bua kubasuika to, anyi bua kubela mu buloko to; anyi kababatuidi mata to, anyi kababatûtshi to, anyi kababipatshi mu nsunagoga yabu to, anyi kababakumi mfimbu to; anyi kababâshi mabua to, kadi ne njila wa ku nzubu yabu, ne kabidi ku ntempelo yabu, ne ku bitendelelu biabu ikala munzuluka.\n\n3 Ne nanku baya ne bayisha dîyi bilondeshila ku majinga abu, bualu mfumu uvua mukudimuna moyo kudi Mukalenga, ne nzubu wenda mujima; bua nanku wakatuma dimanyisha dienda mu bulaba bonsu kudi bantu benda, bua dîyi dia Nzambi kadipetshi dipumbisha to, kadi bua diya mu bulaba bonsu, ne bantu benda bitabujijibua bitangila ngikadilu mibi ya batatuabu, ne bitabujijibua ne bavua bonsu bana ba muntu, ne kabena bua kushipa bantu to, anyi kupawula to, anyi kuiba to, anyi kuenda masandi to, anyi kuenza mushindu nansha umua wa bubi to.\n\n4 Ne mpindiewu biakalua ne pakatuma mfumu dimanyisha edi, ne Alona ne bana babu bakaya ku tshimenga ne ku tshimenga, ne ku nzubu wa ditendelela umua ne ku mukuabu, bashikika ma’ekelezia, ne bajidila bakuidi ne balongeshi mu bulaba bonsu munkatshi mua Bena Lamana, bua kuyisha ne kulongesha dîyi dia Nzambi munkatshi muabu; ne nanku bakabanga kupeta tshipeta tshinena.\n\n5 Ne bakaluisha binunu bia bantu ku dimanya dia Mukalenga, eyowa, bakaluisha binunu bia bantu ku ditabuija ngikadilu ya Bena Nefi; ne bakabalongesha miandiku ne mambi avuabu babashila mena tô ne ku tshikondu etshi.\n\n6 Ne bushuwa bu mudi Mukalenga ne moyo, bushuwa mena bonsu bakitabuija, anyi bonsu bakaluishibua ku dimanya dia bulelela, ku diyisha dia Amona ne bana babu, bilondeshila ku nyuma wa dibuluila ne wa buambi, ne bukola bua Nzambi buenza bishima ku njila wabu—eyowa, ndi nnuambila ne, bu mudi Mukalenga ne moyo, bonsu ba ku Bena Lamana bakitabuija diyisha diabu, ne bakakudimuna moyo kudi Mukalenga, kabakapambuka nansha.\n\n7 Bualu bakalua bantu bakana; bakateka biluilu bia buntomboji buabu panshi, bualu kabakaluisha kabidi Nzambi to, anyi nansha umua wa ku bana babu to.\n\n8 Mpindiewu, aba ki bavua bakudimuna moyo kudi Mukalenga:\n\n9 Bantu ba Bena Lamana bavua mu bulaba bua Yishemaela;\n\n10 Ne kabidi bamua ba ku bantu ba Bena Lamana bavua mu bulaba bua Midoni;\n\n11 Ne kabidi bamua ba ku bantu ba Bena Lamana bavua mu tshimenga tshia Nefi;\n\n12 Ne kabidi bamua ba ku bantu ba Bena Lamana bavua mu bulaba bua Shiloma, ne bavua mu bulaba bua Shemelona, ne mu tshimenga tshia Lemuele, ne mu tshimenga tshia Shiminiloma.\n\n13 Ne â ki mêna a bimenga bia Bena Lamana bivua bikudimuna moyo kudi Mukalenga; ne ebi ki bobu bakateka panshi biluilu bia mvita bia buntomboji buabu, eyowa, biluilu biabu bia mvita biabu bionsu; ne bavua bikala bonsu Bena Lamana.\n\n14 Ne Bena Amaleki kabavua bakudimuna moyo to, amu umua: anyi muntu nansha umua wa Bena Amulona; kadi bakapapisha mitshima yabu, ne kabidi mitshima ya Bena Lamana mu tshitupa tshia bulaba konsu kuvuabu basomba, eyowa, ne misoku yabu yonsu ne bimenga biabu bionsu.\n\n15 Bua nanku, tuatêdi bimenga bia Bena Lamana mua kakudimunabu mutshima ne muakaluabu ku dimanya dia bulelela, ne kukudimuna moyo.\n\n16 Ne mpindiewu biakalua ne mfumu ne bavua bakudimuna moyo wabu bakajinga kuikala ne dîna, bua kudidi babasungulula ku bana babu; bua nanku mfumu wakebeja Alona ne ba bungi ba ku bakuidi babu, bitangila dîna diangatabu pa mutu pabu, bua basunguludibua.\n\n17 Ne biakalua ne bakadibikila dîna ne Bena Anti-Nefi-Lehi; ne bakababikila mu dîna edi ne kabavua kabidi bababikila ne Bena Lamana to.\n\n18 Ne bakabanga kuikala bantu benji ba mudimu bikola; eyowa, ne bavua ne kalolu kudi Bena Nefi; bua nanku, bakabanga diumvuangana nabu, ne mutshipu wa Nzambi kawakabalonda kabidinansha.\n\n", "alma 24": "[center][font_size=26]Shapita 24[/font_size][/center]\n\n[i]Bena Lamana badi babunda bantu ba Nzambi—Bena Anti-Nefi-Lehi badi basankila mu Kilisto ne banjelu badi babakumbula—Badi basungula bua kukenga lufu pamutu pa kudisungidila—Bena Lamana bapitatshila badi bakudimuna moyo. Pabuipi ne 90–77 k.d.K.[/i]\n\n1 Ne biakalua ne Bena Amaleki ne Bena Amulona ne Bena Lamana bavua mu bulaba bua Amulona, ne kabidi mu bulaba bua Helama, ne bavua mu bulaba bua Yelushalema, ne mu tshikosu, mu bulaba bonsu bua ku mpenga yonsu, bavua kabayi bakudimuna moyo to ne bavua kabayi bangata dîna dia Anti-Nefi-Lehi to, Bena Amaleki ne Bena Amulona bakabasonsola ku tshiji kudi bana babu.\n\n2 Ne lukinu luabu buabu luakalua lukola menamena, mena mua ne bakabanga kutombokela mfumu, mu mushindu wa ne bakabenga ne ikala mfumu wabu; bua nanku, bakambula biluilu bua kuluisha bantu ba Anti-Nefi-Lehi.\n\n3 Mpindiewu mfumu wakambikila muanenda wa baluma bukalenga, ne wakmuinyika ne Anti-Nefi-Lehi.\n\n4 Ne mfumu wakafua tshidimu tshina atshi tshiakabanga Bena Lamana kuenza bulongolodi bua mvita bua kuluisha bantu ba Nzambi.\n\n5 Mpindiewu pakamona Amona ne bana babu ne bonsu bavua babanda nenda bulongolodi bua Bena Lamana bua kubutula bana babu, bakatungunuka ku bulaba bua Midiana ne aku Amona wakasambakena ne bana babu bonsu; ne kumbukila aku bakaya ku bulaba bua Yishemaela bua kubuelabu mu tshipangu ne Lamoni ne kabidi ne muanabu wa baluma Anti-Nefi-Lehi, bua kumanyabu tshivuabu ne bua kuenza bua kudisungidila kudi Bena Lamana.\n\n6 Mpindiewu kakuvua muntu nansha umua munkatshi mua bantu bonsu bavua bakudimuna moyo kudi Mukalenga wakambula biluilu bua kuluisha bana babu to; to, bakabenga mena bua kuenza bulongolodi nansha bumua bua mvita; eyowa, ne kabidi mfumu wabu wakabela mukenji ne kabenji to.\n\n7 Mpindiewu, â adi mêyi akambilaye bantu bitangila bualu ebu: Ndi nsakidila Nzambi wanyi, bantu banyi bananga, ne Nzambi wetu munena, mu buimpa buenda, udi mutuma Bena Nefi badi bikala bana betu, kutudi bua kutuyisha, ne kutuitabujija bitangila ngikadilu ya batatuetu babi.\n\n8 Ne monayi, ndi nsakidila Nzambi wanyi munena bualu udi mutupesha ndabu wa Nyuma wenda bua kutekesha mitshima yetu, bualu tuakabuela mu malanda ne bana betu aba, Bena Nefi.\n\n9 Ne monayi, ndi nsakidila kabidi Nzambi wanyi, bua ne ku dibuela mu malanda edi, tudi bitabujijibua bitangila mibi yetu ne dishipa dia bantu dia bungi ditudi benza.\n\n10 Ne ndi nsakidila kabidi Nzambi wanyi, eyowa, Nzambi wanyi munena, bualu uvua mutuanyishila ne tukudimuna mutshima ku bintu ebi, ne uvua kabidi mutubuikidila mibi yetu ne dishipa dia bantu dietu dia bungi bituvua benza, ne uvua mumbusha dipîla ku mitshima yetu, ku njila wa midimu miakana ya Muanenda.\n\n11 Ne mpindiewu monayi, bana betu, bualu bivua bionsu bituvua mua kuenza (bu mutuvua bajimina kupita bukua bantu bonsu) bua kukudimuna mutshima ku mibi yetu ne ku dishipa dia bantu dia bungi bituvua benza, ne bua Nzambi ubiumbusha ku mitshima yetu, bualu ki bionsu bituvua mua kuenza bua kukudimuna mutshima bikumbana kumpala kua Nzambi bua umbusha dipîla dietu—\n\n12 Mpindiewu, bana betu bananga kupita, bualu Nzambi udi mumbusha dipîla dietu, ne miela yetu ya mvita idi milua ikenka, nanku katukuatshishi kabidi miela yetu ya mvita matoba ne mashi a bana betu to.\n\n13 Monayi, ndi nnuambila ne, To, tulamayi miela yetu ya mvita bua kayikuatshi kabidi matoba ne mashi a bana betu to; bualu pamuapa, bituakuatshisha miela yetu matoba kabidi, kayena mua kusukudibua bua kukenkayi kabidi ku mashi a Muana wa Nzambi wetu munena to, âmatshishibua bua bupikudi bua mibi yetu.\n\n14 Ne Nzambi munena uvua mutufuila lusa, ne wakatumanyisha bintu ebi bua katufu to; eyowa, ne wakadianjila kutumanyisha bintu ebi, bualu udi munanga anyima yetu bu mudiye munanga bana betu; bua nanku, bua lusa luenda udi utukumbula ku njila wa banjelu benda, bua dilongolola dia lupandu amanyika kutudi mudi kudi nkongu ya bantu idi ilua.\n\n15 Ô, bu mudi Nzambi wetu ne lusa! Ne mpindiewu monayi, bualu ki bionsu bituvua mua kuenza bua kumbusha matoba etu kutudi, ne kukenkesha miela yetu ya mvita, tuyisokokayi bua ishala ikenka, bu mudi bujadiki kudi Nzambi wetu ku dituku dia ndekelu, anyi mu dituku dituimanyishibua kumpala kuenda bua kulumbuluishibua, ne katuena bakuatshisha miela yetu ya mvita matoba ne mashi a bana betu to katshia watupesha dîyi dienda ne watulengeja nadi.\n\n16 Ne mpindiewu, bana betu, pikala bana betu bakeba bua kutubutula, monayi, netusokoka miela yetu ya mvita, eyowa, mena netuyijîka muinshi mula mu buloba, bua ishala ikenka, bu mudi bujadiki ku dituku dia ndekelu ne katuvua bayenzela nansha to; ne pikala bana betu batubutula, monayi, netuya kudi Nzambi wetu ne netupandishibua.\n\n17 Ne mpindiewu biakalua ne pakajikija mfumu mêyi â, ne pakasangila bantu bonsu pamua, bakangata miela yabu ya mvita, ne biluilu bia mvita bionsu bivua bienzela bua dimatshisha dia mashi a bantu, ne bakabijîka muinshi mula mu buloba.\n\n18 Ne bakenza nanku, bualu tshivua ku mesu abu bujadiki kudi Nzambi, ne kabidi kudi bantu, ne kabakuenzela kabidi biluilu bua kumatshisha mashi a bantu to; ne bakenza nanku, bajadika ne benza tshipungidi ne Nzambi pamutu pa kumatshisha mashi a bana babu nebafila mioyo yabu nkayabu; ne pamutu pa kunyenga kudi muanabu nebabapesha; ne pamutu pa kupitshisha matuku abu mu bufuba nebakuata mudimu bikola ne bianza biabu.\n\n19 Ne nanku tudi tumona ne, pakaluishibua Bena Lamana aba ku ditabuija ne dimanya bulelela, bavua bakamakana, ne bavua bua kukenga mena tô ne ku lufu pamutu pa kuenza mibi; ne nanku tudi tudi tumona ne anyi bakajîka biluilu biabu bia ditalala, anyi bakajîka biluilu bia mvita, bua ditalala.\n\n20 Ne biakalua ne bana babu, Bena Lamana, bakenza bulongolodi bua mvita, ne bakabanda ku bulaba bua Nefi bua kipatshila ka kushipa mfumu, bua kutekabu mukuabu pa muaba wenda, ne kabidi bua kubutula bantu ba Anti-Nefi-Lehi mu bulaba.\n\n21 Mpindiewu pakamona bantu ne bavua balua kubabunda bakaya kusambakena nabu, ne bakinama panshi kumpala kuabu, ne bakabanga kubila dîna dia Mukalenga; ne bavua benza nanku awu pakabanga Bena Lamana kudiela kudibu, ne pakabangabu kubashipa ne muela wa mvita.\n\n22 Ne nanku bu muvuabu kabayi baluangana to, bakashipa tshinunu tshimua ne batanu, ne tudi bamanya ne badi babeneshibua, bualu bavua baya kusomba ne Nzambi wabu.\n\n23 Mpindiewu pakamona Bena Lamana ne bana babu kabavua banyema muela wa mvita to, anyi kabavua bakudimuka ku dia baluma anyi ku dia bakaji to, kadi bavua balala panshi ne bafua, ne bavua basamuna Nzambi pavuabu mena bafua ku muela wa mvita apu—\n\n24 Mpindiewu pakamona Bena Lamana nanku bakalekela kubashipa; ne kuvua ba bungi bavua mitshima yabu miwula munda muabu ne kanyinganyinga bua ba ku bana babu bavua bapona ku muela wa mvita, bualu bavua bakudimuna mutshima ku bintu bivuabu benza.\n\n25 Ne biakalua ne bakimansha biluilu biabu bia mvita panshi, ne bakabenga kubiangata kabidi, bualu dishipa dia bantu bakashipabu diakabatonda; ne bakatua binu panshi bu muvua bana babu, batekemena lusa lua aba bavua bambula biluilu bua kubashipa.\n\n26 Ne biakalua ne bantu ba bungi kupita bavuabu bashipa bakadisangisha kudi bantu ba Nzambi; ne bavuabu bashipa bavua bantu bakana, bua nanku katuena bua kuela mpata ne bavua bapandishibua to.\n\n27 Ne kakuvua muntu mubi wakashipabu munkatshi muabu to; kadi kuvua bapita tshinunu tshimua bakaluishibua ku dimanya dia bulelela; nanku tudi tumuma ne Mukalenga udi wenza mishindu ya bungi bua lupandu lua bantu benda.\n\n28 Mpindiewu Bena Lamana ba bungi bakashipa bana babu ba bungi bavua Bena Amaleki ne Bena Amulona, ba bungi kupita bavua bikala bilondeshila ku mulongu wa Bena Neholo.\n\n29 Mpindiewu, munkatshi mua bakadisangisha kudi bantu ba Mukalenga, kakuvua nansha bamua bavua bikala Bena Amaleki anyi Bena Amulona, anyi bavua ba mulongu wa Neholo to, kadi bavua tunkanunuina tulelela tua Lamana ne Lemuele.\n\n30 Ne nanku tudi mua kujingulula patoka ne, kunyima kua bantu bengejibua kudi Nyuma wa Nzambi, ne bapeta dimanya dia bungi dia bintu bidi bitangila buakana, ne pashisha bapambuka bua kuya mu mibi ne disambuka dia mikenji, badi balua bapapa kupita, ne nanku ngikadilu wabu udi ulua bubi kupita bu ne kabavua bamanya bintu ebi nansha.\n\n", "alma 25": "[center][font_size=26]Shapita 25[/font_size][/center]\n\n[i]Dibundangana dia mvita dia Bena Lamana didi ditangalaka—Ndelanganyi ya bakuidi ba Noa ifua bu muakamba Abinadi ku Nyuma—Bena Lamana ba bungi badi bakudimuna moyo ne badi badisangisha kudi bantu ba Anti-Nefi-Lehi—Badi bitabuija mu Kilisto ne badi balama mikenji ya Mose. Pabuipi ne 90–77 k.d.K.[/i]\n\n1 Ne monayi, mpindiewu biakalua ne Bena Lamana abu bakafîka tshiji tshipita bualu bavua bashipa bana babu; bua nanku bakadishipa bua kudisombuela kudi Bena Nefi; ne kabakidikija kabidi bua kushipa bantu ba Anti-Nefi-Lehi diba adi to.\n\n2 Kadi bakangata misumba yabu ya basalayi ne bakaya ku mikalu ya bulaba bua Zalahemela, ne bakabunda bantu bavua mu bulaba bua Amoniha ne bakababutula.\n\n3 Ne kunyima kua abi, bakaluangana mvita ya bungi ne Bena Nefi, muakabanyemeshabu ne kubashipa.\n\n4 Ne munkatshi mua Bena Lamana bakashipabu muvua pabuipi ne ndelanganyi yonsu ya Amulona ne wa bana babu, bavua bikala bakuidi ba Noa, ne Bena Nefi bakashipa ku bianza biabu;\n\n5 Ne bavua bashala, kunyima kua kunyemabu mu tshipela tshia ku esete, ne kunyima kua kunyengabu Bena Lamana bukalenga ne bukôkeshi, bakafuisha Bena Lamana ba bungi ku kapia bua ditabuija diabu—\n\n6 Bualu ba bungi babu, kunyima kua kupeta dijimija dia bantu ba bungi ne kumona ntatu ya bungi nanku, bakabanga kuikala basonsola ku divuluka dia mêyi akabayisha Alona ne bana babu mu bulaba buabu; bua nanku bakabanga kubenga kuitabuija ngikadilu ya batatuabu, ne kuitabuija Mukalenga, ne uvua mupesha Bena Nefi bukola bua bungi; ne nanku kuvua ba bungi babu bavua bakudimuna moyo mu tshipela.\n\n7 Ne biakalua ne bakôkeshi abu bavua bikala tshishadi tshia ku bana ba Amulona, bakabashipesha, eyowa, bonsu bavua bitabuija malu â.\n\n8 Mpindiewu dishipibua bua ditaba edi diakasonsola ba bungi ba ku bana babu ku tshiji; ne kuakabanga kuikala dikokangana mu tshipela; ne Bena Lamana bakabanga kuipatakaja ndelanganyi ya Amulona ne bana babu ne bakabanga kubashipa; ne bakabanga kunyema mu tshipela tshia ku esete.\n\n9 Ne monayi Bena Lamana badi babipatakaja dituku edi. Nanku mêyi a Abinadi akavuijibua, akambaye bitangila ndelanganyi ya bakuidi bavua benza ne akenga lufu ku kapia.\n\n10 Bualu wakabambila ne: Tshinuangenza netshikala tshifuanyikiji tshia bintu bilualua.\n\n11 Ne mpindiewu Abinadi uvua wa kumpala wa kukenga lufu ku kapia bua ditabuija dienda dia Nzambi; mpindiewu ki tshivuaye musua kuamba etshi, ne ba bungi nebakenga lufu ku kapia, bilondeshila muakakengaye.\n\n12 Ne wakambila bakuidi ba Noa ne ndelanganyi yabu neyenza ne ba bungi bashipishibua, mu mushindu umua uvuaye mushipishibua, ne nebatangalajibua kula ne nebashipibua, mena bu mudi mukoku udi kayi ne mulami wa mikoku to udi nyama ya muitu inyemesha ne ishipa; ne mpindiewu monayi, mêyi â akajadikibua, bualu Bena Lamana bakabanyemesha, ne bakabipatakaja, ne bakabatûta.\n\n13 Ne biakalua ne pakamona Bena Lamana ne kabavua mua kutamba Bena Nefi bukola to, bakapingana kabidi bulaba buabu; ne ba bungi babu bakaya kusomba mu bulaba bua Yishemaela ne mu bulaba bua Nefi, ne bakadisangisha kudi bantu ba Nzambi, bavua bikala bantu ba Anti-Nefi-Lehi.\n\n14 Ne bakajîka pabu biamu biluilu bia mvita, bilondeshila bu muakenza bana babu, ne bakabanga kuikala bantu bakana; ne bakenda mu njila ya Mukalenga, ne bakatangila bua kulama mikenji yenda ne mikandu yenda.\n\n15 Eyowa, ne bakalama mikenji ya Mose; bualu bivua bikengedibua ne balama mikenji ya Mose bua mpindiewu, bualu kayivua mianji kukumbana to. Kadi nansha muvuaku mikenji ya Mose, bavua batangila ku dilua dia Kilisto, bikala bumvua ne mikenji ya Mose ivua mikala tshifuanyikiji tshia dilua dienda, ne bikala bitabuija ne bavua ne bua kulama midimu eyi ya pa mbelu tô ne tshikondu tshiabuluibuaye kudibu.\n\n16 Mpindiewu kabakatshinka ne lupandu luvua luluila ku mikenji ya Mose to; kadi mikenji ya Mose yakakuatshisha bua kukolesha ditabuija diabu mu Kilisto; ne nanku bakashala ne ditekemena ku ditabuija, bua lupandu lua tshiendelela, ne bavua beyemena kudi nyuma wa buambi, wakakula bua bintu bitshilualua ebi.\n\n17 Ne mpindiewu monayi, Amona, ne Alona, ne Omenele, ne Himini, ne bana babu bakasanka menamena, bua tshipeta tshimpa tshiakapetabu munkatshi mua Bena Lamana, pakamonabu ne Mukalenga wakabapesha bilondeshila ku masambila abu, ne wakabajadikila kabidi dîyi dienda mu tshitupa tshionsu.\n\n", "alma 26": "[center][font_size=26]Shapita 26[/font_size][/center]\n\n[i]Amona udi usankila mu Mukalenga—Badi ne lulamatu badi bakoleshibua ne bapeshibua dimanya kudi Mukalenga—Ku ditabuija, bantu badi mua kuluisha binunu bia bantu ku dikudimuna dia mutshima—Nzambi udi ne bukola bonsu ne udi umvua bintu bionsu. Pabuipi ne 90–77 k.d.K.[/i]\n\n1 Ne mpindiewu, eyi ki mêyi a Amona kudi bana babu, adi amba nanku: Bana betu ba baluma ne bana betu, monayi, ndi nnuambila ne, bu mudibu bunena bualu butudi ne bua kusankila; bualu patuakatuadijila ku bulaba bua Zalahemela tuvua mua kutshinka ne Nzambi uvua mua kutupesha mabenesha manena nanku anyi?\n\n2 Ne mpindiewu, ndi ngebeja ne, mabenesha manena kayi adiyi mutupesha? Nudi mua kujingulula anyi?\n\n3 Monayi, ndi ngandamuna pa mutu penu; bualu bana betu, Bena Lamana, bavua mu mîdima, eyowa, mena mikola mipita, kadi monayi, bu mudibu ba bungi ba ku bobu badi baluishibua ku dimona dia bukenka bua dikema bua Nzambi! Ne etshi tshidi dibenesha divua ditupesha, ne tuvua balua biamu bia mudimu mu bianza bia Nzambi bua kukumbaja mudimu munena ewu.\n\n4 Monayi, binunu biabu bidi bisanka, ne bivua bibuejibua mu tshisumbu tshia mikoko tshia Nzambi.\n\n5 Monayi, budimi buvua buboba, ne nudi babeneshibua, bualu nuakela muela, ne nuakanowa ne bukola buenu, eyowa, nuakakuata mudimu dituku dijima; ne monayi bungi bua minyaku yenu! Ne neisangishibua mu bisaka, bua kayinyanguki to.\n\n6 Eyowa, kayakutûtshibua panshi kudi mvula mukola ku dituku dia ndekelu to; eyowa, kabidi kayakutangalajibua kudi mvunda to; kadi palua mvula mukola, neisangishibua pamua pa muaba wabi, bua mvula mukola kamonyi mua kufika kudiyi to; eyowa, kabidi kayakusakibua kudi mpepela mikola konsu kudi muena lukuna musua kuya nayi to.\n\n7 Kadi monayi, idi mu bianza bia Mukalenga wa dinowa, ne idi yenda; ne neayijula ku dituku dia ndekelu.\n\n8 Dibeneshibua dikala dîna dia Nzambi wetu; tuimbayi dimusamuna dienda, eyowa, tuelayi dîna dienda dia tshijila tuasakidila, bualu udi ne buakana bua kashidi.\n\n9 Bualu bu tuetu katuyi bashiya bulaba bua Zalahemela to, bana betu bananga bikola, badi batunanga bikola kupita aba batshivua bua kuikala basumpakana ne lukinu kutudi, eyowa, ne bavua bua kuikala kabidi kabayi bamanya Nzambi to.\n\n10 Ne biakalua ne pakamba Amona mêyi â, muanabu wa baluma Alona wakamutandisha, wamba ne: Amona, ndi ntshina ne disanka dieba didi dikusaka ku didiamba.\n\n11 Kadi Amona wakamuambila ne: Ntshiena nditambisha bua bukola buanyi mema to; anyi bua lungenyi luanyi mema to; kadi mona, disanka dianyi ndiwula ntenta, eyowa, mutshima wanyi udi upandika ne disanka, ne nensakila mu Nzambi wanyi.\n\n12 Eyowa, ndi mumanya ne ndi tshianana; bitangila bukola buanyi ndi muteketateketa; bua nanku ntshiakuditambisha nkayanyi to, kadi ne nditambisha mu Nzambi wanyi, bualu, ne bukola buenda, ndi mua kuenza bintu bionsu; eyowa, mona, tudi benza bishima bia bungi binena mu bulaba ebu, bituasamuna dîna dienda bua kashidi.\n\n13 Mona, bu mudibi bia bungi binunu bia bana betu bivuaye musulula ku makenga a ngena; ne badi baluishibua ku dimba dia dinanga dia disungila, ne bidi nanku bua bukola bua dîyi dienda didi munda muetu, bua nanku katuena ne tshia kusankila anyi?\n\n14 Eyowa, tudi ne tshia kumusamuna bua kashidi, bualu udi Nzambi Mutamba Bunena, ne udi musulula bana betu ku nkanu ya mu ngena.\n\n15 Eyowa, bavua banyunguluka ne mîdima ne dinyanguka bia kashidi; kadi mona, udi mulua nabu mu bukenka buenda bua kashidi, eyowa, mu lupandu lua kashidi; ne badi babanyungulula ne lusa luenda ludi kaluyi kufuanyikija to bua dinanga dienda; eyowa, ne tuvua bikala biamua bia mudimu mu bianza bienda bua kuenza mudimu ewu munena ne wa dikema.\n\n16 Bua nanku, tutumbayi, eyowa, netutumbila mu Mukalenga; eyowa, netusanka, bualu disanka dietu ndiwula ntenta; eyowa, netupesha Nzambi wetu lumu bua kashidi. Mona, nganyi udi mua kutumba kupita mu Mukalenga? Eyowa, nganyi udi mua kuamba kupita bua bukola buenda bunena, ne bua lusa luenda, ne bua bulekelelu buenda kudi bana ba bantu? Mona, ndi nkuambila ne, ntshiena mua kuamba tshitupa tshikesa tshia mundi ngumvua to.\n\n17 Nganyi uvua mua kutshinka ne Nzambi wetu uvua bua kuikala ne lusa nanku, mu kutulopola lukasa ku ngikadilu wetu udi utshingisha, wa mibi, ne wa bukoya?\n\n18 Mona, tuakaya mena ne tshiji, ne dikanyina dikola kunyangakaja ekelezia wenda.\n\n19 Ô biobi nanku, bua tshinyi kena mutufundila dinyanguka didi ditshingisha to, eyowa, bua tshinyi kakakulula muela wa mvita wa bululama buenda kutudi to, ne kutulekela mu dipanga dia ditekemena dia tshiendelela?\n\n20 Ô, anyima wanyi, bidi bu ne uvua pabuipi ne kunyema meji â. Mona, kakenzela bululama buenda pa mutu petu to, kadi mu lusa luenda lunena bikola udi mutusambuisha lupongu lua kashidi lua lufu ne dikenga alu, mena bua lupandu lua anyima yetu.\n\n21 Ne mpindiewu monayi, bana betu, muntu kayi wa panu udi mumanya bintu ebi? Ndi nnuambila ne, kakuena nansha umua udi mumanya bintu ebi to, amu pa kumbusha udi mukudimuna mutshima wenda.\n\n22 Eyowa, udi ukudimuna mutshima ne wenzela ditabuija, ne udi utuala midimu mimpa, ne usambila ne munanunanu kayi ulekela to—kudi wa nanku mbipeshibua bua kumanya malu masokoka a Nzambi; eyowa, kudi wa nanku nebipeshibua bua kubuluila bintu bivua kabiyi bianji kubuluibua nansha; eyowa, kudi wa nanku nebipeshibua bua kutuala binunu bia anyima ku dikudimuna dia mutshima, mena bu muvuabi bipeshibua kutudi bua kutuala bana betu aba ku dikudimuna dia mutshima.\n\n23 Mpindiewu nudi nuvuluka, bana betu, ne tuakambila bana betu mu bulaba bua Zalahemela ne, tudi tubanda ku bulaba bua Nefi, bua kuyisha bana betu, Bena Lamana, ne bakatuseka ne mpata anyi?\n\n24 Bualu bakatuambila ne: Nudi nutshinka ne nudi mua kuluisha Bena Lamana ku dimanya dia bulelela anyi? Nudi nutshinka ne nudi mua kuitabujija Bena Lamana bua dipanga dia buakana dia ngikadilu ya batatuabu, bu mudibu bikala bantu ba nshingu mîminyina; bobu bena mitshima idi isankila mu dimatshisha dia mashi; bobu bena matuku akapitshishabu mu malu mabi mapita; bobu bena njila ivua mikala njila ya mushipi wa mikenji kumbukila ku mbangilu anyi? Mpindiewu bana betu, nudi nuvuluka ne ewu uvua ngakuilu wabu.\n\n25 Ne menamena kabidi bakamba ne: Tuambulayi biluilu bua kubaluisha, bua tubabutula ne malu mabi abu mu bulaba, bua kabalu kututamba bukola ne kutubutula.\n\n26 Kadi monayi, bana betu bananga, katuakalua mu tshipela ne dijinga dia kubutula bana betu to, kadi ne dijinga ne pamuapa tudi mua kupandisha bungi bukesa bua ku anyima yabu.\n\n27 Mpindiewu patuakateketa mitshima, ne patukavu pabuipi ne kupingana, monayi, Mukalenga wakatusamba, ne wakamba ne: Ndayi munkatshi mua bana benu, Bena Lamana, ne ambulayi ntatu yenu ne ditukija, ne nennupesha tshipeta tshimpa.\n\n28 Ne mpindiewu monayi, tuakalua, ne tuakaya munkatshi muabu; ne tuvua ne ditukijamu makenga etu, ne tuakakenga kupanga kua bintu konsu; eyowa, tuakenda ku nzubu ne ku nzubu, beyemena ku lusa lua ba pa buloba—kabiyi amu ku lusa lua ba pa buloba to kadi ku lusa lua Nzambi.\n\n29 Ne tuakabuela mu nzubu yabu ne tuakabalongesha, ne tuakabalongesha mu misêsu yabu; eyowa, ne tuakabalongesha pa tukuna tuabu; ne tuakabuela kabidi mu ntempelo yabu ne mu nsunagoga yabu ne tuakabalongesha; ne tuvua bipatshibua, ne bakatuseka, ne bakatutuila mata, ne bakatutûta mapi pa matama; ne bakatuasa mabua, bakatukuata ne kutusuika mionji mikola, ne kutuela mu buloko; ne tuakapatuishibua kabidi ku bukola ne ku lungenyi lua Nzambi.\n\n30 Ne tuakakenga mishindu yonsu ya ntatu, ne bionsu ebi, ne pamuapa tuvua mua kuikala mushindu wa kupandisha anyima mikuabu; ne tuakatshinka ne disanka dietu divua bua kuikala diwula ntenta bu pamuapa tuetu mua kuikala njila wa kupandisha bamua.\n\n31 Mpindiewu monayi, tudi mua kutangila kumpala ne kumona bimuma bia midimu yetu; ne bidi bikesa anyi? Ndi nnuambila ne, To, bidi bia bungi; eyowa, ne tudi tumona bulelela buabi, bua dinanga diabu kudi bana babu ne kabidi kutudi.\n\n32 Bualu monayi, bavua bitaba mua kulambula mioyo yabu mena pa mutu pa kuangata moyo wa muena lukuna wabu; ne bakajîka biluilu biabu bia mvita muinshi mula mu buloba, bua dinanga diabu kudi bana babu.\n\n33 Ne mpindiewu monayi ndi nnuambila ne, kutu kuikala dinanga dinena nanku mu bulaba bonsu anyi? Monayi, ndi nnuambila ne, To, kakutu to, nansha munkatshi mua Bena Nefi.\n\n34 Bualu monayi, bavua ne bua kuambuila bana babu biluilu; kabavua badilekela ne bashipibua to. Kadi monayi bu mudibu ba bungi aba bakafila mioyo yabu; ne tudi bamanya ne mbaya kudi Nzambi wabu, bua bualu bua dinanga diabu ne bua lukinu luabu lutangila mibi.\n\n35 Mpindiewu katuena ne tshia kusankila anyi? Eyowa, ndi nnuambila ne, kakutu kuanji kuikala bantu bavua bikala ne tshia kusankila bu tuetu to, katshia buloba buabanga; eyowa, ne disanka dianyi didi dipita, mena tô ne kudiamba bua Nzambi wanyi; bualu udi ne bukola bonsu, lungenyi lonsu, ne ngumvuilu onsu; udi umvua bintu bionsu, ne udi Muntu wa lusa, mena bua lupandu, bua badi bakudimuna mutshima ne badi bitabuija mu dîna dienda.\n\n36 Mpindiewu bu etshi tshikala kudiamba, nendiamba mena; bualu etshi tshidi moyo wanyi ne bukenka buanyi, disanka dianyi ne lupandu luanyi, ne disungila dianyi ku diakabi dia kashidi. Eyowa, dîna dia Nzambi wanyi didi dibeneshibua, uvua muvuluka bantu aba, badi bikala ditamba dia mutshi wa Isalele, divua ditapuluka ku mubidi wadi mu bulaba budi kabuyi bumanyika to; eyowa, ndi ngamba, dibeneshibua dikala dîna dia Nzambi wanyi, uvua mutuvuluka, tuetu batambakanyi mu bulaba budi kabuyi bumanyika to.\n\n37 Mpindiewu bana betu, tudi tumona ne Nzambi udi uvuluka bantu bonsu, mu bulaba bonsu mudibu; eyowa, udi mumanya bungi bua bantu benda, ne munda muenda mua lusa mudi pa mutu pa buloba ponsu. Mpindiewu edi didi disanka dianyi, ne diela dianyi dia tuasakidila dia bungi; eyowa, ne nengela Nzambi wanyi tuasakidila bua kashidi. Amena.\n\n", "alma 27": "[center][font_size=26]Shapita 27[/font_size][/center]\n\n[i]Mukalenga udi upesha Amona mukenji bua kulombola bantu ba Anti-Nefi-Lehi bua kubumbusha ku njiwu—Disanka dia Amona didi dijikija bukola buenda pakasambakenaye ne Alama—Bena Nefi badi bapesha Bena Anti-Nefi-Lehi bulaba bua Yeleshona—Badi babinyika ne bantu ba Amona. Pabuipi ne 77 k.d.K.[/i]\n\n1 Biakalua ne pakamanya Bena Lamana bavua baya kuluisha Bena Nefi, kunyima kua kuluangana kua bungi bua kubabutula, ne bivua tshianana bua kukeba dibutuka diabu, bakapingana ku bulaba bua Nefi.\n\n2 Ne biakalua ne Bena Amaleki, bakafîka tshiji menamena bua dijimija diabu. Ne pakamonabu ne kabavua mua kudisombuela kudi Bena Nefi to, bakabanga kusonsola bantu ku tshiji kudi bana babu, bantu ba Anti-Nefi-Lehi; bua nanku bakabanga kabidi kubashipa.\n\n3 Mpindiewu bantu aba bakabenga kabidi bua kuangata biluilu biabu, ne bakadilekela ne bashipibua bilondeshila ku majinga a bena lukuna babu.\n\n4 Mpindiewu pakamona Amona ne bana babu mudimu ewu wa dishipa munkatshi mua bavua babananga bikola kupita—bualu bavua bangata bu banjelu batumibua kudi Nzambi bua kubapandisha ku dinyanguka dia kashidi—bua nanku, pakamona Amona ne bana babu mudimu ewu munena wa dishipa, bakanyungushibua ne moyo wa lusa, ne bakambila mfumu ne:\n\n5 Tusangishayi bantu ba Mukalenga aba pamua, ne tupuekayi ku bulaba bua Zalahemela kudi bana betu Bena Nefi, ne tunyemayi ku bianza bia bena lukuna netu, bua katubutuki to.\n\n6 Kadi mfumu wakabambila ne: Monayi, Bena Nefi nebatubutula, bua dishipa dia bantu ne mibi ya bungi bituvua babenzela.\n\n7 Ne Amona wakamba ne: Nenya ne nengebeja Mukalenga, ne pikalaye mutuambila bua kupueka kudi bana betu, nenuye anyi?\n\n8 Ne mfumu wakamuambila ne: Eyowa, pikala Mukalenga muamba ne ndayi, netupueka kudi bana betu, ne netuikala bapika babu tô ne patuabakajila dishipa dia bantu ne mibi bia bungi bituvua babenzela.\n\n9 Kadi Amona wakamuambila: Bidi bibengishibua mu mikenji ya bana betu, ivua mishindamijibua kudi tatuanyi, ne kakuikadi bapika munkatshi muabu to; bua nanku lekelayi tupueka ne tueyemena ku lusa lua bana betu.\n\n10 Kadi mfumu wakamuambila: Ebeja Mukalenga, ne pikalaye mutuambila ne ndayi, netuye; tshianana netufua mu bulaba ebu.\n\n11 Ne biakalua ne Amona wakaya ne wakebeja Mukalenga, ne Mukalenga wakamuambila ne:\n\n12 Patula bantu aba mu bulaba ebu, bua kabafu to; bualu Satana udi mukuata mitshima ya Bena Amaleki bikola, badi basonsola Bena Lamana ku tshiji kudi bana babu bua kubashipa; bua nanku patuka mu bulaba ebu; ne bantu aba mu tshikondu etshi badi babeneshibua, bualu nembakuba.\n\n13 Ne mpindiewu biakalua ne wakaya ne wakambila mfumu mêyi onsu avua Mukalenga mumuambila.\n\n14 Ne bakasangisha bantu babu bonsu pamua, eyowa, bantu ba Mukalenga bonsu, ne bakasangisha bisumbu bia bimuna bikesa ne binena biabu bionsu, ne bakumbuka mu bulaba, ne bakalua mu tshipela tshivua tshiabuluja bulaba bua Nefi ku bulaba bua Zalahemela, ne bakalua pabuipi ne ku mikalu ya bulaba.\n\n15 Ne biakalua ne Amona wakabambila ne: Monayi, mema ne bana betu netuye ku bulaba bua Zalahemela, ne nenushala apa tô ne patuapingana; ne netutêta mitshima ya bana betu, ne badi basua ne tulua mu bulaba buabu.\n\n16 Ne biakalua ne pavua Amona uya ku bulaba, yeya ne bana babu bakasambakena ne Alama, pa muaba muamba; ne monayi, tshivua disambakena dia disanka.\n\n17 Mpindiewu disanka dia Amona divua dipita bunena mena bualu uvua muwula ntenta ndi disanka; eyowa, uvua mudînyibua mu disanka dia Nzambi wenda, mena tô ne ku dijikija dia bukola buenda; ne wakapona kabidi panshi.\n\n18 Mpindiewu edi kadivua disanka dipita anyi? Monayi, edi didi disanka didi muntu nansha umua kayi mua kupeta to, amu pa kumbusha ewu udi mukudimuna mutshima bulelela ne mudipuekeshi udi ukeba diakalenga.\n\n19 Mpindiewu disanka dia Alama bua kusambakena ne bana babu divua bulelela dinena, ne disanka dia Alona kabidi, dia Omenele, ne Himini; kadi monayi disanka diabu kadivua bu dia kupita bukola buabu to.\n\n20 Ne mpindiewu biakalua ne Alama wakalombola bana babu ku bulaba bua Zalahemela; mena ku nzubu wenda nkayenda. Ne bakaya ne bakambila mulumbuluishi munena bintu bionsu bivua bibenzekela mu bulaba bua Nefi, munkatshi mua bana babu, Bena Lamana.\n\n21 Ne biakalua ne mulumbuluishi munena wakatuma dimanyisha mu bulaba bonsu, ujinga kumanya dîyi dia bantu bitangila diakidila dia bana babu, bavua bikala bantu ba Anti-Nefi-Lehi.\n\n22 Ne biakalua ne dîyi dia bantu diakalua, diamba ne: Monayi, netulekela bulaba bua Yeleshona, adi ku esete pêpi ne mbuwa, adi makuatangana ne bulaba bua Buvula, adi ku sude kua bulaba bua Buvula; ne bulaba bua Yeleshona ebu budi bulaba butuapesha bana betu bua bupianyi.\n\n23 Ne monayi, netuteka misumba yetu ya basalayi pankatshi pa bulaba bua Yeleshona ne bulaba bua Nefi, bua tukuba bana betu ku bena lukuna babu mu bulaba bua Yeleshona; ne tudi tuenza nanku bua bana betu, bua bôwa buabu bua kuambuila bana babu biluilu ne kabalu kuenza mibi to; ne bôwa buabu bunena ebu buakalua bua dikudimuna dia mutshima dikola divuabu nadi, bua mashipeyangana a bungi abu ne bubi bukola bua tshingishu.\n\n24 Ne mpindiewu monayi, netuenzela bana betu nanku awu, bua ne bapiana bulaba bua Yeleshona; ne netubalama ne misumba yetu ya basalayi kudi bena lukuna babu, pikalabu batupesha tshitupa tshia bintu biabu bua kutuambuluisha bua tukuatshisha misumba yetu ya basalayi.\n\n25 Mpindiewu, biakalua ne pakumvua Amona nanku, wakapingana kudi bantu ba Anti-Nefi-Lehi, ne Alama kabidi nenda, mu tshipela, tshivuabu bâsa ntenta yabu, ne wakabamanyisha bintu bionsu ebi. Ne Alama wakabalondela penda dikudimuna moyo dienda, pamua ne Amona ne Alona, ne bana babu.\n\n26 Ne biakalua ne abi biakabatuadila disanka dinena munkatshi muabu. Ne bakapueka ku bulaba bua Yeleshona, ne bakangata bulaba bua Yeleshona; ne Bena Nefi bakabinyika ne bantu ba Amona; bua nanku bavua basunguludibua ku dîna adi matuku onsu akalonda.\n\n27 Ne bavua munkatshi mua bantu ba Nefi, ne kabidi bababala munkatshi mua bantu bavua mu ekelezia wa Nzambi. Ne bavua basunguludibua kabidi ku lukunukunu luabu kudi Nzambi, ne kudi bantu kabidi; bualu bavua balelela ne balulama ne bujima mu bintu bionsu; ne bavua bikala bakamakana mu ditabuija dia Kilisto tô ne ku ndekelu.\n\n28 Ne bakatangila dimatshisha dia mashi a bana babu ne lukuna lupita bukola; ne kabavua mua kusuishibua bua kuambula biluilu bua kuluishabu bana babu nansha; ne kabakatshina nansha lufu ne tshipimu tshia ditshina to, bua ditekemena diabu ne muenenu yabu bitangila Kilisto ne dibika dia ku lufu; bua nanku, lufu luakadînyibua buabu kudi butshimunyi bua Kilisto pa mutu palu.\n\n29 Bua nanku, bavua bua kukenga lufu lua mushindu mukola ne wa dikenga dipita uvua bana babu mua kubafuisha, kumpala kua kuangatabu muela wa mvita anyi kela ka mvita bua kubatûtabu.\n\n30 Ne nanku, bavua bena dikima ne bantu banangibua, bantu basuibua bikola kudi Mukalenga.\n\n", "alma 28": "[center][font_size=26]Shapita 28[/font_size][/center]\n\n[i]Bena Nefi badi batshimuna Bena Lamana mu mvita mikola—Makumi a binunu adi ashipibua—Bantu babi badi bapîshibua ku ngikadilu wa diakabi kadiyi ndekelu; bantu bakana badi diakalengela didi kadiyi ne ndekelu to. Pabuipi ne 77–76 k.d.K.[/i]\n\n1 Ne mpindiewu biakalua ne kunyima kua bantu ba Amona bashikikibua mu bulaba bua Yeleshona, ne ekelezia umua kabidi muasa mu bulaba bua Yeleshona, ne Bena Nefi banyungulula bulaba bua Yeleshona ne misumba yabu ya basalayi, eyowa, ku mikalu yonsu ya bulaba bua Zalahemela; monayi misumba ya basalayi ya Bena Lamana yakalonda bana babu mu tshipela.\n\n2 Ne nanku kuvua mvita mikola; eyowa, mena itu kayiyi mianji kupeteka munkatshi mua bantu bonsu mu bulaba to katshia ku tshikondu tshiakumbuka Lehi ku Yelushalema; eyowa, ne makumi a binunu a Bena Lamana akashipibua ne akatangalajibua kula.\n\n3 Eyowa, ne kuvua kabidi dishibeya dia dikema munkatshi mua bantu ba Nefi; nansha nanku, Bena Lamana bakanyemeshibua ne bakatangalajibua, ne bantu ba Nefi bakapingana kabidi ku bulaba buabu.\n\n4 Ne etshi tshivua tshikondu tshiakumvuikaku madilu manena ne muadi munkatshi mua bulaba bonsu, munkatshi mua bantu bonsu ba Nefi—\n\n5 Eyowa, lubila lua bakaji bakamba badila ba bayabu, ne kabidi ya batatu badila bana babu ba baluma, ne muana wa muntu wa bakaji udila bua muanabu wa baluma, eyowa, muana wa baluma wa muntu udila bua tatuenda; ne nanku lubila lua madilu wakumvuika munkatshi muabu bonsu, badila bua malela abu avuabu bashipa.\n\n6 Ne mpindiewu bushuwa edi divua dituku dia kanyinganyinga kakola; eyowa, diba dia kuikala ne dishindama, ne diba dia dijila divula ne disambila.\n\n7 Ne tshidimu tshia dikumi ne tshitanu tshia dikôkesha dia balumbuluishi pa mutu pa bantu ba Nefi tshiakajika nanku;\n\n8 Ne ewu udi mulubu wa Amona ne bana babu, ngendu yabu mu bulaba bua Nefi, makenga abu mu bulaba, tunyinganyinga tuabu, ne ntatu yabu, ne disanka diabu didi kadiyi kuamba to, ne diakidila ne dilama ku njiwu dia bana babu mu bulaba bua Yeleshona. Ne mpindiewu Mukalenga, Musungidi wa bantu bonsu, abenesha anyima yabu bua kashidi.\n\n9 Ne ewu udi mulubu wa mvita ne makokangana munkatshi mua Bena Nefi, ne kabidi mvita pankatshi pa Bena Nefi ne Bena Lamana; ne tshidimu tshia dikumi ne tshitanu tshia dikôkesha dia balumbuluishi tshijika.\n\n10 Ne katshia ku tshidimu tshia kumpala tô ne ku tshidimu tshia dikumi ne tshitanu kuakavuishibua lufu lua binunu bia bungi bia mioyo ya bantu; eyowa, kuakavuija bualu budi butshingisha bua dimatshisha dia mashi.\n\n11 Ne mibidi ya binunu bia bungi idi mijika mu buloba, patshidi mibidi ya binunu bia bungi ibola mu mishiki pa mpala wa buloba; eyowa, ne binunu bia bungi bidi bidila dijimija dia malela abu, bualu badi ne kipatshila ka kutshinyila, bilondeshila ku malaya a Mukalenga, ne badi bapîshibua ku ngikadilu wa diakabi kadiyi ndekelu.\n\n12 Padi binunu bia bungi bia bikuabu bidila bulelela dijimija dia malela abu, nansha nanku, badi basanka ne batua tshianga bua ditekemena, ne badi mena bamanya, bilondeshila ku malaya a Mukalenga, ne nebajudishibua bua kusomba ku tshianza tshia baluma tshia Nzambi, mu ngikadilu wa disanka didi kadiyi ndekelu.\n\n13 Ne nanku tudi tumona bu mudidi dinena dishilangana dia muntu bua bualu bua mibi ne disambuka dia mikenji, ne bukola bua diabulu, budi buluila ku malongolola a budimu adiye mulongolola bua kuteya mitshima ya bantu.\n\n14 Ne nanku tudi tumona dibikila dinena didi difuma kudi Nzambi bua bantu bakuata mudimu ne dinanukila mu madimi a mvinyo a Mukalenga; ne nanku, tudi tumona tshiena bualu tshinena tshia kanyinganyinga, ne kabidi tshia disanka—kanyinganyinga bua lufu ne dinyanguka munkatshi mua bantu, ne disanka bua bukenka bua Kilisto budi bufila moyo.\n\n", "alma 29": "[center][font_size=26]Shapita 29[/font_size][/center]\n\n[i]Alama udi ujinga bua kubila kudi bantu ne lukunukunu lua muanjelu bua bakudimuna mutshima—Mukalenga udi upesha bisamba bionsu balongeshi—Alama udi usankila mu mudimu wa Mukalenga ne mu tshipeta tshimpa tshia Amona ne bana babu. Pabuipi ne 76 k.d.K.[/i]\n\n1 Ô bu mema muikala muanjelu, ne bu mema mua kupeta dijinga dia mutshima wanyi, ne nya ne ngakula ne mpungi wa Nzambi, ne dîyi didi dinyungusha buloba, ne kubila kudi bantu bonsu bua bakudimuna mutshima!\n\n2 Eyowa, mvua bua kumanyisha anyima yonsu, bu ne dîyi dia dikubakuba, dikudimuna dia mutshima ne dilongolola dia disungila, bua bakudimuna mutshima ne balua kudi Nzambi wetu, bua kakuikadi kabidi kanyinganyinga pa mpala onsu wa buloba to.\n\n3 Kadi monayi, ndi muntu, ne ndi ngenza bubi mu dijinga dianyi; bualu mvua ne tshia kusanka ne bintu bidi Mukalenga mumpesha.\n\n4 Ntshivua ne bua kutatshisha mu majinga anyi mukenji mukamakana wa Nzambi mululama to, bualu ndi mumanya ne udi upesha bantu bilondeshila ku dijinga diabu, bikaladi bua lufu anyi bua moyo; eyowa, ndi mumanya ne udi upesha bantu, eyowa, udi welela bantu mikenji idi kayiyi ikudimuka to, bilondeshila ku disua diabu, bikaladi bua lupandu anyi bua dinyanguka.\n\n5 Eyowa, ne ndi mumanya ne buimpa ne bubi bidi biluila bantu bonsu; ewu udi kayi mumanya dishilangana dia buimpa ku bubi to kena ne kadiu to; kadi kudi ewu udi mumanya bimpa ne bibi, Nzambi udi umupesha bilondeshila ku majinga enda, pikalaye musungula buimpa anyi bubi, moyo anyi lufu, disanka anyi nshiya mu meji.\n\n6 Bualu ndi mumanya bintu ebi, bua tshinyi ndi njinga kupita kuenza mudimu umvua mubikidila?\n\n7 Bua tshinyi ndi njinga ne ngikala muanjelu, bua mmona mua kuakula ne bantu ba ku ndekelu ya buloba yonsu?\n\n8 Bualu monayi, Mukalenga udi wanyishila bisamba bionsu, bamua bantu ba mu tshisamba tshiabu ne muakulu wabu, ne balongesha dîyi dienda, eyowa, ne lungenyi, bionsu bidiye umona bikumbana bua bobu kupeta; bua nanku tudi tumona Mukalenga udi ulongesha ne lungenyi, bilondeshila ku tshidi tshiakana ne tshilelela.\n\n9 Ndi mumanya tshidi Mukalenga mumpesha mukenji, ne ndimpesha butumbi mômu. Ntshiena nditumbisha buanyi nkayanyi to kadi ndimpesha butumbi mu tshidi Mukalenga mumpesha mukenji; eyowa, ne etshi ki butumbi buanyi, ne pamuapa bua ngikala tshiamu tshia mudimu mu bianza bia Nzambi bua kuluisha imua anyima ku dikudimuna dia mutshima; ne edi ki disanka dianyi.\n\n10 Ne monayi, pandi mmona bana betu ba bungi bakudimuna mutshima bulelela, ne balua kudi Mukalenga Nzambi wabu, apu anyima wanyi udi muwula ntenta ne disanka; apu ndi mvuluka tshivua Mukalenga muenza bualu buanyi, eyowa, mena ne uvua muteleja disambila dianyi; eyowa, apu ndi mvuluka diboku dienda dia lusa diakangôluelaye.\n\n11 Eyowa, ne ndi mvuluka kabidi bukuatshibu bua batatuanyi; bualu ndi mumanya bushuwa ne Mukalenga wakabapatuisha mu bupika, ne pa nanku wakashikika ekelezia wenda; eyowa, Mukalenga Nzambi, Nzambi wa Abalahama, Nzambi wa Isaka, ne Nzambi wa Yakoba, wakabapatuisha mu bupika.\n\n12 Eyowa, ntu mvuluka diba dionsu bukuatshibu bua batatuanyi; ne yeya Nzambi wa umua awu wakabapatuisha mu bianza bia Bena Ejipitu awu wakabapatuisha mu bupika.\n\n13 Eyowa, ne Nzambi umua awu wakashikika ekelezia wenda munkatshi muabu; eyowa, ne Nzambi umua awu udi mumbikila ku dibikidibua dia tshijila, bua kuyisha dîyi kudi bantu aba, ne udi mumpesha tshipeta tshimpa tshinena, mu tshinyi disanka dianyi didi diwula ntenta.\n\n14 Kadi ntshiena nsanka amu bua tshipeta tshianyi tshimpa to, kadi disanka dianyi didi diwula ntenta kupita bua tshipeta tshimpa tshia bana betu, bavua babanda ku bulaba bua Nefi.\n\n15 Monayi, bavua bakuata mudimu menamena, ne bavua bakuama bimuma bia bungi; ne bu muikaladi dinena difutu diabu!\n\n16 Mpindiewu, pandi ngela meji a tshipeta tshimpa tshia bana betu aba nyuma wanyi udi uya kula, mena tô ne ku ditapulukangana dienda ne mubidi, ne bu muvuabi nanku, disanka dianyi divua dipita bunena.\n\n17 Ne mpindiewu Nzambi anyishila bana betu aba, ne basomba mu bukalenga bua Nzambi; eyowa, ne kabidi bonsu badi bikala bimuma bia midimu yabu bua kabapatuki mu kabidi to, kadi ne bamusamuna bua kashidi. Ne Nzambi anyisha ne bienzeka bilondeshila ku mêyi anyi, mena bu mungambi. Amena.\n\n", "alma 30": "[center][font_size=26]Shapita 30[/font_size][/center]\n\n[i]Koliholo, mubengi wa Kilisto, udi utshimbakaja Kilisto, Bupikudi buenda, ne nyuma wa buambi—Udi ulongesha ne kakuena Nzambi to, kakuena dipona dia muntu to, kakuena dinyoka bua mibi to, ne kakuena Kilisto to—Alama udi ujadika ne Kilisto nealua ne bintu bionsu bidi bileja ne kudi Nzambi—Koliholo udi ulomba tshimanyinu ne udi uluishibua kamama—Diabulu uvua mumuenekela Koliholo bu muanjelu ne wakamulongesha tshiakuambaye—Badi badiata Koliholo ne udi ufua. Pabuipi ne 76–74 k.d.K.[/i]\n\n1 Monayi, mpindiewu biakalua ne kunyima kua bantu ba Amona bashikikibua mu bulaba bua Yeleshona, eyowa, ne kabidi kunyima kua Bena Lamana banyemeshibua mu bulaba, ne bafua babu bajîkibua kudi bantu ba mu bulaba—\n\n2 Mpindiewu kabakabala bafua babu to bua bunena bua bungi buabu; anyi kabakabala bafua ba Bena Nefi pabu to—kadi biakalua ne kunyima kua kujîkabu bafua babu, ne kabidi kunyima kua matuku a dijila, ne a madilu, ne disambila, (ne bivua mu tshidimu tshia dikumi ne tshisambombo tshia dikôkesha dia balumbuluishi pa mutu pa bantu ba Nefi) kuakabanga kuikala ditalala ditungunuka mu bulaba bonsu.\n\n3 Eyowa, ne bantu bakatangila bua kulama mikenji ya Mukalenga; ne bavua balama mêyi a Nzambi ne bushuwa menamena, bilondeshila ku mikenji ya Mose; bualu bavua babalongesha bua kulama mikenji ya Mose tô ne muakumbajibuayi.\n\n4 Ne nanku bantu kabakapeta disalu mu tshidimu tshia dikumi ne tshisambombo tshionsu tshia dikôkesha dia balumbuluishi pa mutu pa bantu ba Nefi to.\n\n5 Ne biakalua ne mu ntuadijilu wa tshidimu dikumi ne tshia muanda muteketa tshia dikôkesha dia balumbuluishi, kuvua ditalala dia munanunanu.\n\n6 Kadi biakalua ku nshikidilu wa tshidimu tshia dikumi ne muanda muteketa, kuakalua muntu mu bulaba bua Zalahemela, ne uvua mubengi wa Kilisto, bualu wakabanga kuyisha bantu kushilangana ne mambi avua bambi bamba, bitangila dilua dia Kilisto.\n\n7 Mpindiewu kakuvua mukenji uvua mubenga ditabuija dia muntu to; bualu bivua bikandikibua menamena mu mêyi a Nzambi ne kuikala mukenji udi uteka bantu mu dishilangana.\n\n8 Bualu mifundu ya tshijila idi yamba nanku: Sungulayi lelu, nganyi unudi basua kusadila.\n\n9 Mpindiewu muntu yeya mujinga bua kusadila Nzambi, tshivua bunema buenda; anyi yeya muitabuija Nzambi tshivua bunema buenda bua kumusadila; kadi yeya kayi mumuitabuija to, kakuvua mukenji wa kumupesha dinyoka to.\n\n10 Kadi bu yeya mushipa muntu bavua bamupesha dinyoka dia lufu; ne bu yeya munyengangana bintu bia bienda bavua kabidi bamupesha dinyoka; ne bu yeya muiba bavua kabidi bamupesha dinyoka; ne bu yeya muenda masandi bavua kabidi bamupesha dinyoka; eyowa, bua bubi bonsu ebu, bavua babapesha manyoka.\n\n11 Bualu kuvua mukenji wa ne bantu balumbuluishibua bilondeshila mibi yabu. Nansha nanku, kakuvua mukenji uvua mukandikisha ditabuija dia muntu to; bua nanku, muntu uvua unyokibua amu bua mibi ivuaye muenza; bua nanku bantu bonsu bavua pa momumua.\n\n12 Ne mubengi wa Kilisto ewu, muena dîna dia Koliholo, (ne mikenji kayivua bua kumukuata to) wakabanga kuyisha bantu ne kakuakuikala Kilisto to. Ne wakayisha ku mushindu ewu, wamba:\n\n13 Ô nuenu badibu baputa panshi ne ditekemena disenji ne dia tshianana, bua tshinyi nudi badibatshika ku tshikokedi tshia bintu bisenji buebi? Bua tshinyi nudi bindila Kilisto? Bualu muntu nansha umua kena mua kumanya tshintu nansha tshimua tshilualua to.\n\n14 Monayi, bintu ebi binudi nubikila ne mambi, binudi nuamba ne bidi binushila kudi bambi bansantu, monayi, bidi ngikadilu misenji ya batatuenu.\n\n15 Munyi munudi bushuwa buabi? Monayi, kanuena mua kumanya bintu binudi kanuyi numona to; bua nanku kanuena mua kumanya ne nekuikala Kilisto to.\n\n16 Nudi bindila bitshilualua ne nudi numona dilekedibua dia mibi yenu. Kadi monayi, didi tshipeta tshia meji a ditomboka; ne ditompakana dia meji enu edi didi diluila ku ngikadilu ya batatuenu, idi inupambuisha mu ditabuija dia bintu bidi kabiyiku to.\n\n17 Ne wakabambila bintu bikuabu bia bungi bia nanku awu, ubambila ne kakuvua mua kuikala bupikudi kuenjibua to bua mibi ya bantu, kadi muntu yonsu uvua mua kupeta dikasa dimpa anyi dikasa dibi pa buloba apa bilondeshila ku didilombola dienda; bua nanku muntu yonsu uvua ulubuluka bilondeshila ku meji enda, ne muntu yonsu uvua utshimuna bilondeshila ku makanda enda; ne tshionsu tshivua muntu wenza katshivua bubi to.\n\n18 Ne wakabayisha nanku, upambuisha mitshima ya ba bungi, ubakolesha mutu mu bubi buabu, eyowa, upambuisha bantu bakaji ba bungi, ne bantu baluma kabidi, bua kuenda masandi—ubambila pavua muntu ufua, atshi tshivua ndekelu wenda.\n\n19 Mpindiewu muntu ewu wakaya kabidi ku bulaba bua Yeleshona, bua kuyisha bintu ebi munkatshi mua bantu ba Amona, bavua kukala bikala bantu ba Lamana.\n\n20 Kadi monayi bavua ne lungenyi kupita Bena Nefi ba bungi; bualu bakamukuata, ne bakamusuika, ne bakaya nenda kumpala kua Amona, uvua muikala muakuidi munena ku mutu kua bantu aba.\n\n21 Ne biakalua ne bakamupatuisha pambelu pa bulaba. Ne wakaya ku bulaba bua Gideona, ne wakabanga kubayisha pabu; ne kakapeta tshimpa to, bualu bakamukuata ne bakamusuika ne bakalua nenda kumpala kua muakuidi munena, ne mulumbuluishi munena wa mu bulaba kabidi.\n\n22 Ne biakalua ne muakuidi munena wakamuambila ne: Bua tshinyi udi wendakana mu kunyangakaja njila ya Mukalenga? Bua tshinyi udi ulongesha bantu aba kakuakuikala Kilisto to, bua kukosa disanka diabu? Bua tshinyi udi uluisha mambi onsu a bambi bansantu?\n\n23 Mpindiewu dîna dia muakuidi munena divua Gidona. Ne Koliholo wakamuambila ne: Bualu ntshiena ndongesha ngikadilu misenji ya batatuenu to, ne bualu ntshiena ndongesha bantu aba bua kudisuika panshi ku milulu ne midimu misenji idi bakuidi ba kala bateka, bua kunyengabu bukalenga ne bukôkeshi pa mutu pabu, bua kubashiyabu mu dipanga, bua kabambuludi mitu yabu to, kadi bikala bapuwishibua bilondeshila ku mêyi eba.\n\n24 Nudi nuamba bantu aba badi bantu badikadila. Monayi, ndi ngamba ne badi mu bupika. Nudi nuamba ne mambi a kala awu adi malelela. Monayi, ndi ngamba ne kanuena bamanya to ne adi malelela.\n\n25 Nudi nuamba ne bantu aba badi bantu bapîla ne bapambuka bua disambuka mikenji dia muledi umua. Monayi, ndi ngamba ne muana muteketa kena upîla bua bualu bua baledi benda to.\n\n26 Ne nudi nuamba kabidi ne Kilisto nealua. Kadi monayi, ndi ngamba ne kanuena bamanya to ne kuakuikala Kilisto. Ne nudi nuamba kabidi ne nebamushipa bua mibi ya ba pa buloba—\n\n27 Ne nudi nupambuisha bantu aba nanku bua kulonda ngikadilu misenji ya batatuenu, ne bilondeshila ku dijinga majinga enu nkayenu; ne nudi bashala nabi, bu muvuabi mena mu bupika, bua nuenu kudidisha ne budiavi ku midimu ya ku bianza biabu, bua kabakimi kuambulula mesu ne dikima to, ne bua kabakimi kuenzela manema ne diakalengela biabu to.\n\n28 Eyowa, kabena bakima kuenzela bintu bidi bikala biabu to bua kabalu kufîkisha bakuidi babu munda, badi bababatshika ku tshikokedi bilondeshila ku majinga abu, ne bavua babaluisha ku ditabuija, ku ngikadilu yabu ne bilota biabu ne majinga abu ne bimônyi biabu ne bivua bu mudi malu masokoka abu, ne bu bobu kabayi benza bilondeshila ku mêyi abu to bavua bafîkisha muntu udi kayi mumanyika to munda, udibu bamba ne Nzambi—muntu utu kayi muanji kumueneka anyi kumanyika to, utu kayi muanji kuikala anyi wikala nansha.\n\n29 Mpindiewu pakamona muakuidi munena ne mulumbuluishi munena dipapa dia mutshima wenda, eyowa, pakamonabu ne uvua mena upenda Nzambi, bakabenga kufila diandamuna nansha dimua ku mêyi enda to; kadi bakamusuikisha; ne bakamufila mu bianza bia bampulushi, ne bakamutuma ku bulaba bua Zalahemela, bua kuluabu nenda kumpala kua Alama, ne mulumbuluishi munena uvua ngovena mu bulaba bonsu.\n\n30 Ne biakalua ne pakaluabu nenda kumpala kua Alama ne mulumbuluishi munena, wakatungunuka mu mushindu wa momumua bu mu bulaba bua Gideona; eyowa, wakatungunuka kupenda Nzambi.\n\n31 Ne wakajuka bua kuakula ne mêyi makola kumpala kua Alama, ne wakapenda bakuidi ne balongeshi, ubabanda bua kupambuisha kua bantu ku ngikadilu mitshimbakana ya batatuabu, bua kuikala ne budiavi ku midimu ya bantu.\n\n32 Mpindiewu Alama wakamuambila ne: Udi mumanya ne katuena ne budiavi ku midimu ya bantu aba to; bualu mona mvua mukuata mudimu mena katshia ku mbangilu wa dikôkesha dia balumbuluishi tô ne mpindiewu, ne bianza bianyi nkayanyi bua didikuatshisha dianyi, nansha bua ngendu yanyi ya bungi miaba yonsu mu bulaba bua kumanyisha bantu banyi dîyi dia Nzambi.\n\n33 Ne nansha bua midimu ya bungi imvua mukuata mu ekelezia, tshitu muanji kufutshibua nansha mena senina umua bua mudimu wanyi to; anyi umua wa ku bana betu to, kabiyi amu pa kumbusha bua nkuasa wa tshilumbuluilu; ne apu tuvua bafutshibua amu bilondeshila ku mikenji bua diba dietu.\n\n34 Ne mpindiewu, bu mutudi katuyi bafutshibua tshintu nansha tshimua to bua midimu yetu mu ekelezia, tshipeta tshimpa kayi tshitudi tupeta bua kukuata mudimu mu ekelezia, amu pa kumbusha kabiyi bua kumanyisha bulelela, bua tuetu kusanka bua disanka dia bana betu?\n\n35 Apu bua tshinyi udi wamba ne tudi tuyisha bantu aba bua kupeta makasa, pawudi mumanya, wewa nkayeba, ne katuena tupeta makasa to? Ne mpindiewu, udi witabuija ne tudi tudinga bantu aba, ne ki tshidi tshibapesha disanka nanku mu mitshima yabu anyi?\n\n36 Ne Koliholo wakamuandamuna ne, Eyowa.\n\n37 Ne pashisha Alama wakamuambila ne: Udi witabuija ne kudi Nzambi anyi?\n\n38 Ne wakandamuna ne, To.\n\n39 Mpindiewu Alama wakamuambila ne: Neuvila kabidi ne kudi Nzambi, ne neuvila kabidi Kilisto anyi? Bualu mona, ndi nkuambila ne, ndi mumanya ne kudi Nzambi, ne kabidi ne Kilisto nealua.\n\n40 Ne mpindiewu tshijadikilu kayi tshiwudi natshi ne kakuena Nzambi to, anyi ne Kilisto kena ulua to? Ndi nkuambila ne kuena natshi nansha tshimua to, amu pa kumbusha muaku weba.\n\n41 Kadi, mona, ndi ne bintu bionsu bu tshijadikilu ne bintu ebi bidi bilelela; ne wewa peba udi ne bintu bionsu bu bujadiki kûdi ne bidi bilelela; ne neubivila anyi? Udi witabuija ne bintu ebi bidi bilelela anyi?\n\n42 Mona, ndi mumanya ne udi witabuija, kadi nyuma wa mafi udi mukukuata, ne udi mubenga Nyuma wa Nzambi bua kikadi ne muaba munda mueba to; kadi diabulu udi ne bukola kûdi, ne udi ukutuala eku ne eku, wenzela madimu adi mua kubutula bana ba Nzambi.\n\n43 Ne mpindiewu Koliholo wakambila Alama ne: Wewa mundeja tshimanyinu, bua ngitabujijibua ne kudi Nzambi, eyowa, ndeja ne yeya udi ne bukola, ne pashisha nengitabujijibua bua bulelela bua mêyi eba.\n\n44 Kadi Alama wakamuambila ne: Uvua mupeta bimanyinu bikumbana; neutêta Nzambi weba anyi? Newamba ne, Ndeja tshimanyinu, pawudi ne bujadiki bua bana benu bonsu aba, ne kabidi bambi bansantu bonsu? Mifundu idi miteka kumpala kueba, eyowa, ne bintu bionsu bidi bileja ne kudi Nzambi; eyowa, mena buloba, ne bintu bionsu bidi pa mpala wabu, eyowa, ne kunyunguluka kuabu, eyowa, ne kabidi mabulungu onsu adi enda mu tshibidilu tshiawu adi ajadika ne kudi Mufuki Mukulu.\n\n45 Ne utshidi wendakana, mu kupambuisha mitshima ya bantu aba, mu kubajadikila ne kakuena Nzambi to? Ne neuvila kabidi majadiki onsu â anyi? Ne wakamba ne: Eyowa, nemvila, pa kumbusha wewa mundeja tshimanyinu.\n\n46 Ne mpindiewu biakalua ne Alama wakamuambila ne: Mona, ndi ne kanyinganyinga bua dipapa dia mutshima weba, eyowa, bualu anyima weba neabutuka pawikala utshidi ukolela ku nyuma wa bulelela.\n\n47 Kadi mona, bidi bipita bimpa ne anyima weba ajimina pamutu pa wewa kuikala njila wa kuluisha anyima ya bungi ku dinyanguka ku mafi eba ne mêyi eba a lubombu; bua nanku wewa muvila kabidi, mona Nzambi neakutûta, bua ulua kamama, bua kunzuludi kabidi mukana nansha, bua kudinga kabidi bantu aba to.\n\n48 Mpindiewu Koliholo wakamuambila ne: Ntshiena mvila ne Nzambi udiku to, kadi ntshiena ngitabuija ne kudi Nzambi to; ne ndi ngamba kabidi ne, kuena mumanya ne kudi Nzambi to; ne pa kumbusha wewa mundeja tshimanyinu, ntshiakuitabuija to.\n\n49 Mpindiewu Alama wakamuambila ne: Nekupesha etshi bu tshimanyinu: neuluishibua kamama, bilondeshila ku mêyi anyi; ne ndi ngamba ne, mu dîna dia Nzambi, neuluishibua kamama; bua kuakudi kabidi to.\n\n50 Mpindiewu pakamba Alama mêyi â, Koliholo wakaluishibua kamama, bualu kavua mua kuakula kabidi to, bilondeshila ku mêyi a Alama.\n\n51 Ne mpindiewu pakamona mulumbuluishi munena nanku, wakôlola tshianza tshienda ne wakafundila Koliholo, wamba ne: Udi muitabuijijibua bua bukola bua Nzambi anyi? Mudi nganyi muwuvua ujinga ne Alama aleja tshimanyinu tshienda? Udi musua ne atatshisha bakuabu bua kukuleja tshimanyinu anyi? Mona, wakuleji tshimanyinu; ne mpindiewu newela mpata kabidi anyi?\n\n52 Ne Koliholo wakôlola tshianza ne wakafunda, wamba ne: Ndi mumanya ne ndi kamama, bualu ntshiena mua kuakula to; ne ndi mumanya ne kakuena tshintu nansha tshimua to tshidi mua kunduisha nanku awu to amu pa kumbusha bukola bua Nzambi; eyowa, ne mvua mumanya diba dionsu ne kuvua Nzambi.\n\n53 Kadi monayi, diabulu wakandinga; bualu wakammuenekela mu tshimfuanyi tshia muanjelu, ne wakangambila ne: Ndâku ne pingaja bantu aba, bualu badi bonsu bapambuka bikala balonda Nzambi udi kayi mumanyika to. Ne wakangambila ne: Kakuena Nzambi to; eyowa, ne wakandongesha tshimvua ne bua kuamba. Ne mvua mulongesha mêyi enda; ne ngaka’alongesha bualu avua asankisha meji a mu mubidi; ne ngaka’alongesha mena tô ne pangakapeta tshipeta tshimpa tshia bungi, mua ne ngakitabuija bulelela ne avua malelela; ne bua bualu ebu ngakakolela ku bulelela, mena tô ne ngakadituadila mutshipu munena ewu pa mutu panyi.\n\n54 Mpindiewu pakambaye nanku awu, wakatendekena Alama ne asambila Nzambi, bua mutshipu ewu umbushibua kudiye.\n\n55 Kadi Alama wakamuambila ne: Biumbushibua mutshipu ewu bua kûdi neupambuisha kabidi mitshima ya bantu aba; bua nanku, nebikuenzekela mena bu muikala Mukalenga musua.\n\n56 Ne biakalua ne mutshipu ewu kawakumbushibua kudi Koliholo to; kadi wakipatshibua ne wakendakana ku nzubu ne ku nzubu mu kulomba biakudia bienda.\n\n57 Mpindiewu dimanya dia tshivua tshifikila Koliholo diakatangalaka katataka mu bulaba bonsu; eyowa, mulumbuluishi munena wakatuma dimanyisha kudi bantu bonsu mu bulaba, umanyisha bavua bitabuija mêyi a Koliholo ne bavua ne tshia kukudimuna mutshima lukasa, bua bitungu bia momumua kabilu kulua kudibu to.\n\n58 Ne biakalua ne bakitabujijibua bonsu bitangila bubi bua Koliholo; bua nanku bavua bonsu bakakudimuna moyo kabidi kudi Mukalenga; ne etshi tshiakajikija malu mabi a ku mushindu wa Koliholo. Ne Koliholo wakendakana ku nzubu ne ku nzubu, mu kulomba biakudia bua kudikuatshisha.\n\n59 Ne biakalua ne pakayaye munkatshi mua bantu, eyowa, munkatshi mua bantu bavua babulukangana ne Bena Nefi ne bavua badinyika ne Bena Zolama, bualu bavua balombodibua kudi muntu muena dîna dia Zolama—ne pavuaye uya munkatshi muabu, monayi, wakipatshishibua ne wakadiatshibua tô ne pakafuayi.\n\n60 Ne nanku tudi tumona ndekelu wa ewu uvua unyangakajanjila ya Mukalenga; ne nanku tudi tumona ne diabulu kakukuatshisha bana benda ku dituku dia ndekelu to, kadi udi ubapulumuna panshi lubilu mu ngena.\n\n", "alma 31": "[center][font_size=26]Shapita 31[/font_size][/center]\n\n[i]Alama udi ulombola bukenji bua kupingaja Bena Zolama bantomboji—Bena Zolama badi bavila Kilisto, bitabuija meji a mafi a disungulangana, ne kutendelela ne masambila malongolola—Bena bukenji badi buwula ne Nyuma wa Tshijila—Ntatu yabu idi midînyibua mu disanka diabu dia Kilisto. Pabuipi ne 74 k.d.K.[/i]\n\n1 Mpindiewu biakalua ne kunyima kua nshikidilu wa Koliholo, bualu Alama uvua mupeta ngumu ne Bena Zolama bavua banyangakaja njila ya Mukalenga, ne Zolama, uvua mulombodi wabu, uvua ukoka mitshima ya bantu bua kuinamina mpingu ya kamama, mutshima wenda wakabanga kabidi kukenga bua malu mabi a bantu.\n\n2 Bualu tshivua tshiena bualu tshia kanyinganyinga kakola ka Alama bua kumvua ne kuvua malu mabi munkatshi mua bantu; bua nanku mutshima wenda uvua munyingalala menamena bua ditapuluka dia Bena Zolama kudi Bena Nefi.\n\n3 Mpindiewu Bena Zolama bakadisangisha pamua mu bulaba buvuabu babikila ne Antionuma, buvua ku esete wa bulaba bua Zalahemela, buvua buikala pabuipi ne mikalu ne muelelu wa mbuwa, buvua ku sude wa bulaba bua Yeleshona, buvua kabidi ne mikalu ne tshipela ku sude, tshipela tshivua tshiwula ntenta ne Bena Lamana.\n\n4 Mpindiewu Bena Nefi bavua batshina bikola ne Bena Zolama bavua mua kubuela mu diumvuangana ne Bena Lamana, ne ne bivua mua kuluija dijimija dinena ku luseka lua Bena Nefi.\n\n5 Ne mpindiewu, bumuvua kuyisha kua dîyi ne bukola bua bungi budi mua kukoka bantu bua kuenza malu adi makana—eyowa, kuvua kupeta mudimu mukola pa meji a bantu kupita muela wa mvita, anyi tshintu tshikuabu tshionsu, tshivua tshibafikila—bua nanku Alama wakela meji ne bivua bikengedibua bua batêta buimpa bua dîyi dia Nzambi.\n\n6 Bua nanku wakangata Amona, ne Alona, ne Omenele; ne wakashiya Himini mu ekelezia wa ku Zalahemela; kadi wakaya ne basatu aba, ne Amuleke ne Zêzeloma kabidi, bavua bikala ku Meleke; ne wakangata kabidi babidi ba ku bana benda ba baluma.\n\n7 Mpindiewu kakaya ne muana wa kumpala wenda wa baluma to, ne dîna dienda divua Helamana; kadi mêna a bakayaye nabu avua Shibulona ne Koliantona; ne â avua mêna a bakaya nenda munkatshi mua Bena Zolama, bua kubayisha dîyi.\n\n8 Mpindiewu Bena Zolama bavua batapuluki ba ku Bena Nefi; bua nanku dîyi dia Nzambi dikavua dibayisha.\n\n9 Kadi bavua bapona mu matupakana manena, bualu bakabenga batangila bua kulama mikenji ya Nzambi, ne mikandu yenda, bilondeshila ku mikenji ya Mose to.\n\n10 Anyi kabavua balonda midimu ya ekelezia, bua kutungunuka mu disambila ne milombu kudi Nzambi dituku dionsu, bua kababuedi mu ditêtshibua to.\n\n11 Eyowa, mu tshikosu, bavua banyangakaja njila ya Mukalenga misangu ya bungi menamena; bua nanku, bua tshiena bualu etshi, Alama ne bana babu bakaya mu bulaba bua kubayisha dîyi.\n\n12 Mpindiewu, pakaluabu mu bulaba, monayi, bakakema bua kusangana ne Bena Zolama bavua bibaka nsunagoga ya bungi, ne ne bavua badisangisha pamua mu dituku dimua dia lumingu, divuabu babikila ne dituku dia Mukalenga; ne bavua batendelela bilondeshila mushindu uvua Alama ne bana babu kabavua banji kumona to;\n\n13 Bualu bavua bibaka muaba munkatshi-nkatshi mua nsunagoga, muaba wakuimana, uvua kûlu kupita mutu; ne amu muntu umua uvua mua kuimana pa mutu pawu.\n\n14 Bua nanku, ewu yonsu uvua ujinga kutendelela uvua ne tshia kuya ne kuimana pa mutu pawu, ne kôlola bianza bienda mu diûlu, ne kubila ne dîyi dikola, wamba:\n\n15 Nzambi munsantu, munsantu; tudi tuitabuija ne udi Nzambi, ne tudi tuitabuija ne udi munsantu, ne uvua nyuma, ne udi nyuma, ne newikala nyuma bua kashidi.\n\n16 Nzambi Munsantu, tudi tuitabuija ne wakatutapulula kudi bana betu; ne katuena tuitabuija ngikadilu wa bana betu, uvua mubashila bua kupanga kua lungenyi kua batatuabu, to; kadi tudi tuitabuija ne uvua mutusungula bua kuikala bana beba bansantu; ne udi kabidi mutumanyisha ne kakuakuikala Kilisto to.\n\n17 Kadi udi momumua makelela mushala, lelu, ne bua kashidi; ne uvua mutusungula bua tupandishibua, padi bonsu badi batunyungulula badi basungudibua bua kuimanshibua mu ngena bua tshiji tshieba; bualu bunsantu ebu, Ô Nzambi, tudi tukuela tuasakidila; ne tudi tukuela kabidi tuasakidila bualu udi mutusungula, bua katupambuishibu bua kulonda ngikadilu misenji ya bana betu, idi mibasuika ku ditabuija dia Kilisto, idi milaluka mitshima yabu kula neba, Nzambi wetu.\n\n18 Ne kabidi tudi tukuela tuasakidila, Ô Nzambi, bualu tudi basungudibua ne bantu bansantu. Amena.\n\n19 Mpindiewu biakalua ne kunyima kua Alama ne bana babu ne bana benda ba baluma bumvua masambila â, bakatamba kukema.\n\n20 Bualu monayi, muntu yonsu uvua uya ne wenza masambila a momumua â.\n\n21 Mpindiewu bavua babikila muaba ewu ne Lameumpetoma, tshidi mu diandamuna dia miakulu tshiamba ne tshîmanyinu tshia tshijila.\n\n22 Mpindiewu, ku muaba awu bavua, muntu yonsu, benza disambila dia momumua edi kudi Nzambi, bela Nzambi wabu tuasakidila bualu uvua mubasungula, ne bualu kavua mubapambula bua kulonda ngikadilu wa bana babu to, ne bualu mitshima yabu kayivua midingibua bua kuitabuija bintu bidi bilua to, bidibu kabayi bamanya nansha.\n\n23 Mpindiewu, kunyima kua kutendelela ku mushindu ewu, bavua bapingana ku mbelu, kabayi bakula bua Nzambi kabidi tô ne badibu badisangisha pamua kabidi ku tshîmanyinu tshia tshijila, bua kutendelela bilondeshila mushindu wabu.\n\n24 Mpindiewu pakamona Alama nanku mutshima wenda wakanyingalala; bualu wakamona ne bavua bantu babi ne ba tshitshu; eyowa, wakamona ne mitshima yabu ivua miteka ku ngolo, ne pa mpalata, ne pa mishindu yonsu ya bintu bia mushinga.\n\n25 Eyowa, ne wakamona ne mitshima yabu mibandishibua ne ku didiamba dikola, ne diditambisha diabu.\n\n26 Ne wakabandisha dîyi dienda mu diûlu, ne kubila, wamba: Ô, Mukalenga, mutantshi bula kayi uwalekela ne basadidi beba basomba panshi apa mu musunyi, bua kumona bubi bunena nanku munkatshi mua bana ba bantu?\n\n27 Mona, Ô Nzambi, badi babila kûdi, ne kadi mitshima yabu idi midînyibua mu diditambisha diabu. Mona, Ô Nzambi, badi babila kûdi ne mikana yabu, padibu bikala buwulakana ne diditambisha, mena badimona bantu banena, bua bintu bia tshianana bia pa buloba.\n\n28 Mona, Ô Nzambi, bilamba biabu bia mushinga mukola, ne tukanu tuabu, ne bikanu biabu bia ku maboku, ne bilenga biabu bia ngolo, ne bintu bionsu biabu bia mushinga mukola bidi bidibu badilengeja nabi; ne mona, mitshima yabu idi miteka kudibi, ne kadi badi babila kûdi ne bamba—Tudi tukuela tuasakidila, Ô Nzambi, bualu tudi bantu basungudibua kûdi, pafua bakuabu.\n\n29 Eyowa, ne badi bamba ne udi mubamanyisha ne kakuakuikala Kilisto to.\n\n30 Ô Mukalenga Nzambi, mutantshi bula kayi uwalekela ne bubi bua nanku ne kupanga lulamatu bikala munkatshi mua bantu aba? Ô Mukalenga, suaku umpesha makanda, bua ngikala mua kuambula bilema bianyi. Bualu ndi mulema, ne bubi bua nanku munkatshi mua bantu aba budi bukengesha anyima wanyi.\n\n31 Ô Mukalenga, mutshima wanyi udi ne dibungama dipita; suaku usamba moyo wanyi mu Kilisto. Ô Mukalenga, suaku unganyishila ne ngikala ne makanda, ne nkenga ne ditukija ntatu eyi yanduila, bua bualu bua malu mabi a bantu aba.\n\n32 Ô Mukalenga, suaku usamba anyima wanyi, ne umpesha diakalengela, ne basadidi nanyi badi nanyi kabidi—eyowa, Amona, ne Alona, ne Omenele, ne Amuleke ne Zêzeloma, ne bana banyi ba baluma babidi—eyowa, ubasamba mena bonsu aba, Ô Mukalenga. Eyowa, suaku usamba anyima yabu mu Kilisto.\n\n33 Suaku ubanyishila ne bikala ne makanda, ne bitaba ntatu yabu yabaluila bualu bua malu mabi a bantu aba.\n\n34 Ô Mukalenga, suaku utuanyishila ne tuikala ne diakalengela dia kulua nabu kabidi mu Kilisto.\n\n35 Mona, Ô Mukalenga, mioyo yabu idi ne mushinga mukola, ne ba bungi babu badi bana betu; bua nanku, Ô Mukalenga, utupesha bukola ne lungenyi bua tupingaja bana betu aba kabidi kûdi.\n\n36 Mpindiewu biakalua ne pakamba Alama mêyi â, ne wakatenteka bianza bienda pa mutu pa bonsu bavua nenda. Ne monayi, pakatentekaye bianza pa mutu pabu, bakuwula ne Nyuma wa Tshijila.\n\n37 Ne kunyima bakatapulukangana muntu ne muntu, kabayi bela meji buabu nkayabu bua tshiadiabu, anyi tshianuabu, anyi tshiavualabu to.\n\n38 Ne Mukalenga wakabapesha bua majinga abu bua kabumvu nzala to, anyi bua kabumvu nyota to; eyowa, ne wakabapesha makanda, bua kabakengi ntatu wa bishi to, amu yoyi midînyibua kudi disanka dia Kilisto. Mpindiewu ebi bikenzeka bilondeshila ku disambila dia Alama; ne ebi bualu wakasambila ne ditabuija.\n\n", "alma 32": "[center][font_size=26]Shapita 32[/font_size][/center]\n\n[i]Alama udi ulongesha bapela bena ntatu yakabapuekesha—Ditabuija didi ditekemena ku tshidi katshiyi tshimona to kadi tshidi tshilelela—Alama udi ujadika ne banjelu badi balongesha bantu, bakaji, ne bana—Alama udi ufuanyikija dîyi ne dimînu dia mutshi—Muntu udi ne tshia kudikuna ne kudidisha—Pashisha didi disasa ne dilua mutshi kudi muntu upola tshimuma tshidi moyo wa tshiendelela. Pabuipi ne 74 k.d.K.[/i]\n\n1 Ne biakalua ne bakaya, ne bakabanga kuyisha dîyi dia Nzambi kudi bantu, babuela mu nsunagoga yabu, ne mu nzubu yabu; eyowa, ne bakayisha mena dîyi mu misêsu yabu.\n\n2 Ne biakalua ne kunyima kua kuenza mudimu mukola munkatshi muabu, bakabanga kupeta diakalengela munkatshi mua bapela ba mu bantu; bualu monayi, bavua bipatshibua mu nsunagoga yabu bua disunsuka dia bilamba biabu—\n\n3 Bua nanku kabavua banyishibua bua kubuela mu nsunagoga yabu bua kutendelela Nzambi to, bualu bana babu bavua babamona bu bukoya; bua nanku bavua bapela; eyowa, bana babu bavua babamona ne bisota; bua nanku bavua bapela bu mudi ku bintu bia pa buloba; ne bavua bapela mu mitshima yabu.\n\n4 Mpindiewu, bumuvua Alama ulongesha ne wakula kudi bantu pa mukuna wa Onida, musumba munena wa bantu wakalua kudiye, bavua bobu bavuaye wakula bualu buabu, bavua bapela mu mutshima, bua bupela buabu bu mudi ku bintu bia pa buloba.\n\n5 Ne bakalua kudi Alama; ne umua uvua kumpala kuabu wakamuambila: Mona, bana betu aba nebenza tshinyi, bualu bantu bonsu badi babapetula bua bupela buabu, eyowa, ne nangananga bakuidi betu; bualu mbatuipata mu nsunagoga yetu ituvua benzela bikola bua kuyibaka ne bianza bietu; ne mbatuipata bua bupela buetu bupita; ne katuena ne muaba wa kutendelela Nzambi to; ne mona, netuenza tshinyi?\n\n6 Ne mpindiewu pakumvua Alama nanku, wakakudimuka kudibu, mpala wenda mumutangila, ne wakatangila ne disanka dia bungi; bualu wakamona ne ntatu yabu ivua mibapuekesha bulelela, ne ne bavua balongolodibua bua kumvua dîyi.\n\n7 Bua nanku kakakula kabidi kudi musumba mukuabu awu to; kadi wakôlola tshianza tshienda, ne wakabila kudi aba bakamonaye ne bavua bakudimuna mutshima, ne wakabambila:\n\n8 Ndi mumona ne nudi ne didipuekesha mu mutshima ; ne pikalabi nanku, nudi babeneshibua.\n\n9 Monayi muanenu wambi ne: Netuenza tshinyi?—bualu tudi bipatshibua mu nsunagoga yetu, ne katuena mua kutendelela Nzambi wetu to.\n\n10 Monayi ndi nnuambila ne, nudi nuela meji ne kanuena mua kutendelela Nzambi amu pikalabi mu nsunagoga yenu anyi?\n\n11 Ne menamena kabidi, ndi nuebeja ne, nudi nuela meji ne nudi ne kanuena ne tshia kutendelela Nzambi to amu musangu umua ku lumingu anyi?\n\n12 Ndi nnuambila ne, bidi bimpa ne nudi bipatshibua mu nsunagoga yenu, bua nudipuekesha, ne bua nulonga lungenyi; bualu bidi bikengela ne nulonga lungenyi; bua bualu bua nudi bipatshibua ne bapetudibua kudi bana benu bua bualu bua bupela buenu bupita, nudi benzeja bua kudipuekesha mu mutshima; bualu biakakengela nuenzejibua bua kudipuekesha.\n\n13 Ne mpindiewu, bualu nudi benzejibua bua kudipuekesha nudi babeneshibua; bualu muntu misangu mikuabu, padiye yeya muenzejibua bua kudipuekesha, udi ukeba dikudimuna dia mutshima; ne mpindiewu bushuwa, ewu yonsu udi ukudimuna mutshima neapeta lusa; ne udi upeta lusa ne unanukila tô ne ku ndekelu yeya neapandishibua.\n\n14 Ne mpindiewu, bu mumvua munuambila, ne bualu nuvua benzeja bua kudipuekesha nudi babeneshibua, kanuena nuela meji ne badi badipuekesha nkayabu bua dîyi badi babeneshibua kupita anyi?\n\n15 Eyowa, ewu udi udipuekesha nkayenda bulelela, ne ukudimuna mutshima ku mibi yenda, ne unanukila tô ne ku ndekelu, yeya neabeneshibua—eyowa, neabeneshibua bia bungi kupita aba badi benzeja bua kudipuekesha bua bupela buabu bupita.\n\n16 Bua nanku, bobu badi badipuekesha kabayi benzeja bua kudipuekesha badi babeneshibua; anyi nanku, mu mêyi makuabu, mubeneshibua ngudi witabuija dîyi dia Nzambi, ne utambula kayi ne dipapisha dia mutshima to, eyowa, kayi uluishibua bua kumanya dîyi to, anyi mena wenzejibua bua kumanya, kumpala kua bobu kuitabuija.\n\n17 Eyowa, kudi ba bungi badi bamba ne: Bu wewa musua kuteleja tshimanyinu tshia mu diûlu, apu netumanya bushuwa; pashisha netuitabuija.\n\n18 Mpindiewu ndi ngebeja, etshi nditabuija anyi? Monayi, ndi nnuambila ne, To; bualu muntu yeya mumanya tshintu kena bualu bua kuitabuija to, bualu udi mutshimanya.\n\n19 Ne mpindiewu, bu mudi mutshipibua mupita ewu udi mumanya disua dia Nzambi ne kayi udienza to, kupita udi amu witabuija, anyi amu udi muenzejiba kuitabuija, ne udi upona mu disambuka dia mikenji anyi?\n\n20 Mpindiewu jingululayi bualu ebu. Monayi, ndi nnuambila, bualu ne bualu budi bushilangana; ne muntu yonsu neapeta bilondeshila ku mudimu wenda.\n\n21 Ne mpindiewu bu mungambi bitangila ditabuija—ditabuija kadiena kuikala ne dimanya dijima dia malu to; bua nanku biwikala ne ditabuija udi ne ditekemena ku malu adi kâyi mamona to, adi mikala malelela.\n\n22 Ne mpindiewu, monayi, ndi nnuambila ne, ndi musua ne nuvuluka, ne Nzambi udi ne lusa kudi bonsu badi bitabuija mu dîna dienda; bua nanku udi ujinga, diambedi, ne nuitabuija, eyowa, mena dîyi dienda.\n\n23 Ne mpindiewu, udi upesha bantu dîyi dienda ku njila wa banjelu, eyowa, ba baluma nkayabu to kadi ne bakaji kabidi. Mpindiewu ebi nki bionsu to; bana bateketa badi bapeshibua mêyi misangu ya bungi, adi apuwisha bena lungenyi ne bantu balonga.\n\n24 Ne mpindiewu, bana betu bananga, bu munudi nujinga bua kumanya kundi tshinyi tshinuenza bualu batatshishibua ne bipatshibua—mpindiewu ntshiena njinga bua nutshinka ne ndi musua kunulumbuluisha to, pa kumbusha bilondeshila ku tshidi bulelela—\n\n25 Bualu ntshiena musua kuamba ne bonsu buenu nuvua benzeja bua kudipuekesha to; bualu ndi ngitabuija bulelela ne kudi bamua munkatshi muenu bavua mua kudipuekesha nkayabu, nansha mâlua abu mikala mushindu kayi.\n\n26 Mpindiewu, bu mungambi bitangila ditabuija—ne kadivua dimanya dijima to—mena nanku bidi bua mêyi anyi. Kanuena mua kumanya bua bushuwa buawu musangu umua to, tô ne bujima, kupita tô ne ditabuija didi dikala dimanya dijima.\n\n27 Kadi monayi, binuabika ne kujula makokeshi enu, mena ne ku didikija dia mêyi anyi, ne kuenzela kanungu ka ditabuija, eyowa, mena binuapanga kukeba kupita kujinga kuitabuija, lekelayi dijinga edi dienza mudimu munda muenu, mena tô ne panuitabuija mu mushindu unudi mua kushiya muaba bua tshitupa tshia mêyi anyi.\n\n28 Mpindiewu, netufuanyikija dîyi ku dimînu. Mpindiewu, binuashiya muaba, bua ne dimînu dimona mua kukunyibua mu mutshima wenu, monayi, bikaladi dimînu dilelela, anyi dimînu dimpa, binuikala kanuyi badimansha to bua dipanga ditabuija dienu, mu mushindu wa ne nenukolela Nyuma wa Mukalenga, monayi, nedibanga kudiunda mu tshiadi tshienu; ne panumvua manyunganyi a didiunda â, nenubanga kuamba munda muenu ne—Dimînu edi didi ne tshia kuikala dimpa, anyi ne muaku udi muimpa, bualu diabangi kunenesha anyima wanyi; eyowa, diabangi kutokesha ngumvuilu wanyi, eyowa, diabangi kuikala dilenga kundi.\n\n29 Mpindiewu monayi, etshi katshiakudiundisha ditabuija dienu anyi? Ndi nnuambila ne, Eyowa; nansha nanku kadiena dikola dilua dimanya dijima to.\n\n30 Kadi monayi, bu mudi dimînu didiunda, ne ditoloka, ne dibanga kusasa, pashisha nudi ne tshia kuamba ne dimînu didi dimpa; bualu monayi didi didiunda, ne didi ditoloka, ne didi dibanga kusasa. Ne mpindiewu, monayi, etshi katshiakukolesha ditabuija dienu anyi? Eyowa, netshikolesha ditabuija dienu: bualu nenuamba ne ndi mumanya ne didi dimînu dimpa; bualu monayi didi ditoloka ne dibanga kusasa.\n\n31 Ne mpindiewu, monayi, nudi bamanya bushuwa ne edi didi dimînu dimpa anyi? Ndi nnuambila ne, Eyowa; bualu dimînu dionsu didi dikuama bimuma bia momumua nadi.\n\n32 Bua nanku, dimînu diodi disasa didi dimpa, kadi diodi kadiyi disasa to, monayi kadiena dimpa to, bua nanku didi dimanshibua.\n\n33 Ne mpindiewu, monayi, bualu nuvua batêta didikija, ne nuvua bakuna dimînu, ne diadiundi, ne diatoloki, ne diabangi kusasa, nudi ne tshia kumanya ne dimînu didi dimpa.\n\n34 Ne mpindiewu, monayi, dimanya dienu didi dijima anyi? Eyowa, dimanya dienu didi dijima ku bualu abu, ne ditabuija dienu didi dilala; ne didi nanku bualu nudi bamanya, bualu nudi bamanya ne dîyi ndidiundisha anyima yenu, ne nudi bamanya kabidi ne nditoloka, ne ngumvuilu wenu udi ubanga kutokeshibua, ne meji enu abanga kutanta.\n\n35 Ô nanku, kadiena dilelela anyi? Ndi nnuambila ne, Eyowa, bualu didi muinda; ne tshionsu tshidi muinda, tshidi tshimpa, bualu tshidi tshijunguludibua, bua nanku nudi ne tshia kumanya ne tshidi tshimpa; ne mpindiewu monayi, kunyima kua nuenu balabula muinda ewu dimanya dienu didi dijima anyi?\n\n36 Monayi ndi nnuambila ne, To; anyi nudi ne tshia kanuena nulekela ditabuija, bualu nudi benzela ditabuija dienu amu bua nuenu kutêta didikija bua kumanya dimînu ne didi dimpa.\n\n37 Ne monayi, padi mutshi ubanga kusasa, nenuamba ne: Tuwudishayi ne ntema mikola, bua ulepesha miji, bua usasa, ne utukuamina bimuma. Ne mpindiewu monayi, panuawudisha ne ntema ya bungi neulepesha miji, ne neusasa, ne neukuama bimuma.\n\n38 Kadi nuenu balengulula mutshi, ne kanuyi nuela meji bua kuwudisha to, monayi kawakulepesha muji nansha umua to; ne palua kapia ka diba ne kawôsha, neufubidila bualu kawena ne miji mila to, ne nenuwujula ne nenuwimansha.\n\n39 Kadi, ebi kabiena ne bualu dimînu kadivua dimpa to, anyi mbualu bimuma biadi kabivua bijingibua to; kadi mbualu buloba buenu budi bua munanga, ne kanuena nubenga kudisha mutshi, bua nanku kanuena nupeta bimuma biawu to.\n\n40 Ne nanku, panudi nubenga kudisha dîyi, nutekemena tshimuma tshiadi ne disu dia ditabuija, kanuena mua kupola bimuma bia mutshi wa moyo nansha.\n\n41 Kadi panuadisha dîyi, eyowa, nudisha mutshi padiwu usasa, ku ditabuija dienu ne dinanukila dinena, ne ne ditukija, nutekemena tshimuma tshiawu, newela miji; ne monayi newikala mutshi udi ukola tô ne mu moyo wa kashidi.\n\n42 Ne bualu bua dinanukila dienu ne ditabuija dienu ne ditukija dienu mu didisha dia dîyi, bua wela miji munda muenu, monayi, ku kakesa ku kakesa nenupola tshimuma tshiadi, tshidi mushinga mupita, tshidi tshilenga kupita bionsu bidi bilenga, ne tshidi tshitoka kupita bionsu bidi bitoka, eyowa, ne tshikezuka kupita bionsu bidi bikezuka; ne nenudia bimuma ebi bia bungi tô ne panûkuta, bua kanumvu nzala kabidi to, anyi kanumvu nyota to.\n\n43 Pashisha, bana betu, nenupola mafutu a ditabuija dienu, ne dinanukila dienu, ne ditukija dienu, ne bulekelelu buenu, bikala bindila bua mutshi unukuamina bimuma.\n\n", "alma 33": "[center][font_size=26]Shapita 33[/font_size][/center]\n\n[i]Zenose udi ulongesha ne bantu badi ne bua kusambila ne kutendelela mu miaba yonsu, ne ne Nzambi udi umbusha bitungu bua bualu bua Muana—Zenoke udi ulongesha ne lusa ludi lupeshibua bua bualu bua Muana—Mose wakabandisha mu tshipela tshifuanyikiji tshia Muana wa Nzambi. Pabuipi ne 74 k.d.K.[/i]\n\n1 Mpindiewu kunyima kua Alama muakula mêyi â, bakatuma dîyi bajinga kumanya ne badi ne bua kuitabuija Nzambi umuepela, bua bapeta tshimuma tshivuaye muamba, anyi munyi mudibu ne bua kukuna dimînu, anyi dîyi divuaye muamba, divuaye muamba ne didi ne tshia kukunyibua mu mitshima yabu; anyi mushindu kayi udibu ne bua kubanga kuenzela ditabuija diabu.\n\n2 Ne Alama wakabambila ne: Monayi, nuvua bamba ne kanuena mua kutendelela Nzambi wenu bualu bua nuipatshibu mu nsunagoga yenu. Kadi monayi, ndi nnuambila ne, bu nuenu nuela meji ne kanuena mua kutendelela Nzambi, nudi nupambuka bikola, ne nudi ne tshia kukeba kujingulula mifundu, ne nudi ne tshia bua kukebulula mifundu; panudi nuela meji ne ivua minulongesha nanku, kanuena nuyumvua to.\n\n3 Nudi nuvuluka babala bivua Zenose, muambi wa kala, muamba bitangila disambila anyi ditendelela anyi?\n\n4 Bualu wakamba ne: Udi ne lusa, Ô Nzambi, bualu wakumvua disambila dianyi, nansha pamvua mu tshipela; eyowa, uvua ne lusa pangakasambila bitangila bobu bavua bena lukuna banyi, ne wakashitulula meji abu kundi.\n\n5 Eyowa, Ô Nzambi, ne uvua ne lusa pangakabila kûdi mu budimi buanyi; pangakabila kûdi mu disambila, ne wakangumvua.\n\n6 Ne kabidi, Ô Nzambi, pangakabuela mu nzubu muanyi wakangumvua bitangila disambila dianyi.\n\n7 Ne pangakalua kûdi mu kazubu kanyi ka tshisokomenu, Ô Mukalenga, ne pangakakusambila, wakangumvua.\n\n8 Eyowa, udi ne lusa kudi bana beba padibu babila kûdi, bua bumvuibua kûdi, ne kabiyi kudi bantu to, ne neubumvua.\n\n9 Eyowa, Ô Nzambi, uvua ne lusa kundi, ne wakumvua mbila yanyi munkatshi mua masangisha a bantu beba.\n\n10 Eyowa, ne uvua mungumvua kabidi pamvua muipatshibua ne pavua bena lukuna banyi bampetula; eyowa, wakumvua mbila yanyi, ne wakafîkila bena lukuna banyi tshiji, ne wakabakumbula mu tshiji tshieba ne dinyanguka dia lukasa.\n\n11 Ne wakangumvua bua ntatu yanyi ne bulelela buanyi; ne mbua Muaneba ki pawuvua ne lusa nanku kundi, bua nanku nembila kûdi mu ntatu yanyi yonsu, bualu disanka dianyi didi kûdi; bualu udi mumbusha bitungu bieba kula ne kundi, bua bualu bua Muaneba.\n\n12 Ne mpindiewu Alama wakabambila ne: Nudi nuitabuija mifundu ya Nzambi idi mifunda kudi bantu ba kala anyi?\n\n13 Monayi, binuitabuija, nudi ne tshia kuitabuija biakamba Zenose: Umbushi bitungu bieba bua bualu bua Muaneba.\n\n14 Mpindiewu monayi, bana betu, ndi nuebeja ne nudi babala mifundu ya Nzambi anyi? Bu nuenu babala, munyi munudi mua kubenga kuitabuija Muana wa Nzambi?\n\n15 Bualu kabiena bifunda ne Zenose nkayenda wakamba bintu ebi to, kadi Zenoke kabidi wakamba bintu ebi—\n\n16 Bualu monayi, wakamba ne: Udi mufîka tshiji, Ô Mukalenga, bua bantu aba, bualu badi babenga kumvua midimu ya lusa lueba iwudi mubapesha bua bualu bua Muaneba.\n\n17 Ne mpindiewu, bana betu, nudi numona ne muambi muibidi wa kala mujadika bua Muana wa Nzambi, ne bualu bantu bakabenga kumvua mêyi enda, bakamuasa mabua tô ne ku lufu.\n\n18 Kadi monayi, kabiena bionsu to; kabena aba nkayabu bavua bakula bitangila Muana wa Nzambi to.\n\n19 Monayi, Mose wakakula buenda; eyowa, ne monayi tshifuanyikiji tshiakimanyishibua mu tshipela, bua ewu yonsu watshitangila ikala ne moyo. Ne babungi bakatangila ne bakikala moyo.\n\n20 Kadi bantu bakesa bakumvua diumvuija dia malu â, ne nanku bua bualu bua bupapa bua mitshima yabu. Kadi kuvua ba bungi bavua bapapa bikola ne bakabenga kutangila, bua nanku bakafua. Mpindiewu kipatshila kavuabu babengela kutangila, kadi bualu kabavua bitabuija ne kuvua kubôndopa to.\n\n21 Ô bana betu, bu nuenu mua kôndopibua amu mu dikupa dia mesu enu bua nôndopibua, kanuakutangila lukasa anyi, anyi nudi nunanga kupapisha mitshima yenu mu dipanga dia ditabuija, ne bikala bafuba, mu mushindu wa ne kanuakukupa mesu enu to, mu mushindu wa ne nufua anyi?\n\n22 Biobi nanku, diakabi nedilua kunudi; kadi biobi kabiyi nanku to, apu kupayi mesu enu ne bangayi kuitabuija Muana wa Nzambi, bualu nealua bua kusungila bantu benda, ne bualu neakenga ne afua bua kupikula bua mibi yabu; ne neajuka kabidi ku bafua, tshiavuija dibika ku lufu, bua bantu bonsu bimana kumpala kuenda, bua kulumbuluishibua mu dituku dia ku nshikidilu ne dituku dia tshilumbuluilu, bilondeshila midimu yabu.\n\n23 Ne mpindiewu, bana betu, ndi njinga ne nenukuna dîyi edi mu mitshima yenu, ne bu mudidi dibanga kudiunda mena nanku nudidisha ku ditabuija dienu. Ne monayi, nedilua mutshi, ukola munda muenu tô ne ku moyo wa kashidi. Ne pashisha Nzambi anuanyishila ne majitu enu ikala mapepela, ku disanka dia bua Muanenda. Ne nudi mua kuenza bionsu ebi binuasa. Amena.\n\n", "alma 34": "[center][font_size=26]Shapita 34[/font_size][/center]\n\n[i]Amuleke udi ujadika ne dîyi didi munda mua Kilisto bua lupandu—Amu kuikala bupikudi, bukua bantu bonsu budi ne tshia kufua—Mikenji yonsu ya Mose idi ileja ku mulambu wa Muana wa Nzambi—Dilongolola dia disungila dia tshiendelela udi mueyemena ku ditabuija ne dikudimuna mutshima—Sambilayi bua mabenesha a mubidi ne a nyuma—Matuku a moyo â adi diba tshikondu tshia bantu kudilongolola bua kusambakena ne Nzambi—Kuatayi mudimu ne ditshina kumpala kua Nzambi bua lupandu luenu. Pabuipi ne 74 k.d.K.[/i]\n\n1 Ne mpindiewu biakalua ne kunyima kua Alama mubambila mêyi â wakasomba panshi, ne Amuleke wakajuka ne wakabanga kubalongesha, wamba ne:\n\n2 Bana betu, ndi ngela meji ne bidi bikola bua kuitaba ne nudi bapanga bintu bivua biamba bitangila dilua dia Kilisto, utudi balongesha ne udi Muana wa Nzambi; eyowa, ndi mumanya ne bintu ebi bivua binulongesha bia bungi kumpala kua ditapuluka dienu kutudi.\n\n3 Ne bu munuajingi ne muanetu wa baluma munanga anumanyisha tshinudi ne bua kuenza, bua ntatu yenu; ne wanuambidi kakesa bua kulongolola meji enu; eyowa, ne wanukankamiji bua kuikala ne ditabuija ne ditukija—\n\n4 Eyowa, nansha bua nuikala ne ditabuija dia bungi nansha mena bua kukuna dîyi mu mitshima yenu, bua nutêta didikija buimpa buadi.\n\n5 Ne tuvua bamona ne lukonku lunena ludi mu meji enu ludi lua ne dîyi ne didi kudi Muana wa Nzambi, anyi ne kakuakuikala Kilisto to.\n\n6 Ne nuakamona kabidi ne muanetu wa baluma uvua munushikija, misangu ya bungi, ne dîyi didi munda mua Kilisto bua lupandu.\n\n7 Muanetu uvua mutêla mêyi a Zenose, ne disungila didi dilua ku njila wa Muana wa Nzambi, ne uvua mutela kabidi Zenoke; ne uvua muleja kabidi mêyi a Mose, bua kushikija ne bintu ebi bidi bilelela.\n\n8 Ne mpindiewu, monayi, nennujadikila nkayanyi ne bintu ebi bidi bilelela. Monayi, ndi nnuambila, ne ndi mumanya ne Kilisto nealua munkatshi mua bana ba bantu, bua kuangataye mapanga a bantu benda pa mutu penda, ne neapikula bua mibi ya ba pa buloba; bualu Mukalenga Nzambi uvua muamba nanku.\n\n9 Bualu bidi bikengedibua ne bupikudi buenzejibua; bualu bilondeshila ku dilongolola dinena dia Nzambi wa Tshiendelela bupikudi budi ne tshia kuenjibua, anyi bukua bantu bonsu budi ne tshia kufua kakuyi diepuka to; eyowa, bonsu mbapapa; eyowa bonsu mbapona ne badi bajimina, badi ne bua kufua pa kumbusha mu bupikudi budi bukengedibua bua kuenzejibua.\n\n10 Bualu bidi bikengedibua ne kuikalaku mulambu munena ne wa ndekelu; eyowa, mulambu wa muntu to, anyi wa nyama to, anyi wa mishindu yonsu ya nyunyi to; bualu kawakuikala mulambu wa muntu to; kadi udi ne tshia kuikala mulambu udi kawuyi ndekelu ne wa tshiendelela.\n\n11 Mpindiewu kakuena muntu udi mua kulambula mashi enda nkayenda apikula bua mibi ya mukuabu to. Mpindiewu, padi muntu mushipa muntu, monayi mikenji yetu, idi milulama, neyangata moyo wa muanabu anyi? Ndi nnuambila ne, To.\n\n12 Kadi mikenji idi ilomba moyo wa udi mushipa; bua nanku kakuena mua kuikala tshintu nansha tshimua tshidi katshiyi tshikengela bupikudi budi kabuyi ndekelu tshiakumbana bua mibi ya ba pa buloba to.\n\n13 Bua nanku, bidi bikengedibua ne kuikalaku mulambu munena ne wa ndekelu, ne pashisha ne kuikala, anyi bidi bikengedibua ne kuikala, dikandika dia kumatshisha kua mashi panshi; pashisha mikenji ya Mose neikumbajibua; eyowa, ne kaleta ne katoba konsu nekakumbajibua, ne nansha kamua kakakujimina to.\n\n14 Ne monayi, etshi ki diumvuija dijima dia mikenji, katupa konsu katangila ku mulambu munena ne wa ndekelu awu; ne mulambu munena ne wa ndekelu awu newikala Muana wa Nzambi, eyowa, wa tshiendelela ne udi kawuyi ndekelu to.\n\n15 Ne nanku neatuala lupandu kudi bonsu bitabuija mu dîna dienda; etshi tshidi kipatshila ka mulambu wa ndekelu ewu, bua kutuala munda mua lusa, udi mutamba bululama bukola, ne upesha bantu mushindu wa bobu kuleja ditabuija didi difila dikudimuna dia mutshima.\n\n16 Ne nanku lusa ludi mua kukumbaja milombu ya bululama, ne kubanyungulula ne maboku a bulami, kadi muntu udi kayi uleja ditabuija didi difila dikudimuna dia mutshima to udi udifila ku mukenji mujima wa milombu ya bululama; bua nanku dilongolola dinena ne dia tshiendelela dia disungila didi difidibua amu bua muntu udi ne ditabuija didi difila dikudimuna dia mutshima.\n\n17 Bua nanku Nzambi anuanyishila, bana betu, ne nubanga kuenzela ditabuija dienu bua kukudimuna mutshima, ne nubanga kubikila dîna dienda dia tshijila, bua anufuila lusa;\n\n18 Eyowa, bilayi kudiye bua lusa; bualu udi ne bukitu bua kupandisha.\n\n19 Eyowa, dipuekeshayi, ne tungunukayi mu disambila kudiye.\n\n20 Bilayi kudiye panudi mu madimi enu, eyowa, bua bisumbu bia bimuna bienu.\n\n21 Bilayi kudiye mu nzubu yenu, eyowa, bua ba mu nzubu yenu, mu dinda, munda munya, ne mu dilolo.\n\n22 Eyowa, bilayi kudiye bua kuimanyina bukola bua bena lukuna benu.\n\n23 Eyowa, bilayi kudiye bua kuimanyina diabulu, udi muena lukuna wa buakana bonsu.\n\n24 Bilayi kudiye bua bikunyibua bia mu madimi enu, bua nulubuluka buabi.\n\n25 Bilayi kudiye bua bisumbu bia bimuna bia mu madimi enu, bua bivula.\n\n26 Kadi ebi kabiena bionsu to; nudi ne tshia kulomba ne anyima yenu mijima mu tuzubu tuenu tua tshisokomenu, ne mu miaba misokoka yenu, ne mu tshipela tshienu.\n\n27 Eyowa, ne panudi kanuyi nubila kudi Mukalenga to, mitshima yenu ikala miwula, midifila kudiye mu disambila misangu yonsu bua diakalengela dienu, ne bua diakalengela dia bonsu badi pabuipi nuenu kabidi.\n\n28 Ne mpindiewu monayi, bana betu bananga, ndi nnuambila ne, kanutshinki ne ebi ki bionsu to; bualu kunyima kua nuenu benza bintu bionsu ebi, nuenu babenga kuambuluisha bakengi, ne badi butaka, ne kanuyi nukumbula babêdi ne batatshishibua, ne kanuyi nuabanyinangana bintu bienu ne badi ne dikenga, panudi bikala nabi—ndi nnuambila ne, nuenu kanuyi tshintu nansha tshimua tshia ku bintu ebi to, monayi, kusambila kuenu kudi tshianana, ne kakuena kukuata mudimu to, ne nudi bantu ba mpala ibidi badi bavila ditabuija.\n\n29 Bua nanku, nuenu kayi nuvuluka bua kuikala ne lusa to, nudi bu mudi bisota, bidi bapeluji ba biamua bimansha (bikala kabiyi ne mushinga to) ne bantu babidiata mu makasa.\n\n30 Ne mpindiewu, bana betu, ndi musua ne, kunyima kua nuenu bapeta majadiki a bungi nanku, bualu mifundu ya tshijila idi ijadika bua bintu ebi, nubanga kulua ne nukuama bimuma bua dikudimuna dia mutshima.\n\n31 Eyowa, ndi musua ne nulua ne kanutshipapishi mitshima yenu kabidi to; bualu monayi, mpindiewu ki diba ne dituku dia lupandu luenu; ne bua nanku, binuakudimuna mutshima ne kanuyi nupapisha mitshima yenu to, katataka dilongolola dinena dia disungila neenjibua buenu.\n\n32 Bualu monayi, moyo ewu tshikondu tshia bantu kudilongolola bua kumonangana ne Nzambi; eyowa, monayi dituku dia moyo edi didi dituku dia bantu kukuata midimu yabu.\n\n33 Ne mpindiewu, bu mumvua munuambila kumpala, bu munuvua bapeta bijadikilu bia bungi nanku, bua nanku, ndi nusengelela ne kanupumbishi dituku dia dikudimuna dia mutshima dienu tô ne ku ndekelu to; bualu kunyima kua dituku dia moyo edi, didi dipeshibua kutudi bua kudilongolola bua tshiendelela, monayi, bituapanga kudilengeja mu tshikondu tshietu patutshidi mu moyo ewu, pashisha butuku bua mîdima budi bulua mudi dikuata dia mudimu kadiyi mua kuenjibua kabidi to.\n\n34 Kuena mua kuamba to, pawatuadibua ku bundu budi butshingisha bikola abu, ne nenkudimuna mutshima, ne nempingana kudi Nzambi wanyi. To, kuena mua kuamba nanku to; bualu nyuma wa momumua udi mukuata mibidi yenu tshikondu tshinudi nushiya moyo ewu, nyuma wa momumua awu neikala ne bukola bua kukuata mubidi weba mu buloba bua tshiendelela.\n\n35 Bualu monayi, binuikala bapumbisha dituku dia dikudimuna mutshima mena tô ne ku lufu, monayi, nudi balua babatshikibua ku nyuma wa diabulu, ne udi unusuika nulua benda; bua nanku, Nyuma wa Mukalenga umbuki kunudi, ne kena ne muaba munda muenu to, ne diabulu udi ne bukola bonsu pa mutu penu; ne etshi tshidi ngikadilu wa nshikidilu wa bena bubi.\n\n36 Ne ndi mumanya nanku, bualu Mukalenga uvua muamba ne kena usomba mu ntempelo idi kayiyi ya tshijila to, kadi udi usomba mu mitshima ya bantu bakana; eyowa, ne udi wamba kabidi ne bantu bakana nebasomba mu bukalenga buanyi, kabayi bapatuka kabidi to; kadi bilamba biabu nebitokeshibua ku mashi a Muana wa Mukoku.\n\n37 Ne mpindiewu, bana betu bananga, ndi njinga ne nuvuluka bintu ebi, ne nukuata mudimu ne ditshina kumpala kua Nzambi bua lupandu luenu, ne kanuvidi kabidi dilua dia Kilisto to;\n\n38 Ne kanukokanganyi kabidi ne Nyuma wa Tshijila to, kadi numuitaba, ne nunuangata dîna dia Kilisto; ne nudipuekesha tô ne ku lupuishi, ne nutendelela Nzambi, muaba onsu unuikala, mu nyuma ne mu bulelela; ne nuikala ne dianyisha dituku dionsu, bua midimu ya lusa ya bungi ne mabenesha a bungi bidiye unupesha.\n\n39 Eyowa, ndi nnukankamija kabidi, bana betu, ne nuikala badimuka mu disambila diba dionsu, bua kanupambuishibu kudi matêtshibua a diabulu to, bua kanutambi bukola to, bua kanuikadi mu bukôkeshi buenda ku dituku dia ndekelu to; bualu monayi, kena unufuta difutu dimpa to.\n\n40 Ne mpindiewu bana betu bananga, ndi nukankamija bua nuikala ne ditukija, ne nuambula mishindu yonsu ya ntatu; ne kanupendi badi banuipata bua bupela buenu to, bua kanulu kuikala benji ba mibi bu mudibu;\n\n41 Kadi nuikala ne ditukija, ne ambulayi ntatu ayi, ne ditekemena dikamakana ne dituku dimua nenuikisha ku ntatu yenu yonsu.\n\n", "alma 35": "[center][font_size=26]Shapita 35[/font_size][/center]\n\n[i]Diyisha dia dîyi didi dinyangakaja didinga dia Bena Zolama—Badi bipata bavua bakudimuna moyo, badi pashisha babuela kudi Bena Amona mu Yeleshona—Alama udi unyingalala bua bubi bua bantu. Pabuipi ne 74 k.d.K.[/i]\n\n1 Mpindiewu biakalua ne kunyima kua Amuleke mujikija mêyi â, bakashiya musumba wa bantu ne bakaya ku bulaba bua Yeleshona.\n\n2 Eyowa, ne bashadila ba bana babu, pakayishabu dîyi kudi Bena Zolama, bakaya pabu ku bulaba bua Yeleshona.\n\n3 Ne biakalua ne kunyima kua tshitupa tshia Bena Zolama tshivua tshimanyika bikola kutuilangana pamua bua kudiebeja bitangila mêyi avuabu babayisha, bakafîka tshiji bua dîyi, bualu diakanyangakaja didinga diabu; bua nanku bakabenga kumvuila mêyi âs.\n\n4 Ne bakatuma lumu mu bulaba bonsu ne bakasangisha bantu bonsu pamua, ne bakabebeja bitangila mêyi avua makula.\n\n5 Mpindiewu bakôkeshi babu ne bakuidi babu ne balongeshi babu kabavua bambila bantu majinga abu to; bua nanku bakamanyina meji a bantu bonsu mu musokoku.\n\n6 Ne biakalua ne kunyima kua bamanyina meji a bantu bonsu, bonsu bavua bananga mêyi avua makudibua kudi Alama ne bana babu ba baluma bakipatshibua mu bulaba; ne bavua ba bungi; ne bakaya kabidi ku bulaba bua Yeleshona.\n\n7 Ne biakalua ne Alama ne bana babu ba baluma bakabalongesha.\n\n8 Mpindiewu bantu ba Bena Zolama bakafîkila bantu ba Amona bavua mu Yeleshona tshiji, ne mukokeshi munena wa Bena Zolama, muikala muntu mubi bikola, wakatuma mukenji kudi bantu ba Amona ujinga bua bipata mu bulaba buabu bonsu bavua bafumina kudibu ku bulaba buabu.\n\n9 Ne wakabakanyina bikola. Ne mpindiewu bantu ba Amona kabakatshina mêyi enda to; bua nanku kabakabipata to, kadi bakakidila bapela bonsu ba Bena Zolama bakalua kudibu; ne bakabadisha, ne bakabavuadika, ne bakabapesha malaba a bupianyi buabu; ne bakabapesha bilondeshila ku majinga abu.\n\n10 Mpindiewu ebi biakasonsola Bena Zolama ku tshiji kudi bantu ba Amona, ne bakabanga kudisangisha ne Bena Lamana ne kubasonsola ku tshiji kudibu.\n\n11 Ne nanku Bena Zolama ne Bena Lamana bakabanga kudilongolola bua kuluisha bantu ba Amona, ne Bena Nefi kabidi.\n\n12 Ne ki muakajika tshidimu tshia muanda muteketa tshia dikôkesha dia balumbuluishi pa mutu pa bantu ba Nefi nanku.\n\n13 Ne bantu ba Amona bakapatuka mu bulaba bua Yeleshona, ne kuya ku bulaba bua Meleke, ne bakashiya muaba mu bulaba bua Yeleshona bua misumba ya basalayi ya Bena Nefi, bua ne bakokangana ne misumba ya basalayi ya Bena Lamana ne misumba ya basalayi ya Bena Zolama; ne ki muakatuadija mvita pankatshi pa Bena Lamana ne Bena Nefi nanku, mu tshidimu tshia dikumi ne muanda mukulu tshia dikôkesha dia balumbuluishi; ne mulubu wa mvita yabu neulondibua panyima apa.\n\n14 Ne Alama, ne Amona, ne bana babu, ne bana ba baluma babidi ba Alama bakapingana ku bulaba bua Zalahemela, kunyima kua bikala biamua bia mudimu mu bianza bia Nzambi bu kuvuija bangi ba ku Bena Zolama ku dikudimuna dia mutshima; ne bonsu bavua bakudimuna mutshima bavua bipatshibua ku bulaba buabu; kadi bavua ne malaba a bupianyi buabu mu bulaba bua Yeleshona, ne bakambula biluilu bia mvita bua kudisungidila, ne kusungidila bakaji babu, ne bana babu, ne malaba abu.\n\n15 Mpindiewu Alama, muikala ne kanyinganyinga bua malu mabi a bantu benda, eyowa, bua mvita, ne dimatshisha dia mashi, ne makokangana avua munkatshi muabu; ne mumana kuya kubambila dîyi, anyi mutuma bantu bua kuamba dîyi, munkatshi mua bantu bonsu ba mu tshimenga tshionsu; ne mumona ne mitshima ya bantu yakabanga kukola mu dipapa, ne bakabanga kufika munda bua bukola bua dîyi, mutshima wenda wakanyingalala menamena.\n\n16 Bua nanku, wakasangishisha bana benda pamua, bua abambila muntu ne muntu mudimu wenda, nkayenda, bitangila bintu bia buakana. Ne tudi ne mulubu wa mikenji yenda, yakabapeshaye bilondeshila miandiku yenda nkayenda.\n\n", "alma 36": "Mikenji ya Alama kudi muanenda wa baluma Helamana.\n\nShapita 36 tô ne wa ku 37.\n\n[center][font_size=26]Shapita 36[/font_size][/center]\n\n[i]Alama udi ujadikila Helamana bua dikudimuna moyo dienda kunyima kua kumona muanjelu—Wakakenga makenga a anyima mupîshibua; wakabikila dîna dia Yezu, ne wakaledibua pashisha kudi Nzambi—Disanka dimpa diakuwuja anyima wenda—Wakamona bisumbu bia banjelu basamuna Nzambi—Ba bungi bavua bakudimuna moyo bakalabula ne kumona bu muvuaye mulabula ne mumona. Pabuipi ne 74 k.d.K.[/i]\n\n1 Muananyi, teka matshi ku mêyi anyi; bualu ndi nditshipa kûdi, ne monsu munualama mikenji ya Nzambi neulubuluka mu bulaba.\n\n2 Ndi musua ne wenza mumvua muenza, bua kuvulukabu bupika bua batatuetu; bualu bavua mu bupika, ne muntu nansha umua kavua mua kubapatuisha to pa kumbusha kabiyi Nzambi wa Abalahama, ne Nzambi wa Isaka, ne Nzambi wa Yakoba; ne bushuwa wakabapatuisha mu ntatu yabu.\n\n3 Ne mpindiewu, Ô muananyi Helamana, mona, udi bunsonga bueba, ne bua nanku, ndi nkusengelela ne uteleja mêyi anyi ne ulonga kundi; bualu ndi mumanya ne bonsu beyemena kudi Nzambi, Nzambi neabambuluisha mu matêta abu, ne mu ntatu yabu, ne mu mpaji yabu, ne nebabandishibua ku dituku dia ndekelu.\n\n4 Ne ntshiena musua ne wela meji ne ndi mudimanyina malu â to—a pa bulaba to kadi a mu nyuma, meji a mu mubidi to kadi a kudi Nzambi.\n\n5 Mpindiewu, mona, ndi nkuambila, bu mema ntshiyi muledibua kudi Nzambi to, ntshivua mmanya bintu ebi to; kadi Nzambi wakammanyisha bintu ebi ku mukana mua muanjelu wenda munsantu, kabiyi bua bukumbana nansha bumua buanyi nkayanyi to;\n\n6 Bualu mvua ngendakana ne bana ba Mosiya, mu kukeba bua kunyangakaja ekelezia wa Nzambi; kadi mona, Nzambi wakatuma muanjelu wenda munsantu bua kutuimanyika mu njila.\n\n7 Ne monayi, wakakula kutudi, bu mudi dîyi dia dikubakuba, ne buloba bonsu buakazakala muinshi mua makasa etu; ne tuakapona bonsu pa buloba, bualu ditshina dia Mukalenga diakalua kutudi.\n\n8 Kadi mona, dîyi diakangambila ne: Juka. Ne ngakajuka ne ngakimana kulu, ne ngakamona muanjelu.\n\n9 Ne wakangambila ne: Bu wewa musua nkayeba bua kufua, kukebi kabidi bua kufuisha ekelezia wa Nzambi to.\n\n10 Ne biakalua ne ngakakuluka panshi; ne tshivua bua kunzulula mukana muanyi, anyi kuenzela bidimba bianyi bua mutantshi wa matuku asatu ne butuku busatu to.\n\n11 Ne muanjelu wakangambila bintu bikuabu, biakumvua bana betu ba baluma, kadi ntshiakabiumvua to; bualu pangakumvua mêyi—Bu wewa musua nkayeba bua kufua, kukebi kabidi bua kufuisha ekelezia wa Nzambi to—ngakakuatshibua ne bôwa ne dikatshila bikola ne ntshilu pamuapa kushipibua, ki pangakapona panshi ne tshiakumvua kabidi nansha.\n\n12 Kadi ngakasumpakana ne mpaji ya tshiendelela, bualu anyima wanyi uvua mupandika ku tshipimu tshitamba bunena ne musumpakana ne mibi yanyi yonsu.\n\n13 Eyowa, ngakavuluka mibi yanyi yonsu ne malu mabi anyi onsu, angakamuena mpaji ne makenga a ngena; eyowa, ngakamona ne mvua mutombokela Nzambi, ne ntshivua mulama mikenji yenda ya tshijila to.\n\n14 Eyowa, ne mvua mushipa bana benda ba bungi, anyi mubasaka ku dinyanguka; eyowa, ne mu tshikosu malu mabi anyi avua makola, ne meji mena a kulua kumpala kua Nzambi avua asumpakaja anyima wanyi ne ditshina didi kadiyi kuamba to.\n\n15 Ô, ngakela meji ne, Nzambi uvua mua kungipata ne kumbutula mu nyuma ne mu mubidi, bua tshilu kabidi kuimana kumpala kua Nzambi bua kulumbuluishibua to.\n\n16 Ne mpindiewu, mvua musumpakana mu matuku asatu, munya ne butuku, mena ne makenga a anyima mupîshibua.\n\n17 Ne biakalua ne mvua musumpakana ne mpaji, pantshivua mupandika moyo ku mvulukilu wa mibi yanyi, mona, ngakavuluka kabidi mumvua mumvua tatuanyi wamba ku Nyuma kudi bantu bitangila dilua dia Yezu Kilisto kapanda, umua Muana wa Nzambi, bua kupikula bua mibi ya ba pa buloba.\n\n18 Mpindiewu, bu mudi meji anyi mimanyina pa bualu ebu, ngakabila munda mua mu mutshima wanyi ne: Ô Yezu, wewa Muana wa Nzambi, mfuila lusa, mema mema udi mu kanyonga ka bululu, ne ndi munyungulula kudi nkanu ya lufu lua kashidi.\n\n19 Ne mpindiewu, mona, pangakela meji nanku, ntshivua kabidi mua kuvuluka makenga anyi to; eyowa, divuluka dia mibi yanyi kadiakampandisha moyo kabidi to.\n\n20 Ne ô, disanka kayi, ne bukenka bua dikema kayi bungakamona! eyowa, anyima wanyi uvua muwula ne disanka dipita dikenga dianyi!\n\n21 Eyowa, ndi nkuambila, muananyi wa baluma, ne kakuvua mua kuikala tshintu nansha tshimua tshidi tshimpa ne tshia bululu bu muvua makenga anyi to. Eyowa, ne ndi nkuambila kabidi, muananyi wa baluma, ne luseka lukuabu, kakuena mua kuikala tshintu nansha tshimua tshidi tshimpa ne tshishemakana bu mudi disanka dianyi to.\n\n22 Eyowa, ngakela meji kumona, mena bu muakamona tatuetu Lehi, Nzambi musomba pa nkuasa wenda wa butumbi, munyungulula kudi bisumbu bia banjelu bia bungi kabiyi kubala to, bavua bikala bu bavua bimba ne basamuna Nzambi wabu; eyowa, ne anyima wanyi wakajinga kuikala aku.\n\n23 Kadi mona, bidimba bianyi biakapeta bukola buabio kabidi, ne ngakimana pa makasa anyi, ne ngakaleja bantu mvua muledibua kudi Nzambi.\n\n24 Eyowa, ne katshia ku diba adi tô ne mpindiewu, ndi muenza mudimu kakuyi dilekela to, bua nduisha anyima ku dikudimuna dia mitshima; bua mbaluisha ku dilabula dia disanka dipita dingakalabula; bua ne baledibua pabu kudi Nzambi, ne buwula ne Nyuma wa Tshijila.\n\n25 Eyowa, ne mpindiewu mona, Ô muananyi wa baluma, Mukalenga udi umpesha disanka dinena menamena bu difutu dia midimu yanyi;\n\n26 Bualu bua dîyi divuaye mumpesha, mona, ba bungi bavua baledibua kudi Nzambi, ne bavua balabula bu mumvua mulabula, ne bavua badimuena ne mesu bu mumvua mudimuena; bua nanku badi bamanya bintu bindi muamba muakula, bu mundi mubimanya; ne dimanya dindi nadi didi difumina kudi Nzambi.\n\n27 Ne mvua mukuatshishibua mu matêta ne mu mayoyo a mishindu yonsu, eyowa, ne mu mishindu yonsu ya ntatu; eyowa, Nzambi uvua mumpatuisha mu buloko, ne mu mionji, ne mu lufu; eyowa, ne ndi mueyemena kudiye, ne neampatuisha kabidi.\n\n28 Ne ndi mumanya ne neanjula ku dituku dia ndekelu, bua kusomba nenda mu butumbi; eyowa, ne nemmupa lumu bua kashidi, bualu uvua mupatula batatuetu mu Ejipitu, ne uvua mudînyisha Bena Ejipitu mu Mbuwa Mukunza; ne wakabalombola ku bukola buenda mu bulaba bulaya; eyowa, ne uvua mubapatuisha ku bupika ku bukuatshibu ku tshikondu ne tshikondu.\n\n29 Eyowa, ne uvua kabidi mupatula batatuetu mu bulaba bua Yelushalema; ne uvua kabidi mubapatuisha mu bupika ne bukuatshibu, ku bukola buenda bua kashidi, ku tshikondu ne tshikondu mena tô ne lelu ewu; ne ntu mukuata diba dionsu mu tshivulukilu bukuatshibu buabu; eyowa, ne uvua peba ne tshia kuvuluka bukuatshibu buabu, bu mundi muvuluka.\n\n30 Kadi mona, muananyi wa baluma; ebi nki mbionsu to; bualu udi ne tshia kumanya bu mundi mumanya, bua ne monsu muwalama mikenji ya Nzambi neulubuluka mu bulaba; ne udi ne tshia kumanya kabidi ne, monsu muwapanga kulama mikenji ya Nzambi to neukoshibua ku mpala kuenda. Mpindiewu etshi tshidi bilondeshila ku dîyi dienda.\n\n", "alma 37": "[center][font_size=26]Shapita 37[/font_size][/center]\n\n[i]Bena Nefi badi bakuba bitata bia tshiamua tshia kalabi ne mifundu ya Nzambi mikuabu bua kutuala anyima ya bantu ku lupandu—Bena Yalede bavua babutuka bua bubi buabu—Mitshipu ne bipungidi biabu bia mu musokoku bidi ne tshia kuikala bisokoka kudi bantu—Ebejayi Mukalenga bitangila malu onsu anudi nuenza—Dîyi dia Kilisto nedilombola bantu ku moyo wa tshiendelela mena bu muakalombola Liahona Bena Nefi. Pabuipi ne 74 k.d.K.[/i]\n\n1 Ne mpindiewu, muananyi wa baluma Helamana, ndi nkupesha mukenji ne wangata miandiku ivua mmilamisha;\n\n2 Ne ndi nkupesha mukenji kabidi ne nulama miandiku ya bantu aba, bilondeshila mumvua muenza, pa bitata bia Nefi, ne ne ulama bintu bionsu bia tshijila ebi bimvua mulama, mena bu mumvua mubilama; bualu bidi bilamibua bua kipatshila ka lungenyi.\n\n3 Ne bitata bia kalabi ebi, bidi bikala ne mikanunu eyi, bidi ne miandiku ya mifundu ya tshijila pa mutu pabi, bidi bikala ne bulondanganyi bua bankambua betu, mena kumbukila ku mbangilu—\n\n4 Mona, bivua biamba kudi batatuetu ku Nyuma, ne nebilamibua ne nebishîdibua tshikondu tshimua ne tshikuabu, ne tshianza tshia Mukalenga netshibilama ne netshibikuba tô ne payabi ku tshisamba tshionsu, tshisa tshionsu, muakulu onsu, ne bantu bonsu, bua nanku bamanya malu masokoka adipu.\n\n5 Ne mpindiewu mona, bialamibuabi bidi ne tshia kulama diengeleka diabi; eyowa, ne nebilama diengeleka diabi; eyowa, ne bitata bionsu bidi bikala ne tshidi tshikala kaleta ka tshijila.\n\n6 Mpindiewu udi mua kutshinka ne etshi busenji buanyi; kadi mona ndi nkuambila ne, ku malu makesa ne a mateketa malu manena atu enjibua; ne njila mikesa misangu ya bungi itu ipuwisha bena lungenyi.\n\n7 Ne Mukalenga Nzambi utu wenzela imua njila bua kukumbaja tuipatshila tuenda tunena ne tua tshiendelela; ne ku njila mikesa bikola Mukalenga utu upuwisha bena lungenyi ne wenzeja lupandu lua anyima ya bungi.\n\n8 Ne mpindiewu, bivua tô ne mpindiewu bikala bimpa mu lungenyi lua Nzambi ne bintu ebi bikubibua; bualu mona, bivua bivudija mvulukilu wa bantu aba, eyowa, ne bivua bitabujija ba bungi bitangila ditupakana dia njila yabu, ne bivua bibatuadila dimanya dia Nzambi wabu, bua lupandu lua anyima yabu.\n\n9 Eyowa, ndi nkuambila ne, bu kabiyi bua bintu ebi bidi miandiku eyi mikala nabi to, bidi pa bitata ebi, Amona ne bana babu kabavua mua kuitabujija mena binunu bia Bena Lamana bitangila dipanga dia bujalama dia ngikadilu ya batatuabu; eyowa, miandiku eyi ne miaku yabu yakaluisha dikudimuna dia mutshima; bivua ne, bakaluishibua ku dimanya dia Mukalenga Nzambi wabu, ne bua kusankila mu Yezu Kilisto Musungidi wabu.\n\n10 Ne nganyi udi mumanya nebikala njila kuluisha binunu bia bungi biabu, eyowa, ne kabidi binunu bia bungi bia bana betu ba nshingu mîminyina, Bena Nefi, badi bapapisha mpindiewu mitshima yabu mu mibi ne malu mabi, ku dimanya dia Musungidi wabu?\n\n11 Mpindiewu malu masokoka â ka’ena manji kuikala mammanyisha menamena to; bua nanku nembenga ku’akula a bungi.\n\n12 Ne bidi mua kukumbana mema muamba amu ne bidi bikuba bua kipatshila ka lungenyi, kipatshila kadi kamanyibua kudi Nzambi; bualu udi upesha meji mu lungenyi mu midimu yenda yonsu, ne njila yenda idi milulama, ne njila wenda udi tshijengu tshimua tshia tshiendelela.\n\n13 Ô vuluka, vuluka, muananyi wa baluma Helamana, bu mudiyi mikola mikenji ya Nzambi. Ne wakamba ne: Panualama mikenji yanyi nenulubuluka mu bulaba—kadi nuenu kanuyi balama mikenji yenda to nenukoshibua ku mpala kuenda.\n\n14 Ne mpindiewu vuluka, muananyi wa baluma, ne Nzambi uvua mukulamisha bintu ebi, bidi bikala bia tshijila, bidiye mulama bia tshijila, ne bialamaye ne biakubaye kabidi bua kipatshila ka lungenyi buenda, bua aleja bukola buenda kudi nkongu ya bantu idi ilua.\n\n15 Ne mpindiewu mona, ndi nkuambila ku nyuma wa buambi ne, wewa musambuka mikenji ya Nzambi, mona, bintu ebi bidi bikala bia tshijila nebiumbushibua kûdi ku bukola bua Nzambi, ne neufidibua kudi Satana, bua akupepula bu mudi bisota kumpala kua lupepela.\n\n16 Kadi wewa ulama mikenji ya Nzambi, ne wenzela bintu ebi bidi bikala bia tshijila bilondeshila mudi Mukalenga ukupesha mukenji, (bualu udi ne tshia kuebeja Mukalenga bua bintu bionsu biwudi ne tshia kuenza nabi) mona, bukôkeshi bua pa buloba anyi bua ngena nansha bumua kabuena mua kukunyenga biobi to, bualu Nzambi udi mutamba bukola bua kukumbaja miaku yenda yonsu.\n\n17 Bualu neakumbaja malaya enda onsu âkulayaye, bualu uvua mukumbaja malaya enda avuaye mulaya batatuetu.\n\n18 Bualu wakabalaya ne neakuba bintu ebi bua kipatshila ka lugenyi buenda, bua aleja bukola buenda kudi nkongu ya bantu idi ilua.\n\n19 Ne mpindiewu mona, udi mukumbaja kipatshila kamua, mena ka dipinguluja dia binunu bia bungi bia Bena Lamana ku dimanya dia bulelela; ne uvua muleja bukola buenda buvua munda muabu, ne nealeja kabidi bukola buenda budi munda muabu kudi nkongu ya bantu idi ilua; bua nanku nebikubibua.\n\n20 Bua nanku ndi kumpesha mukenji, muananyi wa baluma Helamana, ne wikala munanukidi mu dikumbaja mêyi anyi onsu, ne wikala ne dinanukila mu dilama dia mikenji ya Nzambi bu midiyi mifunda.\n\n21 Ne mpindiewu, ndi nenkuambila bitangila bitata abi makumi abidi ne binayi, bua ubilama, bua malu masokoka ne midimu ya mîdima, ne midimu ya mu musokoku ya bantu abu bakabutuka, bimueneshibua kudi bantu aba; eyowa, dishipa diabu dia bantu dionsu, ne dinyengangana diabu dia bintu bintu bia benda, ne dipawula diabu dia bintu bia benda, ne bubi buabu bonsu ne malu mapita bubi abu onsu bilejibua kudi bantu aba; eyowa, ne ukuba biandamunyi bia miakulu ebi.\n\n22 Bualu mona, Mukalenga wakamona ne bantu benda bakabanga kuenza mudimu mu mîdima, eyowa, dishipa dia bantu dia mu musokoku ne kuenza malu mapita bubi; bua nanku Mukalenga wakamba ne, bobu kabayi bakudimuna mutshima to, badi babutuka pa mpala wa buloba.\n\n23 Ne Mukalenga wakamba ne: nendongoluela musadidi wanyi Gazelema, dibua, diakenka mu mîdima bua bukenka, bua mema mema kuleja bantu banyi badi bansadila, bua kubaleja midimu ya bana babu, eyowa, midimu yabu ya mu musokoku, midimu yabu ya mîdima, ne bubi buabu ne malu mapita bubi abu.\n\n24 Ne mpindiewu, muananyi wa baluma, biandamunyi bia miakulu ebi bivua bilongolola bua dîyi dia Nzambi dikumbajibua, diakakulaye, wamba ne:\n\n25 Nempatula midimu yabu ya mu musokoku ne malu abu mapita bubi ku mîdima ne nembileja patoka; ne nembabutula pa mpala wa buloba pa kumbusha bobu bakudimuna mutshima; ne nentuala malu abu a mu musokoku ne malu mapita bubi abu onsu patoka, kudi tshisamba tshionsu tshilua kuasa mu bulaba ebu mu matuku adi alonda.\n\n26 Ne mpindiewu, muananyi wa baluma, tudi tumona ne kabakakudimuna mutshima to; bua nanku bavua babutuka, ne tô ne mpindiewu dîyi dia Nzambi divua dikumbajibua; eyowa, malu mapita bubi abu a musokoku avua mapatudibua ku mîdima ne avua mamanyishibua kutudi.\n\n27 Ne mpindiewu, muananyi wa baluma, ndi nkupesha mukenji ne udilamina mitshipu yabu, ne bipungidi biabu, ne muvuangana abu a malu mapita bubi abu a mu musokoku onsu; eyowa, ne umbusha bimanyinu biabu bionsu ne malu abu a dikema kudi bantu aba, bua kababimanyi to, bua pamuapa kabalu kabidi kupona mu mîdima ne kabalu kubutuka.\n\n28 Bualu mona, kudi mutshipu pa mutu pa bulaba ebu bonsu, bua ne dibutuka nedilua kudi benji ba midimu ya mîdima bonsu, bilondeshila bukola bua Nzambi, pikalabu baboba menamena; bua nanku ndi njinga ne bantu aba kababutuki to.\n\n29 Bua nanku neusokoka malongolola a mu musokoku a mitshipu yabu ne bipungidi biabu kudi bantu aba ne neubamanyisha bubi buabu ne dishipa dia bantu diabu ne malu mapita bubi abu; ne neubalongesha bua kukina bubi ne malu mapita bubi ne dishipa dia bantu bia buena ebi; ne neubalongesha kabidi ne bantu aba bavua babutuka bua bubi buabu ne malu mapita bubi abu ne bua dishipa dia bantu diabu.\n\n30 Bualu mona, bakashipa bambi bonsu ba Mukalenga bakalua munkatshi muabu bua kubamanyisha malu mabi abu; ne mashi a bakashipabu akabila kudi Mukalenga Nzambi wabu bua disombuela kudi bavua babashipi babu; ne nanku bitungu bia Nzambi biakalua pa mutu pa benji ba midimu ya mîdima ne bipungidi bia mu musokoku aba.\n\n31 Eyowa, ne bulaba ebu nebutshipibua bua kashidi ne kashidi bua benji ba mudimu wa mu mîdima ne wa bipungidi bia mu musokoku aba, mena tô ne ku dibutuka, pa kumbusha bobu bakudimuna mutshima kumpala kua kubobabu menamena.\n\n32 Ne mpindiewu, muananyi wa baluma, vuluka mêyi amvua mukuambila; kupeshi bantu aba malongolola masokoka â to, kadi ubalongesha lukinu lua kashidi lua mibi ne malu mabi.\n\n33 Ubayisha dikudimuna dia mutshima ne ditabuija kudi Mukalenga Yezu Kilisto; ubalongesha bua kudipuekesha ne kuikala batudiji ne bapuekela mu mutshima; ubalongesha bua kukolela ku matêtshibua onsu a diabulu, ne ditabuija diabu kudi Mukalenga Yezu Kilisto.\n\n34 Ubalongesha bua kabatshioki midimu mimpa nansha, kadi bua kuikala batudiji ne bapuekela mu mutshima; bualu ba nanku nebapeta dikisha bua anyima yabu.\n\n35 Ô, vuluka, muananyi wa baluma, ne longa lungenyi mu bunsonga bueba; eyowa, longa mu bunsonga bueba bua kulama mikenji ya Nzambi.\n\n36 Eyowa, ne bila kudi Nzambi bua didikuatshisha dieba dionsu; eyowa, lekela midimu yeba yonsu ikala kudi Mukalenga, ne lekela konsu kûdi uya kuikala mu Mukalenga; eyowa, lekela meji eba onsu aludikibua kudi Mukalenga; eyowa, lekela ntatu ya mu mutshima weba itekibua kudi Mukalenga bua kashidi.\n\n37 Ebeja Mukalenga mu midimu yeba yonsu, ne neakuludika bimpa; eyowa, pawudi ulala panshi butuku, lala panshi mu Mukalenga, bua ne akutangila mu tulu tueba; ne pawudi ubika mu dinda lekela mutshima weba wikala muwula ne tuasakidila kudi Nzambi; ne biwenza malu â, neubandishibua ku dituku dia ndekelu.\n\n38 Ne mpindiewu, muananyi wa baluma, ndi ne kakesa ka kuamba bitangila tshintu tshidi batatuetu babikila ne dibulungu, anyi kaludiki—anyi batatuetu bavua batshibikila ne Liahona, tshidi mu diandamuna dia miakulu tshiamba ne kaleji njila; ne Mukalenga uvua mutshilongolola.\n\n39 Ne mona, kakuena muntu nansha umua udi mua kuenza mudimu ku mushindu wa mudimu wa bianza wa dikema nanku awu to. Ne Mona, tshivua tshilongolodibua bua kuleja batatuetu njila uvuabu ne bua kuenza luendu mu tshipela.\n\n40 Ne tshiakabenzela mudimu bilondeshila ku ditabuija diabu kudi Nzambi; bua nanku, bu bobu ne ditabuija bua kuitaba ne Nzambi uvua mua kutangidija tulonda etu ku njila uvuabu ne bua kuya, mona bivua bienzeka; bua nanku bakamona tshishima etshi, ne bishima bikuabu bia bungi kabidi bivua bienzeka ku bukola bua Nzambi, ku dituku ne ku dituku.\n\n41 Nansha nanku, bualu bishima bionsu abi bivua bienjibua ku njila mikesa biakabaleja midimu ya dikema. Bavua bafuba, ne bakapua moyo bua kuenzela ditabuija ne dinanukila diabu ne pashisha midimu ya dikema ayi yakajika, ne kabakaya kumpala mu luendu luabu to;\n\n42 Bua nanku, bakanenga mu tshipela, anyi kabakenda mu njila mululama to, ne bakatatshishibua ne nzala ne nyota, bua disambuka dia mikenji diabu.\n\n43 Ne mpindiewu, muananyi wa baluma, ndi musua ne umvua ne bintu ebi kabiena bipanga tshindidimbi to; bualu pavua batatuetu bikala bafuba bua kuteya ntema ku kaleji njila aka (mpindiewu bintu ebi bivua bia pa buloba) kabakalubuluka to; bidi mena momumua nanku bua bintu bia mu nyuma.\n\n44 Bualu mona, bidi mena biteketa kuteya ntema ku dîyi dia Kilisto, diakuleja njila mululama wa disanka dia tshiendelela, bu muvuabi bua batatuetu bua kuteya ntema ku kaleji njila aka, kavua bua kubaleja njila mululama wa ku bulaba bulaya.\n\n45 Ne mpindiewu ndi ngamba ne, kakuena tshifuanyikiji mu bualu ebu anyi? Bualu bushuwa bu muvua kaludiki aka kalombola batatuetu, ku dilonda dia njila waku, ku bulaba bulaya, patualonda njila wa miaku ya Kilisto neitusambuisha dinsambu dia tshibanda etshi tshia kanyinganyinga ne neitufikisha ku bulaba bua dilaya budi bupita buimpa.\n\n46 Ô muananyi wa baluma, katuikadi bafuba bua buteketa bua njila to; bualu ki muvuabi nanku bua batatuetu; bualu ki muvuabi bilongolola buabu, bua ne patangilabu bapeta moyo; mena ki mudibi buetu. Njila udi mulongolola, ne patuatangila tupeta moyo bua kashidi.\n\n47 Ne mpindiewu, muananyi wa baluma, tangila ne ulama bintu bia tshijila ebi, eyowa, tangila ne utangila kudi Nzambi ne wikala ne moyo. Ndâku kudi bantu aba ne umanyisha dîyi, ne ikala nebushindama. Muananyi wa baluma, ushala bilenga.\n\n", "alma 38": "Mikenji ya Alama kudi muanenda wa baluma Shibulona.\n\nMunda mua shapita 38.\n\n[center][font_size=26]Shapita 38[/font_size][/center]\n\n[i]Shibulona uvua mukengeshibua bua bualu bua buakana—Lupandu ludi mu Kilisto, udi muikala moyo ne bukenka bua ba pa buloba—Lamayi majinga enu onsu bimpa. Pabuipi ne 74 k.d.K.[/i]\n\n1 Muananyi wa baluma, teya matshi ku mêyi anyi, bualu ndi nkuambila ne, mena bu mungakambila Helamana ne, monsu muwalama mikenji ya Nzambi neulubuluka mu bulaba; ne monsu muwapanga kulama mikenji ya Nzambi neukoshibua ku mpala kuenda.\n\n2 Ne mpindiewu, muananyi wa baluma, ndi mutekemena ne nempeta disanka dinena kûdi, bua disuminyina dieba ne lulamatu lueba kudi Nzambi; bualu muwuvua mutuadija kutangidila Mukalenga Nzambi weba mu bunsonga bueba, bia momumua mena ndi mutekemena ne neutungunuka ne kulama kua mikenji yenda; bualu mubeneshibua ngudi unanukila tô ne ku ndekelu.\n\n3 Ndi nkuambila, muananyi wa baluma, ne nkavua mupeta disanka dinena bueba, bua bualu bua lulamatu lueba ne dinanukila dieba, ne ditukija dieba ne bulekelelu bueba munkatshi mua bantu ba Zolama.\n\n4 Bualu ndi mumanya uvua mu bupika; eyowa, ne ndi kabidi mumanya ne bakakuasa mabua bua bualu bua dîyi; ne wakambula bionsu ebi ne ditukija bualu Mukalenga uvua neba; ne mpindiewu udi mumanya ne Mukalenga wakakupatuisha.\n\n5 Ne mpindiewu muananyi wa baluma, Shibulona, ndi musua ne uvuluka, ne diba dionsu diwitabuja kudi Nzambi mena neupatuishibua momumua nanku ku matêta eba, ne matata eba, ntatu yeba, ne neubandishibua ku dituku dia ndekelu.\n\n6 Mpindiewu, muananyi wa baluma, ntshiena musua ne wela meji ne ndi mudimanyina bintu ebi nkayanyi to, kadi Nyuma wa Nzambi udi munda muanyi ki udi mummanyisha bintu ebi; bualu bu mema ntshiyi muledibua kudi Nzambi to, ntshivua mmanya bintu ebi to.\n\n7 Kadi mona, Mukalenga mu lusa luenda lunena wakatuma muanjelu wenda bua nkumanyisha mvua ne tshia kulekela mudimu wa dinyanguka munkatshi mua bantu benda; eyowa, ne mvua mumona muanjelu ku mpala ne mpala, ne wakakula nanyi, ne dîyi dienda divua bu dikubakuba, ne diakanyungusha buloba bujima.\n\n8 Ne biakalua ne ngakenza matuku asatu ne butuku busatu ne dikenga ne dipampakana dikola kupita dia anyima; ne ntshiakapeta dilekedibua dia mibi yanyi nansha, tô ne pangakabila kudi Mukalenga Yezu Kilisto bua kulomba lusa. Kadi mona, ngakabila ne ngakapeta ditalala bua anyima wanyi.\n\n9 Ne mpindiewu, muananyi wa baluma, ndi mukuambila nanku bua ukeba lungenyi, bua ulonga kundi ne kakuena njila anyi mushindu mukuabu kudi muntu kupandishibua to, amu munda mua ne ku njila wa Kilisto. Mona, yeya udi moyo ne bukenka bua ba pa buloba. Mona, yeya udi dîyi dia bulelela ne dia buakana.\n\n10 Ne mpindiewu, bu muwudi mubanga kulongesha dîyi mena nanku ndi musua ne utungunuka ne kulongesha; ne ndi musua ne wikala munanukidi ne mudikandi mu bintu bionsu.\n\n11 Tangila ne kawudibandishi mu diditambisha to; eyowa, umanya bua kuikadi udileja bua lungenyi lueba to, anyi bua bukola bueba bua bungi to.\n\n12 Ikala ne dikima, kadi diambu to; ne kabidi tangila ne kuikala ne bukôkeshi pa majinga eba onsu, bua ujibua ntenta ne dinanga; tangila ne ulekela bufuba.\n\n13 Kusambidi bu mudi Bena Zolama benza to, bualu udi mumona ne badi basambila bua bumvuibua kudi bantu, ne bua basamunyibua bua lungenyi luabu.\n\n14 Kuambi to ne: Ô Nzambi, ndi nkusakidila bualu tudi bimpa kupita bana betu; kadi amba ne: Ô Mukalenga, mbuikidila dipanga bukumbana dianyi, ne vuluka bana betu mu lusa—eyowa, itabuja diba dionsu dipanga dieba kumpala kua Nzambi.\n\n15 Ne Mukalenga abenesha anyima weba, ne akuakidila ku dituku dia ndekelu mu bukalenga buenda, bua wewa kusomba mu ditalala. Mpindiewu ndâku, muananyi wa baluma, ne longesha dîyi kudi bantu aba. Ikala ne bushindama. Muananyi wa baluma, ushala bilenga.\n\n", "alma 39": "Mikenji ya Alama kudi muanenda wa baluma Koliantona.\n\nShapita 39 tô ne wa ku 42.\n\n[center][font_size=26]Shapita 39[/font_size][/center]\n\n[i]Mibi ya masandi udi bualu bubi bupita—Mibi ya Koliantona yakakandika Bena Zolama bua kuitaba dîyi—Disungila dia Kilisto didi ne bukola mu dipandisha badi ne lulamatu bakafua kumpala kuabu. Pabuipi ne 74 k.d.K.[/i]\n\n1 Ne mpindiewu, muananyi wa baluma, ndi ne mêyi makesa makuabu akukuambila adi mashilangana ne amvua muambila muanenu wa baluma; bualu mona, kuena mumona disuminyina dia muanenu wa baluma, lulamatu luenda, ne dinanukila dienda mu dilama dia mikenji ya Nzambi anyi? Mona, wakaleja tshilejilu tshimpa kûdi anyi?\n\n2 Bualu kuena muteya ntema ya bungi ku mêyi anyi bu mudi muanenu wa baluma to, munkatshi mua Bena Zolama. Mpindiewu ebu mbualu bundi nabu kûdi; wakaya tô ne ku didiamba bua bukola bueba ne lungenyi lueba.\n\n3 Ne ebi kabiena bionsu to, muananyi wa baluma. Wakenza tshivua tshikola kundi; bualu wakalekela disadila, ne wakaya ku bulaba bua Silona ku mikalu ya Bena Lamana, ulonda Izabela ndumba.\n\n4 Eyowa, uvua mupambula mitshima ya bantu ba bungi; kadi etshi katshiena tshikubingisha to, muananyi. Uvua ne bua kudifila ku disadila uvua mukupesha.\n\n5 Muananyi wa baluma, kuena mumanya ne malu â adi bualu bupita bubi ku mesu kua Mukalenga; eyowa, bualu bupita bubi kumpala kua mibi yonsu, pa kumbusha dimatshisha dia mashi a muntu udi kayi ne bualu anyi divila Nyuma wa Tshijila to anyi?\n\n6 Bualu mona, bu wewa muvila Nyuma wa Tshijila pakadiye mumana kupeta kaba munda mueba, ne ne udi mumanya ne udi uvila, mona, etshi tshidi bubi budi kabuyi bubuikidibua to; eyowa, ewu yonsu udi ushipa muntu kushilangana ne muinda ne dimanya dia Nzambi, kabiena biteketa bua yeya kupeta dibuikidila to; eyowa, muananyi wa baluma, ndi nkuambila ne kabiena biteketa bua yeya kupeta dibuikidila to.\n\n7 Ne mpindiewu, muananyi wa baluma, ndi njinga kudi Nzambi bua ne kuikadi mupîla bu bubi bunena ebu to. Ntshivua bua kusombela mibi yeba to, bua kupandisha anyima weba, bu kabiyi bua diakalenga dieba.\n\n8 Kadi mona, kuena mua kusokoka mibi yeba kudi Nzambi to; ne pa kumbusha wewa mukudimuna mutshima nebikala bu tshijadikilu tshiakutuisha ku dituku dia ku ndekelu.\n\n9 Mpindiewu muananyi, ndi musua ne ukudimuna mutshima ne ulekela mibi yeba, ne kulondi kabidi lukuka lua mesu eba to, kadi diela kashonyi mu bintu ebi; bualu pa kumbusha wewa muenza nanku kuena mua kupiana bukalenga bua Nzambi to nansha bishi. Ô, vuluka, ne itaba bujitu ebu, ne diela kashonyi mu bintu ebi.\n\n10 Ne ndi nkuelela mukenji wa kuitaba bua kuebeja mubelu kudi bakulu beba ba baluma bitangila midimu yeba; bualu mona, udi mu bunsonga bueba, ne udi ne dijinga dia kudishibua kudi bana benu ba baluma. Ne teya ntema ku mubelu wabu.\n\n11 Kulekedi ne udipambuisha kudi tshintu tshia tshianana ne tshisenji nansha tshimua to; kulekedi ne diabulu apambula mutshima weba kabidi mu dilonda dia bandumba babi abu to. Mona, Ô muananyi wa baluma, bu mudibu bunena bualu bubi buwakatuala pa Bena Zolama; bualu pakamonabu luendu lueba bakabenga kuitabuija mêyi anyi.\n\n12 Ne mpindiewu Nyuma wa Mukalenga udi ungambila ne: Elela bana beba mukenji bua benza malu mimpa, bua kabapambuishi mitshima ya bantu ba bungi ku dinyanguka; bua nanku ndi nkuelela mukenji, muananyi wa baluma, mu ditshina dia Nzambi, bua kubenga malu mabi eba;\n\n13 Ne ukudimuka kudi Mukalenga ne meji, bukitu, ne makanda eba onsu; bua kupambuishi kabidi mitshima bua kuenza bubi to; kadi upingana kudibu, ne witabuja mapanga eba ne bubi abu buwuvua muenza.\n\n14 Kukebi mabanji anyi bintu bia tshianana bia pa buloba ebu to; bualu mona, kuena mua kuya nabi to.\n\n15 Ne mpindiewu, muananyi, ndi musua kukuambila kakesa bitangila dilua dia Kilisto. Mona, ndi nkuambila ne, ne bidi bia bushuwa ne nealua kumbusha mibi ya ba pa buloba; eyowa, udi ulua kumanyisha bantu benda mukenji mulenga wa lupandu.\n\n16 Ne mpindiewu, muananyi wa baluma, etshi tshivua disadila diwuvua mubikidila, bua kumanyisha bantu aba mukenji mulenga, bua kulongolola meji abu; anyi bua lupandu lulua kudibu, bua balongolola meji a bana babu bua kumvua dîyi diba dialuaye.\n\n17 Ne mpindiewu nempepeja meji eba kakesa pa bualu ebu. Mona, udi ukema bua tshinyi bintu ebi bidi bimanyishibua musangu mula kumpala kua kuenzekabi. Mona, ndi nkuambila ne, anyima kawena ne mushinga kudi Nzambi diba edi bu muikalawu mu diba dia dilua dienda anyi?\n\n18 Kabiena bikengela ne dilongolola dia disungila dimanyishibua kudi bantu aba momumua ne kudi bana babu anyi?\n\n19 Kabiena biteketa bua Mukalenga kutumaye muanjelu wenda bua kumanyisha mukenji mulenga ewu kudi bana betu diba edi, anyi momumua ne kunyima kua diba dia dilua dienda anyi?\n\n", "alma 40": "[center][font_size=26]Shapita 40[/font_size][/center]\n\n[i]Kilisto udi utuala dibika dia ku lufu dia bantu bonsu—Bafua bakana badi baya mu mpaladiso ne bafua babi mu mîdima ya pambelu bua kuindila dituku dia dibika dia ku lufu—Bintu bionsu nebipingajibua mu mushindu wabi muakana ne mujima ku dibika dia ku lufu. Pabuipi ne 74 k.d.K.[/i]\n\n1 Mpindiewu muananyi wa baluma, mona kakesa kakuabu kandi musua kukuambila; bualu ndi mumona ne meji eba adi aditatshisha bitangila dibika dia ku lufu.\n\n2 Mona, ndi nkuambila ne, kakuena dibika dia ku lufu to—anyi, mu mêyi makuabu, nengamba ne mubidi wa tshifuaka ewu kena uvuala mubidi udi kawuyi ufua to, mubidi wa dibola ewu kena uvuala mubidi udi kawuyi ubola to—tô ne kunyima kua dilua dia Kilisto.\n\n3 Mona, udi utuala dibika dia ku lufu dia bafua. Kadi mona, muananyi wa baluma, dibika dia ku lufu kadiena dianji kufika to. Mpindiewu, ndi nkujinguluila bualu busokoka; nansha nanku, kudi malu masokoka a bungi adi malama, adi muntu kayi mumanya to amu Nzambi nkayenda. Kadi ndi nkuleja tshintu tshimua tshindi muebeja ne dinanukila kudi Nzambi bua mmanya—ne mbitangila dibika dia ku lufu.\n\n4 Mona, kudi diba dipangidikibua diajuka bonsu ku bafua. Mpindiewu muntu kena mumanya padi diba edi dilua to; kadi Nzambi udi mumanya diba didi dipangidikibua.\n\n5 Mpindiewu, ne biakuikala musangu umua, anyi musangu muibidi, anyi musangu muisatu, wajuka bantu ku bafua, kabiena ne bualu to; bualu Nzambi mumanya bintu bionsu; ne mbikumbana bua mema mema kumanya ne bienzeka nanku—ne kudi diba dipangidikibua diajuka bonsu ku bafua.\n\n6 Mpindiewu kudi ne tshia kukuila mutantshi pankatshi pa diba dia lufu ne diba dia dibika dia ku lufu.\n\n7 Ne mpindiewu ndi ngebeja ne tshinyi tshiafikila anyima ya bantu kumbuka ku diba dia lufu tô ne ku diba didi dipangidikibua bua dibika dia ku lufu?\n\n8 Mpindiewu nansha kuikala misangu mipita umua mipangidikibua bua bantu kujuka kabiena ne bualu to; bualu bonsu kabena bafua musangu umua to, ne etshi katshiena ne bualu to; bionsu bidi bu dituku dimua kudi Nzambi, ne amu bantu ki badi babala diba.\n\n9 Bua nanku, kudi diba dipangidikibua bua bantu kujukabu ku bafua; ne kudi mutantshi pankatshi pa diba dia lufu ne dibika dia ku lufu. Ne mpindiewu, bitangila mutantshi wa diba ewu, tshiafikila anyima ya bantu tshidi tshintu tshimvua muebeja ne dinanukila kudi Mukalenga bua kumanya; ne etshi tshintu tshindi mumanya.\n\n10 Ne palua diba diajuka bonsu, pashisha nebamanya ne Nzambi udi mumanya meba onsu adi mapangidikibua bua bukua bantu.\n\n11 Mpindiewu, bitangila ne ngikadilu wa anyima pankatshi pa lufu ne dibika dia ku lufu—Monayi, muanjelu uvua mummanyisha ne, nyuma ya bantu bonsu, katataka padiyi ipatuka mu mubidi wa tshifuaka ewu, eyowa, nyuma ya bantu bonsu, nansha ya bantu bimpa anyi babi, idi iya kuabu kudi Nzambi wakayipesha moyo.\n\n12 Ne pashisha nebifika ne, nyuma ya badi bakana idi miakididibua mu ngikadilu wa disanka, udi ubikidibua ne mpaladiso, ngikadilu wa ditalala, kuikishabu ku ntatu yabu yonsu ne diditatshisha, ne dibungama.\n\n13 Ne pashisha nebifika ne, nyuma ya babi bapita, eyowa, badi bibi—bualu mona, kabena ne bupianyi anyi difutu kudi Nyuma wa Mukalenga to; bualu mona, bavua basungula midimu mibi pa mutu pa mimpa; bua nanku nyuma wa diabulu uvua mubuela munda muabu, ne uvua muakangata nzubu yabu—ne aba nebimanshibua mu mîdima ya pambelu; nekuikala muadi, ne kudilakana, ne disumakana dia menu, ne ebi bua malu mabi abu nkayabu, bualu bavua bakuatshibua bilondeshila disua dia diabulu.\n\n14 Mpindiewu ewu udi ngikadilu wa anyima ya bantu babi, eyowa, mu mîdima, ne ngikadilu udi utshingisha bantu badi buwula ntenta ne bôwa, bindila difîka munda didi bu kapia dia tshiji tshia Nzambi kudibu; nanku badi bashala mu ngikadilu ewu, bu mudi bantu bakana bashala mu mpaladiso, tô ne diba dia dibika dia ku lufu.\n\n15 Mpindiewu, kudi bamua bantu bavua bumvua ne ngikadilu wa disanka ewu ne ngikadilu wa dikenga ewu dia anyima, kumpala kua dibika dia ku lufu, uvua dibika dia ku lufu dia diambedi. Eyowa, ndi ngitaba ne badi mua kûbikila ne dibika dia ku lufu, dibikishibua dia nyuma anyi anyima ne difidibua diabu ku disanka anyi ku dikenga bilondeshila ku mêyi avua mamba.\n\n16 Ne mona, bivua biamba kabidi, ne kudi dibika dia ku lufu dia diambedi, dibika dia ku lufu dia bonsu bavuaku, anyi badiku, anyi bikalaku, kupueka tô ne ku dibika dia ku lufu dia Kilisto ku bafua.\n\n17 Mpindiewu, tudi tutshinka ne dibika dia ku lufu dia diambedi, didi mifundu miamba buayi mushindu ewu, didi mua kuikala dibika dia ku lufu dia anyima ne dipeshibua diayi disanka anyi dikenga. Kuena mua kutshinka ne bidi biamba nanku to.\n\n18 Mona, ndi nkuambila ne, To; kadi bidi biamba ne dipingajulula pamua dia anyima ne mubidi, dia bavuaku katshia ku matuku a Adama kupueka tô ne ku dibika dia ku lufu dia Kilisto.\n\n19 Mpindiewu, ne anyima anyi mibidi ya bavua bamba nebisangishibua kabidi musangu umua, bantu babi ne bantu bakana, ntshiena ngamba to; mbikumbana, ne ngamba ne nebajuka; anyi mu mêyi makuabu, dibika diabu dia ku lufu nedienzeka kumpala kua badi bafua kunyima kua dibika dia ku lufu dia Kilisto.\n\n20 Mpindiewu, muananyi wa baluma, ntshiena ngamba ne dibika dia ku lufu diabu didi dilua diba dia dibika dia ku lufu dia Kilisto; kadi mona, ndi ngamba nanku bilondeshila dimona dianyi, ne anyima ne mibidi bidi bisangishibua kabidi, bia bantu bakana, diba dia dibika dia ku lufu dia Kilisto, ne dibanda dienda mu diûlu.\n\n21 Kadi ne diba dia dibika dia ku lufu anyi kunyima, ntshiena mua ngamba to; kadi mbindi ngamba bungi ebu, ne kudi mutantshi pankatshi pa lufu ne dibika dia ku lufu dia mubidi, ne ngikadilu wa anyima mu disanka anyi mu dikenga tô ne diba didi Nzambi mupangadika bua bafua bajuka, ne basangishibua kabidi, anyima ne mubidi, ne bimanyijibua kumpala kua Nzambi, ne balumbuluishibua bilondeshila ku midimu yabu.\n\n22 Eyowa, etshi tshidi tshienzeja dipinguluja dia bintu bivua mikana ya bambi miakula.\n\n23 Anyima neapingajibua ku mubidi, ne mubidi ku anyima; eyowa, ne tshidimba tshionsu ne dinungu dionsu nebipingajibua ku mubidi wabi; nansha lusuki lua ku mutu lumua kaluakujimina to; kadi bintu bionsu nebipingajibua mu mushindu wabi muakana ne mujima.\n\n24 Ne mpindiewu, muananyi wa baluma, etshi ki dipinguluja divua diakudibua mu mikana ya bambi—\n\n25 Ne pashisha bantu bakana nebakenka mu bukalenga bua Nzambi.\n\n26 Kadi mona, lufu lua kutshingisha ludi luluila bantu babi; bualu badi bafua bitangila bintu bia buakana; bualu kabena bakana to, ne tshintu tshidi katshiyi tshiakana to katshiena mua kupiana bukalenga bua Nzambi to; kadi nebipatshibua, bafidibua bua kudia bimuma bia midimu yabu anyi bienzedi biabu, ivua mikala mibi; ne badi banua binyindanyinda bia dikopu dia bululu.\n\n", "alma 41": "[center][font_size=26]Shapita 41[/font_size][/center]\n\n[i]Mu Dibika dia ku lufu bantu badi bajuka bua ngikadilu wa disanka kadiyi ndekelu anyi dikenga didi kadiyi ne ndekelu to—Bubi kabutu disanka to—Bantu ba mu mubidi kabena ne Nzambi pa buloba to—Mu Dipingaja, muntu yonsu udi upeta kabidi ngikadilu mipeta ne bikadilu bipeta mu moyo wa tshifuaka. Pabuipi ne 74 k.d.K.[/i]\n\n1 Ne mpindiewu, muananyi wa baluma, ndi tshia kakesa ka kuamba bitangila dipingaja dia bivua biakula; bualu mona, bamua bantu bavua bakonyangalaja mifundu ya Nzambi, ne bavua bapambuka bua bualu ebu. Ne ndi mumona ne meji eba adi aditatshisha kabidi bitangila bualu ebu. Kadi mona, nenkumvuijabu.\n\n2 Muananyi wa baluma, ndi nkuambila ne dilongolola dia dipingaja didi dikengedibua ne bululama bua Nzambi; bualu bidi bikengela ne bintu bionsu bipingajibua mu bulongama buabi buakana. Mona, bidi bikengela ne bidi biakana, bilondeshila ku bukola ne dibika dia ku lufu dia Kilisto, ne anyima wa muntu apingajibua ku mubidi wenda, ne tshitupa tshionsu tshia mubidi tshipingajibua kudiwu.\n\n3 Ne bidi bikengela bilondeshila ku bululama bua Nzambi ne bantu balumbuluishibua bilondeshila ku midimu yabu; ne pikala midimu yabu mikala mimpa mu matuku a moyo â, ne majinga a mitshima yabu mikala mimpa, ne bapingajibua kabidi kudi tshidi tshimpa, ku dituku dia ndekelu.\n\n4 Ne bikala midimu yabu bubi neipingajibua kudibu bua bubi. Bua nanku, bintu bionsu nebipingajibua mu bulongama buabi bulelela, tshintu tshionsu mu mushindu watshi wa ku tshifukilu—mubidi wa tshifuaka ujudishibua mu mubidi udi kawuyi ufua, mubidi wa dibola mu mubidi udi kawuyi ubola—ujuka bua disanka dia kadiyi ndekelu bua kupiana bukalenga bua Nzambi, anyi bua dikenga dia kadiyi ndekelu bua kupiana bukalenga bua diabulu, etshi ku tshianza etshi, ne tshikuabu ku tshianza tshikuabu—\n\n5 Nzambi neajula umua bua kupeta disanka bilondeshila ku majinga enda bua disanka, anyi buimpa bilondeshila ku majinga enda bua buimpa; ne mukuabu bua kupeta bubi bilondeshila ku majinga enda bua bubi; bualu muvuaye mujinga bua kuenza bubi matuku enda onsu momumua neapeta difutu dienda didi bubi palua butuku.\n\n6 Ne bidi nanku ku tshianza tshikuabu. Pikalaye mukudimuna mutshima ku mibi yenda, ne mujinga buakana tô ne ku nshikidilu wa matuku enda, nanku mena Nzambi neamufuta buakana.\n\n7 Aba ki badi basungidibua kudi Mukalenga; eyowa, aba badi bapatula, badi bapatuishibua ku butuku bua mîdima abu budi kabuyi ndekelu; ne nanku badi bimana anyi badi bapona; bualu mona, badi balumbuluishi babu nkayabu, ne bua kuenza buimpa anyi bua kuenza bubi.\n\n8 Mpindiewu, kudi mikenji miela ya Nzambi idi kayiyi mua kukudimuka to; bua nanku, njila udi mulongolola bua ewu yonsu udi musua kuendamu ne kupandishibua.\n\n9 Ne mpindiewu mona, muananyi wa baluma, kuidikiji kuenza tshilema tshikuabu kabidi kudi Nzambi weba bitangila malu a dilongesha awu, awuvua muidikija tô ne mpindiewu bua kuenza mibi to.\n\n10 Kuedi neji ne, bualu bivua biakudibua bitangila dipingaja, ne neupingajibua kumbuka ku mibi bua kupeta disanka. Mona, ndi nkuambila ne, bubi kabutu buikala disanka nansha.\n\n11 Ne mpindiewu, muananyi wa baluma, bantu bonsu badi mu ngikadilu wa mfukilu, anyi ndi musua kuamba, mu ngikadilu wa mu mubidi, badi mu kanyonga ka bululu ne mu mionji ya malu mabi; kabena ne Nzambi pa buloba to, ne mbenda bashilangana ne buikadi bua Nzambi; bua nanku, badi mu ngikadilu mushilangana ne buikadi bua disanka.\n\n12 Ne mpindiewu mona, diumvuija dia muaku “dipingaja” udi kuangata tshintu mu ngikadilu wa ntuadijilu ne kutshiteka mu ngikadilu udi kayi wa ntuadijilu, anyi kutshiteka mu ngikadilu udi mushilangana ne buikadi buatshi anyi?\n\n13 Ô, muananyi wa baluma, kabiena nanku to; kadi diumvuija dia muaku “dipingaja” didi kupingaja kabidi bubi bua bubi, anyi tshia mu mubidi bua tshia mu mubidi, anyi tshiena diabulu bua tshiena diabulu—tshimpa bua tshidi tshimpa; tshiakana bua tshidi tshiakana; tshilulama bua tshidi tshilulama; tshia lusa bua tshidi tshia lusa.\n\n14 Bua nanku, muananyi wa baluma, tangila ne wikala ne lusa kudi bana benu; ubenzela malu malulama, ulumbuluisha ne buakana, ne wenza buimpa diba dionsu; ne pawikala muenza bintu bionsu ebi pashisha neupeta difutu dieba; eyowa, newikala ne lusa lukupingulujibua kabidi; newikala ne bululama bukupingulujibua kabidi; newikala ne tshilumbuluilu tshiakana tshikupingulujibua kabidi; ne newikala ne buimpa bukufutshibua kabidi.\n\n15 Bualu tshiwudi upatula netshikupinganyina kabidi, ne netshipingajibua; bua nanku, muaku “dipingaja” udi upîsha muenji wa mibi bikola bipita kabidi, ne kawena umubingisha nansha mushindu kayi.\n\n", "alma 42": "[center][font_size=26]Shapita 42[/font_size][/center]\n\n[i]Moyo wa tshifuaka udi tshikondu tshia kutêtshibua bua kupesha muntu mushindu wa kukudimuna mutshima ne kusadila Nzambi—Dipona dia Adama diakatuala lufu lua mubidi ne lua nyuma kudi bukua bantu bonsu—Disungila didi dienzeka ku njila wa dikudimuna dia mutshima—Nzambi nkayenda neapikula bua mibi ya ba pa buloba—Lusa ludi bua badi bakudimuna mutshima—Bonsu bakuabu badi babatshikibua bua bululama bua Nzambi—Lusa luenzeka bua bualu bua Bupikudi—Amu bakudimunyi mutshima balelela badi bapandishibua. Pabuipi ne 74 k.d.K.[/i]\n\n1 Ne mpindiewu, muananyi wa baluma, ndi mumona ne kudi tshintu tshikesa tshikuabu tshidi tshitatshisha meji eba, tshiwudi kuyi mua kumvua to—tshidi tshitangila bululama bua Nzambi bitangila dinyoka dia Nzambi dia muenji wa mibi; bualu udi widikija kutshinka ne bidi kupanga kua bululama bua muenji wa mibi apîshibua ku ngikadilu wa dikenga.\n\n2 Mpindiewu mona, muananyi wa baluma, nenkumvuija tshintu etshi. Bualu mona, kunyima kua Mukalenga Nzambi muipata baledi betu ba kumpala mu budimi bua Edene, bua kudimabu buloba, kuvuabu bangatshibua—eyowa, wakapatulamu muntu, ne wakateka bakeluba ku esete wa budimi bua Edene, ne muela wa mvita wa kapia uvua unyunguluka ku nseka yonsu, bua kulamabu mutshi wa moyo—\n\n3 Mpindiewu, tudi tumona ne muntu wakalua bu Nzambi, mumanya buimpa ne bubi; ne kalu kôlola tshianza tshienda, ne kangatshi kabidi bia ku mutshi wa moyo, ne kadi ne kikadi ne moyo bua kashidi, Mukalenga Nzambi wakateka bakeluba ne muela wa mvita wa kapia, bua kadi tshimuma to—\n\n4 Ne nanku tudi tumona, ne kudi diba dipesha muntu bua kukudimuna mutshima, eyowa, diba dia kutêtshibua, diba dia kukudimuna mutshima ne kusadila Nzambi.\n\n5 Bualu mona, bu Adama môlola tshianza tshienda katataka, ne mudia bia ku mutshi wa moyo, uvua mua kuikala ne moyo bua kashidi, bilondeshila dîyi dia Nzambi, kayi ne diba dia kukudimuna mutshima to; eyowa, ne kabidi dîyi dia Nzambi divua mua kuikala patupu, ne dilongolola dinena dia lupandu divua mua kunyanguka.\n\n6 Kadi mona, nkupangidikibua ne muntu afua—bua nanku, bu muvuabu bakoshibua ku mutshi wa moyo bavua bakoshibua pa mpala wa buloba—ne muntu wakjimina bua kashidi, eyowa, bakalua bantu bapona.\n\n7 Ne mpindiewu, nudi numona ne bua bualu ebu baledi betu ba kumpala bavua bakoshibua ku mpala kua Mukalenga mu mubidi ne mu nyuma; ne nanku tudi tumona ne bakalua ne bukôkeshi bua kulonda disua diabu nkayabu.\n\n8 Mpindiewu mona, kabivua bikengela bua ne muntu asungidibua ku lufu lua mubidi elu to, bualu abi bivua mua kunyangakaja dilongolola dinena dia disanka.\n\n9 Bua nanku, bu mudi anyima kayi ufua nansha to, ne dipona dia Adama diakatuadila bukua bantu bonsu lufu lua nyuma ne kabidi lua mubidi, buena kuamba ne, bavua bakoshibua ku mpala kua Mukalenga, bivua bikengela ne bukua bantu busungidibua ku lufu lua nyuma.\n\n10 Bua nanku, bu muakaluabu bantu ba mu mubidi, bena majinga a mubidi, ne bena diabulu, ku buikadi buabu, ngikadilu wa kutêtshibua ewu wakalua ngikadilu wa bobu ku dilongolola; wakalua ngikadilu wa bulongolodi.\n\n11 Ne mpindiewu vuluka, muananyi wa baluma, bu kabiyi bua dilongolola dia disungila to, (tuetu bua bamuteka ku luseka) katataka bavuabu bafua anyima yabu ivua ne dikenga, bikala bakoshibua ku mpala kua Mukalenga.\n\n12 Ne mpindiewu, kakuvua mushindu wa kusungila bantu ku ngikadilu wa dipona ewu to, uvua muntu mudituadila kudiye nkayenda bua dibenga ditumikila dienda;\n\n13 Bua nanku, bilondeshila ku bululama, dilongolola dia disungila kavua mua kuenzeka to, amu ku mukenji wa dikudimuna dia mutshima dia bantu mu ngikadilu wa kutêtshibua ewu, eyowa, ngikadilu wa kudilongolola ewu; bualu pa kumbusha bua mukenji ewu, lusa kaluvua mua kupeta tshipeta to, amu bu lolu lunyangakaja mudimu wa bululama. Mpindiewu mudimu wa bululama kawuvua mua kunyangakajibua to; bu biobi nanku, Nzambi uvua mua kulekela kuikala Nzambi.\n\n14 Ne nanku tudi tumona ne bukua bantu bonsu buvua bupona, ne bavua ku bukôkeshi bua bululama; eyowa, bululama bua Nzambi, buvua bubafila bua kashidi bua kukoshibua ku mpala kuenda.\n\n15 Ne mpindiewu, dilongolola dia lusa kadivua mua kukumbana to, pa kumbusha bupikudi buenzeka; bua nanku Nzambi nkayenda udi upikula bua mibi ya ba pa buloba, bua kukumbaja dilongolola dia lusa, bua kutukija milombu a bululama, bua ne Nzambi ikala Nzambi mujalama, mululama, ne Nzambi wa lusa kabidi.\n\n16 Mpindiewu, dikudimuna dia mutshima kadiena mua kulua kudi bantu to pa kumbusha kuikala dinyoka, divua padi dia tshiendelela bu mudi moyo wa anyima muikala, mubambika mutangilangana ne dilongolola dia disanka, divua dikala dia tshiendelela pawu bu moyo wa anyima.\n\n17 Mpindiewu, munyi muvua muntu mua kukudimuna mutshima bikalaye kayi muenza mibi to? Munyi muvuaye mua kuenza mibi bu koku kakuyi mikenji to? Munyi muvuaku mua kuikala mikenji bu dinyoka kadiyiku to?\n\n18 Mpindiewu, kuvua dinyoka dibambika, ne mikenji miakana mipeshibua, dikatuala nshiya mu meji a muntu.\n\n19 Mpindiewu, bu kakuyi mikenji mifila to—bikala muntu mushipa mukuabu udi ufua—neatshina bua kufua bikalaye mushipa mukuabu anyi?\n\n20 Ne kabidi, bu kakuyi mikenji mifila ikandika mibi, bantu kabavua kutshina bua kuenza mibi to.\n\n21 Ne bu mikenji kayiyi mifila to, bu bantu benza mibi, bululama buvua bua kuenza tshinyi, anyi lusa palu, bualu kabakuikala ne bunema pa tshifukibua to?\n\n22 Kadi kudi mikenji mifila, ne dinyoka dibambika, ne dikudimuna dia mutshima dipeshibua; dikudimuna dia mutshima didi, lusa lulombolola bunema pa diodi; biobi kabiyi nanku to, bululama budi bulombolola bunema pa tshifukibua ne buenzela mikenji, ne mikenji idi ifila dinyoka; kabiyi nanku to, midimu ya bululama ivua mua kunyangakajibua, ne Nzambi uvua mua kulekela kuikala Nzambi.\n\n23 Kadi Nzambi kena ulekela kuikala Nzambi to, ne lusa ludi lulombolola bunema pa aba badi bakudimuna mutshima, ne lusa ludi lulua bua bualu bua bupikudi; ne bupikudi budi butuala dibika dia bafua; ne dibika dia bafua didi dipingaja bantu ku mpala kua Nzambi; ne nanku badi bapingajibua ku mpala kuenda, bua kulumbuluishibua bilondeshila ku midimu yabu, bilondeshila ku mikenji ne bululama.\n\n24 Bualu mona, bululama budi buenzela milombu yabu yonsu, ne lusa kabidi ludi lulombolola bunema pa bonsu badi bâlu; ne nanku, kakuena muntu udi upandishibua to amu bakudimunyi mutshima balelela.\n\n25 Tshinganyi, udi utshinka ne lusa ludi luiba bululama anyi? Ndi nkuambila ne, To; nansha kanungu kamua. Bu biobi nanku, Nzambi uvua ulekela kuikala Nzambi.\n\n26 Ne nanku Nzambi udi wenza majinga enda a tshiendelela, avua malongolola katshia ku tshishimikidi tshia buloba. Ne nanku lupandu ne disungila dia bantu didi dilua, ne kabidi dinyanguka ne dikenga diabu.\n\n27 Bua nanku, Ô muananyi wa baluma, ewu yonsu wikala musua udi mua kulua ne kunua mâyi a moyo tshianana; ne ewu yonsu udi ubenga kulua, yeya muina kena wenzejibua bua kulua ku bukola to; kadi ku dituku dia ndekelu nebimupingajidibua bilondeshila ku bienzedi bienda.\n\n28 Bu yeya mujinga bua kuenza bubi, ne kavua mukudimuna mutshima mu matuku enda to, mona, nebamuenzela bubi, bilondeshila ku dipingaja dia Nzambi.\n\n29 Ne mpindiewu, muananyi wa baluma, ndi musua ne kulekedi bintu ebi bikutatshisha kabidi nansha, ne ulekela amu mibi yeba ikutatshisha, ne ditatshisha diakupuekesha ku dikudimuna dia mutshima.\n\n30 Ô muananyi wa baluma, ndi musua ne kuvidi kabidi bululama bua Nzambi nansha. Kukebi bua kudibingisha ku bualu nansha bukesa bua mibi yeba to, mu divila bululama bua Nzambi; kadi lekela bululama bua Nzambi, ne lusa luenda, ne bulekelelu bueba biwula mu mutshima weba; ne bikupuekesha panshi bua didipuekesha bu mudi lupuishi.\n\n31 Ne mpindiewu, Ô muananyi wa baluma, udi mubikidibua kudi Nzambi bua kuyisha dîyi kudi bantu. Ne mpindiewu, muananyi wa baluma, ndâku, umanyisha dîyi ne bulelela ne bushindama, bua uvuija bantu ku dikudimuna dia mutshima, bua dilongolola dinena dia lusa dikala ne bunema pa mutu pabu. Ne Nzambi akupesha mena bilondeshila ku mêyi enda. Amena.\n\n", "alma 43": "[center][font_size=26]Shapita 43[/font_size][/center]\n\n[i]Alama ne bana benda ba baluma badi bayisha dîyi—Bena Zolama ne batapuluki ba Bena Nefi bakuabu badi balua Bena Lamana—Bena Lamana badi balua baluisha Bena Nefi mvita—Moloni udi upaya Bena Nefi ne bibuikilu bua kudisungidila nabi—Mukalenga udi ubuluila Alama bulongolodi bua Bena Lamana—Bena Nefi badi badiluangana bua nzubu yabu, budikadidi buabu, mêku abu, ne ntendelelu wabu—Misumba ya basalayi ya Moloni ne ya Lehi idi inyungulula Bena Lamana. Pabuipi ne 74 k.d.K.[/i]\n\n1 Ne mpindiewu biakalua ne bana ba baluma ba Alama bakaya munkatshi mua bantu, bua kubamanyisha dîyi. Ne Alama, yeya muina, kavua mua kuikisha to, ne wakaya kabidi penda.\n\n2 Mpindiewu katuakuamba kabidi bia bungi bitangila diyisha diabu to, pa kumbusha ne bakayisha dîyi, ne bulelela, bilondeshila ku nyuma wa buambi ne wa dibuluila; ne bakayisha bilondeshila ku mulongu wa tshijila wa Nzambi kuvuabu babikidibua.\n\n3 Ne mpindiewu ndi mpingana ku mulubu wa mvita pankatshi pa Bena Nefi ne Bena Lamana, mu tshidimu tshia dikumi ne muanda mukulu tshia dikôkesha dia balumbuluishi.\n\n4 Bualu monayi, biakalua ne Bena Zolama bakalua Bena Lamana; bua nanku, ku ntuadijilu wa tshidimu tshia dikumi ne muanda mukulu bantu ba Bena Nefi bakamona ne Bena Lamana bavua balua kubaluisha; bua nanku bakadilongolola bua mvita; eyowa, bakasangisha misumba yabu ya basalayi pamua mu bulaba bua Yeleshona.\n\n5 Ne biakalua ne Bena Lamana bakalua ne binunu biabu; ne bakalua mu bulaba bua Antionuma, budi buikala bulaba bua Bena Zolama; ne muntu wa dîna dia Zelahemena uvua mulombodi wabu.\n\n6 Ne mpindiewu, bu muvua Bena Amaleki bikala ngikadilu mupita bubi ne wa dishipa dia bantu kupita muvua Bena Lamana bikala, munkatshi muabu ne kudibu nkayabu, Zelahemena wakateka tupita tunena ku mutu kua Bena Lamana, ne bavua bonsu Bena Amaleki ne Bena Zolama.\n\n7 Mpindiewu wakenza nanku bua akuba lukinu luabu kudi Bena Nefi, bua ababueja mu bubatshika bua kukumbaja majinga enda.\n\n8 Bualu monayi, majinga enda avua a kusonsola Bena Lamana ku tshiji kudi Bena Nefi; wakenza nanku bua apeta bukôkeshi bua bungi ku bukola pa mutu pabu, ne bua apeta kabidi bukôkeshi pa mutu pa Bena Nefi ku dibaluisha mu bupika.\n\n9 Ne mpindiewu dijinga dia Bena Nefi dia kulama malaba abu, ne nzubu yabu, ne bakaji babu, ne bana babu, bua babakuba ku bianza bia bena lukuna babu; ne kabidi bua bakuba manema abu ne diakalengela diabu, eyowa, ne kabidi budishikaminyi buabu, bua batendelela Nzambi wabu bilondeshila ku majinga abu.\n\n10 Bualu bavua bamanya ne biaponabu mu bianza bia Bena Lamana, ne ewu yonsu watendelela Nzambi mu nyuma ne mu bulelela, Nzambi mulelela ne udi ne moyo, Bena Lamana bavua bamushipa.\n\n11 Eyowa, ne bavua kabidi bamanya lukinu lupita lua Bena Lamana kudi bana babu, bavua bikala bantu ba Anti-Nefi-Lehi, bavua babikidibua ne bantu Amona—ne bakabenga kuambula biluilu, eyowa, bavua babuela mu tshipungidi ne bakabenga kutshishipa—bua nanku, biaponabu mu bianza bia Bena Lamana, nebashipibua.\n\n12 Ne Bena Nefi kabakalekela ne bashipibua to; bua nanku bakabapesha malaba a bupianyi buabu.\n\n13 Ne bantu ba Amona bakapesha Bena Nefi tshipesa tshinena tshia bintu biabu bua kukuatshisha misumba yabu ya basalayi; ne bakenzeja Bena Nefi nkayabu nanku bua kukandamenabu Bena Lamana, bavua badisangisha ne Lamana ne Lemuele, ne bana ba baluma ba Yishemaela, ne bonsu bavua batapuluka ku Bena Nefi, bavua bikala Bena Amaleki ne Bena Zolama, ne tunkanunuina tua bakuidi ba Noa.\n\n14 Mpindiewu tunkanunuina atu tuvua tua bungi pabuipi ne muvua Bena Nefi; ne nanku Bena Nefi bavua ne tshia kukokangana ne bana babu, mena tô ne ku dimatshisha dia mashi.\n\n15 Ne biakalua ne bu muvua misumba ya basalayi ya Bena Lamana midisangisha pamua mu bulaba bua Antionuma, monayi, misumba ya basalayi ya Bena Nefi ivua midilongolola bua kusambakena nabu mu bulaba bua Yeleshona.\n\n16 Mpindiewu, mulombodi wa Bena Nefi, anyi muntu uvua musungudibua bua kuikala kapita kanena ka Bena Nefi—mpindiewu kapita kanena kakangata bulombodi bua misumba yonsu ya basalayi ya Bena Nefi—ne dîna dienda divua Moloni;\n\n17 Ne Moloni wakangata bulombodi bonsu, ne buludiki bua mvita yabu. Ne uvuamu ne bidimu makumi abidi ne bitanu pakasungudibuaye kapita kanena ka misumba ya basalayi ya Bena Nefi.\n\n18 Ne biakalua ne wakasambakena ne misumba ya basalayi ya Bena Lamana mu mikalu ya Yeleshona, ne bantu benda bavua bayibua ne miela ya mvita, ne ne tuela tua mvita, ne ne mishindu yonsu ya biluilu bia mvita.\n\n19 Ne pakamona misumba ya basalayi ya Bena Lamana ne bantu ba Nefi bavua balongolola, anyi ne Moloni uvua mulongolola bantu benda ne bibuikilu bia pa tshiadi, ne ne ngabu ya pa maboku, eyowa, ne ngabu bua kusungidila mitu yabu, ne bavua kabidi bavuala bilamba bia mupimbu—\n\n20 Mpindiewu musumba wa basalayi wa Zelahemena kawuvua mudilongolola ne tshintu nansha tshimua tshia nanku to; bavua amu ne miela yabu ya mvita, ne tuela tuabu tua mvita, mata abu ne miketa yabu, mabua abu ne bieledi biabu; ne bavua butaka, amu pa kumbusha tshiseba tshivua tshijingila ku bimonu biabu; eyowa, bonsu bavua butaka, amu pa kumbusha Bena Zolama ne Bena Amaleki;\n\n21 Kadi kabavua bapayibua ne bibuikilu bia pa tshiadi, anyi ngabu to—bua nanku, bakatshina misumba ya basalayi ya Bena Nefi menamena bua bualu bua biluilu biabu bia mvita, nansha muvua bungi buabu buikala bunena kupita bua Bena Nefi.\n\n22 Monayi, mpindiewu biakalua ne kabakakima kulua kuluisha Bena Nefi mu mikalu ya Yeleshona to; bua nanku bakumbuka ku bulaba bua Antionuma, bakaya mu tshipela, ne bakanyunguluka ne kuasa luendu luabu mu tshipela, kula pabuipi ne mpokolo wa musulu wa Sidona, bua babuela mu bulaba bua Manti ne bangata bulaba; bualu kabakatshinka ne misumba ya basalayi ya Moloni ivua bua kumanya kuvuabu baya to.\n\n23 Kadi biakalua ne katataka pakayabu mu tshipela Moloni wakatuma batentekedi mu tshipela bua kutentekela tshitudilu tshiabu; ne Moloni, kabidi, bualu uvua mumanya mambi a Alama, wakatuma bamua bantu kudiye, ujinga ne ebeja kudi Mukalenga kunyi kuvua misumba ya basalayi ya bena Nefi ne bua kuya bua kudisungidila kudi Bena Lamana.\n\n24 Ne biakalua ne dîyi dia Mukalenga diakalua kudi Alama, ne Alama wakamanyisha batumibua ba Moloni ne, misumba ya basalayi ya Bena Lamana yakanyunguluka ne kuyila mu tshipela, bua balua ku bulaba bua Manti, bua batuadija kubunda tshitupa tshiteketa bikola tshia bantu. Ne batumibua abu bakaya ne bakafikisha mukenji kudi Moloni.\n\n25 Mpindiewu Moloni, bualu uvua mushiya tshitupa tshia musumba wenda wa basalayi ku bulaba bua Yeleshona, bua mu mushindu mukuabu tshitupa tshia Bena Lamana katshilu kubuela mu bulaba ne bangata tshimenga, wakangata tshitupa tshia musumba wenda wa basalayi tshivua tshishala ne wakaya ku bulaba bua Manti.\n\n26 Ne wakenza ne bantu bonsu mu tshitupa tshia bulaba atshi badisangisha pamua bua kuluangana ne Bena Lamana, bua kusungidila malaba abu ne ditunga diabu, manema abu ne budikadidi buabu; bua nanku bavua badilongolola bua diba dia dilua dia Bena Lamana.\n\n27 Ne biakalua ne Moloni wakasokokesha musumba wenda wa basalayi mu tshibanda tshivua pabuipi ne ku muelelu wa musulu wa Sidona, tshivua mu tshipela ku wesete wa musulu wa Sidona.\n\n28 Ne Moloni wakateka batentekedi ku mpenga yonsu, bua amanya pâlua tshitudilu tshia Bena Lamana.\n\n29 Ne mpindiewu, bu muakamanya Moloni dijinga dia Bena Lamana, ne divua dijinga dia kubutula bana babu, anyi dia kubabatshika ne kubabueja mu bupika bua bashikika bukalenga buabu nkayabu pa bulaba bonsu;\n\n30 Ne bualu uvua kabidi ne tshivua amu dijinga dimua dia Bena Nefi dia kukuba malaba abu, ne budishikaminyi buabu, ne ekelezia wabu, bua nanku kakela meji ne katshivua bubi to ne abasungidila ku bulongolodi; bua nanku, ku diambuluisha dia batentekedi benda wakajandula njila uvua Bena Lamana ne bua kuangata.\n\n31 Bua nanku, wakâbanya musumba wenda wa basalayi ne wakaya ne tshitupa tshimua mu tshibanda, ne wakabasokoka ku esete, ne ku sude kua kakuna ka Lipala;\n\n32 Ne bavua bashala wakabasokoka mu tshibanda tshia ku wesete, ku wesete kua musulu wa Sidona, ne nanku kupueka tô ne ku mikalu ya bulaba bua Manti.\n\n33 Ne nanku bualu uvua muteka musumba wenda wa basalayi bilondeshila ku dijinga dienda, uvua mudilongolola bua kusambakena nabu.\n\n34 Ne biakalua ne Bena Lamana bakabanda ku node kua kakuna, kuvua tshitupa tshia musumba wa basalayi ya Moloni basokoma.\n\n35 Ne pakapita Bena Lamana kakuna ka Lipala, ne pakaluabu mu tshibanda, ne pakabangabu kusabuka musulu wa Sidona, musumba wa basalayi uvua musokoma ku sude kua kakuna, uvua muntu muena dîna ne Lehi ulombola, ne wakalombola musumba wenda wa basalayi ne bakanyungulula Bena Lamana ku esete ne kunyima kuabu.\n\n36 Ne biakalua ne Bena Lamana, pakamonabu Bena Nefi bababundila kunyima kuabu, bakakudimuka ne bakabanga kukokangana ne musumba wa basalayi wa Lehi.\n\n37 Ne mudimu wa lufu wakatuadija ku nseka yonsu ibidi, kadi uvua ukuatshisha bôwa bikola ku luseka Bena Lamana, bualu butaka buabu buvua buikala bulekelela patoka ku mitûtu mikola ya Bena Nefi ne miela yabu ya mvita ne tuela tuabu tua mvita, bivua biluisha lufu pabuipi ne ku mukumu onsu.\n\n38 Pinapu ku luseka lukuabu, ku musangu ne ku musangu kuvua muntu upona munkatshi mua Bena Nefi, ku miela yabu ya mvita ne ku dijimija dia mashi, bualu bavua babuikila bitupa bia moyo menamena bia mubidi, anyi bitupa bia moyo menamena bia mubidi bivua bibuikila ku mikumu ya Bena Lamana, ne bibuikilu biabu bia pa tshiadi, ne ngabu yabu ya pa maboku, ne bifulu biabu bia mvita; ne Bena Nefi bakatungunuka nanku ne mudimu wa lufu munkatshi mua Bena Lamana.\n\n39 Ne biakalua ne Bena Lamana bakumvua bôwa, bua lufu lunena munkatshi muabu, mena tô ne pakabangabu kunyema batangila ku musulu wa Sidona.\n\n40 Ne bakabalondakaja kudi Lehi ne bantu benda ; ne Lehi wakabasaka ku mâyi a Sidona, ne bakasabuka mâyi a Sidona. Ne Lehi wakalama misumba yenda ya basalayi ku muelelu wa musulu wa Sidona, bua ne kabasabuki to.\n\n41 Ne biakalua ne Moloni ne musumba wenda wa basalayi bakasambakena ne Bena Lamana mu tshibanda, dishiya dia musulu wa Sidona, ne bakabanga kudiela kudibu ne kubashipa.\n\n42 Ne Bena Lamana bakanyema kabidi kumpala kuabu, batangila ku bulaba bua Manti; ne bakasambakena kabidi ne misumba ya basalayi ya Moloni.\n\n43 Mpindiewu musangu ewu Bena Lamana bakaluangana menamena; eyowa, Bena Lamana kabavua banji kumanyika bua kuluangana ne makanda a bungi menamena ne dikima nanku to, tô, mena nansha kumbukila ku mbangilu to.\n\n44 Ne bakapetela meji kudi Bena Zolama ne Bena Amaleki, bavua bikala tupita tunena ne balombodi banena babu, ne kudi Zelahemena, uvua muikala kapita kabu kanena, anyi mulombodi munena ne komanda munena wabu; eyowa, bakaluangana bu mudi mpupuji, ne bakashipa Bena Nefi ba bungi ne bianza biabu, eyowa, bakapanda bifulu biabu bia mvita bia bungi mu bipesa bibidi, ne bakatubula bibuikilu biabu bia pa tshiadi bia bungi, ne bakakosa maboku abu a bungi; ne Bena Lamana bakatûta nanku ne tshiji tshiabu tshikola.\n\n45 Nansha nanku, Bena Nefi bavua bapetela meji ku bualu buimpa, bualu kabavua baluangana bua buakalenga bua muntu umua anyi bukôkeshi to, kadi bavua baluangana bua nzubu yabu ne budikadidi buabu, bua bakaji babu ne bana babu, ne biabu bionsu, eyowa, bua ngenzedi yabu ya kutendelela ne ekelezia wabu.\n\n46 Ne bavua benza tshivuabu bamona ne tshivua tshikala mudimu uvuabu nawu kudi Nzambi wabu; bualu Mukalenga wakabambila, ne kabidi batatuabu, ne: Bu munudi kanuyi bapîla bua tshilema tshia kumpala, anyi tshibidi to, kanuakudilekela ne nushipibua ku bianza bia bena lukuna benu to.\n\n47 Ne kabidi, Mukalenga uvua muamba ne: Nenusungidila mêku enu mena ne ku dimatshisha dia mashi. Nanku bua bualu ebu Bena Nefi bavua bakokangana ne Bena Lamana bua kudisungidila, ne mêku abu ne malaba abu, ditunga diabu, ne manema abu, ne ntendelelu wabu.\n\n48 Ne biakalua ne pakamona bantu ba Moloni lonji ne tshiji tshia Bena Lamana, bavua pabuipi ne kupingana panyima ne kubanyema. Ne Moloni, bualu uvua mumona dijinga diabu, wakatuma bantu ne kupesha mitshima yabu ku meji ne meji â; eyowa, meji a malaba abu, budishikaminyi buabu, eyowa, budishikaminyi buabu ku bupika.\n\n49 Ne biakalua ne bakakudimuka kudi Bena Lamana, ne bakabila ne dîyi dimua kudi Mukalenga Nzambi wabu, bua budishikaminyi buabu ne bua budishikaminyi buabu ku bupika.\n\n50 Ne bakabanga kukandamena Bena Lamana ne bukola; ne mu diba dina adi muvuabu babila kudi Mukalenga bua budishikaminyi buabu, Bena Lamana bakabanga kunyema kumpala kuabu; ne bakanyema mena ku mâyi a Sidona.\n\n51 Mpindiewu, Bena Lamana bavua bapita bungi, eyowa, bavua bikala bungi bua Bena Nefi misangu ibidi; nansha nanku, bavua bapangadika mua ne bakadisangisha pamua mu tshisumbu tshimua mu tshibanda, ku muelelu wa musulu wa Sidona.\n\n52 Bua nanku misumba ya basalayi ya Moloni yakabanyungulula, eyowa, mena ku nseka yonsu ibidi ya musulu, bualu monayi, bantu ba Lehi bavua ku esete.\n\n53 Bua nanku pakamona Zelahemena bantu ba Lehi ku esete kua musulu wa Sidona, ne misumba ya basalayi ya Moloni ku wesete kua musulu wa Sidona, ne bavua babanyungulula kudi Bena Nefi, luzakalu luakabakuata.\n\n54 Mpindiewu Moloni, pakamonaye luzakalu luabu, wakapesha bantu benda mukenji bua balekela dimatshisha dia mashi.\n\n", "alma 44": "[center][font_size=26]Shapita 44[/font_size][/center]\n\n[i]Moloni udi upesha Bena Lamana mukenji bua kuenza tshipungidi tshia ditalala anyi badi babutuka—Zelahemena udi ubenga dilomba edi, ne mvita idi ituadijilula—Misumba ya basalayi ya Moloni idi itshimuna Bena Lamana. Pabuipi ne 74–73 k.d.K.[/i]\n\n1 Ne biakalua ne bakimana ne bakabashila kaba ka tshidia tshimua. Ne Moloni wakambila Zelahemena ne: Mona, Zelahemena, katuena tujinga bua kuikala bantu ba mashi to. Udi mumanya ne nudi mu bianza bietu, kadi katuena tujinga bua kunushipa to.\n\n2 Mona, katuena balua kunuluisha bua kumatshisha mashi enu bua kupeta bukalenga to; anyi katuena tujinga kuluisha tshikokedi tshia bupika kudi muntu nansha umua to. Kadi ebu ki bualu bunudi baluila kutuluisha; eyowa, ne nudi batufîkila tshiji bua ntendelelu wetu.\n\n3 Kadi mpindiewu, nudi numona ne Mukalenga udi netu ; ne nudi numona ne uvua munufila mu bianza bietu. Ne mpindiewu, ndi musua ne numvua ne bidi bituenzela nanku bua ntendelelu wetu ne ditabuija dietu mu Kilisto. Ne mpindiewu nudi numona ne kanuena mua kunyagakaja ditabuija dietu edi to.\n\n4 Mpindiewu nudi numona edi didi ditabuija dilelela dia Nzambi; eyowa, nudi numona ne Nzambi neatukuatshisha, ne atulama, ne atukuba, diba dionsu dituikala ne lulamatu kudiye, ne ku ditabuija dietu, ne ntendelelu wetu; ne Mukalenga kakulekela ne tubutuka nansha, pa kumbusha bituapona mu disambuka mikenji ne bavila ditabuija dietu.\n\n5 Ne mpindiewu, Zelahemena, ndi nkupesha mukenji, mu dîna dia Nzambi wa bukola bonsu, udi mukolesha maboku etu mu ne tudi bapeta bukola pa nuenu, ku ditabuija dietu, ku ntendelelu wetu, ne ku ngenzedi yetu ya kutendelela, ne ku ekelezia wetu, ne ku dikuatshisha dia tshijila ditudi bua kupesha kudi bakaji betu ne bana betu, ku budishikaminyi adi budi butusuika ku malaba etu ne ku ditunga dietu; eyowa, ne kabidi ku dilama dia dîyi dia tshijila dia Nzambi, kutudi bapetela disanka dietu dionsu; ne ku bionsu bidi bikala ne mushinga kutudi—\n\n6 Eyowa, ne ebi ki mbionsu to; ndi nkupesha mukenji bu munudi ne dijinga dionsu dia kuikala ne moyo, ne nutupesha biluilu bienu bia mvita, ne katuakukeba mashi enu to, kadi netuepelesha mioyo yenu, panuendela njila wenu ne kanuakulua kabidi kutuluisha mvita to.\n\n7 Ne mpindiewu, panuikala kanuyi benza nanku to, monayi, nudi mu bianza bietu, ne nempesha bantu banyi mukenji bua badiela kunudi, ne banutapa mputa ya lufu pa mibidi yenu, bua nubutuka; ne pashisha netumona ne nganyi wikala pa mutu pa bantu aba; eyowa netumona ne nganyi wabuejabu mu bupika.\n\n8 Ne mpindiewu biakalua ne pakumvua Zelahemena mêyi â, wakasemena kumpala ne wakafila muela wenda wa mvita ne kela kenda ka mvita, ne buta buenda mu bianza bia Moloni, ne wakamuambila ne: Mona, biluilu bietu bia mvita mbiobi ebi; netubifila kunudi, kadi katuakulekela ne tuditshipa mutshipu kunudi, utudi bamanya ne netushipa, ne bana betu kabidi; kadi angatayi biluilu bietu bia mvita, ne lekelayi ne tuya mu tshipela; tshianana netulama miela yetu ya mvita, ne netufua anyi netutshimuna.\n\n9 Mona, katuena bena ditabuija dienu to; katuena tuitabuija ne Nzambi ki uvua mutufila mu bianza bienu to; kadi tudi tuitabuija ne mbudimu buenu buvua bunupandisha ku miela yetu ya mvita. Mona, mbibuikilu bienu bia pa tshiadi ne ngambu yenu bivua binupandisha.\n\n10 Ne mpindiewu pakajikija Zelahemena kuamba mêyi â, Moloni wakapingajila Zelahemena muela wa mvita ne biluilu bia mvita bivuaye mumupesha, wamba ne: Mona, netushikija ditshintakanyi.\n\n11 Mpindiewu ntshiena mua kupinganyina mêyi amvua muakula to, bua nanku bu mudi Mukalenga ne moyo, kanuakuya to pa kumbusha nuenu baya ne mutshipu ne kanuakutupinganyina kabidi bua kutuluisha mvita to. Mpindiewu bu munudi mu bianza bietu netumuangalaja mashi enu panshi, anyi nenukôkela ku mikenji indi munupesha.\n\n12 Ne mpindiewu pakamba Moloni mêyi â, Zelahemena wakalama muela wenda wa mvita, ne wakafîkila Moloni tshiji, ne wakalua lukasa bua kushipa Moloni; kadi pakajulaye muela wenda wa mvita, monayi, umua wa ku basalayi ba Moloni wakawutûta ne mena kuwukuluisha panshi, ne wakakoseka pabuipi ne tshilabi; ne wakatûta kabidi Zelayemena ne wakamutula tshiseba tshia ku mutu ne tshiakapona panshi. Ne Zelahemena wakumbuka kumpala kuabu ne wakaya munkatshi mua basalayi benda.\n\n13 Ne biakalua ne musalayi uvua muimana pabuipi, uvua mukosa tshiseba tshia ku mutu tshia Zelahemena, wakambuila tshiseba tshia ku mutu atshi panshi ku nsuki, ne wakatshiteka ku lusongu lua muela wenda wa mvita, ne wakawôlola kudibu, ubambila ne dîyi dikola ne:\n\n14 Mena bu mudi tshiseba tshia ku mutu etshi, tshidi tshikala tshiseba tshia ku mutu tshia kapita kenu, tshipona panshi, bia momumua nenupona panshi pa kumbusha nuenu bafila biluilu bienu bia mvita ne baya ne tshipungidi tshia ditalala.\n\n15 Mpindiewu kuvua ba bungi, pakumvuabu mêyi â ne pakamonabu tshiseba tshia ku mutu tshivua ku muela wa mvita, bôwa bua kabakuata; ne ba bungi bakasemena kumpala ne bakimansha biluilu biabu bia mvita panshi ku makasa a Moloni, ne bakabuela mu tshipungidi tshia ditalala. Ne bonsu bakabuela mu tshipungidi bakalekela bua baya mu tshipela.\n\n16 Mpindiewu biakalua ne Zelahemena wakafîka tshiji menamena, ne wakasonsola basalayi benda bavua bashala ku tshiji, bua kukokangana ne Bena Nefi ne bukola kupita.\n\n17 Ne mpindiewu Moloni wakafîka tshiji, bua mutu mukola wa Bena Lamana; bua nanku wakapesha bantu benda mukenji ne badiela kudibu ne babashipa. Ne biakalua ne bakabanga kubashipa ; eyowa, ne Bena Lamana bakakokangana ne miela yabu ya mvita ne bukola buabu.\n\n18 Kadi monayi, mibidi yabu ya butaka ne mitu yabu mitupu bivua bilekelela patoka ku miela ya mvita mitua ya Bena Nefi; eyowa, monayi bakatubudibua ne bakatûtshibua, eyowa, ne bakapona lukasa menamena ku miela ya mvita ya Bena Nefi; ne bakabanga kubakomba panshi, mena bu muvua musalayi wa Moloni muamba ku Nyuma.\n\n19 Mpindiewu Zelahemena, pakamonaye ne bavua pabuipi ne kubutuka bonsu, wakabila ne bukitu kudi Moloni, ulaya ne neenza nabu tshipungidi, ne bantu benda pabu, bikalabu bepelesha mioyo ya bavua bashala, ne kabakulua kabidi kubaluisha mvita nansha to.\n\n20 Ne biakalua ne Moloni wakimakaja kabidi mudimu wa lufu munkatshi mua bantu. Ne wakangata biluilu bia mvita kudi Bena Lamana; ne kunyima kua babuela nenda mu tshipungidi tshia ditalala bakalekedibua bua baya mu tshipela.\n\n21 Mpindiewu bungi bua bafua babu kabuvua bubala to bua bunena bua bungi; eyowa, bungi bua bafua babu buvua bunena menamena, bonsu ku Bena Nefi ne ku Bena Lamana.\n\n22 Ne biakalua ne bakimansha bafua babu mu mâyi a Sidona, ne bakaya ne badi bajîkibua mu ndondu ya mbuwa.\n\n23 Ne misumba ya basalayi ya Bena Nefi, anyi ya Moloni, yakapingana ne yakalua ku nzubu yabu ne ku malaba abu.\n\n24 Ne ki muakajika tshidimu tshia dikumi ne muanda mukulu tshia dikôkesha dia balumbuluishi pa mutu pa bantu ba Nefi nanku. Ne ki muakajika miandiku ya Alama, ivua mifunda pa bitata bia Nefi, nanku.\n\n", "alma 45": "Mulubu wa bantu ba Nefi, ne mvita yabu ne matapuluka abu, mu matuku a Helamana, bilondeshila ku miandiku ya Helamana, yakalamaye mu matuku enda.\n\nShapita 45 tô ne wa ku 62.\n\n[center][font_size=26]Shapita 45[/font_size][/center]\n\n[i]Helamana udi witabuija mêyi a Alama—Alama udi wamba ku Nyuma pa dibutuka dia Bena Nefi—Udi ubenesha ne utshipa bulaba—Nyuma uvua mua kuikala muangata Alama, mena bu muakangataye Mose—Ditapuluka didi divulangana mu Ekelezia. Pabuipi ne 73 k.d.K.[/i]\n\n1 Monayi, mpindiewu biakalua ne bantu ba Nefi bakasanka menamena, bualu Mukalenga uvua mubapatuisha kabidi ku bianza bia bena lukuna babu; bua nanku bakela Mukalenga Nzambi wabu tuasakidila; eyowa, ne bakajila bikola ne bakasambila bikola, ne bakatendelela Nzambi ne disanka dia bungi menamena.\n\n2 Ne biakalua ne mu tshidimu tshia dikumi ne tshitema tshia dikôkesha dia balumbuluishi pa mutu pa bantu ba Nefi, ne Alama wakaya kudi muanenda wa baluma Helamana ne wakamuambila ne: Udi witabuija mêyi amvua mukuambila bitangila miandiku ivua milamibua anyi?\n\n3 Ne Helamana ne wakamuambila ne: Eyowa, ndi ngitabuija.\n\n4 Ne Alama wakamba kabidi ne: Udi witabuija kudi Yezu Kilisto, walua anyi?\n\n5 Ne wakamba ne: Eyowa, ndi ngitabuija mêyi onsu awuvua muakula.\n\n6 Ne Alama wakamuambila kabidi ne: Neulama mikenji yanyi anyi?\n\n7 Ne wakamba ne: Eyowa, nendama mikenji yeba ne mutshima wanyi onsu.\n\n8 Pashisha Alama wakamuambila ne: Udi mubeneshibua; ne Mukalenga neakulubuluja mu bulaba ebu.\n\n9 Kadi mona, ndi ne kakesa ka kuamba ku Nyuma kûdi; kadi tshindi ngamba ku Nyuma kûdi kuakutshimanyishangana to; eyowa, tshindi ngamba ku Nyuma kûdi katshiakumanyishibua to, mena tô ne pa kumbajibua buambi ebu; bua nanku funda miaku ingamba.\n\n10 Ne eyi ki mêyi awu: Mona, ndi mmona ne bantu bina aba, Bena Nefi, bilondeshila nyuma wa dibuluila udi munda muanyi, bidimu nkama inayi kunyima kua diba dikala Yezu Kilisto mudileja kudibu, ne nebashinguluka mu dipanga dia ditabuija.\n\n11 Eyowa, ne pashisha nebamona mvita ne bipupu, eyowa, biyola ne dimatshisha dia mashi, mena tô ne pâbutuka bantu ba Nefi—\n\n12 Eyowa, ne nanku bualu nebashinguluka mu dipanga dia ditabuija ne nebapona mu midimu ya mîdima, ne majinga a mubidi, ne mu mishindu yonsu ya malu mabi; eyowa, ndi nkuambila ne, bualu nebenza mibi kunyima kua bamana kupeta bukenka bua bungi ne dimanya, eyowa, ndi nkuambila ne kubangila dituku adi, mena lukongu lua bantu luinayi kalua kupita to kumpala kua bualu bubi bunena ebu kuluabu.\n\n13 Ne palua dituku dinena adi, mona, diba didi dilua dikala bantu badi bikala mpindiewu, anyi ndelanganyi ya badibu babala mpindiewu munkatshi mua bantu ba Nefi, kabakubabala kabidi munkatshi mua ba Nefi to.\n\n14 Kadi ewu yonsu udi ushala, ne udi kayi ushipibua mu dituku dinena ne didi dikuatshisha bôwa adi, nebamubala munkatshi mua Bena Lamana, ne nealua bu mudibu, bonsu, amu pa kumbusha bakesa bâbikidibua ne bayidi ba Mukalenga; ne bobu Bena Lamana nebabalondakaja mena tô ne pâbutukabu. Ne mpindiewu, buambi ebu nebukumbajibua bua malu mabi.\n\n15 Ne mpindiewu biakalua ne kunyima kua Alama muamba bintu ebi kudi Helamana, wakamubenesha, ne bana benda ba baluma bakuabu kabidi; ne wakabenesha kabidi buloba bua bimpa bia bakana.\n\n16 Ne wakamba ne: Mukalenga Nzambi udi wamba nanku—Bulaba nebuedibua mulawu, eyowa, bulaba ebu, bua tshisamba tshionsu, tshisa tshionsu, muakulu onsu, ne bantu bonsu, badi benza bubi, bua dibutuka, pikalabu baboba menamena; ne nebikala bu mumvua muamba; bualu etshi mulawu ne dibenesha dia Nzambi pa bulaba, bualu Mukalenga kena mua kutangila mibi ne tshipimu tshikesa tshia dianyisha to.\n\n17 Ne mpindiewu, pakamba Alama mêyi â wakabenesha ekelezia, eyowa, bonsu bâkankamana mu ditabuija katshia ku tshikondu atshi.\n\n18 Ne pakenza Alama nanku wakashiya bulaba bua Zalahemela, bu bua kuya ku bulaba bua Meleke. Ne biakalua ne kabakumvua kabidi bualu buenda nansha; katuena bamanya ne bua lufu luenda anyi bua dijîkibua dienda.\n\n19 Monayi, tudi bamanya nanku, ne uvua muntu muakana; ne lumu lua katangalaka kula mu ekelezia ne Nyuma wakamuangata, anyi tshianza tshia Mukalenga tshiakamujîka, mena bu muvua Mose. Kadi monayi, mifundu ya Nzambi idi yamba ne Mukalenga wakangata Mose kudiye; ne tudi tutshinka ne wakakidila kabidi Alama mu nyuma, kudiye; nanku, bua bualu ebu katuena bamanya tshintu nansha tshimua bitangila lufu luenda anyi dijîkibua dienda to.\n\n20 Ne mpindiewu biakalua ne ku ntuadijilu wa tshidimu tshia dikumi ne tshitema tshia dikôkesha dia balumbuluishi pa mutu pa bantu ba Nefi, ne Helamana wakaya munkatshi mua bantu bua kubamanyisha dîyi.\n\n21 Bualu monayi, bua mvita yabu ne Bena Lamana ne matapuluka makesa makesa a bungi ne disalu uvua munkatshi mua bantu, biakalua bikengedibua ne dîyi dia Nzambi dimanyishibua munkatshi muabu, eyowa, ne bulongolodi buenzejibua mu ekelezia monsu.\n\n22 Bua nanku, Helamana ne bana babu bakaya kushikika ekelezia kabidi mu bulaba bonsu, eyowa, mu tshimenga tshionsu mu bulaba bonsu buvua bantu ba Nefi basamu. Ne biakalua ne bakasungula bakuidi ne balongeshi mu bulaba bonsu, ku mutu kua ma’ekelezia onsu.\n\n23 Ne mpindiewu biakalua ne kunyima kua Helamana ne bana babu basungula bakuidi ne balongeshi ku mutu kua ma’ekelezia kuakajuka ditapuluka munkatshi muabu, ne bakabenga kuteya ntema ku mêyi a Helamana ne bana babu to;\n\n24 Kadi bakalua baditambishi, bikala badibandisha mu mitshima yabu, bua biuma biabu bia bungi menamena; bua nanku bakalua babanji ku mesu abu nkayabu, ne bakabenga kuteya ntema ku mêyi abu, bua kuenda bôloloka kumpala kua Nzambi to.\n\n", "alma 46": "[center][font_size=26]Shapita 46[/font_size][/center]\n\n[i]Amalikia udi wenza tshipangu bua kuikala mfumu—Moloni udi ubandisha mukanda wa budishikaminyi—Udi usangisha bantu bua basungidila ntendelelu wabu—Bitabuiji balelela badi babikibua ne Bena Kilisto—Bantu ba Yosefe bashala nebakubibua—Amalikia ne batapuluki badi banyemena ku bulaba bua Nefi—Badi bashipa aba badi babenga kutua mpanda ku bualu bua budishikaminyi to. Pabuipi ne 73–72 k.d.K.[/i]\n\n1 Ne biakalua ne bonsu bavua babenga kumvuila mêyi a Helamana ne bana babu, bakadisangisha bua kuluisha bana babu.\n\n2 Ne mpindiewu monayi, bakafîka tshiji menamena, mua ne bavua bangata dipangadika dia kubashipa.\n\n3 Mpindiewu mulombodi wa bavua bafîkila bana babu tshiji uvua muntu munena ne wa makanda; ne dîna dienda divua Amalikia.\n\n4 Ne Amalikia uvua ujinga bua kuikala mfumu; ne bantu abu bavua bafîka tshiji bavua bajinga kabidi ne ikala mfumu wabu; ne tshitupa tshinena tshiabu tshivua tshia balumbuluishi bashadila ba bulaba, ne bavua bakeba bukalenga.\n\n5 Ne Amalikia wakalobesha ku lubombu luenda, ne bu bobu bua kumukuatshisha ne kumushikika bua kuikala mfumu wabu neabateka bakôkeshi pa bantu.\n\n6 Nanku bakapambuishibua kudi Amalikia ku matapuluka, nansha muvuaku diyisha dia Helamana ne bana babu bayisha, eyowa, nansha bua bukubi bunena menamenabuabu kudi ekelezia, bualu bavua bakuidi banena ku mutu kua ekelezia.\n\n7 Ne kuvua ba bungi mu ekelezia bavua bitabuija miaku ya lubombu ya Amalikia, bua nanku bakatapuluka ku ekelezia; ne nanku malu a bantu ba Nefi ka’avua mashindama to ne avua ne njiwu, nansha bua ditshimuna diabu dinena divuabu bapeta pa mutu pa Bena Lamana, ne masanka abu manena avuabu bapeta bua dipatuishibua diabu kudi tshianza tshia Mukalenga.\n\n8 Nanku tudi tumona bu mudilu lunena lukasa ludi bana ba bantu bua kupua moyo Mukalenga Nzambi wabu, eyowa, bu mudilu lunena lukasa lua kuenza malu mabi, ne kupambuishibua kudi muena bubi.\n\n9 Eyowa, ne tudi tumona kabidi bubi bunena budi muntu mubi menamena umua mua kuluisha munkatshi mua bana ba bantu.\n\n10 Eyowa, tudi tumona ne Amalikia, bualu uvua muntu wa budimu ne muntu wa mêyi a bungi a lubombu, wakapambuisha mitshima ya bantu ba bungi bua kuenza bubi; eyowa, ne bua kukeba bua kunyangakaja ekelezia wa Nzambi, ne bua kunyangakaja tshishimikidi tshia budishikaminyi buvua Nzambi mubapesha, anyi dibenesha dina divua Nzambi mutuma pa mpala wa bulaba bua bimpa bia bakana.\n\n11 Ne mpindiewu biakalua ne pakumvua Moloni, uvua muikala komanda munena wa misumba ya basalayi ya Bena Nefi, matapuluka â, wakafîkila Amalikia tshiji.\n\n12 Ne biakalua ne wakapanda tshilamba tshienda; ne wakangata tshipesa tshiatshi, ne wakafundapu ne—Bua divuluka dia Nzambi wetu, ntendelelu wetu, ne budishikaminyi buetu, ne ditalala dietu, bakaji betu, ne bana betu—ne wakatshisuika ku lusongu lua mutshi.\n\n13 Ne wakasuika tshifulu tshienda tshia mvita, ne tshibuikilu tshienda tshia pa tshiadi, ne ngabu yenda, ne wakadingila biluilu bienda bia mvita ku tshimonu tshienda; ne wakangata mutshi uvua ne tshilamba tshienda tshipanda ku lusongu luawu, (ne wakawinyika ne mukanda wa budishikaminyi) ne wakinama panshi pa buloba, ne wakasambila Nzambi wenda ne bukitu bua mabenesha a budishikaminyi atudila pa mutu pa bana babu, diba dionsu dikala tshisumbu tshia Bena Kilisto tshishala bua kuasa mu bulaba—\n\n14 Bualu nanku ki muvua bitabuiji balelela ba Kilisto, bavua ba mu ekelezia wa Nzambi, babikidibua kudi bavua kabayi ba mu ekelezia to.\n\n15 Ne bavua mu ekelezia bavua ne lulamatu; eyowa, bonsu bavua bikala bitabuiji balelela ba mu Kilisto bakadiangatshila, ne disanka, dîna dia Kilisto, anyi Bena Kilisto bu muvuabu bababikila, bua ditabuija diabu kudi Kilisto walua.\n\n16 Ne bua nanku, diba adi, Moloni wakasambila ne tshiena bualu tshia Bena Kilisto, ne budishikaminyi bua mu bulaba bikala binangibua.\n\n17 Ne biakalua ne pakitshikijaye anyima wenda kudi Nzambi, wakinyika bulaba bonsu buvua ku sude kua bulaba ne Kabutu, eyowa, ne mu tshikosu, bulaba bonsu, bonsu ku node ne ku sude—Bulaba busungula, ne bulaba bua budishikaminyi.\n\n18 Ne wakamba ne: Bushuwa Nzambi kakulekela ne tuetu, badi bapetula bualu tudi tuangata dîna dia Kilisto pa mitu yetu, tudiatshîbua ne tubutuka, tô ne patuatshiluisha pa mitu yetu ne disambuka dia mikenji dietu nkayetu.\n\n19 Ne pakamba Moloni mêyi â, wakaya munkatshi mua bantu, upepa tshipesa tshia tshilamba tshienda tshivua tshipanda mûlu, bua bantu bonsu bamona mifundu ivuaye mufunda pa tshipesa tshivua tshipanda, ne ubila ne dîyi dikola, wamba ne:\n\n20 Monayi, bantu bonsu badi basua kukuba mukanda ewu mu bulaba, lekela balua ku bukola bua Mukalenga ne babuela mu tshipungidi ne nebakuba manema abu, ne ntendelelu wabu, bua Mukalenga Nzambi ababenesha.\n\n21 Ne biakalua ne pakamanyisha Moloni mêyi â, monayi, bantu bakalua lubilu pamua ne biluilu biabu bijingila ku bimonu biabu, bikala bapanda bilamba biabu bu mudi tshilejilu, anyi bu tshipungidi, ne kabakulekela Mukalenga Nzambi wabu to; anyi, mu mêyi makuabu, biasambukabu mikenji ya Nzambi, anyi biaponabu mu disambuka mikenji, ne bikalabu ne bundu bua kuangatabu dîna dia Kilisto, Mukalenga neabapanda bu muvuabu bapanda bilamba biabu.\n\n22 Mpindiewu etshi tshidi tshipungidi tshidibu benza, ne bakimansha bilamba biabu ku makasa a Moloni, bamba ne: Tudi tuenza tshipungidi ne Nzambi wetu, ne netubutuka, mena bu muvua bana betu mu bulaba bua ku node, bituapona mu disambuka mikenji; eyowa, neatuimansha ku makasa a bena lukuna betu, bu mutudi bimansha bilamba bietu ku makasa eba bua bidiatakajibua ku makasa, bituapona mu disambuka mikenji.\n\n23 Moloni wakabambila ne: Monayi, tudi tshishadi tshia ndelanganyi ya Yakoba; eyowa, tudi tshishadi tshia ndelanganyi ya Yosefe, muena tshilamba tshiakapandabu kudi bana babu mu bipesa bia bungi; eyowa, ne monayi mpindiewu, tuvulukayi bua kulama mikenji ya Nzambi, anyi bilamba bietu nebipandibua kudi bana betu, ne tuetu bedibua mu buloko, anyi bapanyishibua, anyi bashipibua.\n\n24 Eyowa, tukubayi budishikaminyi buetu bu mutudi bikala tshishadi tshia Yosefe; eyowa, tuvulukayi miaku ya Yakoba, kumpala kua lufu luenda, pakamonaye tshishadi tshia tshilamba tshia Yosefe tshivua tshikuba ne tshivua katshiyi tshibola to. Ne wakamba ne—Bu muvua mena tshishadi etshi tshia tshilamba tshia muananyi wa baluma tshikala tshikuba, momumua tshianza tshia Nzambi netshikuba tshishadi tshia ndelanganyi ya muananyi wa baluma, ne neatshiangata kudiye nkayenda, pikala tshishadi tshia ndelanganyi ya Yosefe ifua, mena bu mudi tshishadi tshia tshilamba etshi.\n\n25 Mpindiewu monayi, bidi binyingalaja anyima wanyi; nansha nanku, anyima wanyi udi ne disanka bua muananyi wa baluma, bua bualu bua tshitupa tshia ndelanganyi yenda atshi tshiângatshibua kudi Nzambi.\n\n26 Mpindiewu monayi, etshi tshivua ngakuilu wa Yakoba.\n\n27 Ne mpindiewu nganyi udi mumanya ne tshishadi tshia ndelanganyi ya Yosefe, tshiafua bu mudi tshilamba tshienda, kabena abu bavua batapuluka kutudi to? Eyowa, ne nebikala nansha tuetu, bu tuetu kutuyi tukankamana mu ditabuija dia Kilisto.\n\n28 Ne mpindiewu biakalua ne pakamba Moloni mêyi â wakaya, ne wakatuma kabidi bantu mu bitupa bionsu bia bulaba muvua muikala matapuluka, ne bakasangisha pamua bantu bonsu bavua bajinga kukuba budishikaminyi buabu, bua kukandamenabu Amalikia ne bonsu bavua batapuluka kudibu abu, bavua babikidibua ne Bena Amalikia.\n\n29 Ne biakalua ne pakamona Amalikia ne bantu ba Moloni bavua ba bungi bapita Bena Amalikia—ne wakamona kabidi ne bantu benda bavua ne mpata bululama bua bualu buvuabu basa—bua nanku, bualu uvua utshina ne kakukumbaja kipatshila kenda, wakangata ba ku bantu benda bavua basua ne wakaya ku bulaba bua Nefi.\n\n30 Mpindiewu Moloni wakela meji ne kabivua bikengedibua bua Bena Lamana kupetabu bukola bukuabu to; bua nanku wakela meji bua kukosa bantu ba Amalikia njila, anyi kubakuata ne kubapingaja, ne kushipa Amalikia; eyowa, bualu uvua mumanya ne uvua bua kusonsola Bena Lamana ku tshiji kudibu, ne ku kubenzeja bua kulua kubaluisha mvita; ne uvua mumanya ne Amalikia uvua bua kuenza nanku bua kupetaye kipatshila kenda.\n\n31 Bua nanku Moloni uvua wela meji ne bivua bikengedibua ne angata misumba yenda ya basalayi, ivua midisangisha pamua, ne ivua midipaya ne biluilu, ne ivua mibuela mu tshipungidi tshia kulama ditalala—ne ne biakalua ne wakangata musumba wenda wa basalayi ne wakaya ne ntenta yenda mu tshipela, bua kukosa njila wa Amalikia mu tshipela.\n\n32 Ne biakalua ne wakenza bilondeshila ku majinga enda, ne wakaya mu tshipela, ne wakakosa misumba ya basalayi ya Amalikia njila.\n\n33 Ne biakalua ne Amalikia wakanyema ne bungi bukesa bua bantu benda, ne bavua bashala bakadifila mu bianza bia Moloni ne wakapingana nabu ku bulaba bua Zalahemela.\n\n34 Mpindiewu, Moloni bualu uvua muntu uvua balumbuluishi banena ne dîyi dia bantu basungula, bua nanku uvua ne dianyisha dia kuenza ne misumba ya basalayi ya Bena Nefi bilondeshila ku disua dienda, bua kushikika ne bua kuenzela bukôkeshi pa mutu pabu.\n\n35 Ne biakalua ne bonsu ba ku Bena Amalikia bavua babenga kubuela mu tshipungidi tshia kukuatshisha bualu bua budishikaminyi, bua kulumabu bukalenga bua budishikaminyi, wakabashipesha; ne kuvua amu bakesa bakabenga tshipungidi tshia budishikaminyi.\n\n36 Ne biakalua kabidi ne wakabandishisha mukanda wa budishikaminyi pa kaleya konsu kavua mu bulaba bonsu, buvua Bena Nefi basamu; ne nanku Moloni wakâsa dibendela dia budishikaminyi munkatshi mua Bena Nefi.\n\n37 Ne bakabanga kupeta kabidi ditalala mu bulaba; ne nanku bakakuba ditalala mu bulaba tô ne ku ndekelu kua tshidimu tshia dikumi ne tshitema tshia dikôkesha dia balumbuluishi.\n\n38 Ne Helamana ne bakuidi banena bakakuba kabidi bulongolodi mu ekelezia; eyowa, mena bua mutantshi wa bidimu binayi bavua ne ditalala dia bungi ne disanka mu ekelezia.\n\n39 Ne biakalua ne kuvua ba bungi bakafua, bitabuija ne dikamakana ne Mukalenga Yezu Kilisto neasungila anyima yabu; nanku bakashiya buloba ne disanka.\n\n40 Ne kuvua bamua bakafua ne mubidi wa luya, uvua mu bimua bikondu bia tshidimu muikala mupita bungi mu bulaba—kadi kabayi bafua bapita bungi menamena ne mubidi wa luya to, bua buimpa bua bua mitshi ne miji ivua Nzambi mulongolola bua kumbusha tshivua tshifila mabêdi, avua bantu mua kusâmina bilondeshila ngikadilu wa muvu—\n\n41 Kadi kuvua ba bungi bakafua bua bukulakaja; ne bavua bafua bikala ne ditabuija kudi Kilisto badi basangala kudiye, bu mutudi ne tshia kutshinka.\n\n", "alma 47": "[center][font_size=26]Shapita 47[/font_size][/center]\n\n[i]Amalikia udi wangata dipangila, dishipa dia bantu ne dilongolola disokoka bua kuluaye mfumu wa Bena Lamana—Batapuluki ba Bena Nefi badi bapita Bena Lamana ku bubi ne ku tshikisu. Pabuipi ne 72 k.d.K.[/i]\n\n1 Mpindiewu tupinganyina miandiku yetu bitangila Amalikia ne bakanyema nenda mu tshipela; bualu, monayi, uvua muangata bakaya nenda ne wakabanda ku bulaba bua Nefi munkatshi mua Bena Lamana, ne wakasonsola Bena Lamana ku tshiji kudi bantu ba Nefi, mu mushindu wa ne mfumu wa Bena Lamana wakatuma dimanyisha mu bulaba buenda bonsu, munkatshi mua bantu benda bonsu, ne badisangisha pamua kabidi bua kuya kuluisha Bena Nefi.\n\n2 Ne biakalua ne pakalua dimanyisha kuya munkatshi muabu bakumvua bôwa bukola; eyowa, bakatshina bua kubungamija mfumu, ne bakatshina kabidi bua kuya kuluisha Bena Nefi bua kabalu kujimija mioyo yabu. Ne biakalua ne, ne bobu, ne tshitupa tshinena tshiabu, bakabenga kutumikila mikenji ya mfumu.\n\n3 Ne mpindiewu biakalua ne mfumu wakafîka tshiji bua dibenga ditumikila diabu; bua nanku wakapesha Amalikia mukenji bua tshitupa etshi tshia musumba wenda wa basalayi tshivua ne ditumikila ku mikenji yenda, ne wakamupesha mukenji ne aya ne abenzeja ku bukola bua kuambulabu biluilu.\n\n4 Mpindiewu monayi, edi divua dijinga dia Amalikia; bualu uvua muikala muntu mutalama bua kuenza bubi bua nanku wakalongolola dilongolola mu mutshima wenda bua kumbusha mfumu wa Bena Lamana mu nkuasa wa bukalenga.\n\n5 Ne mpindiewu wakapeta bulombodi bua bitupa bia Bena Lamana aba bavua bananga mfumu; ne wakakeba kunangibua kudi bantu bavua kabayi ne ditumikila; bua nanku wakaya ku muaba uvuabu babikila ne Onida, bualu aku ki kuvua Bena Lamana banyemena; bualu bakajandula musumba wa basalayi ulua; ne, bualu bakatshinka ne uvua ulua kubabutula, bakanyemena ku Onida, ku muaba wa biluilu.\n\n6 Ne bavua basungula muntu umua bua kuikala mfumu ne mulombodi ku mutu kuabu, bualu bavua ne dipangadika dikola mu meji abu bua kabakabatshikibua bua kuluisha Bena Nefi to.\n\n7 Ne biakalua ne bavua badisangisha pa musongu wa mukuna uvuabu babikila ne Antipa, bua kudilongolola bua mvita.\n\n8 Mpindiewu kadivua dijinga dia Amalikia bua kubela mvita bilondeshila ku mikenji ya mfumu to; kadi monayi, divua dijinga dienda divua dia kusuibua kudi misumba ya basalayi ya Bena Lamana, bua aditeka ku mutu kuabu ne atonkola mfumu ne angata bukalenga.\n\n9 Ne monayi, biakalua ne wakashisha musumba wenda wa basalayi ntenta yabu mu tshibanda tshivua pabuipi ne mukuna wa Antipa.\n\n10 Ne biakalua ne pakila butuku wakatuma bantu mu musokoku ku mukuna wa Antipa, ujinga ne mulombodi wa bantu bavua pa mukuna, muena dîna dia Lehonti, apueka kuinshi ku mbangilu wa mukuna, bualu uvua ujinga bua kuakula nenda.\n\n11 Ne biakalua ne pakapeta Lehonti mukenji kawakakima kupueka kuinshi kua mukuna to. Ne biakalua ne Amalikia wakatuma mukenji kabidi bua musangu muibidi, ujinga bua apueka. Ne biakalua ne Lehonti wakabenga; ne wakatuma kabidi mukenji bua musangu muisatu.\n\n12 Ne biakalua ne pakamona Amalikia ne kavua mua kutulula Lehonti ku mukuna to, wakabanda ku mukuna, pabuipi ne ku tshitudilu tshia Lehonti; ne wakatuma kabidi mukenji wenda kudi Lehonti bua musangu muinayi, ujinga ne apueka, ne ne uvua bua kulua ne balami benda.\n\n13 Ne biakalua ne pakapueka Lehonti ne balami benda kudi Amalikia, ne Amalikia wakajinga ne yeya alua ne musumba wenda wa basalayi mundankulu, ne anyungulula bantu aba mu bitudilu biabu, bavua mfumu mumupeshela bulombodi, ne uvua ubafila mu bianza bia Lehonti, bu yeya mua kumuteka yeya (Amalikia) mulombodi muibidi ku mutu kua musumba wa basalayi mujima.\n\n14 Ne biakalua ne Lehonti wakapueka ne bantu benda ne bakanyungulula bantu ba Amalikia, bua ne kumpala kua kubikabu patshiatshia bavua banyungulula kudi misumba ya basalayi ya Lehonti.\n\n15 Ne biakalua ne pakamonabu ne bavua babanyungulula, bakasengelela Amalikia bua alekela ne badisangisha ne bana babu, bua kababutuki to. Mpindiewu etshi tshivua tshintu mena tshivua Amalikia ujinga.\n\n16 Ne biakalua ne wakafila bantu benda, bishilangana ne mikenji ya mfumu. Mpindiewu etshi tshivua tshintu tshivua Amalikia ujinga, bua akumbaja majinga enda a kumbusha mfumu mu nkuasa wa bukalenga.\n\n17 Mpindiewu tshivua tshibidilu munkatshi mua Bena Lamana ne, bu bobu bashipa mulombodi wabu munena badi basungula mulombodi muibidi bua kuikalaye mulombodi wabu munena.\n\n18 Ne biakalua ne Amalikia wakenzeja ne umua wa basadidi benda elela Lehonti mulungu ku kakesa ku kakesa, ne wakafua.\n\n19 Mpindiewu, pakafua Lehonti, Bena Lamana bakasungula Amalikia bua kuikalaye mulombodi wabu ne komanda wabu munena.\n\n20 Ne biakalua ne Amalikia wakaya ne misumba yenda ya basalayi (bualu uvua mupeta majinga enda) ku bulaba bua Nefi, ku tshimenga tshia Nefi, tshivua tshikala tshimenga tshikulu.\n\n21 Ne mfumu wakapatuka ne balami benda bua kusambakena nenda, bualu wakatshinka ne Amalikia uvua mukumbaja mikenji yenda, ne Amalikia uvua musangisha musumba munena wa basalayi bua kuyabu kuluisha Bena Nefi.\n\n22 Kadi monayi, pavua mfumu upatuka bua kusambakena nenda Amalikia wakenzeja ne basadidi benda baya kusambakena ne mfumu. Ne bakaya ne bakinama kumpala kua mfumu, bu kumukukuila bua bunena buenda.\n\n23 Ne biakalua ne mfumu wakela tshianza bua kubajula, bu muvua tshibidilu kudi Bena Lamana, bu tshilejilu tshia ditalala, tshibidilu tshivuabu bangatshila kudi Bena Nefi.\n\n24 Ne biakalua ne pakajulaye wa kumpala panshi, monayi wakatua mfumu kela ku mutshima; ne wakapona panshi.\n\n25 Mpindiewu basadidi ba mfumu bakanyema; ne basadidi ba Amalikia bakela lubila, bamba ne:\n\n26 Monayi, basadidi ba mfumu bamutu kela mu mutshima, ne waponyi ne banyemi; monayi, luayi ne numona.\n\n27 Ne biakalua ne Amalikia wakela mukenji ne misumba yenda ya basalayi iya ne imona tshivua tshifikila mfumu; ne pakafikabu pa muaba awu, ne bakasangana mfumu mulala mu mashi enda, Amalikia wakenza bu uvua mifîka tshiji, ne wakamba ne: Yonsu uvua munanga mfumu, aya ne alondakaja basadidi benda bua bashipibua.\n\n28 Ne biakalua ne bonsu bavua bananga mfumu, pakumvuabu mêyi â, bakalua ne bakalondakaja basadidi ba mfumu.\n\n29 Mpindiewu pakamona basadidi ba mfumu musumba wa basalayi ubalondakaja, bakumvua bôwa, ne bakanyema mu tshipela, ne bakalua ku bulaba bua Zalahemela ne bakadisangisha ku bantu ba Amona.\n\n30 Ne musumba wa basalayi wakabalondakaja wakapingana, bualu bakabalondakaja tshianana; ne nanku Amalikia, ku dibila dienda, wakapeta mitshima ya bantu.\n\n31 Ne biakalua ne pakatshiabu wakabuela mu tshimenga tshia Nefi ne misumba yenda ya basalayi, ne wakangata tshimenga.\n\n32 Ne mpindiewu biakalua ne mukaji wa mfumu, pakumvuaye ne bavua bashipa mfumu—bualu Amalikia uvua mutuma bantu kudi mukaji wa mfumu, bua kumumanyisha ne basadidi ba mfumu bavua bamushipa, ne uvua mubalondakaja ne musumba wenda wa basalayi, kadi bivua tshianana, ne bakanyema—\n\n33 Bua nanku, pakapeta mukaji wa mfumu mukenji ewu wakatuma muntu kudi Amalikia, ujinga ne epelesha bantu ba mu tshimenga; ne wakajinga kabidi ne alua kudiye; ne wakajinga kabidi ne alua ne bajadiki bua kujadika bitangila lufu lua mfumu.\n\n34 Ne biakalua ne Amalikia wakangata musadidi wa momumua wakashipa mfumu, ne bonsu bonsu bavua nenda, ne wakaya kudi mukaji wa mfumu, kua muaba uvuaye musomba; ne bakamujadikila bonsu ne umua wa ku basadidi ba mfumu nkayenda wakamushipa; ne bakamba kabidi ne: Bavua banyema; ne etshi katshiena tshijadika dipîla diabu anyi? Ne nanku bakasankisha mukaji wa mfumu bitangila lufu lua mfumu.\n\n35 Ne biakalua ne Amalikia wakakeba kusuibua kudi mukaji wa mfumu, ne wakamuangata bua ikala mukaji wenda; ne nanku ku dibila dienda, ne ku diambuluisha dia basadidi benda bena budimu, wakapeta bukalenga; eyowa, wakitabujibua mfumu mu bulaba bonsu ne udi mfumu, munkatshi mua bantu ba Bena Lamana, bavua bikala nsangilu tshia Bena Lamana, ne Bena Lemuele, ne Bena Yishemaela, ne batapuluki bonsu ba ku Bena Nefi, katshia ku bumfumu bua Nefi tô ne ku tshikondu etshi.\n\n36 Mpindiewu batapuluki aba, bualu bavua ne dilongesha dia momumua ne dimanya dia momumua ne Bena Nefi, eyowa, bualu bavua balongeshibua mu dimanya dia momumua ne dia Mukalenga, nansha nanku, bidi bikemesha bua kulonda ne, mutantshi kawuyi mula to kunyima kua matapuluka abu bakalua bapapa bikola ne kabayi bitaba tshilema tshiabu to, ne bapala, bena bubi ne bena tshikisu kupita Bena Lamana—bangata ngikadilu ya Bena Lamana; badifila ku bufuba, ne ku mishindu yonsu ya majinga a mubidi; eyowa, bapua Mukalenga Nzambi wabu moyo kashidi.\n\n", "alma 48": "[center][font_size=26]Shapita 48[/font_size][/center]\n\n[i]Amalikia udi usaka Bena Lamana bua kuluisha Bena Nefi—Moloni udi ulongolola bantu benda bua bua kusungidila tshiena bualu tshia Bena Kilisto—Udi usanka bua budishikaminyi ne budikadidi ne udi muikala muntu wa bukola wa Nzambi. Pabuipi ne 72 k.d.K.[/i]\n\n1 Ne mpindiewu biakalua ne, katataka pakapeta Amalikia bukalenga wakabanga kupesha mitshima ya Bena Lamana meji bua kuluisha bantu ba Nefi; eyowa, wakasungula bantu bua kuambila Bena Lamana kûlu ku tuleya tuabu bua kuluisha Bena Nefi.\n\n2 Ne nanku wakapesha mitshima yabu meji bua kuluisha Bena Nefi, ki bua bualu kayi ku nshikidilu kua tshidimu tshia dikumi ne tshitema tshia dikôkesha dia balumbuluishi, bualu uvua mukumbaja majinga enda tô ne mpindiewu, eyowa, bualu uvua mubanjibua mfumu ku mutu kua Bena Lamana, wakakeba kabidi bua kukôkesha mu bulaba bonsu, eyowa, ne kudi bantu bonsu bavua mu buloba, Bena Nefi ne Bena Lamana kabidi.\n\n3 Bua nanku uvua mukumbaja dijinga dienda, bualu uvua mupapisha mitshima ya Bena Lamana ne uvua mufofomija meji abu, ne uvua mubasonsola ku tshiji, mua ne uvua musangisha musumba wa bungi pamua bua kuya kuluisha Bena Nefi.\n\n4 Bualu uvua mupangadika, bua bunena bua bungi bua bantu benda, bua kutamba Bena Nefi bukola ne kubabueja mu bupika.\n\n5 Ne nanku wakasungula tupita tunena tua Bena Zolama, bualu bavua bamanya makanda a Bena Nefi bimpa, ne miaba yabu ya tshinyemenu, ne bitupa biteketa menamena bia bimenga biabu; bua nanku wakabasungula bua kuikala tupita tunena ku mutu kua misumba yenda ya basalayi.\n\n6 Ne biakalua ne bakambula tshitudilu tshiabu, ne bakaya batangila ku bulaba bua Zalahemela mu tshipela.\n\n7 Mpindiewu biakalua ne pakapeta Amalikia bukôkeshi nanku ku dibila ne didinga, Moloni, ku luseka lukuabu, uvua muikala ulongolola meji a bantu bua kuikala ne lulamatu kudi Mukalenga Nzambi wabu.\n\n8 Eyowa, uvua muikala ukolesha misumba ya basalayi ya Bena Nefi, ne uvua muikala wimanyikija bisokomenu bikesa, anyi miaba ya tshinyemenu; wela mabula a buloba ku mpenga yonsu bua kukangila misumba yenda ya basalayi munda, ne kabidi muikala wibaka bimanu bia mabua bua kuyinyungulula, ku nyunguluilu ya bimenga biabu ne mikalu ya malaba abu; eyowa, ku mpenga yonsu ya bulaba.\n\n9 Ne mu miaba yabu mikolesha ivua miteketa wakateka bungi bupita bunena bua bantu; ne nanku wakakolesha ne bulaba buvua Bena Nefi basamu ne wakabupesha makanda.\n\n10 Ne nanku uvua muikala ulongolola bua kukuatshisha budishikaminyi buabu, malaba abu, bakaji babu, ne bana babu, ne ditalala diabu, ne bua bikala ne moyo kudi Mukalenga Nzambi wabu, ne bakuba tshivua bena lukuna babu babikila ne kipatshila ka Bena Kilisto.\n\n11 Ne Moloni uvua muntu wa makanda ne bukola; uvua muntu wa ngumvuilu mujima; eyowa, muntu uvua kayi usanka bua dimatshisha dia mashi to; muntu muena anyima uvua usanka bua budishikaminyi ne budikadila bia ditunga dienda, ne bia bana babu ku lukanu ne ku bupika;\n\n12 Eyowa, muntu wa mutshima uvua muwula ne tuasakidila kudi Nzambi, bua diakalengela dia bungi ne mabenesha a bungi akapeshaye bantu benda; muntu wakakuata mudimu bua diakalengela dia bantu benda ne bukubi buabu.\n\n13 Eyowa, ne uvua muntu uvua mukamakana mu ditabuija dia Kilisto, ne uvua muditshipa ne mutshipu bua kusungidila bantu benda, manema enda, ne ditunga dienda, ne ntendelelu wenda, mena ne ku dijimija dia mashi enda.\n\n14 Mpindiewu bavua balongesha Bena Nefi kudisungidila kudi bena lukuna babu, mena ne ku dimatshisha dia mashi pikalabi bikengedibua nanku; eyowa, ne bavua babalongesha kabidi bua kabayobodi nansha, eyowa, ne kabajudi muela wa mvita nansha pa kumbusha bikala bua muena lukuna, pa kumbusha bikala bua kukuba mioyo yabu.\n\n15 Ne ditabuija diabu divua ne, ku dienza dia nanku Nzambi neabalubuluja mu bulaba, anyi mu mêyi makuabu, bikalabu ne lulamatu mu dilama mikenji ya Nzambi neabalubuluja mu bulaba; eyowa, neabadimuisha, anyi bua kudilongolola bua mvita, bilondeshila njiwu wabu;\n\n16 Ne kabidi, ne Nzambi neabamanyisha kuvuabu ne bua kuya bua kudisungidila kudi bena lukuna babu, ne ku dienza dia nanku, Mukalenga neabapatuisha; ne edi divua ditabuija dia Moloni, ne mutshima wenda wakatumbilamu; kabiyi mu dimatshisha dia mashi to kadi mu dienza dia malu mimpa, mu dikuba dia bantu benda, eyowa, mu dilama dia mikenji ya Nzambi, eyowa, ne mu dikolela ku malu mabi.\n\n17 Eyowa, bulelela, bulelela ndi nnuambila ne, bu bantu bonsu bavua bikala, ne bavua, ne nebikalaku, bafuanangana ne Moloni, monayi, makola mina a mu ngena abukudibua bua kashidi; eyowa, diabulu kakuikala ne bukola pa mitshima ya bana ba bantu nansha.\n\n18 Monayi, uvua muntu uvua mufuanangana ne Amona, muana wa baluma wa Mosiya, eyowa, ne mena bana ba baluma bakuabu ba Mosiya, eyowa, ne kabidi Alama ne bana benda ba baluma, bualu bavua bonsu bantu ba Nzambi.\n\n19 Mpindiewu monayi, Helamana ne bana babu kabavua ne dikuatshisha dikesa dishala dia bantu ba Moloni to; bualu bakayisha dîyi dia Nzambi, ne bakatambuisha bantu bonsu bakateleja mêyi abu bua dikudimuna dia mitshima.\n\n20 Ne nanku bakaya kumpala, ne bantu bavua badipuekesha bua mêyi abu, mua ne bavua basuibua bikola kudi Mukalenga, ne nanku kabavua ne mvita ne makokangana munkatshi muabu to, eyowa, mena bua mutantshi wa bidimu binayi.\n\n21 Kadi, bu mumvua muamba, ku nshikidilu kua tshidimu tshia dikumi ne tshitema, eyowa, nansha muvuaku ditalala munkatshi muabu, bakabenzeja, mitshima yabu ibenga, bua kukokangana ne bana babu, Bena Lamana.\n\n22 Eyowa, ne mu tshikosu, mvita yabu ne Bena Lamana kayakajika nansha to bua mutantshi wa bidimu bia bungi, nansha muvua mitshima yabu ibenga bikola.\n\n23 Mpindiewu bakanyingalala bua kuambula biluilu bua kuluisha Bena Lamana, bualu kabavua basanka mu dimatshisha dia mashi to; eyowa, ne ebi kabivua bionsu to—bakanyingalala bua kuikala njila wa kumbusha bana babu ba bungi pa buloba ebu bua kubabueja ku buloba bua tshiendelela, kabayi balongolola kusambakena ne Nzambi wabu to.\n\n24 Nansha nanku, kabavua mua kulekela bua kufila mioyo yabu, bua bakaji babu ne bana babu bashipibua ku lonji ludi lupanga nshidimukilu lua bavua bikala ku kala bana babu, eyowa, ne bavua batapuluka ku ekelezia wabu, ne bavua babashiya ne bavua baya bua kubabutula ku didisangisha kudi Bena Lamana.\n\n25 Eyowa, kabavua mua kuitaba ne bana babu basanka bua mashi a Bena Nefi to, patshivuaku bamua bavua balama mikenji ya Nzambi, bualu dilaya dia Mukalenga divua ne, bialamabu mikenji yenda nebalubuluka mu bulaba.\n\n", "alma 49": "[center][font_size=26]Shapita 49[/font_size][/center]\n\n[i]Bena Lamana badi balua kubuelelangana kabena bakumbana bua kuangata bimenga bikolesha bia Amoniha ne Noa to—Amalikia udi utshipa Nzambi ne udi uditshipa bua kunua mashi a Moloni—Helamana ne bana babu badi batungunuka ne kukolesha kua Ekelezia. Pabuipi ne 72 k.d.K.[/i]\n\n1 Ne mpindiewu biakalua ne mu ngondu wa dikumi ne umua wa tshidimu tshia dikumi ne tshitema, mu dituku dia dikumi dia ngondu, bakamona misumba ya basalayi ya Bena Lamana isemena mitangila ku bulaba bua Amoniha.\n\n2 Ne monayi, tshimenga tshivua tshibakulula, ne Moloni uvua muteka musumba wa basalayi pabuipi ne mikalu ya tshimenga, ne bavua bashikika buloba ku mpenga yonsu bua kubakuba ku miketa ne mabua bia Bena Lamana; bualu monayi, bavua baluangana ne mabua ne ne miketa.\n\n3 Monayi, ngakamba ne tshimenga tshia Amoniha tshivua tshibakuludibua. Ndi nnuambila ne, eyowa, tshivua tshîbakulula mu tshitupa tshimua; ne bualu Bena Lamana bavua batshibutula umua musangu bua bualu bua malu mabi a bantu, bavua batshinka ne bivua kulua kabidi biteketa buabu.\n\n4 Kadi monayi, bu muvuadi dinena diteketa diabu dia maboku; bualu monayi, Bena Nefi bavua bashikika dibula dia buloba ku mpenga yabu yonsu, divua dikala dila bua Bena Lamana kabayi mua kukupa mabua abu ne miketa yabu kudibu, bua bibasa, anyi kabayi mua kubaluila amu pa kumbusha ku muaba wabu wa tshibuelelu.\n\n5 Mpindiewu diba adi tupita tunena tua Bena Lamana tuakakema menamena, bua lungenyi lua Bena Nefi mu dilongolola dia miaba yabu ya bukubi.\n\n6 Mpindiewu balombodi ba Bena Lamana bavua batshinka ne, bua bunena bua bungi buabu, eyowa, bavua batshinka ne bikala ne mushindu wa kubabunda bu muvuabu benza tô ne mpindiewu; eyowa, bavua kabidi badilongolola ne ngambu, ne ne bibuikilu bia pa tshiadi; ne bavua kabidi badilongolola ne bilamba bia biseba, eyowa, bilamba bia mupimbu menamena bua kujika butaka buabu.\n\n7 Ne bualu bavua badilongolola nanku, bakatshinka ne nebatamba bana babu bukola ne nebababatshika ku tshikokedi tshia bupika biteketa, anyi bavua bua kubashipa ne kubashipeya bilondeshila ku dijinga diabu.\n\n8 Kadi monayi, bakakema menamena, bualu bavua badilongolola buabu, mu mushindu uvua kawuyi muanji kumanyika munkatshi mua bana ba Lehi to. Mpindiewu bavua balongolola bua bua Bena Lamana, bua kuluangana ku mushindu wa mikenji ya Moloni.\n\n9 Ne biakalua ne Bena Lamana, anyi Bena Amalikia, bakakema menamena bua mushindu wabu wa didilongolola bua mvita.\n\n10 Mpindiewu, bu mfumu Amalikia mupatuka mu bulaba bua Nefi, ku mutu kua musumba wenda wa basalayi, pamuapa uvua bua kuenzeja Bena Lamana bua kubunda Bena Nefi mu tshimenga tshia Amoniha; bualu monayi, kabivua bimutatshisha bua dijimija dia mashi a bantu benda to.\n\n11 Kadi monayi, Amalikia kakapueka yeya muina bua kuluangana to. Ne monayi, tupita tuenda tunena katuakakima bua kubunda Bena Nefi ku tshimenga tshia Amoniha to, bualu Moloni uvua mukudimuna bulombodi bua malu munkatshi mua Bena Nefi, mu mushindu wa ne Bena Lamana bakateketa maboku mu miaba yabu ya kunyemena ne kabavua mua kulua kubabunda to.\n\n12 Bua nanku bakapingana mu tshipela, ne bakambula tshitudilu tshiabu ne bakaya batangila ku bulaba bua Noa, batshinka ne aku kuvua muaba muibidi muimpa bua kuluisha Bena Nefi.\n\n13 Bualu kabavua bamanya ne Moloni uvua mukolesha, anyi uvua muibaka bisokomenu bia bukubi, bua tshimenga tshionsu ku mpenga ya bulaba yonsu; bua nanku, bakenda kumpala batangila ku bulaba bua Noa ne dipangadika dikamakana; eyowa, tupita tuabu tunena tuakasemena ne tuakela mutshipu ne nebabutula bantu ba mu tshimenga atshi.\n\n14 Kadi monayi, bakakema ne, tshimenga tshia Noa, tshivua tshikala tô ne mpindiewu muaba muteketa, tshivua tshilua mpindiewu ne makanda, ku njila wa Moloni, eyowa, mena kupita makanda a tshimenga tshia Amoniha.\n\n15 Ne mpindiewu, monayi, bivua bikala bimpa mu lungenyi lua Moloni; bualu uvua utshinka ne tshimenga tshia Amoniha tshivua bua kubumvuija bôwa; ne bu muvua tshimenga tshia Noa tshikala tô ne mpindiewu tshitupa tshipita kuteketa tshia mu bulaba, bua nanku bavua bua kuya koku bua kuluangana; ne bivua nanku bilondeshila ku majinga enda.\n\n16 Ne monayi, Moloni uvua musungula Lehi bua kuikala kapita kanena ku mutu kua bantu ba mu tshimenga atshi; ne nyeye Lehi umua awu wakaluangana ne Bena Lamana mu tshibanda ku esete kua musulu wa Sidona.\n\n17 Ne mpindiewu monayi biakalua ne, pakamona Bena Lamana ne Lehi uvua ulombola tshimenga bakateketa maboku kabidi, bualu bavua batshina Lehi menamena; nansha nanku tupita tuabu tunena tuakaditshipa ne mutshipu bua kubunda tshimenga; bua nanku, bakalua ne misumba yabu ya basalayi.\n\n18 Mpindiewu monayi, Bena Lamana kabavua mua kubuela mu bisokomenu bia bukubi ku njila mukuabu to amu pa kumbusha ku tshibuelelu, bua bula bua dibula divuabu bela ne bua ndondu wa tshina tshia munkoloji tshivua tshiumbula ku mpenga yonsu, amu pa kumbusha ku tshibuelelu.\n\n19 Ne nanku Bena Nefi bavua badilongolola bua kushipa bonsu bidikija kubanda bua kubuela mu muaba wa tshisokomenu ku njila mukuabu, ku dibashila mabua ne miketa kulu.\n\n20 Bavua badilongolola nanku, eyowa, tshisumbu tshia bantu babu makanda mapita, ne miela yabu ya mvita ne bieledi biabu, bua kukuluisha panshi bonsu bidikija kubuela mu muaba wabu wa bukubi ku muaba wa tshibuelelu; ne bavua badilongolola nanku bua kudisungidila kudi Bena Lamana.\n\n21 Ne biakalua ne tupita tua Bena Lamana tuakalua ne misumba yabu ya basalayi kumpala kua muaba wa tshibuelelu, ne bakabanga kukokangana ne Bena Nefi, bua kubuela mu muaba wabu wa bukubi; kadi monayi, bakabapingaja kunyima ku tshikondu ne tshikondu, mua ne bakabashipa ne dishibeya dia bungi.\n\n22 Mpindiewu pakamonabu ne kabavua mua bukola pa mutu pa Bena Nefi ku mushiku wa mbelu to, bakabanga kumbula mabula abu a buloba bua kupetabu njila bua misumba yabu ya basalayi, bua bikala ne mushindu wa momumua bua kuluangana; kadi monayi, ku midikija â bakashibua kudi mabua ne miketa yakabakomba; ne pamutu pa kuwuja bina biabu bia minkoloji ku dishimbula dia mabula a buloba, mu mushindu mukuabu ne bafua babu ne bantu babu bavua batapika.\n\n23 Nanku Bena Nefi bavua ne bukola bonsu pa mutu pa bena lukuna babu; ne nanku Bena Lamana bakidikija kubutula Bena Nefi tô ne pakashipibua tupita tunena tonsu tuabu; eyowa, ne bakashipa Bena Lamana bapita tshinunu tshimua; pavuaku, ku luseka lukuabu, kakuyi muntu nansha umua wa ku Bena Nefi uvuabu bashipa to.\n\n24 Kuvua pabuipi ne bantu makumi atanu bavua batapika mputa, bavua bikala badilekelela ku miketa ya Bena Lamana ku mushiku wa mbelu, kadi bavua badibuikila ne ngambu yabu, ne bibuikilu biabu bia pa tshiadi, ne bifulu biabu bia mvita, mua ne mputa yabu ivua ku mikoku, ne ya bungi yayi ivua minena.\n\n25 Ne biakalua ne, pakamona Bena Lamana ne bavua bashipa tupita tuabu tunena tonsu bakanyema mu tshipela. Ne biakalua ne bakapingana ku bulaba bua Nefi; bua kumanyisha mfumu wabu, Amalikia, uvua muikala Muena Nefi ku diledibua, bua dijimija diabu dinena.\n\n26 Ne biakalua ne wakafîkila bantu benda tshiji menamena, bualu kavua mupeta dijinga dienda bitangila Bena Nefi to; kavua mubabatshika ku tshikokedi tshia bupika to.\n\n27 Eyowa, wakafîka tshiji menamena, ne wakatshipa Nzambi, ne Moloni kabidi, uditshipa ne mutshipu ne neanua mashi enda; ne nanku bualu Moloni uvua ulama mikenji ya Nzambi ku didilongolola bua bukubi bua bantu benda.\n\n28 Ne biakalua ne, ku luseka lukuabu, bantu ba Nefi bakasakidila Mukalenga Nzambi wabu, bua bualu bukola buenda budi kabuyi kufuanyikija to bua dibapatuisha mu bianza bia bena lukuna babu.\n\n29 Ne tshidimu tshia dikumi ne tshitema tshia dikôkesha dia balumbuluishi ku mutu kua bantu ba Nefi tshiakajika nanku.\n\n30 Eyowa, ne kuvua ditalala dia munanunanu munkatshi muabu, ne dilubuluka dinena menamena mu ekelezia bua ntema yabu ne dinanukila diabu bivuabu bafila ku dîyi dia Nzambi, divua Helamana, ne Shibulona, ne Koliantona, ne Amona ne bana babu babamanyisha, eyowa, ne bonsu bavua bajididibua ku mulongu wa tshijila wa Nzambi, ne bavua batambuishibua bua dikudimuna dia mutshima, ne batumibua bua kuyisha munkatshi mua bantu.\n\n", "alma 50": "[center][font_size=26]Shapita 50[/font_size][/center]\n\n[i]Moloni udi ukolesha malaba a Bena Nefi—Badi bibaka bimenga bipia-bipia bia bungi—Mvita ne dinyanguka biakafikila Bena Nefi mu matuku a bubi buabu ne malu abu a bubi bupita—Teyankuma udi utshimuna Moliantona ne batapuluki benda—Nefiha udi ufua, ne muanenda wa baluma Paholana udi wangata nkuasa wa tshilumbuluilu. Pabuipi ne 72–67 k.d.K.[/i]\n\n1 Ne biakalua ne Moloni kakalekela kuenza dilongolola bua mvita to, anyi kusungidila bantu benda kudi Bena Lamana to; bualu wakenzeja ne misumba yenda ya basalayi ituadija ku ntuadijilu wa tshidimu tshia makumi abidi tshia dikôkesha dia balumbuluishi, ne ituadija kushikika mishiki ya buloba ku mpenga yonsu ya bimenga bionsu, mu bulaba bonsu buvua Bena Nefi basamu.\n\n2 Ne pa mutu pa mabula a buloba â wakatekeshapu mikamba ya buibaki, eyowa, midimu ya mikamba mimanyikija bula bua muntu, ku mpenga yonsu ya bimenga.\n\n3 Ne wakenzeja ne pa mutu pa midimu ya mikamba ayi pibakibua musaka wa tuluwa pa mutu pa mikamba ku mpenga yonsu; ne tuvua tukola ne tula.\n\n4 Ne wakenza ne tuleya tuimanyikibua tuvua tutangila pa mitu pa midimu ya tuluwa, ne wakenza ne miaba ya bukubi ibakibua pa tuleya atu, bua mabua ne miketa ya Bena Lamana kabibatapi to.\n\n5 Ne tuvua tulongolola bua bikala mua kuashila mabua kûlu kuatu, bilondeshila ku dijinga diabu ne ku makanda abu, ne bua kushipa ewu yonsu widikija kusemena pabuipi ne bimanu bia tshimenga.\n\n6 Nanku Moloni wakalongolola miaba mikolesha bua kuimanyina dilua dia bena lukuna babu, ku mpenga ya tshimenga mu bulaba bonsu.\n\n7 Ne biakalua ne Moloni wakenzeja ne misumba yenda ya basalayi iya mu tshipela tshia ku esete; eyowa, ne yakaya ne yakipata Bena Lamana bonsu bavua mu tshipela tshia ku esete ne bakaya batangila ku malaba abu nkayabu, avua mikala ku sude kua bulaba bua Zalahemela.\n\n8 Ne bulaba bua Nefi buvua buikala mu mu njila mululama kumbukila ku mbuwa wa ku esete tô ne ku mbuwa wa ku wesete.\n\n9 Ne biakalua ne pavua Moloni munyemesha Bena Lamana bonsu bapatuka tshipela tshia ku esete, tshivua ku node kua malaba adibu basamu nkayabu, wakenzeja ne bantu bavua basomba mu bulaba bua Zalahemela ne mu bulaba bua ku mpenga yabu yonsu baya mu tshipela tshia ku esete, mena ku mikalu ya pabuipi ne ku muelelu wa mbuwa, ne bâsa mu bulaba.\n\n10 Ne wakateka kabidi misumba ya basalayi ku sude, mu mikalu ya malaba abu, ne wakenzeja ne bimanyisha miaba mikolesha bua balama misumba yabu ya basalayi ne bantu babu bua kabaponyi mu bianza bia bena lukuna babu.\n\n11 Ne nanku wakakosa miaba mikolesha yonsu ya Bena Lamana mu tshipela tshia ku esete, eyowa, ne ku wesete kabidi, bualua wakakolesha mushonyi pankatshi pa Bena Nefi ne Bena Lamana, pankatshi pa bulaba bua Zalahemela ne bulaba bua Nefi, kubangila ku mbuwa ku wesete, apuekela ku mpokolo wa musulu wa Sidona—Bena Nefi bavua bâsa mu bulaba bonsu buvua ku node, eyowa, mena bulaba bonsu buvua ku node kua bulaba bua Buvula, bilondeshila ku disua diabu.\n\n12 Nanku Moloni, ne misumba yenda ya basalayi, ivulangana dituku dionsu bualu midimu yenda yakabatukija mitshima ne bukubi buvuaku, bakakeba bua kukosa makanda ne bukola bua Bena Lamana ku malaba adibu basamu, bua kabikadi ne bukola ku malaba adibu basamu to.\n\n13 Ne biakalua ne Bena Nefi bakabanga tshishimikidi tshia tshimenga, ne bakabikila dîna dia tshimenga ne Moloni; ne tshivua pabuipi ne mbuwa wa ku esete; ne tshivua ku sude pabuipi ne mushonyi wa malaba a Bena Lamana.\n\n14 Ne bakabanga kabidi tshishimikidi tshia tshimenga pankatshi pa tshimenga tshia Moloni ne tshimenga tshia Alona, tshikuatangana ne mikalu ya Alona ne ya Moloni; ne bakabikila dîna dia tshimenga, anyi bulaba, Nefiha.\n\n15 Ne bakabanga kabidi mu tshidimu tshina atshi bua kuibaka bimenga bia bungi ku node, tshimua mu mushindu wa pa buatshi tshiakabikilabu ne Lehi, tshivua ku node pabuipi ne ku mikalu ya ku muelelu wa mbuwa.\n\n16 Ne tshidimu tshia makumi abidi tshiakajika nanku.\n\n17 Ne bantu ba Nefi bavua mu mushindu wa dilubuluka ku ntuadijilu wa tshidimu tshia makumi abidi ne tshimua tshia dikôkesha dia balumbuluishi pa mutu pa bantu ba Nefi.\n\n18 Ne bakalubuluka menamena, ne bakalua babanji menamena; eyowa, ne bakavulangana ne bakakolakana mu bulaba.\n\n19 Ne nanku tudi tumona bu mudiyi ya lusa ne buakana ngenzelu yonsu ya Nzambi, mu dikumbaja dia miaku yenda yonsu kudi bana ba bantu; eyowa, tudi mua kumona ne miaku yenda idi mijadikibua, mena diba edi, yakambilaye Lehi, wamba ne:\n\n20 Nudi babeneshibua wewa ne bana beba; ne nebabeneshibua, monsu mualamabu mikenji yanyi nebalubuluka mu bulaba. Kadi vuluka ne, monsu muapangabu kulama mikenji yanyi nebakoshibua ku mpala kua Mukalenga.\n\n21 Ne tudi tumona ne malaya â avua makumbajila bantu ba Nefi; bualu bivua bikala matandu abu ne makokangana abu, eyowa, dishipa dia bantu diabu, ne dipawula diabu dia bintu bia benda, ditendelela diabu dia mpingu, masandi abu, ne malu abu a bubi bupita, bivua munkatshi muabu, biakabatuadila mvita yabu ne dinyanguka diabu.\n\n22 Ne bavua bikala ne lulamatu mu dilama mikenji ya Mukalenga, bavua bapatuishibua mu meba onsu, pakafilaye binunu bia bana babu ba bubi ku bupika, anyi bua kufua ku muela wa mvita, anyi bua kushinguluka mu dipanga dia ditabuija, ne kudisangisha ne Bena Lamana.\n\n23 Kadi monayi kakuvua tshikondu tshia disanka dipita munkatshi mua bantu ba Nefi, katshia ku matuku a Nefi, kupita tshikondu tshia Moloni to, eyowa, mena tshikondu etshi, mu tshidimu tshia makumi abidi ne tshimua tshia dikôkesha dia balumbuluishi.\n\n24 Ne biakalua ne tshidimu tshia makumi abidi ne tshibidi tshia dikôkesha dia balumbuluishi tshiakajika kabidi mu ditalala; eyowa, ne tshidimu tshia makumi abidi ne tshisatu kabidi.\n\n25 Ne biakalua ne ku ntuadijilu wa tshidimu tshia makumi abidi ne tshinayi tshia dikôkesha dia balumbuluishi, kuvua bua kuikala kabidi ditalala munkatshi mua bantu ba Nefi bu kabuyi bua dikokangana dia kangata muaba munkatshi muabu bitangila bulaba bua Lehi ne bulaba bua Moliantona, buvua bukuatangana ku mikalu ya buloba bua Lehi; bonsu bubidi buvua ku mikalu ya pabuipi ne ku muelelu wa mbuwa.\n\n26 Bualu monayi, bantu bavua bâsa mu bulaba bua Moliantona bakalombolola bunema pa tshitupa tshia bulaba bua Lehi; bua nanku kuakabanga kuikala dikokangana dikola pankatshi pabu, mua ne bantu ba Moliantona bakambula biluilu bua kuluisha bana babu, ne bavua bapangadika bua kubashipa ku muela wa mvita.\n\n27 Kadi monayi, bantu bavua bâsa mu bulaba bua Lehi bakanyemena ku tshitudilu tshia Moloni, ne bakamulomba diambuluisha; bualu monayi kabavua benza bibi to.\n\n28 Ne biakalua ne pakamona bantu ba Moliantona, bavua balombodibua kudi muntu muena dîna dia Moliantona, ne bantu ba Lehi bavua banyemena ku tshitudilu tshia Moloni, bakatshina menamena ne musumba wa basalayi wa Moloni kawulu kubaluila ne kubabutula to.\n\n29 Bua nanku, Moliantona wakela mu mitshima yabu ne bavua ne bua kunyemena ku bulaba buvua ku node, buvua bubuikila kudi mishiki minena ya mâyi, ne bua kuangata bulaba buvua ku node.\n\n30 Ne monayi, bavua bua kukumbaja dilongolola edi, (tshivua bua kuikala tshiena bualu tshia muadi) kadi monayi, bualu Moliantona, uvua muikala muntu wa tshiji tshikola, bua nanku wakafîkila umua wa ku basadidi benda ba bakaji tshiji, ne wakdiela kudiye ne wakamukuma bikola.\n\n31 Ne biakalua ne wakanyema, ne wakaya ku tshitudilu tshia Moloni, ne wakalondela Moloni bintu bionsu bivua bitangila bualu ebu, ne kabidi bivua bitangila majinga abu a kunyema ku bulaba bua ku node.\n\n32 Mpindiewu monayi, bantu bavua mu bulaba bua Buvula, anyi nansha bua Moloni, bakatshina bantu ba mu bulaba bua Buvula kabalu kumvuila mêyi a Moliantona ne kabalu kudisangisha ne bantu ba Moliantona, ne nanku angata bitupa bia bulaba abi, bivua bua kuikala tshishimikidi tshia bipeta bibi menamena munkatshi mua bantu ba Nefi, eyowa, bipeta bibi bivua bua kulombola ku ditonkola dia budishikaminyi buabu.\n\n33 Bua nanku Moloni wakatuma musumba wa basalayi, ne tshitudilu tshiabu, bua kukosa bantu ba Moliantona njila, bua kuimanyikija dinyema diabu ku bulaba bua ku node.\n\n34 Ne biakalua ne kabakabakosa njila to amu pakafikabu ku mikalu ya bulaba bua Kabutu; ne aku bakabakosa njila, pabuipi ne kajila kabumbakana kavua kalombola pabuipi ne mbuwa bua kuya ku bulaba bua ku node, eyowa, pabuipi ne mbuwa, ku wesete ne ku esete.\n\n35 Ne biakalua ne musumba wa basalayi uvua Moloni mutuma, uvua mulombola kudi muntu muena dîna ne Teyankuma, wakasambakena ne bantu ba Moliantona; ne bantu ba Moliantona bavua ne mutu mukola (bikala bapetela meji ku bubi buenda ne mêyi enda a lubombu), ki bua tshinyi mvita yakatuadija pankatshi pabu, muakashipa Teyankuma Moliantona ne muakatshimunaye musumba wenda wa basalayi, ne wakakuata bakuabu bena lukanu, ne wakapingana ku tshitudilu tshia Moloni. Ne tshidimu tshia makumi abidi ne tshinayi tshia dikôkesha dia balumbuluishi pa mutu pa bantu ba Nefi tshiakajika nanku.\n\n36 Ne bakapingana ne bantu ba Moliantona nanku. Ne diba dia dienza diabu dia tshipungidi bua kulama ditalala, bakapingulujibua ku bulaba bua Moliantona, ne didisanga diakenzeka pankatshi pabu ne bantu ba Lehi; ne bakapingulujibua kabidi ku malaba abu.\n\n37 Ne biakalua ne mu tshidimu tshimua atshi muvua bantu ba Nefi bikala ne ditalala dibapingajila, Nefiha, mulumbuluishi munena muibidi, wakafua, yeya mumana kusomba mu nkuasa wa tshilumbuluilu ne bululama bujima kumpala kua Nzambi.\n\n38 Nansha nanku, uvua mubengela Alama bua kulama miandiku ayi ne bintu bivua Alama ne batatuenda bamona bidi bipita tshijila; bua nanku Alama wakabipesha kudi muanenda wa baluma, Helamana.\n\n39 Monayi, biakalua ne muana wa baluma wa Nefiha wakasungudibua bua kusomba mu nkuasa wa tshilumbuluilu, pa muaba wa tatuenda; eyowa, wakasungidibua mulumbuluishi munena ne ngovena wa bantu, ku diditshipa ne ku mukenji wa tshijila bua kulumbuluisha biakana, ne kulama ditalala ne budishikaminyi bua bantu, ne bua kubapesha diakalengela diabu dia tshijila bua kutendelela Mukalenga Nzambi wabu, eyowa, bua kukuatshisha ne kukuba kipatshila ka Nzambi matuku enda onsu, ne bua kutuala bena bubi bonsu ku tshilumbuluilu, bilondeshila ku bubi buabu.\n\n40 Mpindiewu monayi, dîna dienda divua Paholana. Ne Paholana wakasomba mu nkuasa wa tatuenda, ne wakatuadija bukalenga buenda ku ndekelu kua tshidimu tshia makumi abidi ne tshinayi, dikôkesha dienda pa mutu pa bantu ba Nefi.\n\n", "alma 51": "[center][font_size=26]Shapita 51[/font_size][/center]\n\n[i]Bantu-ba-mfumu badi bakeba bua kushintulula mikenji ne kuteka mfumu—Dîyi dia bantu didi dikuatshisha Paholana ne bantu-badishikaminyi—Moloni udi wenzeja bantu-ba-mfumu ku bukola bua kusungidila ditunga diabu anyi babashipa—Amalikia ne Bena Lamana badi banyenga bimenga bikolesha bia bungi—Teyankuma udi upingaja dibabuelela dia Bena Lamana panyima ne udi ushipa Amalikia mu ntenta wenda. Pabuipi ne 67–66 k.d.K.[/i]\n\n1 Ne mpindiewu biakalua ne ku ntuadijilu kua tshidimu tshia makumi abidi ne tshitanu tshia dikôkesha dia balumbuluishi pa mutu pa bantu ba Nefi, kunyima kua bobu bashikika ditalala pankatshi pa bantu ba Lehi ne bantu ba Moliantona bitangila malaba abu, ne kunyima kua bobu batuadija tshidimu tshia makumi abidi ne tshitanu mu ditalala;\n\n2 Nansha nanku, kabakakuba ditalala dijima mu bulaba to, bualu kuakabanga kuikala dikokangana munkatshi mua bantu bitangila mulumbuluishi munena Paholana; bualu monayi, kuvua tshitupa tshia bantu tshivua tshijinga ne amua malu masunguluka a mikenji akudimunyibua.\n\n3 Kadi monayi, Paholana wakabenga kukudimuna mikenji anyi kuyilekela ikudimunyibua; bua nanku, kakateleja kudi bavua batuma mêyi abu ne malomba abu bua dikudimuna dia mikenji to.\n\n4 Bua nanku, bavua bajinga ne mikenji ikudimunyibua bakamufîkila tshiji, ne bakajinga bua kikadi kabidi mulumbuluishi munena ku mutu kua bulaba to; bua nanku kuakajuka ditandangana dikola bitangila bualu ebu, kadi kabiakafika ku dimatshisha dia mashi to.\n\n5 Ne biakalua ne bavua bajinga ne Paholana umbushibua mu nkuasa wa tshilumbuluilu abu bavua bababikila ne bantu-ba-mfumu, bualu bavua bajinga ne mikenji ikudimunyibua mu mushindu wa kutonkola bukalenga bua budishikaminyi ne bua kushikika mfumu ku mutu kua bulaba.\n\n6 Ne bavua bajinga ne Paholana ashala mulumbuluishi munena ku mutu kua bulaba bakadiangatshila dîna dia bantu-badishikaminyi; ne nanku ditapuluka divua munkatshi muabu, bualu bantu-badishikaminyi bavua baditshipa anyi benza tshipungidi bua kulaminyina manema abu ne diakalengela dia ntendelelu wabu ku bukalenga bua budishikaminyi.\n\n7 Ne biakalua ne dîyi dia bantu diakakosa bualu bua dikokangana diabu. Ne biakalua ne dîyi dia bantu diakalua mu disungula dia bantu-badishikaminyi, ne Paholana wakalama nkuasa wa tshilumbuluilu, tshiakenzeja disanka dia bungi munkatshi mua bana babu ne Paholana ne ba bungi ba ku bantu ba budishikaminyi kabidi, bakapuwisha kabidi bantu-ba-mfumu, bualu kabakakima kubenga to kadi bakabenzeja bua kukuba kipatshila ka budishikaminyi.\n\n8 Mpindiewu aba bavua bananga bamfumu bavua aba baledibua ku mêku manena, ne bavua bakeba bua kuikala bamfumu; ne bavua bakuatshishibua kudi bavua bakeba bukalenga ne bukôkeshi pa mutu pa bantu.\n\n9 Kadi monayi, edi divua diba dikola bua makokangana a nanku avua munkatshi mua bantu ba Nefi; bualu monayi, Amalikia uvua musonsola mitshima ya bantu ba Bena Lamana bua kuluisha bantu ba Bena Nefi, ne uvua usangisha basalayi bumbukila ku bitupa bionsu bia bulaba buenda, ne uvua ubapaya ne biluilu, ne uvua ulongolola mvita ne dinanukila dionsu; bualu uvua muditshipa bua kunua mashi a Moloni.\n\n10 Kadi monayi, netumona ne dilaya dienda divuaye muenza divua dia tshimpitshimpi; nansha nanku, wakadilongolola nkayenda ne misumba yenda ya basalayi bua kuluisha Bena Nefi.\n\n11 Mpindiewu misumba yenda ya basalayi kayivua ya bungi bu muvuayi ku kala to, bualu binunu bia bungi bivua bishipibua ku tshianza tshia Bena Nefi; kadi nansha bua dijimija diabu dinena, Amalikia uvua musangisha musumba munena wa dikema wa basalayi pamua, ki bua bualu kayi kakatshina bua kupueka bulaba bua Zalahemela to.\n\n12 Eyowa, Amalikia mena nkayenda wakapueka, ku mutu kua Bena Lamana. Ne bivua mu tshidimu tshia makumi abidi ne tshitanu tshia dikôkesha dia balumbuluishi; ne bivua diba dia momumua divuabu babanga kukosa nsambu ya makokangana abu bitangila mulumbuluishi munena, Paholana.\n\n13 Ne biakalua ne pakumvua bantu bavua babikidibua ne bantu-ba-mfumu ne Bena Lamana bavua bapueka bua kuluisha Bena Nefi, bakasanka mu mitshima yabu; ne bakabenga bua kuambula biluilu, bualu bavua bafîkila mulumbuluishi munena tshiji tshipita, ne bantu ba budishikaminyi kabidi, ki bua tshinyi bakabenga kuambula biluilu bua kusungidila ditunga diabu.\n\n14 Ne biakalua ne pakamona Moloni nanku, ne pakamonaye kabidi ne Bena Lamana bavua balua ku mikalu ya bulaba, wakafîka tshiji menamena bua bualu bua mutu mukola wa bantu bavuaye mukuatshila mudimu ne dinanukila dia bungi bua kubakuba; eyowa, wakafîka tshiji menamena; anyima wenda uvua muwula ntenta ne tshiji kudibu.\n\n15 Ne biakalua ne wakatuma dilomba, ne dîyi dia bantu, kudi ngovena wa mu bulaba, ujinga ne adibala, ne amupesha (Moloni) bukôkeshi bua kuenzeja batapuluki abu ku bukola bua kusungidila ditunga diabu anyi kubashipa.\n\n16 Bualu ki tshivua lusumpakenu luenda lua kumpala bua kujikija makokangana a nanku ne matapuluka a nanku munkatshi mua bantu; bualu monayi, etshi tshivua tô ne tshikala tshiena bualu tshia dinyanguka diabu dionsu. Ne biakalua ne ngovena wakamuanyishila ne enza bilondeshila ku dîyi dia bantu.\n\n17 Ne biakalua ne Moloni wakapesha musumba wenda wa basalayi mukenji ne uya kuluisha bantu-ba-mfumu abu, bua kupûta diditambisha diabu ne kunema kuabu panshi ne kubakepesha bu mudi buloba, anyi ne bambula biluilu ne bakuatshisha bualu bua budishikaminyi.\n\n18 Ne biakalua ne misumba ya basalayi yakaya kuluisha bantu-ba-mfumu; ne bakashimbula diditambisha diabu ne kunema kuabu, mua ne pakajulabu biluilu biabu bia mvita bua kuluisha bantu ba Moloni bakupudibua ne bakakepeshibua bu mudi buloba.\n\n19 Ne biakalua ne kuvua binunu binayi bia batapuluki bavuabu bupudibua ku muela wa mvita; ne ba ku balombodi babu bavuabu kabayi bashipa mu mvita to abu bakangatshibua ne kuedibua mu buloko, bualu kakuvua diba malumbulula abu mu tshikondu etshi to.\n\n20 Ne tshishadi tshia batapuluki abu, pamutu pa kukuluishibua panshi pa buloba ku muela wa mvita, bakadifila ku dibendela dia budishikaminyi, ne bakabenzeja ku bukola bua kubandisha mukanda wa budishikaminyi pa tuleya tuabu ne mu bimenga biabu, ne bua kuambula biluilu biabu bua kusungidila ditunga diabu.\n\n21 Ne nanku Moloni wakajikija bualu bua bantu-ba-mfumu abu, bualu kakuvua kabidi tshibikidilu tshia bantu-ba-mfumu to; ne nanku wakajikija mutu mukola ne diditambisha dia bantu bavua bakula bua mashi a bunema abu; kadi Moloni wakabafikisha ku didipuekesha bu muvua bana babu, ne kuluangana ne bukitu bua budishikaminyi buabu ku bupika.\n\n22 Monayi, pavua Moloni ujikija mvita ne makokangana munkatshi mua bantu benda nkayenda nanku, ne ubabambikidila ditalala ne nshidimukilu, ne ufila mikandu bua kudilongolola bua kuluangana mvita ne Bena Lamana, monayi, Bena Lamana bavua babuela mu bulaba bua Moloni, buvua ku mikalu pabuipi ne ku muelelu wa mbuwa.\n\n23 Ne biakalua ne Bena Nefi kabavua ne bukola bukumbana mu tshimenga tshia Moloni to; bua nanku Amalikia wakabanyemesha, ne wakashipa ba bungi. Ne biakalua ne Amalikia wakangata tshimenga, eyowa miaba yabu mikolesha yonsu.\n\n24 Ne bakanyema tshimenga tshia Moloni abu bakaya ku tshimenga tshia Nefiha; ne bantu ba mu tshimenga tshia Nefi bakadisangisha pabu pamua, ne bakenza didilongolola ne bavua badikumbaja bua kusambakena ne Bena Lamana bua mvita.\n\n25 Kadi biakalua ne Amalikia kakalekela ne Bena Lamana baya kuluisha tshimenga tshia Nefiha to, kadi wakabalama kuinshi pabuipi ne ku muelelu wa mbuwa, ushiya bantu mu tshimenga tshionsu bua kutshikuba ne kutshisungidila.\n\n26 Ne nanku wakatungunuka, wangata bimenga bia bungi, tshimenga tshia Nefiha, ne tshimenga tshia Lehi, ne tshimenga tshia Moliantona, ne tshimenga tshia Omenele, ne tshimenga tshia Gidi, ne tshimenga tshia Muleke, bivua bionsu ku mikalu ya ku esete pabuipi ne ku muelelu wa mbuwa.\n\n27 Ne nanku Bena Lamana bavua bapeta, ku budimu bua Amalikia, ku misumba yabu ya basalayi ya bungi kayiyi kubala to, bimenga bia bungi menamena, bionsu bivua bikolesha bikola ku mushindu wa dikolesha dia Moloni; bionsu bivua bikala miaba mikolesha bua Bena Lamana.\n\n28 Ne biakalua ne bakaya ku mikalu ya bulaba bua Buvula, banyemesha Bena Nefi kumpala kuabu ne bashipa ba bungi.\n\n29 Ne biakalua ne bakasambakena ne Teyankuma, uvua mushipa Moliantona ne uvua mukosa bantu benda njila mu dinyema dienda.\n\n30 Ne biakalua ne wakakosa Amalikia njila kabidi, pavuaye uya ne musumba wenda wa basalayi ba bungi bua kuangata bulaba bua Buvula, ne kabidi bulaba bua ku node.\n\n31 Kadi monayi wakasambakena ne diteketa dia maboku mu dipingajibua dienda kunyima kudi Teyankuma ne bantu benda; bualu bavua baluanganyi ba mvita banena; bualu muntu yonsu wa Teyankuma uvua mupita Bena Lamana ku bukola buabu ne ku bumanyi buabu bua mvita, ki bua bualu kayi bakatamba Bena Lamana bukola.\n\n32 Ne biakalua ne bakababambakaja, mua ne bakabashipa mena tô ne pakîlabu. Ne biakalua ne Teyankuma ne bantu benda bakâsa ntenta yabu ku mikalu ya bulaba bua Buvula; ne Amalikia wakâsa ntenta yenda ku mikalu pa kukala kua lusenga pabuipi ne ku muelelu wa mbuwa, ne ku mushindu ewu bakanyemeshibua.\n\n33 Ne biakalua ne pakîla butuku, Teyankuma ne musadidi wenda bakaya mu musokoku ne bakapatuka butuku, ne bakabuela mu tshitudilu tshia Amalikia; ne monayi, tulu tuvua tubatamba bukola bua dipungi diabu dia bungi, uvua mufumina ku midimu ne luya lua munda munya.\n\n34 Ne biakalua ne Teyankuma wakadibueja mu musokoku mu ntenta wa mfumu ne wakamutua difuma ku mutshima wenda; ne wakenzeja lufu lua mfumu lukasa mu mushindu ne kakabisha basadidi benda to.\n\n35 Ne wakapingana mu musokoku ku tshitudilu tshienda, ne monayi, bantu benda bavua balala, ne wakababisha ne wakabalondela bintu bionsu bivuaye muenza.\n\n36 Ne wakenzeja ne misumba yenda ya basalayi idilongolola, bua Bena Lamana kabalu kubika ne balua kubabunda.\n\n37 Ne tshidimu tshia makumi abidi ne tshitanu tshia dikôkesha dia balumbuluishi pa mutu pa bantu ba Nefi tshiakajika nanku; ne matuku a Amalikia akajika nanku.\n\n", "alma 52": "[center][font_size=26]Shapita 52[/font_size][/center]\n\n[i]Amolona udi ulua mfumu wa Bena Lamana pa muaba wa Amalikia—Moloni, Teyankuma ne Lehi badi balombola Bena Nefi mu mvita idibu batshimuna Bena Lamana—Badi bangatulula tshimenga tshia Muleke, ne badi bashipa Yakoba muena Zolama. Pabuipi ne 66–64 k.d.K.[/i]\n\n1 Ne mpindiewu, biakalua ne mu tshidimu tshia makumi abidi ne tshisambombo tshia dikôkesha dia balumbuluishi pa mutu pa bantu ba Nefi, monayi, pakabika Bena Lamana mu dinda dia kumpala dia ngondu wa kumpala, monayi, bakasangana Amalikia mufua mu ntenta wenda nkayenda; ne bakamona kabidi ne Teyankuma uvua mudilongolola bua kubela mvita dituku adi.\n\n2 Ne mpindiewu, pakamona Bena Lamana nanku bakumvua bôwa bikola; ne bakalekela dijinga diabu dia kuya ku bulaba buvua ku node, ne bakapingana ne musumba wabu wa basalayi onsu ku tshimenga tshia Muleke, ne bakadikuba munda mua miaba yabu mikolesha.\n\n3 Ne biakalua ne muanabu ne Amalikia wa baluma wakasungudibua mfumu ku mutu kua bantu; ne dîna dienda divua Amolona; nanku mfumu Amolona, muanabu ne mfumu Amalikia wa baluma, uvua musungudibua bua kukôkesha pa muaba wenda.\n\n4 Ne biakalua ne wakela mukenji ne bantu benda bakuba bimenga abi, bivuabu banyenga ku dimatshisha dia mashi; bualu kabavua banyenga tshimenga nansha tshimua to amu pa kumbusha pakajimijabu mashi a bungi.\n\n5 Ne mpindiewu, Teyankuma wakamona Bena Lamana bavua bapangadika bua kukuba bimenga bivuabu banyenga abi, ne bitupa bia bulaba bivuabu bangata; ne kabidi pakamonaye bunena bua bungi buabu, Teyankuma wakela meji ne kabivua bikengedibua ne idikija bua kubabundila mu bisokomenu biabu to.\n\n6 Kadi wakalama bantu benda mu miaba yabu, bu ne bavua badilongolola ku mvita; eyowa, ne bulelela uvua udilongolola bua kudisungila kudibu, ku diela dia bimanu ku mpenga yonsu ya bimenga biabu, ne ku dilongolola dia miaba ya tshinyemenu.\n\n7 Ne biakalua ne wakatungunuka nanku udilongolola bua mvita tô ne pakatuma Moloni bungi bunena bua bantu bua kupesha musumba wenda wa basalayi makanda.\n\n8 Ne Moloni wakamutumina kabidi dîyi bua alama bena lukanu bonsu bavua bapona mu bianza bienda; bualu bu muvua Bena Lamana bakuata bena lukanu ba bungi; ne uvua ne bua kulama bena lukanu ba Bena Lamana bu mudi tshia busungidi bua bavua Bena Lamana bakuata.\n\n9 Ne wakamutumina kabidi dîyi ne akolesha bulaba bua Buvula, ne alama kajila kabumbakana kavua kalombola ku bulaba bua ku node, bua Bena Lamana kabalu kuangata muaba awu ne kabalu kupeta bukola bua kubabambakajila ku luseka lonsu.\n\n10 Ne Moloni wakamutumina kabidi dîyi, ujinga ne ikala ne lulamatu mu dikuba tshitupa tshia bulaba atshi ne bua akeba njila yonsu wa kunyasula Bena Lamana mu tshitupa atshi, diba dionsu divuabi ku bukola buenda, bua pamuapa anyenga kabidi bimenga bivua Bena Lamana banyenga mu bianza biabu, ku bulongolodi buenda anyi ku mushindu mukuabu; ne bua akolesha kabidi bimenga bivua kabiyi bipona mu bianza bia Bena Lamana, ku mpenga yonsu ne abipesha makanda.\n\n11 Ne wakamuambila kabidi ne, Ndi musua kulua kûdi, kadi mona, Bena Lamana badi batubunda ku mikalu ya bulaba bua pabuipi ne mbuwa wa ku wesete; ne mona, ndi nya kubaluisha, bua nanku ntshiena mua kulua kûdi to.\n\n12 Mpindiewu, mfumu (Amolona) uvua mumbuka ku bulaba bua Zalahemela, ne uvua mumanyisha mukaji wa mfumu bitangila lufu lua muanabu wa baluma, ne uvua musangisha bungi bunena bua bantu, ne uvua muya kuluisha Bena Nefi ku mikalu ya pabuipi ne mbuwa wa wesete.\n\n13 Ne uvua ukeba bua kubambakaja Bena Nefi, ne bua kukoka tshitupa tshia bisumbu bia basalayi biabu ku tshitupa tshia bulaba atshi, pavuaye mupesha mukenji kudi bavuaye mushiya bua kusomba mu bimenga bivuaye muangata, ne babambakaja kabidi Bena Nefi ku mikalu ya pabuipi ne mbuwa wa esete, ne bangata malaba abu misangu yonsu ivuabi ku bukôkeshi buabu, bilondeshila ku bukola bua misumba yabu ya basalayi.\n\n14 Ne Bena Nefi bavua nanku mu mushindu wa njiwu awu ku nshikidilu kua tshidimu tshia makumi abidi ne tshisambombo tshia dikôkesha dia balumbuluishi pa mutu pa bantu ba Nefi.\n\n15 Kadi monayi, biakalua ne mu tshidimu tshia makumi abidi ne tshia muanda muteketa tshia dikôkesha dia balumbuluishi, ne Teyankuma, ku mukenji wa Moloni—uvua mushikika misumba ya basalayi bua kukuba mikalu ya ku sude ne ya ku wesete ya bulaba, ne uvua mubanga kuya mutangila ku bulaba bua Buvula, bua ambuluisha Teyankuma ne bantu benda bua bangatulula bimenga bivuabu bajimija—\n\n16 Ne biakalua ne Teyankuma uvua mupeta mukenji bua kubunda tshimenga tshia Muleke, ne kutshiangatulula, bu biobi bua kukumbana.\n\n17 Ne biakalua ne Teyankuma wakadilongolola bua kubunda tshimenga tshia Muleke, ne wakaya kubunda Bena Lamana ne musumba wenda wa basalayi; kadi wakamona ne kabivua bikumbana ne uvua mua kubatamba bukola pavuabu mu miaba yabu mikolesha to; bua nanku wakalekela majinga enda ne wakapingana ku tshimenga tshia Buvula, bua kuindila dilua dia Moloni, bua kupetaye makanda bua musumba wenda wa basalayi.\n\n18 Ne biakalua ne Moloni wakafika ne musumba wenda wa basalayi ku bulaba bua Buvula, ku nshikidilu kua tshidimu tshia makumi abidi ne tshia muanda muteketa tshia dikôkesha dia balumbuluishi pa mutu pa bantu ba Nefi.\n\n19 Ne ku ntuadijilu wa tshidimu tshia makumi abidi ne tshia muanda mukulu, Moloni ne Teyankuma ne tupita tunena tua bungi tuakenza tshipangu tshia mvita—bua kumanya tshivuabu ne bua kuenza bua kuenzeja Bena Lamana bua kulua kubaluisha; anyi bua bapeta mushindu wa kubabomba bua bapatuka ku miaba yabu mikolesha, bua ne bamona mua kubatamba bukola ne kuangata kabidi tshimenga tshia Muleke.\n\n20 Ne biakalua ne bakatuma bantu kudi musumba wa basalayi wa Bena Lamana, uvua ukuba tshimenga tshia Muleke, kudi mulombodi wabu, muena dîna dia Yakoba, ne apatuka ne misumba yenda ya basalayi bua kusambakena nabu mu mpata ya pankatshi pa bimenga bibidi. Kadi monayi, Yakoba, uvua muikala Muena Zolama, wakabenga kupatuka ne musumba wenda wa basalayi bua kusambakena nabu mu mpata.\n\n21 Ne biakalua ne Moloni, bualu kavua ne ditekemena nansha dimua dia kusambakena nabu mu mulongu umua, bua nanku, wakashikika dilongolola bua kulobeshaye Bena Lamana bua kubapatuisha mu miaba yabu mikolesha.\n\n22 Bua nanku wakenzeja ne Teyankuma angata bungi bukesa bua bantu ne apueka pabuipi ne ku muelelu wa mbuwa; ne Moloni ne musumba wenda wa basalayi bakaya mu tshipela, butuku, ku wesete kua tshimenga tshia Muleke; ne nanku pakatshiabu, pakamona balami ba Bena Lamana Teyankuma, bakanyema ne bakabuambila Yakoba, mulombodi wabu.\n\n23 Ne biakalua ne misumba ya basalayi ya Bena Lamana yakaya kuluisha Teyankuma, itshinka bua kutamba Teyankuma bukola bua bualu bua bukesa bua bungi buenda. Ne pakamona Teyankuma misumba ya basalayi ya Bena Lamana ilua kumuluisha, wakabanga kupingana kuinshi pabuipi ne ku muelelu wa mbuwa, ku node.\n\n24 Ne biakalua ne pakamona Bena Lamana wakabanga kunyema, bakapeta dikima ne bakabalondakaja ne bukola. Ne pavua Teyankuma upambuisha Bena Lamana bavua bamulondakaja tshianana nanku, monayi, Moloni wakapesha tshitupa tshia musumba wenda wa basalayi tshivua nenda mukenji bua tshiya ku tshimenga, ne tshitshiangata.\n\n25 Ne bakenza nanku, ne bakashipa bonsu bavuabu bashiya bua kukuba tshimenga abu, eyowa, bonsu bavua babenga kufila biluilu biabu bia mvita.\n\n26 Ne nanku Moloni wakangata tshimenga tshia Muleke ne tshitupa tshia musumba wenda wa basalayi, pavuaye uya ne tshishadi tshiawu bua kusambakena ne Bena Lamana pâpinganabu ku dilondakaja dia Teyankuma.\n\n27 Ne biakalua ne Bena Lamana bakalondakaja Teyankuma tô ne pakaluabu pabuipi ne tshimenga tshia Buvula, ne pashisha bakasambakena ne Lehi ne musumba mukesa wa basalayi, uvuabu bashiya bua kukuba tshimenga tshia Buvula.\n\n28 Ne mpindiewu monayi, pakamona tupita tunena tua Bena Lamana Lehi ulua kubabunda ne musumba wenda wa basalayi, bakanyema ne disalu dikola, bua kabalu pamuapa kuangata tshimenga tshia Muleke kumpala kua Lehi kubakuata; bualu bavua batshioka bua luendu luabu, ne bantu ba Lehi bavua ne bukola.\n\n29 Mpindiewu Bena Lamana kabavua bamanya ne Moloni uvua panyima pabu ne musumba wenda wa basalayi to; ne bonsu bavuabu batshina bavua amu Lehi ne bantu benda.\n\n30 Mpindiewu Lehi kavua ujinga bua kubakuata kumpala kua bobu kusambakena ne Moloni ne musumba wenda wa basalayi to.\n\n31 Ne biakalua ne kumpala kua Bena Lamana kupinganabu panyima kula bakabanyungulula kudi Bena Nefi, kudi bantu ba Moloni ku diboku dimua ne kudi bantu ba Lehi ku dikuabu, bavua bonsu bikala ne bukola ne buwula ntenta ne makanda; kadi Bena Lamana bavua batshioka bua luendu luabu lula.\n\n32 Ne Moloni wakapesha bantu benda mukenji bua badiela kudibu tô ne pavuabu bafila biluilu biabu bia mvita.\n\n33 Ne biakalua ne Yakoba, uvua muikala mulombodi wabu, bualu uvua kabidi Muena Zolama, ne uvua ne nyuma uvua kayi bua kutshimunyibua to, wakalombola Bena Lamana bua kuluangana ne tshiji tshikola kudi Moloni.\n\n34 Bualu Moloni uvua muikala mu njila wabu uvuabu bikala bapitshila, bua nanku Yakoba wakapangadika bua kubashipa ne kumpanda njila wenda munkatshi mua tshimenga tshia Muleke. Kadi monayi, Moloni ne bantu benda bavua ne bukola bupita bungi; bua nanku kabakapingana panyima kumpala kua Bena Lamana to.\n\n35 Ne biakalua ne bakaluangana ku maboku onsu abidi ne tshiji tshikola; ne ba bungi bakashipabu ku nseka yonsu ibidi; eyowa, ne Moloni wakatapika mputa ne bakashipa Yakoba.\n\n36 Ne Lehi wakenza mbamba panyima pa Bena Lamana ne tshikola ne bantu benda ba makanda, ki bua tshinyi Bena Lamana bavua panyima bakafila biluilu biabu bia mvita; ne bashadila babu, bualu bavua babuelakana bikola mu meji, kabakamanya kua kuya anyi kua kukuma to.\n\n37 Mpindiewu pakamona Moloni dibuelakana diabu dia meji, wakabambila ne: Nuenu batuala biluilu bienu bia mvita ne babifila, monayi netulekela dimatshisha dia mashi enu.\n\n38 Ne biakalua ne pakumvua Bena Lamana mêyi â, tupita tuabu tunena, tonsu tuvuabu kabayi bashipa to, tuakalua ne tuakimansha biluilu biatu bia mvita panshi ku makasa a Moloni, ne tuakapesha kabidi bantu batu mukenji ne benza bia momumua.\n\n39 Kadi monayi, kuvua ba bungi bavua babenga; ne bakakuata ne bakasuika aba bavua bakabenga kufila miela yabu ya mvita, ne bakabanyenga biluilu biabu bia mvita, ne bakabenzeja ku bukola bua kuya ne bana babu ku bulaba bua Buvula.\n\n40 Ne mpindiewu bungi bua bena lukanu bavuabu bakuata buvua bupita bungi bua bavuabu bashipa, eyowa, bupita bua bavuabu bashipa ku nseka yonsu ibidi.\n\n", "alma 53": "[center][font_size=26]Shapita 53[/font_size][/center]\n\n[i]Bena Nefi badi benzela bena lukanu ba ku Bena Lamana badi bua kukolesha tshimenga tshia Buvula—Matapuluka a munkatshi mua Bena Nefi adi alela butshimunyi bua Bena Lamana—Helamana udi wangata bulombodi bua bitenda bia bantu ba Amona binunu bibidi. Pabuipi ne 64–63 k.d.K.[/i]\n\n1 Ne biakalua ne bakatekela bena lukanu ba ku Bena Lamana balami, ne bakabenzeja ku bukola bua kuya kujîka bafua babu, eyowa, ne bafua ba Bena Nefi kabidi bavuabu bashipa; ne Moloni wakabatekela bantu bua kubalama pavuabu bakuata midimu yabu.\n\n2 Ne Moloni wakaya ku tshimenga tshia Muleke ne Lehi, ne wakangata bulombodi bua tshimenga ne wakabupesha kudi Lehi. Kadi monayi, Lehi ewu uvua muntu uvua muikala ne Moloni mu tshitupa tshinena tshia mvita yenda yonsu; ne uvua muntu uvua bu Moloni, ne muntu ne muntu uvua usanka bua bupola bua mukuenda; eyowa, bavua banangangana, ne bavua kabidi banangibua kudi bantu ba Nefi bonsu.\n\n3 Ne biakalua ne pakajikija Bena Lamana kujîka bafua babu ne bafua ba Bena Nefi kabidi, bakabalukija ku bulaba bua Buvula; ne Teyankuma, ku mikenji wa Moloni, wakabenzeja ne batuadija kumbula tshina tshia munkoloji ku mpenga yonsu ya bulaba, anyi kua tshimenga, tshia Buvula.\n\n4 Ne wakenzeja ne bibaka tshimanu tshia mikamba ku luseka lua munda mua tshina tshia munkoloji; ne bakela buloba bua mu tshina tshia munkoloji ku tshimanu tshia mikamba; ne bakenzeja Bena Lamana mudimu nanku tô ne pakanyungululabu tshimenga tshia Buvula ne tshimanu tshikola tshia mikamba ne buloba, tshia bula bupita.\n\n5 Ne tshimenga etshi tshiakalua muaba mukolesha kupita kashidi; ne mu tshimenga etshi bakalamamu bena lukanu ba ku Bena Lamana; eyowa, mena munda mua tshimanu tshivuabu babenzeja bua kuibaka ne bianza biabu nkayabu. Mpindiewu Moloni wakenzeja Bena Lamana ku bukola bua kukuata mudimu, bualu bivua biteketa bua kubalama pavuabu bakuata mudimu; ne wakajinga kuikala ne basalayi benda bonsu pâbundaye Bena Lamana.\n\n6 Ne biakalua ne Moloni uvua nanku mutshimuna umua wa misumba minena ya basalayi ya Bena Lamana, ne wakangata tshimenga tshia Muleke, tshivua tshikala umua wa miaba mipita kukolesha ya Bena Lamana mu bulaba bua Nefi; ne nanku uvua kabidi muibaka muaba mukolesha bua kulama bena lukanu benda.\n\n7 Ne biakalua ne kakidikija kabidi mvita ne Bena Lamana mu tshidimu atshi to, kadi wakapesha bantu benda mudimu wa kudilongolola bua mvita, eyowa, ne bua kuibaka kua miaba mikolesha bua kudikuba ku Bena Lamana, eyowa, ne kabidi bua kupatuisha bakaji babu ne bana babu mu tshiyola ne mu lutatu, ne bua kupesha misumba yabu ya basalayi biakudia.\n\n8 Ne mpindiewu biakalua ne pavua misumba ya basalayi ya Bena Lamana, ku sude kua mbuwa wa ku wesete, pavua Moloni kayiku to, dimua dilongolola disokoka munkatshi mua Bena Nefi, tshiakenzeja matapuluka munkatshi muabu, tshiakapeta muaba kudi Bena Nefi, eyowa, mu mushindu wa ne bakangata bungi kampanda bua bimenga biabu mu tshitupa tshia bulaba atshi.\n\n9 Ne nanku bua malu mabi avua munkatshi muabu, eyowa, bua bualu bua matapuluka ne malongolola masokoka avua munkatshi muabu nkayabu bakedibua mu malu a njiwu mipita.\n\n10 Ne mpindiewu monayi, ndi ne kakesa ka kuamba bitangila bantu ba Amona, bavua, ku mbangilu, bikala Bena Lamana; kadi ku njila wa Amona ne bana babu, anyi ku bukola ne ku dîyi dia Nzambi, bavua bakudimuna moyo kudi Mukalenga; ne bakabapuekesha ku bulaba bua Zalahemela, ne, katshia ku diba adi Bena Nefi bavua babakuba.\n\n11 Ne kabavua bua kumbula biluilu bua kuluisha bana babu bua mutshipu wabu; bualu bavua bela mutshipu ne kabakumatshisha mashi kabidi nansha; ne bilondeshila ku mutshipu wabu bavua bua kufua; eyowa, bavua bua kudilekela bua kupona mu bianza bia bana babu, bu kabivua bua lusa ne dinanga dipita divua Amona ne bana babu bikala nadi buabu.\n\n12 Ne bua bualu ebu bakabapuekesha ku bulaba bua Zalahemela; ne Bena Nefi bavua babakuba katshia ku diba adi.\n\n13 Kadi biakalua ne pakamonabu njiwu, ne ntatu ya bungi ne mpaji ya bungi bivua Bena Nefi bambula buabu, bakanyungushibua ne moyo wa lusa ne bakajinga kuambula biluilu bua kusungidila ditunga diabu.\n\n14 Kadi monayi, bu muvuabu pabuipi ne kuangata biluilu biabu bia mvita, bavua batambibua bukola kudi ditabuijija dia Helamana ne dia bana babu, bualu bavua pabuipi ne mutshipu uvuabu bela.\n\n15 Ne Helamana wakatshina ne ku dienza dia nanku kabalu kujimija anyima yabu; bua nanku bonsu bavua babuela mu tshipungidi etshi bakenzejibua bua kumona bana babu bapututuka mu ntatu yabu, mu malu abu a njiwu avua abafikila mu tshikondu etshi.\n\n16 Kadi monayi, biakalua ne bavua ne bana ba baluma ba bungi bavua kabayi babuela mu tshipungidi to ne kabakuangata biluilu bua mvita biabu bua kudisungidila kudi bena lukuna babu to; bua nanku bakadisangisha pamua diba adi, bonsu bavua ne bukola bua kuambula biluilu, ne bakadinyika ne Bena Nefi.\n\n17 Ne babuela mu tshipungidi tshia kuluangana bua budishikaminyi bua Bena Nefi; eyowa, bua kukuba bulaba tô ne ku difila dia mioyo yabu; eyowa, bakenza tshipungidi mena ne kabakulekela budishikaminyi buabu nansha, kadi nebaluangana mu mishindu yonsu bua kukuba Bena Nefi ne bobu bina ku bupika.\n\n18 Mpindiewu monayi, bansongaluma bakabuela mu tshipungidi etshi ne bakangata biluilu bia mvita biabu bua kusungidila ditunga diabu abu bavua binunu bibidi.\n\n19 Ne mpindiewu monayi, bu muvuabu tô ne mpindiewu kabayi banji kuikala dikasa dibi bua Bena Nefi to, bakalua mpindiewu mu tshikondu etshi dikuatshisha dinena kabidi; bualu bakangata biluilu biabu bia mvita, ne bakasua ne Helamana ikala mulombodi wabu.\n\n20 Ne bavua bonsu bansongaluma, ne bavua bikala ne bukitu menamena bua dikima, ne kabidi bua makanda abu ne bua dikuata diabu dia mudimu; kadi monayi, ebi kabivua bionsu to—bavua bantu bavua bikala ne butumikidi diba dionsu ku mudimu onsu uvuabu babapesha.\n\n21 Eyowa, bavua bantu ba bulelela ne bushindama, bualu bavua babalongesha bua kulama mikenji ya Nzambi ne bua kuenda bôloloka kumpala kuenda.\n\n22 Ne mpindiewu biakalua ne Helamana wakaya ku mutu kua bitenda bienda bia basalayi binunu bibidi, bua kukuatshisha bantu ba ku mikalu ya bulaba bua ku sude pabuipi ne ku mbuwa wa ku wesete.\n\n23 Ne ki muakajika tshidimu tshia makumi abidi ne tshia muanda mukulu tshia dikôkesha dia balumbuluishi pa mutu pa bantu ba Nefi nanku.\n\n", "alma 54": "[center][font_size=26]Shapita 54[/font_size][/center]\n\n[i]Amolona ne Moloni badi bumvuangana bua dishintulula dia bena lukanu—Moloni udi ulomba ne Bena Lamana bumbuka ne balekela dibabunda diabu divua dilela lufu—Amolona udi ulomba ne Bena Nefi bateka biluilu biabu ne badibatshika kudi Bena Lamana. Pabuipi ne 63 k.d.K.[/i]\n\n1 Ne mpindiewu biakalua ne ku ntuadijilu wa tshidimu tshia makumi abidi ne tshia tshitema tshia balumbuluishi, ne Amolona wakatuma muntu kudi Moloni ujinga ne ashintulula bena lukanu.\n\n2 Ne biakalua ne Moloni wakumvua disanka menamena bua dilomba edi, bualu uvua ujinga ne biakudia bivuabu bafila bua dikuatshisha dia bena lukanu ba ku Bena Lamana abi bikala bua dikuatshisha dia bantu benda nkayenda; ne uvua ujinga bantu benda kabidi bua kukolesha musumba wenda wa basalayi.\n\n3 Mpindiewu Bena Lamana bavua bakuata bantu bakaji ne bana ba bungi, ne kakuvua muntu mukaji anyi muana umua munkatshi mua bena lukanu ba Moloni to, anyi bena lukanu bavua Moloni mukuata to; bua nanku Moloni wakangata dipangadika dia bumua bulongolodi bua kuangata bungi bonsu bua bena lukanu ba ku Bena Nefi buvuaye bua kuangata kudi Bena Lamana.\n\n4 Bua nanku wakafunda mukanda, ne wakawutuma kudi musadidi wa Amolona, yeya muina uvua mulua ne mukanda kudi Moloni awu. Mpindiewu eyi ki miaku yakafundilaye Amolona, wamba ne:\n\n5 Mona, Amolona, ndi mukufundila kakesa bitangila mvita eyi iwudi muela bantu banyi, anyi idi muanenu wa baluma mubela, ne iwutshidi mupangadika bua kutungunuka nayi kunyima kua lufu luenda.\n\n6 Mona, ndi musua kukuambila kakesa bitangila bululama bua Nzambi, ne muela wa mvita wa tshiji tshienda tshia bukitu bonsu, udi mulembelela pa mutu weba, amu wewa mukudimuna mutshima ne mupingaja misumba yenu ya basalayi mu malaba enu nkayenu, anyi mu bulaba bunudi nuasamu, budi buikala bulaba bua Nefi.\n\n7 Eyowa, nenkuambila bintu ebi bu wewa muikala mukumbana bua diteleja kudibi; eyowa, nenkuambila bitangila ngena udi utshingisha awu udi muindila bua kuakidila bashipi ba bantu ba bu munuvua bikala wewa ne muanenu wa baluma bikala, pa kumbusha nuenu bakudimuna mutshima ne balekela majinga enu a kushipa bantu, ne bapingana ne misumba yenu ya basalayi ku malaba enu nkayenu.\n\n8 Kadi bu munuvua umua musangu babenga bintu ebi, ne nuvua baluangana ne bantu ba Mukalenga, ndi mua kutekemena ne nenuenza kabidi nanku.\n\n9 Ne mpindiewu mona, tudi badilongolola bua kuluangana nuenu; eyowa, ne pa kumbusha nuenu balekela majinga enu, mona, nenudikuluila tshiji tshia Nzambi awu unuvua babenga, mena bua dibutuka dijima dienu.\n\n10 Kadi, bu mudi Mukalenga ne moyo, misumba yetu ya basalayi neilua kunubunda pa kumbusha nuenu bumbuka, ne nenukumbudibua ne lufu katataka, bualu netulama bimenga bietu ne malaba etu; eyowa, ne netukuba ntendelelu wetu ne kipatshila ka Nzambi wetu.\n\n11 Kadi mona, ndi ntshinka ba ndi nkuambila bitangila bintu ebi tshianana; anyi ndi ntshinka ne udi muana wa mu ngena; bua nanku nenjikija mukanda wanyi ku dikuambila ne ntshiakushintulula bena lukanu, amu pa kumbusha ku diumvuangana ne neufila muntu umua ne mukaji wenda ne bana benda, bua muena lukanu umua; pikalabi ne newenza nanku, nenshintulula.\n\n12 Ne mona, panuikala kuyi wenza nanku to, nendua kunubunda ne misumba yanyi ya basalayi, eyowa, nempaya mena bakaji banyi ne bana banyi ne biluilu, ne nendua kukubunda, ne nenkulonda mena ku bulaba buenu nkayenu, budi buikala bulaba bua bupianyi buetu bua kumpala; eyowa, ne nebikala mashi bua mashi, eyowa, moyo bua moyo; ne nennuluisha mena tô ne panuabutuka pa mpala wa buloba.\n\n13 Mona, ndi ne tshiji, ne bantu banyi kabidi; nuvua nukeba bua kutushipa, ne tuvuanu tukeba bua kudisungila. Kadi mona, panuikala nukeba bua kutubutula bikola netukeba bua kunubutula; eyowa, ne netukeba bua kunyenga bulaba buetu, bulaba bua bupianyi buetu bua kumpala.\n\n14 Mpindiewu ngajikiji mukanda wanyi. Ndi Moloni; ndi mulombodi wa bantu ba Bena Nefi.\n\n15 Mpindiewu biakalua ne Amolona, pakapetaye mukanda ewu, wakafîka tshiji; ne wakafundila Moloni mukanda mukuabu, ne eyi ki miaku yakafundaye, wamba ne:\n\n16 Ndi Amolona, mfumu wa Bena Lamana; ndi muanabu ne Amalikia wa baluma unuvua bashipa. Mona, nensombola mashi enda kunudi, eyowa, nennuluila ne misumba yanyi ya basalayi bualu ntshiena ntshina dikanyina dieba to.\n\n17 Bualu mona, batatuenu bakenzela bana babi bibi, mu mushindu wa ne bakabanyenga bunema buabu bua bukalenga pavuabu bulelela buikala buabu.\n\n18 Ne mpindiewu mona, panuateka biluilu bienu panshi, ne panuadibatshika bua kulombodibua kudi badi bulombodi buikala buabu, pashisha nengenzeja ne bantu banyi bateka biluilu biabu bia mvita panshi ne kabakuluangana kabidi mvita nansha.\n\n19 Mona, udi unkanyina mema ne bantu banyi; kadi mona, katuena tutshina dikanyina dieba to.\n\n20 Nansha nanku, nenganyisha bua kushintulula bena lukanu bilondeshila ku dilomba dieba, ne disanka, bua kukuba biakudia bianyi bua bantu banyi ba mvita; ne netunuela mvita ikala ya tshiendelela, bua dibatshika dia Bena Nefi ku bukôkeshi buetu anyi bua dibutuka diabu dia tshiendelela.\n\n21 Ne bua bidi bitangila Nzambi uwudi wamba ne tudi babenga, mona, katuena bamanya muntu wa buena awu to, nansha nuenu bina; kadi pikalabi ne kudi muntu wa buena ewu, tudi tuela meji ne udi mutufuka bu mudiyi munufuka.\n\n22 Ne pikalabi ne kudi diabulu ne ngena, mona kena ukutuma mômu bua kusomba ne muanetu wa baluma unuvua bashipa, uwudi usua kuamba ne udi muya ku muaba wa buena ewu anyi? Kadi mona bintu ebi kabiena ne mushinga to.\n\n23 Ndi Amolona, ne ndi kankanunuina ka Zolama, uvua batatuenu bapatuisha mu Yelushalema ku mbamba.\n\n24 Ne mona mpindiewu, ndi Muena Lamana wa dikima; mona, mvita eyi ivua miedibua bua kusombuela bubi buakenzelabu Bena Lamana ne bua kupeta ne bua kukuba manema abu ku bukalenga; ne ngajikiji mukanda wanyi kudi Moloni.\n\n", "alma 55": "[center][font_size=26]Shapita 55[/font_size][/center]\n\n[i]Moloni udi ubenga bua kushintulula bena lukanu—Bena Nefi badi balobesha balami ba Bena Lamana bua kuluabu bakuatshiki ba mâluvu, ne bena lukanu ba ku Bena Nefi badi balekeshibua—Tshimenga tshia Gidi tshidi tshinyengibua kakuyi dimatshisha dia mashi to. Pabuipi ne 63–62 k.d.K.[/i]\n\n1 Mpindiewu biakalua ne pakapeta Moloni mukanda ewu wakafîka tshiji tshipita, bualu uvua mumanya ne Amolona uvua ne dimanya dijima dia dîbila dienda; eyowa, uvua mumanya ne Amolona uvua mumanya ne katshivua kipatshila kalulama kavua kamuenzeja bua kuela bantu ba Nefi mvita to.\n\n2 Ne wakamba ne: Monayi, ntshiakushintulula bena lukanu ne Amolona to amu pa kumbusha yeya mulekela dijinga dienda, bu mumvua muamba mu mukanda wanyi; bualu ntshiakumuanyishila ne ikala ne bukola bukuabu kupita budiye nabu to.\n\n3 Monayi, ndi mumanya muaba udi Bena Lamana balama bantu banyi bavuabu bakuata bena lukanu; ne bualu Amolona wakabenga kunganyishila tshindi ndomba mu mukanda wanyi, monayi, nemmuenzela bilondeshila ku miaku yanyi; eyowa, nenkeba lufu munkatshi muabu tô ne pâlombabu ditalala.\n\n4 Ne mpindiewu biakalua ne pakamba Moloni mêyi â, wakenzeja makebulula munkatshi mua bantu benda, bua pamuapa badi mua kupeta kankanunuina ka Lamana munkatshi muabu.\n\n5 Ne biakalua ne bakapeta umua, muena dîna ne Lamana; ne uvua umua wa basadidi ba mfumu uvua Amalikia mushipa.\n\n6 Mpindiewu Moloni wakenzeja ne Lamana ne bungi bukesa bua bantu benda baya kudi balami bavua balama Bena Nefi.\n\n7 Mpindiewu Bena Nefi bavua balama mu tshimenga tshia Gidi; bua nanku Moloni wakasungula Lamana ne wakenzeja ne bungi bukesa bua bantu buya nenda.\n\n8 Ne pakavua dilolo Lamana wakaya kudi balami bavua balama Bena Nefi, ne monayi, bakamumona ulua ne bakamuelela mbila; kadi wakabambila ne: Kanutshinyi to; monayi, ndi Muena Lamana. Monayi, tudi banyema kudi Bena Nefi, ne badi balala; ne monayi, tudi bangata mvinyo wabu ne tudi biya nenda.\n\n9 Mpindiewu pakumvua Bena Lamana mêyi â bakamuakidila ne disanka; ne bakamuambila ne: Tupeshayi amua mvinyo wenu, bua tunua; tudi ne disanka ne nudi balua nanku ne mvinyo bualu tudi batshioka.\n\n10 Kadi Lamana wakabambila ne: Tulamayi ndambu wa mvinyo wetu tô ne patuaya kuluisha Bena Nefi mvita. Kadi ngakuilu ewu wakabapesha amu dijinga dikola dia kunua amua mvinyo;\n\n11 Bualu, bakamba ne: Tudi batshioka, bua nanku lekela tuangata ndambu wa mvinyo, ne kunyima kua mutantshi netupeta mvinyo mu dipesha dietu, atukolesha bua kuya kuluisha Bena Nefi.\n\n12 Ne Lamana wakabambila ne: Nudi mua kuenza bilondeshila ku dijinga dienu.\n\n13 Ne biakalua ne bakanua mvinyo eyi bikola; ne ivua mishema mukana muabu, bua nanku, bakayinua bikola kupita; ne ivua mikola, bualu ivua milambibua mu bukola buayi.\n\n14 Ne biakalua ne bakanua ne bakasanka, ne kunyima kua mutantshi bakakuatshika bonsu.\n\n15 Ne mpindiewu pakamona Lamana ne bantu benda ne bavua bonsu bakuatshika, ne bavua bikala mu tulu tukola, bakapingana kudi Moloni ne bakamuambila bintu bionsu bivua bienzeka.\n\n16 Ne mpindiewu ebi bivua bilondeshila ku dijinga dia Moloni. Ne Moloni uvua mulongolola bantu benda ne biluilu bia mvita; ne wakaya ku tshimenga tshia Gidi, patshivua Bena Lamana mu tulu tukola ne bakuatshika, ne wakimanshila bena lukanu biamu bia mvita, mua ne bakapayibua bonsu ne biluilu;\n\n17 Eyowa, mena kudi bantu bakaji babu, ne kudi bana babu bonsu bavua, bonsu bakumbana bua kuenzela tshiluilu tshia mvita, Moloni wakapaya bena lukanu bonsu ne biluilu; ne bakenza bintu bionsu ebi bikala bapuwa bikola.\n\n18 Kadi bu bobu babisha Bena Lamana, monayi bavua bakuatshika ne Bena Nefi bavua mua kubashipa.\n\n19 Kadi monayi, edi kadivua dijinga dia Moloni to; kavua usankila mu dishipa dia bantu anyi mu dimatshisha dia mashi to, kadi uvua usankila mu dipandisha dia bantu benda ku dinyanguka; ne bua kipatshila aka, bua kalu kupanga bululama to, wakabenga kudiela kudi Bena Lamana ne kubashipa pavuabu bakuatshika.\n\n20 Kadi wakapeta dijinga dienda; bualu wakapaya bena lukanu ba ku Bena Nefi bavua munda mua bimanu bia tshimenga ne biluilu, ne wakabapesha bukola bua kuangata bitupa bia tshimenga bivua munda mua bimanu abi.\n\n21 Ne pashisha wakenzeja bantu bavua nenda bua kubashila muaba kakesa, ne bua kunyungulula misumba ya basalayi ya Bena Lamana.\n\n22 Mpindiewu monayi ebi bivua biakenzeka munda nkulu, bua ne pakabika Bena Lamana mu dinda bakamona ne bavua banyungulula kudi Bena Nefi pambelu, ne bena lukanu bavuabu bakuata bavua bambula biluilu munda.\n\n23 Ne nanku bakamona ne Bena Nefi bavua ne bukola kudibu; ne mu malu â bakamona ne kabivua bikengedibua ne baluangana ne Bena Nefi to; bua nanku tupita tuabu tunena tuakabalomba biluilu biabu bia mvita, ne bakalua nabi ne bakabimansha ku makasa a Bena Nefi, babasengelela bua lusa.\n\n24 Mpindiewu monayi, edi divua dijinga dia Moloni. Wakabakuata bena lukanu ba mvita, ne wakangata tshimenga, ne wakalekesha bena lukanu bonsu bavua bikala Bena Nefi; ne bakadisangisha ku musumba wa basalayi wa Moloni, ne bakatuadila musumba wenda wa basalayi makanda a bungi.\n\n25 Ne biakalua ne wakenzeja Bena Lamana, bavuaye mukuata bu bena lukanu, ne batuadija kukuata mudimu bua kukolesha miaba mikolesha ku mpenga yonsu ya tshimenga tshia Gidi.\n\n26 Ne biakalua ne pakakoleshaye tshimenga tshia Gidi, bilondeshila ku dijinga dienda, wakenzeja ne baya ne bena lukanu benda ku tshimenga tshia Buvula; ne wakalama kabidi tshimenga atshi ne musumba wa basalayi mukola menamena.\n\n27 Ne biakalua ne, nansha bua malongolola masokoka onsu a Bena Lamana, bakalama ne bakakuba bena lukanu bonsu bavuabu bakuata, ne bakalama buloba bonsu ne bukola bivuabu bangatulula.\n\n28 Ne biakalua ne Bena Nefi bakabanga kutshimuna kabidi, ne kuangatulula manema abu ne diakalengela diabu.\n\n29 Misangu ya bungi Bena Lamana bakidikija bua kubanyungulula butuku, kadi mu midikija abu â, bakajimija bena lukanu ba bungi.\n\n30 Ne misangu ya bungi bakidikija bua kupesha Bena Nefi mvinyo wabu, bua babashipa ne mulungu anyi ku dikuatshika.\n\n31 Kadi monayi, Bena Nefi kabavua ne lujoku bua kuvuluka Mukalenga Nzambi wabu to mu diba edi dia lutatu luabu. Kabavua mua kubakuata ku mateyi abu to; eyowa, bakabenga kuangata mvinyo wabu, amu pa kumbusha banji kupesha kudi ndambu wa bena lukanu ba ku bena Lamana.\n\n32 Ne bavua nanku badimuka bua ne mulungu kawedibu munkatshi muabu to; bualu bu mvinyo wabu uvua bua kulunga Muena Lamana uvua bua kulunga kabidi Muena Nefi; ne ki muakatêtabu mâluvu abu makola nanku.\n\n33 Ne mpindiewu biakalua ne bivua bikengedibua bua Moloni adilongolola bua kubunda tshimenga tshia Moliantona; bualu monayi, Bena Lamana bavua, ku midimu yabu, bakolesha tshimenga tshia Moliantona tô ne pakaluatshi muaba mukolesha menamena.\n\n34 Ne bavua batungunuka kulua ne bisumbu bia basalayi bipia-bipia mu tshimenga etshi, ne kabidi difila dipia-dipia dia biakudia.\n\n35 Ne ki muakajika tshidimu tshia makumi abidi ne tshia tshitema tshia dikôkesha dia balumbuluishi pa mutu pa bantu ba Nefi nanku.\n\n", "alma 56": "[center][font_size=26]Shapita 56[/font_size][/center]\n\n[i]Helamana udi utumina Moloni mukanda, umubadila ngikadilu wa mvita yabu ne Bena Lamana mikala—Antipu ne Helamana badi batshimuna Bena Lamana bikola—Binunu bibidi bia bana ba baluma ba bitenda ba Helamana badi baluangana ne bukola bua tshishima, ne kabena bashipa nansha umua wabu to. Kanungu ka kumpala, pabuipi ne 62 k.d.K.; ne tunungu 2–19, pabuipi ne 66 k.d.K.; ne tunungu 20–57, pabuipi ne 65–64 k.d.K.[/i]\n\n1 Ne mpindiewu biakalua ne ku ntuadijilu kua tshidimu tshia makumi asatu tshia dikôkesha dia balumbuluishi, mu dituku dibidi dia ngondu wa kumpala, Moloni wakapeta mukanda wa Helamana, ulonda malu a bantu mu tshitupa tshia bulaba atshi.\n\n2 Ne eyi ki miaku yakafundaye, wamba ne: Moloni, muanetu munanga bikola kupita wa mu Mukalenga ne wa mu mpaji yetu ya ku mvita yetu; mona, muanetu munanga, ndi ne kakesa ka kukuambila bitangila mvita yetu mu tshitupa tshia bulaba etshi.\n\n3 Mona, binunu bibidi bia bana ba baluma ba bantu bavua Amona mupatuisha ku bulaba bua Nefi abu—mpindiewu udi mumanya aba tudi tunkanunuina tua Lamana, uvua muikala muana wa kumpala wa baluma wa tatuetu Lehi;\n\n4 Ntshiena ne dijinga dia kukuambuluila bidi bitangila ngikadilu yabu anyi dipanga ditabuija diabu to, bualu udi mumanya bitangila bintu bionsu ebi—\n\n5 Bua nanku buanyi mema mema bidi bikumbana ne nkuambila ne binunu bibidi bia bansongaluma aba bavua bangata biluilu biabu bia mvita, ne bavua basua ne ngikala mulombodi wabu; ne tudi balua kusungidila ditunga dietu.\n\n6 Ne mpindiewu udi kabidi mumanya bitangila tshipungidi tshiakenza batatuabu, ne bakabenga kuambula biluilu biabu bia mvita bua kuluisha bana babu bua kumatshisha mashi abu.\n\n7 Kadi mu tshidimu tshia makumi abidi ne tshisambombo, pakamonabu ntatu yetu ne mpaji yetu buabu, bavua pabuipi ne kushipa tshipungidi tshivuabu bapunga ne kuambula biluilu biabu bia mvita bua kutusungidila.\n\n8 Kadi ntshivua mulekela ne bashipa tshipungidi etshi tshivuabu benza to, bualu ngakatshinka ne Nzambi neatukolesha, mu mushindu wa ne katukengi kabidi to bua dikumbaja dia mutshipu uvuabu bela.\n\n9 Kadi mona, kudi tshintu tshimua kutudi mua kupetela disanka dinena. Bualu mona, mu tshidimu tshia makumi abidi ne tshisambombo, mema, Helamana, ngakaya kumutu kua bansongaluma binunu bibidi aba batangila ku tshimenga tshia Yudaya, bua kuambuluisha Antipu, uwuvua musungula bu mulombodi ku mutu kua bantu ba mu tshitupa tshia bulaba atshi.\n\n10 Ne ngakasangisha kudi bana banyi ba baluma binunu bibidi, (bualu badi bakumbana bua kubabikila ne bana banyi ba baluma) ku musumba wa basalayi wa Antipu, makanda akasanka nawu Antipu menamena; bualu mona, Bena Lamana bavua bakepesha musumba wenda wa basalayi bualu musumba wenda wa basalayi uvua mushipa bungi bunena bua bantu betu, bualu butudi ne bua kukudila.\n\n11 Nansha nanku, tudi mua kudisamba ku bualu ebu, ne badi bafua bua bualu bua ditunga diabu ne bua Nzambi wabu, eyowa, ne badi basangala.\n\n12 Ne Bena Lamana pabu bavua bakuata bena lukanu ba bungi, bonsu buabu badi bikala tupita tunena, bualu kabavua bepelesha moyo wa muntu mukuabu to. Ne tudi tutshinka ne badi diba edi mu bulaba bua Nefi; bidi nanku pikalabu kabayi babashipa to.\n\n13 Ne mpindiewu ebi ki bimenga bidi Bena Lamana bangata ku dimatshisha dia mashi a bantu betu ba bungi ba bukitu:\n\n14 Bulaba bua Manti, anyi tshimenga tshia Manti, ne tshimenga tshia Zêzeloma, ne tshimenga tshia Kumeni, ne tshimenga tshia Antipala.\n\n15 Ne ebi ki bimenga biakangatabu pangakafika ku tshimenga tshia Yuda; ne ngakasangana Antipu ne bantu benda bakuata mudimu ne bukola buabu bua kukolesha tshimenga.\n\n16 Eyowa, ne bavua bapungila mu mubidi ne mu nyuma, bualu bavua baluangana ne bukitu munda munya ne bavua bakuata mudimu butuku bua kukuba bimenga biabu; ne bavua bafua ne ntatu mikola ya mushindu onsu.\n\n17 Ne mpindiewu bavua bapangadika bua kutshimunabu mu muaba ewu anyi bua kufuabu; bua nanku udi mua kutshinka bimpa ne musumba mukesa ewu undi mulua nawu, eyowa, bana banyi ba baluma abu, bakabapesha ditekemena dinena ne disanka dia bungi.\n\n18 Ne mpindiewu biakalua ne pakamona Bena Lamana ne Antipu uvua mupeta makanda mapita bungi bua musumba wenda wa basalayi, Amolona wakabenzeja ku bukola ku dîyi dienda ne kabalu kubunda tshimenga tshia Yuda, anyi kutubunda, bua kutuluisha to.\n\n19 Ne nanku tuakasuibua kudi Mukalenga; bualu bu bobu balua kutubunda patuvua bapanga makanda nanku awu, bavua pamuapa mua kubutula musumba wetu mukesa wa basalayi; kadi ki mua katukuba Mukalenga nanku.\n\n20 Bavua bapeshibua mukenji kudi Amolona bua kukuba bimenga bivuabu bangata. Ne ki muakajika tshidimu tshia makumi abidi ne tshisambombo nanku. Ne ku ntuadijilu wa tshidimu tshia makumi abidi ne tshia muanda muteketa tuvua balongolola tshimenga tshietu ne tuetu bina bua kudisungidila.\n\n21 Mpindiewu tuvua bajinga ne Bena Lamana balua kutubunda; bualu katuvua bajinga bua kubabundila munda mua miaba yabu mikolesha to.\n\n22 Ne biakalua ne tuakalama batentekedi ku miaba yonsu, bua kutentekela dipitakana dia Bena Lamana, bua kabalu kutupita butuku anyi munda munya bua kubundabu bimenga bietu bikuabu bivua ku node.\n\n23 Bualu tuvua bamanya ne mu bimenga abi kabavua ne makanda makumbana bua kutuilangana nabu to; bua nanku tuvua bajinga ne tubaponela kunyima kuabu, bobu bapita pabuipi netu, ne nanku kubakuatshila panyima mu diba dimua divuabu batuilangana nabu kumpala. Tuakatshinka ne tuvua mua kubatamba bukola; kadi, mona, tuakateketa maboku bua dijinga dietu edi.\n\n24 Kabakakima kupita pabuipi netu ne musumba wabu mujima wa basalayi to, kabakakima kupita ne tshitupa tshiawu to, bua kabalu kuikala kabayi ne makanda kâyi makumbana to, ne badishinda.\n\n25 Anyi kabakakima kupueka bua kuluisha tshimenga tshia Zalahemela to; anyi kabakakima kusabuka mpokolo wa musulu wa Sidona, bua kuya ku tshimenga tshia Nefiha to.\n\n26 Ne nanku, ne bisumbu biabu bia basalayi, bavua bikala bapangadika bua kukuba bimenga bivuabu bangata.\n\n27 Ne mpindiewu biakalua ne mu ngondu muibidi wa tshidimu etshi, kuvua biakudia bia bungi biakatuluilabu nabi bifuma kudi batatuenda ba bana banyi ba baluma binunu bibidi abu.\n\n28 Ne kabidi kuvua bantu binunu bibidi batutumina bafuma ku bulaba bua Zalahemela. Ne nanku tuvua badilongolola ne bantu binunu dikumi, ne biakudia buabu, ne bua bakaji babu ne bana babu kabidi.\n\n29 Ne Bena Lamana, bualu bakamona nanku ne bisumbu bietu bia basalayi bivua bivulangana dituku dionsu, ne biakudia bivua bifika bua didikuatshisha dietu, bakabanga kumvua bôwa bikola, ne bakabanga kulopoka, bua ne pikalabi bua kukumbana bakandika ditufikila dia biakudia bietu ne dia makanda etu.\n\n30 Mpindiewu patuakamona ne Bena Lamana bakabanga kusumpakana mushindu ewu, kuenza bulongolodi buvua bua kubakuata; bua nanku Antipu wakafila dîyi bua nya ne bana banyi baluma ba bateketa ku tshimenga tshituvua natshi mutumba, bikala bu ne tuvua tuya ne biakudia ku tshimenga tshituvua natshi mutumba.\n\n31 Ne tuvua ne tshia kuyila pabuipi ne ku tshimenga tshia Antipala, bikala bu ne tuvua tuya ku tshimenga tshia tshivua tshilonda, ku mikalu ya pabuipi ne ku muelelu wa mbuwa.\n\n32 Ne biakalua ne tuakaya, bikala bu ne biakudia bietu, bua kuya ku tshimenga atshi.\n\n33 Ne biakalua ne Antipu wakaya ne tshitupa tshia musumba wenda wa basalayi, ne wakashiya tshishadi tshiawu bua kukuba tshimenga. Kadi kakaya to tô ne pangakaya ne musumba wanyi mukesa wa basalayi, ne pangakalua pabuipi ne ku tshimenga tshia Antipala.\n\n34 Ne mpindiewu, musumba mutamba makanda wa basalayi wa Bena Lamana uvua musombela mu tshimenga tshia Antipala; eyowa, wa bungi kupita.\n\n35 Ne biakalua ne pakabamanyishabu kudi batentekedi babu, bakalua ne musumba wabu wa basalayi ne bakalua kutubunda.\n\n36 Ne biakalua ne tuakanyema kumpala kuabu, batangila ku node. Ne nanku tuakapambuisha musumba wa basalayi wa Bena Lamana uvua mupita bukola;\n\n37 Eyowa, mena bua mutantshi mula, mu mushindu wa pakamonabu musumba wa basalayi wa Antipu ubalondakaja, ne bukitu buabu, kabakakudimuka ku dia baluma anyi ku dia bakaji to, kadi bakatungunuka ne luendu luabu mu njila mululama bua kutukuatabu; ne, bu mutudi tutshinka, divua dijinga diabu bua kutushipabu kumpala kua Antipu kubakuata, ne nanku bua bantu betu kababanyunguludi to.\n\n38 Ne mpindiewu Antipu, pakamonaye njiwu yetu, wakakolesha luendu lua musumba wenda wa basalayi. Kadi mona, bivua butuku; bua nanku kabakatukuata to, nansha Antipu kakabakuata to; bua nanku tuakatudila bua butuku.\n\n39 Ne biakalua ne, mu dinda kumpala kua patshiatshia, mona, Bena Lamana bavua batulondakaja. Mpindiewu katuvua ne makanda makumbana bua kukokangana nabu to; eyowa, ntshivua mulekela ne bana banyi ba baluma bateketa bapona mu bianza biabu to; bua nanku tuakatungunuka ne luendu luetu, ne tuakâsa luendu luetu batangila mu tshipela.\n\n40 Mpindiewu kabakakima kukudimuka ku dia baluma anyi ku dia bakaji to bua kabalu kubanyunguluka; anyi ntshiakukudimuka ku dia baluma anyi ku dia bakaji to, bua kabalu kunkuata, ne katuvua mua kubakandamena to, kadi bavua bua kutushipa, ne bavua bua kunyema; ne nanku tuakanyema dituku dijima mu tshipela, mena tô ne pakîlabu.\n\n41 Ne biakalua kabidi ne, pakalua bukenka bua mu dinda tuakamona Bena Lamana bakadi pabuipi netu, ne tuakanyema kumpala kuabu.\n\n42 Kadi biakalua ne kabakatulondakaja kula to kumpala kua kuimanabu; ne bivua mu dinda dia dituku disatu dia ngondu wa muanda muteketa.\n\n43 Ne mpindiewu, katuvua bamanya to ne bavua babakuata kudi Antipu, kadi ngakambila bantu banyi ne: Monayi, katuena bamanya to ne badi bimana ne kipatshila ka ne tuya kubabunda, bua batukuata mu diteyi diabu;\n\n44 Bua nanku nudi nuamba tshinyi, bana banyi ba baluma, nenuya kubaluisha mvita anyi?\n\n45 Ne mpindiewu ndi nkuambila ne, muanetu munanga wa baluma Moloni, ne ntshivua muanji kumona dikima dinena nanku to, tô, nansha munkatshi mua Bena Nefi bonsu.\n\n46 Bualu bu mumvua mbabikila diba dionsu ne bana banyi ba baluma (bualu bavua bonsu bansonga) mena bia momumua bakangambila ne: Tatu, mona Nzambi wetu udi netu, ne kakulekela ne tudishinda to; bua nanku lekela tuya; katuakushipa bana betu to biatulekelabu talala; bua nanku lekela tuya, bua kabalu kutamba musumba wa basalayi wa Antipu bukola.\n\n47 Mpindiewu kabavua banji kuluangana nansha, kadi kabavua batshina lufu to; ne bavua bela meji bikola ku budishikaminyi bua batatuabu kupita mioyo yabu; eyowa, bavua babalongesha kudi bamamuabu ne, pikalabu kabayi bela mpata to, Nzambi neabapatuisha.\n\n48 Ne bakangambuluila mêyi a bamamuabu, bamba ne: Katuena tuela mpata to ne bamamuetu bavua bamanya nanku.\n\n49 Ne biakalua ne ngakapingana ne binunu bianyi bibidi bua kubunda Bena Lamana bavua batulondakaja aba. Ne mpindiewu mona, misumba ya basalayi ya Antipu ivua mibakuata, ne mvita ivua itshinyisha ivua mituadija.\n\n50 Musumba wa basalayi wa Antipu uvua mutshioka, bua luendu luabu lula mu mutantshi mukesa wa diba, uvua pabuipi ne kupona mu bianza bia Bena Lamana; ne bu ntshivua mupingana ne binunu bianyi bibidi to, Bena Lamana bavua bua kupeta kipatshila kabu.\n\n51 Bualu Antipu uvua mufua ku muela wa mvita, ne balombodi benda ba bungi, bua ditshioka diabu, divua dienzeka bua lukasa lua luendu luabu—bua nanku bantu ba Antipu, bualu bavua babuelakana mu meji bua dipona dia balombodi babu, bakabanga kupingana panyima kumpala kua Bena Lamana.\n\n52 Ne biakalua ne Bena Lamana bakapeta dikima, ne bakabanga kubalondakaja; ne nanku Bena Lamana bavua babalondakaja ne bukola bua bungi pakabaluila Helamana panyima pabu ne binunu bienda bibidi, ne wakabanga kubashipa menamena, mu mushindu wa ne musumba mujima wa basalayi wa Bena Lamana wakimana ne wakakudimukila Helamana.\n\n53 Mpindiewu pakamona bantu ba Antipu ne Bena Lamana bavua bakudimuka panyima, bakasangisha bantu babu pamua ne bakabundila kabidi Bena Lamana panyima pabu.\n\n54 Ne mpindiewu biakalua ne tuetu, bantu ba Nefi, bantu ba Antipu, ne mema ne binunu bianyi bibidi, tuakanyungulula Bena Lamana, ne tuakabashipa; eyowa, bua ne tuakabenzeja bua kufilabu biluilu biabu bia mvita ne kudifilabu kabidi bu bena lukanu ba mvita.\n\n55 Ne mpindiewu biakalua ne pakadifilabu kutudi, mona, ngakabala bavua baluangana nanyi abu, bualu mvua ntshina ne kakuikadi ba bungi babu bafua.\n\n56 Kadi mona, disanka dianyi divua dinena, bualu muntu wabu nansha umua kavua mupona panshi to; eyowa, ne bavua baluangana bu mudi ne makanda adi afuma kudi Nzambi; eyowa, kakuvua bantu bamanyika bakaluangana ne makanda a tshishima nanku to; ne bakadiela kudi Bena Lamana ne bukola bupita, mu mushindu wa bakabumvuija bôwa bikola; ne bua bualu ebu Bena Lamana bakadifila bu bena lukanu ba mvita.\n\n57 Ne bu mutuvua katuyi ne muaba bua bena lukanu betu ba mvita to, mua tuetu kubalama kula ne misumba ya basalayi ya Bena Lamana, bua nanku tuakabatuma ku bulaba bua Zalahemela, pamua ne tshitupa tshia bantu ba Antipu bavuabu kabayi bashipa to; ne ngakangata bavua bashala ne ngakabasangisha bitenda bianyi bia Bena Amona, ne tuakâsa luendu luetu tupingana ku tshimenga tshia Yudaya.\n\n", "alma 57": "[center][font_size=26]Shapita 57[/font_size][/center]\n\n[i]Helamana udi ulonda diangata dia Antipala ne dilekela ne kunyima diluangena dia Kumeni—Bitenda bienda bia Bena Amona bidi biluangana ne bikola; bonsu badi batapika, kadi nansha umua kena mushibeyibua to—Gidi udi ufila lumu lua dishibeyangana ne dinyema dia bena lukanu ba Bena Lamana. Pabuipi ne 63 k.d.K.[/i]\n\n1 Ne mpindiewu biakalua ne ngakapeta mukanda wa Amolona, mfumu, ulonda ne pangafila bena lukanu ba mvita batuvua bakuata neafila tshimenga tshia Antipala kutudi.\n\n2 Kadi ngakatuma mukanda kudi mfumu, ne tuvua bamanya bushuwa ne bisumbu bietu bia basalayi bivua bikumbana bua kuangata tshimenga tshia Antipala ku bukola buetu; ne mu difila bena lukanu bua kupeta tshimenga atshi, netudimona katuyi ne lungenyi to, ne katuakufila bena lukanu betu to, amu mu dishintulula.\n\n3 Ne Amolona wakabenga mukanda wanyi, bualu wakabenga kushintulula bena lukanu; bua nanku tuakabanga kudilongolola bua kuya kubunda tshimenga tshia Antipala.\n\n4 Kadi bantu ba mu Antipala bakashiya tshimenga, ne bakanyema ku bimenga biabu bikuabu, bivuabu bangata, bua kubikolesha; ne nanku tshimenga tshia Antipala tshiakapona mu bianza bietu.\n\n5 Ne ki muakajika tshidimu tshia makumi abidi ne tshia muana mukulu tshia dikôkesha dia balumbuluishi nanku.\n\n6 Ne biakalua ne ku ntuadijilu wa tshidimu tshia makumi abidi ne tshia tshitema, tuakapeta biakudia, ne kabidi dikumbaja dia basalayi bakuabu ku musumba wetu wa basalayi, bafumina ku bulaba bua Zalahemela, ne ku bulaba bua ku mpenga yabu yonsu, bafika tô ne ku bungi bua binunu bisambombo, pa kumbusha bana ba baluma makumi asambombo ba Bena Amona, bavua balua kudisangisha kudi bana babu, bavua bikala tshisumbu tshianyi tshikesa tshia binunu bibidi. Ne mpindiewu mona, tuvua ne makanda, eyowa, ne bakatuluila kabidi biakudia bia bungi.\n\n7 Ne biakalua ne dijinga dietu divua dia kuela musumba wa basalayi uvuabu bateka bua kukuba tshimenga tshia Kumeni mvita.\n\n8 Ne mpindiewu mona, nenkuleja ne katataka tuakakumbaja dijinga dietu; eyowa, ne masalayi etu a makanda, anyi ne tshitupa tshia masalayi etu a makanda, tuakanyungulula, butuku, tshimenga tshia Kumeni, kakesa kumpala kua bobu kupeta biakudia.\n\n9 Ne biakalua ne tuakatudila ku mpenga yonsu ya tshimenga bua matuku a bungi; kadi tuvua tulala ne miela yetu ya mvita, ne tuvua bateka balami, bua Bena Lamana kabalu kutubunda butuku ne kutushipa, muakidikijabu misangu ya bungi; kadi misangu yonsu yakidikijabu nanku tuakitshikija mashi abu.\n\n10 Kunyima kua mutantshi biakudia biabu biakafika, ne bavua pabuipi ne kubuela mu tshimenga butuku. Ne pamutu pa tuetu kuikala Bena Lamana, tuvua bikala Bena Nefi; bua nanku, tuakabakuata ne biakudia biabu.\n\n11 Ne nansha mutuvua bakosa dikuatshisha dia Bena Lamana ku mushindu ewu, batshivua amu bapangadika bua kukuba tshimenga; bua nanku biakakengedibua ne tuangata biakudia abi ne tubituma ku Yuda, ne tutuma bena lukanu batuvua bakuata ku bulaba bua Zalahemela.\n\n12 Ne matuku a bungi ka akapita to kumpala kua Bena Lamana kubangabu kujimija ditekemena dia kupeta diambuluisha; bua nanku bakafila tshimenga mu bianza bietu; ne tuakakumbaja dijinga dietu dia kupeta tshimenga tshia Kumeni.\n\n13 Kadi biakalua ne bena lukanu betu bavua bapita bungi ne, nansha muvua bungi buetu buikala bunena, tuvua ne tshia kuenzela tshisumbu tshietu tshia basalayi tshionsu bua kubalama, anyi bua kubashipa.\n\n14 Bualu mona, bavua balua mu bisumbu binena, ne bavua baluangana ne mabua, ne ne bibonga, anyi ne tshintu tshionsu tshivuabu bua kutua bianza biabu, mua ne tuakashipa kupita binunu bibidi kunyima kua bobu badifila bu bena lukanu ba mvita.\n\n15 Bua nanku bivua bikengedibua ne tufikisha ku ndekelu mioyo yabu, anyi tubalama, ne muela wa mvita ku tshianza, tô ne ku bulaba bua Zalahemela; ne kabidi biakudia bietu bivua bikumbana amu bua bantu betu nkayabu, nansha bua bituvua banyenga kudi Bena Lamana.\n\n16 Ne mpindiewu, mu malu makola awu, biakalua bualu bupita bukola bua kupangadika tshituvua bua kuenza ne bena lukanu ba mvita aba; nansha nanku, tuakapangadika bua kubapuekeshisha ku bulaba bua Zalahemela; bua nanku tuakasungula tshitupa tshia ku bantu betu ne tuakabapesha bujitu bua bena lukanu betu bua kupueka nabu ku bulaba bua Zalahemela.\n\n17 Kadi biakalua ne pakatshiabu bakapingana. Ne mpindiewu mona, katuakabebeja bitangila bena lukanu to; bualu mona, Bena Lamana bavua balua kutubunda, ne bavua bapingana diba diakana bua kutupandishabu ku dipona mu bianza bia Bena Lamana. Bualu mona, Amolona uvua mubatumina ndambu wa biakudia bikuabu ne kabidi musumba wa basalayi ba bungi bua didikuatshisha diabu.\n\n18 Ne biakalua ne bantu batuakatuma ne bena lukanu abu bakafika diba diakana bua kubimanyikija, pakavuabu pabuipi ne kututamba bukola.\n\n19 Kadi mona, tshisumbu tshianyi tshikesa tshia bantu binunu bibidi ne makumi asambombo tshiakaluangana katshiyi nansha tshitangila njiwu to; eyowa, bavua bakamakana kumpala kua Bena Lamana, ne bakapesha lufu kudi bonsu bavua babaluisha.\n\n20 Ne pavua tshishadi tshia musumba wetu wa basalayi tshikala pabuipi ne kupingana kunyima kumpala kua Bena Lamana, mona, bantu binunu bibidi ne makumi asambombo abu bavua bakamakana ne kabayi batshina to.\n\n21 Eyowa, ne bakatumikila ne bakatangila bua kuenza muaku onsu wa dîyi bu muvuawu; eyowa, ne mena biakabenzekela bilondeshila ku ditabuija diabu; ne ngakavuluka mêyi akangambilabu ne bamamuabu bavua babalongesha.\n\n22 Ne mpindiewu mona, tudi ne dibanza dinena kudi bana banyi ba baluma aba, ne kudi bantu bavua basungudibua bua kufila bena lukanu bua ditshimuna dinena edi; bualu bobu bakatamba Bena Lamana; bua nanku bakabalukija ku tshimenga tshia Manti.\n\n23 Ne tuakalama tshimenga tshietu tshia Kumeni, ne katuakashipibua bonsu ku muela wa mvita to; nansha nanku, tuvua bapeta dijimija dinena dia bantu.\n\n24 Ne biakalua ne kunyima kua Bena Lamana banyema, ngakafila dîyi katataka ne bumbusha bantu banyi bavua batapika mputa munkatshi mua bafua, ne ngakenzeja ne bôndopa mputa yabu.\n\n25 Ne biakalua ne kuvua bantu nkama ibidi, ba ku bantu banyi binunu bibidi ne makumi asambombo, bavua bakuluka bajimija meji bua dijimija dia mashi; nansha nanku, bilondeshila ku buimpa bua Nzambi, kakuvua anyima nansha umua wabu kawakafua to, ne tuakakema bikola, ne musumba wetu wa basalayi mujima kabidi wakasanka; eyowa, kakuakadi kabidi muntu umua munkatshi muabu wakadi kayi mupeta mputa ya bungi to.\n\n26 Ne mpindiewu, dibakuba diabu divua dikemesha kudi musumba wetu wa basalayi mujima, eyowa, kuepeleshibua kuabu musangu uvua bana betu tshinunu bashipibua. Ne tudi tubuelela ne bujalama kudi bukola bua tshishima bua Nzambi, bualu bua ditabuija diabu dipita mu bivuabu balongeshibua bua kuitabuija—ne kuvua Nzambi muakana, ne ewu yonsu uvua kayi wela mpata to, uvua ukubibua kudi bukola buenda bua tshishima.\n\n27 Mpindiewu edi divua ditabuija dia aba bamvua ngamba; badi bikala bansonga, ne meji abu adi makamakana, ne badi bateka diba dionsu ditekemena diabu kudi Nzambi.\n\n28 Ne mpindiewu biakalua ne kunyima kua tuetu bôndopa nanku bantu betu bavuabu batapa mputa, ne bajîka bafua betu ne bafua ba Bena Lamana kabidi, bavua bikala ba bungi, mona, tuakebeja Gidi bivua bitangila bena lukanu bavuabu babangisha bua kupueka nabu ku bulaba bua Zalahemela.\n\n29 Mpindiewu Gidi uvua muikala kapita kanena ku mutu kua tshisumbu tshivuabu bateka bua kubalama tô ne ku bulaba.\n\n30 Ne mpindiewu, eyi ki mêyi akangambila Gidi ne: Mona, tuakatuadija kupueka ku bulaba bua Zalahemela ne bena lukanu betu. Ne biakalua tuakasambakena ne batentekedi ba misumba yetu ya basalayi, bavuabu batuma bua kutentekela tshitudilu tshia Bena Lamana.\n\n31 Ne bakatuelela mbila, bamba ne—Monayi, misumba ya basalayi ya Bena Lamana idi ilua mitangila ku tshimenga tshia Kumeni; ne monayi, nebadiela kudibu, eyowa, ne nebabutula bantu betu.\n\n32 Ne biakalua ne bena lukanu betu batuvua nabu bakumvua mbila yabu, yakabapesha dikima; ne bakatutombokela.\n\n33 Ne biakalua ne bua bualu bua buntomboji buabu, tuakenzeja ne tubatapa ne miela yetu ya mvita. Ne biakalua ne bakadiela ku miela yetu ya mvita mu tshisumbu tshimua, muakashipibua bungi bunena buabu; ne bavua bashala bakabafuka ne bakatunyema.\n\n34 Ne monayi, pakanyemabu ne patuvua katuyi mua kubakuata to, tuakâsa luendu luetu ne lukasa batangila ku tshimenga tshia Kumeni; ne monayi, tuakafika pa diba bua kuambuluisha bana betu bua kukuba tshimenga.\n\n35 Ne monayi, tudi kabidi bapatuishibua mu bianza bia bena lukuna betu. Ne dîna dia Nzambi wetu ndibeneshibua; bualu monayi, yeya ki udi mutupatuisha; eyowa, udi muenza tshintu tshinena etshi bualu buetu.\n\n36 Mpindiewu biakalua ne mema, Helamana, pangakumvua mêyi a Gidi â, ngakuwla ntenta ne disanka dipita bua buimpa bua Nzambi bua ditukuba, bua katufu bonsu to; eyowa, ne ndi ne ditekemena ne anyima ya Bena Nefi bavua Bena Lamana bashipa idi mibuela mu dikisha dia Nzambi wabu.\n\n", "alma 58": "[center][font_size=26]Shapita 58[/font_size][/center]\n\n[i]Helamana, Gidi ne Teomenele badi banyenga tshimenga tshia Manti ku bulongolodi—Bena Lamana badi bumbuka—Nzambi udi ukuba bana ba baluma ba bantu ba Amona padibu bakankamana bua kusungidila budishikaminyi buabu ne ditabuija diabu. Pabuipi ne 63–62 k.d.K.[/i]\n\n1 Ne mona, mpindiewu biakalua ne kipatshila ketu kavua kalonda kavua ka kuangata tshimenga tshia Manti; kadi mona, kakuvua mushindu nansha umua utuvua mua kubapatuisha mu tshimenga ne bisumbu bietu bikesa to. Bualu mona, bakavuluka bituvua benza tô ne mpindiewu; bua nanku katuvua mua kubalobesha bua kubapatuisha ku miaba yabu mikolesha to.\n\n2 Ne bavua ba bungi bikola kupita musumba wetu wa basalayi katuakakima kuya ne kubabundila mu miaba yabu mikolesha to.\n\n3 Eyowa, ne biakakengedibua ne tuenzela bantu betu bua kukuba bitupa bia bulaba bituvua bangatulula kutuvua malaba etu; bua nanku biakakengedibua ne tuindila, bua tupeta makanda makuabu avua afumina ku bulaba bua Zalahemela ne biakudia bikuabu.\n\n4 Ne biakalua ne nanku ngakatuma bantu kudi ngovena wa mu bulaba, bua kumumanyisha bivua bitangila malu a bantu betu. Ne biakalua ne tuakindila bua kupeta biakudia ne makanda bua kufumina ku bulaba bua Zalahemela.\n\n5 Kadi mona, ebi bivua bitupesha tshipeta tshimpa tshikesa; bualu Bena Lamana bavua bapeta pabu makanda a bungi ku dituku ne ku dituku, ne biakudia bia bungi kabidi; ne ki muvua malu etu mu tshikondu tshia diba etshi nanku.\n\n6 Ne Bena Lamana bavua balopoka ku tshikondu ne tshikondu bua kutubunda, ne bakapangadika bulongolodi bua batubutula; nansha nanku katuvua mua kuya kubaluisha to, bua miaba yabu ya kunyemena ne miaba yabu mikolesha.\n\n7 Ne biakalua ne tuakindila mu malu makola â bua mutantshi wa ngondu ya bungi, mena tô ne patuvua pabuipi ne kufua bua dipanga dia biakudia.\n\n8 Kadi biakalua ne tuakapeta biakudia, bivua bilamibua kudi musumba wa basalayi binunu bibidi bua diambuluisha dietu; ne edi didi diambuluisha dionsu ditua kapeta, bua kudiluangena ne kuluangena ditunga dietu ku dipona mu bianza bia bena lukuna betu, eyowa, bua kukokangana ne muena lukuna uvua bungi kabuyi kubala to.\n\n9 Mpindiewu tshiena bualu tshia bundu buetu ebu, anyi tshiena bualu tshivuabu kabayi batutumina makanda mapita to, katuvua batshimanya to; bua nanku tuvua ne dibungama ne tuvua kabidi buwula ne bôwa, ne mu mushindu mukuabu bitungu bia Nzambi kabilu kulua pa bulaba buetu, bua ditonkoka dietu ne dibutuka dijima dietu.\n\n10 Bua nanku tuakalomba kudi Nzambi ne anyima yetu mijima mu disambila, bua atukolesha ne atupatuisha mu bianza bia bena lukuna betu, eyowa, ne atupesha kabidi makanda bua tulama bimenga bietu, ne malaba etu, ne bintu bietu, bua dikuatshisha dia bantu betu.\n\n11 Eyowa, ne biakalua ne Mukalenga Nzambi wetu wakatukumbula ne dijadika ne neatupatuisha; eyowa, mua ne wakambila anyima yetu mêyi a ditalala, ne wakatupesha ditabuija dinena, ne wakatuenzeja ne tutekemena bua dipatuisha dietu kudiye.\n\n12 Ne tuakapeta dikima bua tshisumbu tshikesa tshia basalayi tshituvua bapeta, ne tuvua bakankamana ne dipangadika dia kutshimuna bena lukuna betu, ne dia kukuba malaba etu, ne bintu bietu, ne bakaji betu, ne bana betu, ne tshiena bualu tshia budishikaminyi buetu.\n\n13 Ne tuakaya nanku ne bukola buetu bonsu bua kubunda Bena Lamana, bavua mu tshimenga tshia Manti; ne tuakâsa ntenta yetu pabuipi ne ku luseka lua tshipela, tshivua pabuipi ne tshimenga.\n\n14 Ne biakalua ne pakatshiabu, ne pakamona Bena Lamana ne tuvua ku mikalu pabuipi ne tshipela tshivua pabuipi ne tshimenga, ne bakatuma batentekedi ku mpenga yetu yonsu bua bajandula bungi ne makanda bia musumba wetu wa basalayi.\n\n15 Ne biakalua ne pakamonabu ne katuvua ne makanda to, bitangila bungi buetu, ne bualu bakatshina ne netubakosa njila uvuabu bapetela dikuatshisha diabu pa kumbusha bobu balua kutuluisha ne kutushipa, ne bakatshinka kabidi ne bavua mua kutubutula ne misumba yabu ya bungi kakuyi lutatu to, bua nanku bakabanga nanku kudilongolola bua kulua kutuluisha mvita.\n\n16 Ne patuakamona ne bavua badilongolola bua kulua kutubunda, mona, ngakenzeja ne Gidi asokoma mu tshipela ne bungi bukesa bua bantu, ne kabidi Teomenele ne bungi bukesa bua bantu basokoma pabu mu tshipela.\n\n17 Mpindiewu Gidi ne bantu benda bavua ku dia baluma ne bakuabu ku dia bakaji; ne pakadisokokabu nanku, mona, ngakashala, ne tshishadi tshia musumba wanyi wa basalayi, ku muaba wa momumua utuvua bâsa ntenta yetu kumpala bua tshikondu tshivua Bena Lamana bapatuka bua kuluangana.\n\n18 Ne biakalua ne Bena Lamana bakapatuka ne musumba wabu wa basalayi ba bungi. Ne pakaluabu ne pavuabu pabuipi ne kudiela kutudi ne muela wa mvita, ngakenzeja ne bantu banyi, bavua nanyi abu, bapingana kunyima mu tshipela.\n\n19 Ne biakalua ne Bena Lamana bakatulondakaja ne lukasa lukola, bualu bavua ne dijinga dikola dia kutukuata bua kutushipa; bua nanku bakatulonda mu tshipela; ne tuakapitshila pankatshi pa Gidi ne Teomenele, mua ne kabavua kubajandula kudi Bena Lamana to.\n\n20 Ne biakalua ne pavua Bena Lamana bapita, anyi pavua musumba wa basalayi mupita, Gidi ne Teomenele bakapatuka ku miaba yabu ya musokoku, ne bakakosa batentekedi ba Bena Lamana njila bua kabapinganyi ku tshimenga to.\n\n21 Ne biakalua ne pakabakosabu njila, bakanyemena ku tshimenga ne bakadiela kudi balami bavuabu bashiya bua kulama tshimenga, mua ne bakabashipa ne bakangata tshimenga.\n\n22 Mpindiewu biakenzeka nanku bualu Bena Lamana bakalekela ne musumba wabu wa basalayi mujima apambuishibua, pa kumbusha amu balami bakesa, mu tshipela.\n\n23 Ne biakalua ne Gidi ne Teomenele bakangata ku mushindu ewu miaba yabu mikolesha. Ne biakalua ne kunyima kua bamana kuenda bikola mu tshipela, tuakangata njila wetu batangila ku bulaba bua Zalahemela.\n\n24 Ne pakamona Bena Lamana ne bavua baya batangila ku bulaba bua Zalahemela, bakumvua bôwa menamena, ne kakulu kuikala dilongolola dilongolodibua bua kubalombola ku dibutuka; bua nanku bakabanga kupingana kunyima kabidi mu tshipela, eyowa, mena bapinganyina ku njila uvuabu baluila.\n\n25 Ne mona, butuku buakila, ne bakâsa ntenta yabu, bualu tupita tunena tua Bena Lamana bavua batshinka ne Bena Nefi batshioka bua luendu luabu; ne bualu Bena Lamana bavua batshinka ne bavua banyemesha musumba wabu wa basalayi mujima, bua nanku kabakela meji bitangila tshimenga tshia Manti to.\n\n26 Mpindiewu biakalua ne pakila butuku, ngakenzeja ne bantu banyi kabaladi to, kadi ne benda kumpala ku njila mukuabu batangila ku bulaba bua Manti.\n\n27 Ne bua luendu luetu munda nkulu, mona, pakatshiabu tuvua bapita muaba uvua Bena Lamana bikala, mua ne tuakafika kumpala kuabu ku tshimenga tshia Manti.\n\n28 Ne nanku biakalua ne, ku bulongolodi buetu ebu tuakangata tshimenga tshia Manti kakuyi dimatshisha dia mashi to.\n\n29 Ne biakalua ne pakafika misumba ya basalayi ya Bena Lamana pabuipi ne tshimenga, ne pakamonabu tuvua badilongolola bua kutuilangana nabu, bakakema menamena ne bôwa bukola bua kabakuata, mu mushindu wa ne bakanyemena mu tshipela.\n\n30 Eyowa, ne biakalua ne misumba ya basalayi ya Bena Lamana yakanyema tshitupa tshia bulaba tshionsu etshi. Kadi mona, bavua baya ne bakaji ne bana ba bungi pambelu pa bulaba.\n\n31 Ne bimenga abi bivua Bena Lamana bangata, bionsu biabi bidi mu tshikondu tshia diba edi ku bukôkeshi buetu; ne batatuetu ne bantu bakaji betu ne bana betu badi bapingana ku nzubu yabu, bonsu amu pa kumbusha bavuabu bakuata bena lukanu ne bavua Bena Lamana baya nabu abu.\n\n32 Kadi mona, misumba yetu ya basalayi idi mikesa bua kukuba bula ne bimenga bipita bungi ne malaba a bungi.\n\n33 Kadi mona, tudi batekemena kudi Nzambi wetu uvua mutupesha butshimunyi mu malaba awu, mua ne tuakapeta bimenga abi ne malaba awu, avua mikala etu nkayetu.\n\n34 Mpindiewu katuena bamanya tshiena bualu tshidi bantu badi mu bukalenga kabayi batupesha makanda makuabu to; anyi bantu bavua balua kutudi abu kabena bamanya bua tshinyi katuena bapeta makanda makuabu to.\n\n35 Mona, katuena bamanya ne nudi bapangila, ne nudi bakoka bisumbu bia basalayi ku tshitupa tshia bulaba atshi; ne bidi nanku, katuena tujinga kunungana to.\n\n36 Ne padibi kabiyi nanku to, mona, tudi tutshina ne kudi ditapulukangana munkatshi mua bantu badi mu bukalenga, bua ne kabena batutumina bantu ba bungi bua kutuambuluisha to; bualu tudi bamanya ne badi ba bungi kupita badibu batutumina.\n\n37 Kadi mona, kabiena ne bualu to—tudi tutekemena ne Nzambi neatupatuisha, nansha bua buteketa bua misumba yetu ya basalayi, eyowa, ne neatupatuisha mu bianza bia bena lukuna betu.\n\n38 Mona, etshi tshidimu tshia makumi abidi ne tshia tshitema, ku nshikidilu, ne tudi ne bukokeshi ku malaba etu; ne Bena Lamana badi banyema ku bulaba bua Nefi.\n\n39 Ne bana ba baluma ba bantu ba Amona abu, bandi mutumbisha bikola abu, badi nanyi mu tshimenga tshia Manti; ne Mukalenga udi mubakuatshisha, eyowa, ne udi mubalama bua kabaponyi ku muela wa mvita to, mua ne muntu nansha muntu umua kena mushipibua to.\n\n40 Kadi mona, badi batapika mputa ya bungi; nansha nanku badi bakankamana mu budishikaminyi abu buakabafikisha Nzambi badikadila; ne badi bavuluka Mukalenga Nzambi wabu ne bushuwa menamena ku dituku ne ku dituku; eyowa, badi batangila bua kulama mikandu yenda, ne mêyi enda, ne mikenji yenda diba dionsu; ne ditabuija diabu dia mambi bua bidi bitangila malu atshilualua didi dikola.\n\n41 Ne mpindiewu, muanetu wa baluma munanga, Moloni, Mukalenga Nzambi wetu, uvua mutusungila ne uvua mutuenza badikadila, akulama diba dionsu kumpala kuenda; eyowa, ne atûtshisha bantu aba dikasa dimpa, mena bua nukumbana mua kupeta bukôkeshi ku bionsu bivua Bena Lamana batunyenga, bivua bikala bua dikuatshisha dietu. Ne mpindiewu, mona, ngajikiji mukanda wanyi. Ndi Helamana, muana wa baluma wa Alama.\n\n", "alma 59": "[center][font_size=26]Shapita 59[/font_size][/center]\n\n[i]Moloni udi ulomba kudi Paholana bua kukolesha bisumbu bia basalayi bia Helamana—Bena Lamana badi banyenga tshimenga tshia Nefiha—Moloni udi ufîkila bantu badi mu bukalenga tshiji. Pabuipi ne 62 k.d.K.[/i]\n\n1 Mpindiewu biakalua ne mu tshidimu tshia makumi asatu tshia dikôkesha dia balumbuluishi pa mutu pa bantu ba Nefi, kunyima kua Moloni mupeta ne mubala mukanda wa Helamana, wakasanka menamena bua diakalengela, eyowa, bua tshipeta tshimpa tshipita tshivua Helamana mupeta, ku diangata dia malaba avua majimina.\n\n2 Eyowa, ne wakatshimanyisha kudi bantu benda bonsu, mu bulaba bonsu bua pa mpenga yonsu mu tshitupa tshivuaye atshi, bua basanka pabu.\n\n3 Ne biakalua ne wakatuma mukanda katataka kudi Paholana, ujinga ne enzeja bantu bua badisangisha pamua bua kukolesha Helamana, anyi misumba ya basalayi ya Helamana, bua ne ikala mua kulama ne luteketa tshitupa tshia bulaba atshi tshivuaye mulubuluka mu dikema bua kuangata kabidi.\n\n4 Ne biakalua ne pakatuma Moloni mukanda ewu ku bulaba bua Zalahemela, wakabanga kulongolola kabidi dilongolola bua angata tshishadi tshia malaba ne bimenga bivua Bena Lamana babanyenga.\n\n5 Ne biakalua ne pavua Moloni udilongolola nanku bua kuya kuluisha Bena Lamana, monayi, Bena Lamana bakabunda bantu ba Nefiha, bavua badisangisha pamua bafumina ku tshimenga tshia Moloni, ne ku tshimenga tshia Lehi ne ku tshimenga tshia Moliantona.\n\n6 Eyowa, mena aba bavua benzejibua ku bukola bua kunyema bulaba bua Manti, ne bulaba bua ku mpenga yabu yonsu, bavua balua ne bavua badisangisha kudi Bena Lamana mu tshitupa etshi tshia bulaba.\n\n7 Ne nanku bualu bavua bikala ba bungi menamena, eyowa, ne bualu bavua bapeta makanda ku dituku ne ku dituku, ku dituma dia dîyi dia Amolona bakalua kubunda bantu ba Nefiha, ne bakabanga kubashipa ne dishibeya dikola menamena.\n\n8 Ne misumba yabu ya basalayi ivua mipita bungi bua ne tshishadi tshia bantu ba Nefiha tshivua ne tshia kunyema kumpala kuayi; ne bakalua mena ne bakadisangisha kudi musumba wa basalayi wa Moloni.\n\n9 Ne mpindiewu bualu uvua Moloni mutshinka ne nebatuma bantu ku tshimenga tshia Nefiha, bua kuambuluisha bantu bua kukuba tshimenga etshi, ne bualu uvua mumanya ne bivua biteketa bua kulama tshimenga bua katshiponyi mu bianza bia Bena Lamana bipita bua kutshiangatulula kudibu, wakatshinka ne nebakuba tshimenga etshi kakuyi mpaji to.\n\n10 Bua nanku wakalama tshisumbu tshienda tshia basalayi tshionsu bua kukuba miaba ivuaye muangatulula ayi.\n\n11 Ne mpindiewu, pakamona Moloni ne tshimenga tshia Nefiha tshivua tshijimina uvua ne kanyinganyinga menamena, ne wakabanga kudiebeja, bua bubi bua bantu, ne kabakupona mu bianza bia bana babu to.\n\n12 Mpindiewu bivua bia momumua bua tupita tuenda tunena tonsu. Tuvua patu tudiebeja ne tukema bua bubi bua bantu, ne ebi bua bua dibatshimuna dia Bena Lamana.\n\n13 Ne biakalua ne Moloni wakafîkila bantu bavua mu bukalenga tshiji, bua dipanga diabu dia kutangila bidi batangila budishikaminyi bua ditunga diabu.\n\n", "alma 60": "[center][font_size=26]Shapita 60[/font_size][/center]\n\n[i]Moloni udi udilakangana kudi Paholana bua dilengulula dia bantu badi mu bukalenga dia misumba ya basalayi—Mukalenga udi ulekela ne bantu bakana bashipibua—Bena Nefi badi ne tshia kuenzela bukola buabu bonsu ne biabu bionsu bua kudipatuisha kudi bena lukuna babu—Moloni udi ukana bua kuluangana ne bantu badi mu bukalenga pa kumbusha diambuluisha diodi difikila misumba yenda ya basalayi. Pabuipi ne 62 k.d.K.[/i]\n\n1 Ne biakalua ne wakafundila kabidi ngovena wa mu bulaba, uvua muikala Paholana, ne eyi ki miaku yakafundaye, wamba ne: Mona, ndi ntuma mukanda wanyi kudi Paholana, mu tshimenga tshia Zalahemela, udi muikala mulumbuluishi munena ne ngovena wa mu bulaba, ne kabidi kudi bonsu bavuabu basungula kudi bantu aba bua kulombola ne kuludika malu a mvita eyi.\n\n2 Bualu monayi, ndi ne kakesa ka kubambila ku njila wa dipîshibua; bualu monayi, nudi bamanya nuenu bina nudi basungudibua bua kusangisha bantu pamua, ne kubapaya ne miela ya mvita, ne ne tuela tua mvita, ne ne mishindu yonsu ya biluilu bia mvita ya mushindu onsu, ne bua kubatuma bua kuluisha Bena Lamana, mu bitupa bionsu mualuilabu mu bulaba buetu.\n\n3 Ne mpindiewu monayi, ndi nnuambila ne mema muina, ne bantu banyi kabidi, ne Helamana ne bantu benda kabidi, tudi bafua ne makenga manena menamena; eyowa, mena nzala, nyota, ne dipungi, ne mishindu yonsu ya ntatu ya mushindu onsu.\n\n4 Kadi monayi, bu tuetu katuyi bakenga ne bionsu ebi to, katuakunungana anyi kudiwula to.\n\n5 Kadi monayi, dishibeya divua dikala dikola munkatshi mua bantu betu; eyowa, binunu bidi bipona ku muela wa mvita, bavuabi mua kuikala mushindu mukuabu bu nuenu bapesha misumba yetu ya basalayi makanda ne diambuluisha bidi bikumbana. Eyowa, dilengulula dienu kutudi divua dikala dinena.\n\n6 Ne mpindiewu monayi, tudi tujinga bua kumanya tshiena bualu tshia dilengulula dinena menamena edi; eyowa, tudi tujinga bua kumanya tshiena bualu tshia ngikadilu wenu wa dipanga dia lumvuilu.\n\n7 Nudi mua kuela meji kusomba mu nkuasa yenu ya bukalenga mu ngikadilu wa dilembelela dia dipanga dia lumvuilu, padi bena lukuna benu batangalaja mudimu wa lufu ku mpenga yenu yonsu anyi? Eyowa, padibu bashipa binunu bia bana bena—\n\n8 Eyowa, mena bavua banutangidila bua bukubi, eyowa, bavua banuteka pa muaba unuvua mua kubambuluisha, eyowa, nuvua mua kubatumina misumba ya basalayi bua kubakolesha, ne nuvua mua kupandisha binunu bia biabu bua kabaponyi ku muela wa mvita to.\n\n9 Kadi monayi, ebi ki mbionsu to—nuvua babapala biakudia bienu, mua ne ba bungi bavua baluangana ne bakajimija mashi abu tô ne ku lufu bua dijinga diabu dinena divuabu nadi bua diakalengela dia bantu aba; eyowa, ne bavua benza nanku pavuabu pabuipi ne kufua bua nzala, bua dilengulula dienu dinena menamena kudibu.\n\n10 Ne mpindiewu, bana betu bananga—bualu nuvua ne bua kuikala bananga; eyowa, ne nuvua ne bua kudisonsola bikola ne dinanukila bua diakalengela ne budishikaminyi bua bantu aba; kadi monayi, nuvua babalengulula mua ne mashi a binunu bia bantu neapona pa mitu yenu bua disombuela; eyowa, bualu Nzambi uvua mumanya bua mbila yabu yonsu ne makenga abu onsu—\n\n11 Monayi, nuvua mua kutshinka ne nuvua mua kusomba mu nkuasa yenu ya bukalenga, ne bua buimpa bua Nzambi lupita kanuvua mua kuenza tshintu to ne neanupatuisha anyi? Monayi, panuikala nuvua nutshinka nanku nuvua nutshinka tshianana.\n\n12 Nudi nutshinka ne, bualu bavua bashipa bana benu ba bungi bivua bua bubi buabu anyi? Ndi nnuambila ne, panuikala nuvua nutshinka nanku nuvua nutshinka tshianana; bualu ndi nnuambila ne, kudi ba bungi badi bapona ku muela wa mvita; ne monayi, mbua dipîshibua dienu;\n\n13 Bualu Mukalenga udi ulekela bua bashipa bakana bua bululama buenda ne tshibawu tshienda bilua pa mutu pa bena bubi; bua nanku kanuena bua kutshinka ne bakana badi bajimina bualu badi bashipibua to; kadi monayi, badi babuela mu dikisha dia Mukalenga Nzambi wabu.\n\n14 Ne mpindiewu monayi, ndi nnuambila ne, ndi ntshina menamena ne bitungu bia Nzambi nebilua pa mutu pa bantu aba, bua bufuba buabu bupita, eyowa, mena bufuba bua bantu badi mu bukalenga buetu, ne bua dilengulula diabu dinena menamena kudi bana babu, eyowa, bavua bashipibua abu.\n\n15 Bualu bu ne kabivua bua bubi buakabangila kumpala ku mutu kuetu to, tuvua mua kukandamena bena lukuna betu bua ne kabavua mua kupeta nansha bumua kutudi to.\n\n16 Eyowa, bu kabivua bua mvita yakapatuka munkatshi muetu nkayetu to; eyowa, bu kabivua bua bantu-ba-mfumu aba, bakenzeja dimatshisha dia mashi dia bungi munkatshi muetu nkayetu; eyowa, diba dituvua tukokangana munkatshi muetu nkayetu, bu tuetu basangisha makanda etu bu mutuvua benza tô ne mpindiewu; eyowa, bu kabivua bua dijinga dia bukola ne bukôkeshi bivua bantu-ba-mfumu abu nabi kutudi to; bu bikala badifila ku bualu bua budishikaminyi buetu, ne badisangisha netu, ne baya kuluisha bena lukuna betu, pamutu pa kuambula miela ya mvita bua kutuluisha, tshivua tshikala tshiena bualu tshia dimatshisha dia mashi mapita bungi munkatshi muetu nkayetu; eyowa, bu tuetu baya kubaluisha ne makanda a Mukalenga, tuvua bua kumuangalaja bena lukuna betu, bualu bivua bua kuenzeka, bilondeshila ku dikumbajibua dia dîyi dienda.\n\n17 Kadi monayi, mpindiewu Bena Lamana badi balua kutubunda, badi bangata malaba etu, ne badi bashipa bantu betu ne muela wa mvita, eyowa, bantu bakaji betu ne bana betu, ne badi babakuata kabidi bakuatshibu, ne badi babakengesha mishindu yonsu ya ntatu, ne nanku bua bubi bukola bua badi bakeba bukola ne bukôkeshi abu, eyowa, mena bantu-ba-mfumu abu.\n\n18 Kadi bua tshinyi ndi ne bua kuakula bia bungi bitangila bualu ebu? Bualu katuena bamanya to nuenu bina ne nudi nukeba bukôkeshi. Katuena bamanya to, kadi nudi kabidi bua kuikala bapangidi ba ditunga dienu.\n\n19 Anyi bivua ne nuvua batulengulula bualu nudi munkatshi mua ditunga dietu ne nudi banyunguluka ne bukubi, ki bua tshinyi kanuena nututumishila biakudia to, ne bantu kabidi to bua kukolesha misumba yetu ya basalayi anyi?\n\n20 Nudi bapua moyo mikenji ya Mukalenga Nzambi wenu anyi? Eyowa, nudi bapua moyo bukuatshibu bua batatuetu anyi? Nudi bapua moyo misangu bungi kayi ituvua bapatuishibua mu bianza bia bena lukuna betu anyi?\n\n21 Anyi nudi nutshinka ne Mukalenga ne neikala amu utupatuisha, patudi basomba mu nkuasa yetu ya bukalenga ne patudi katuyi tuenzela bukola budi Mukalenga mutupesha to anyi?\n\n22 Eyowa, nenusomba mu bufuba padibu banyunguludibua kudi binunu, eyowa, ne binunu makumi ne makumi, bidi bisomba pabi mu bufuba abi, padi binunu ne binunu ku mikalu ya bulaba bikala bapona ku muela wa mvita, eyowa, bikala batapibua mputa ne bamata mashi anyi?\n\n23 Nudi nutshinka ne Nzambi neanutangila bu bapanga dipîla panudi basomba kanuyi nunyungana to ne batangila bintu ebi ne mesu anyi? Monayi ndi nnuambila ne, To. Mpindiewu ndi musua ne nuvuluka ne Nzambi uvua muamba ne bantu nebatokesha munda mua lupanza kumpala, ne pashisha nebatokesha pambidi pa lupanza kabidi.\n\n24 Ne mpindiewu, pa kumbusha nuenu bakudimuna mutshima balekela binuvua benza, ne bajuka ne babanga kuenza mudimu, ne batuma biakudia ne bantu kutudi, ne kudi Helamana kabidi, bua kukuatshishaye bitupa bia ditunga dietu bidiye muangatulula, ne bua tuangatulula tshishadi tshia malaba etu mu bitupa ebi, monayi ne bikengedibua ne katukokanganyi ne Bena Lamana kabidi to tô ne patuikala kumpala batokesha munda mua lupanza luetu, eyowa, mena mutu menamena wa bukalenga buetu.\n\n25 Ne pa kumbusha nuenu banganyishila tshindi mulomba mu mukanda wanyi, ne bapatuka patoka ne bandeja nyuma mulelela wa budishikaminyi, ne benza muenu monsu bua kukolesha ne kukankamija misumba yetu ya basalayi, ne babapesha biakudia bua didikuatshisha diabu, monayi nenshiya tshitupa tshia bantu-badishikaminyi banyi bua kukuba tshitupa tshia bulaba buetu etshi, ne nembashila makanda ne mabenesha a Nzambi, bua bukola bukuabu nansha bumua kabubenji tshintu to—\n\n26 Ne ebi bua ditabuija diabu dipita, ne ditukija diabu mu mpaji yabu—\n\n27 Ne nendua kunudi, ne pikalaku muntu munkatshi muenu udi muikala ne dijinga dia budishikaminyi, eyowa, pikalaku kushala nansha kantolantola wa budishikaminyi, monayi nensonsola tshimvundu munkatshi muenu tô ne pâbutuka badi ne dijinga dia kunyenga bukola ne bukôkeshi abu.\n\n28 Eyowa, monayi ntshiena ntshina bukola buenu anyi bukôkeshi buenu to, kadi Nzambi wanyi ki undi ntshina; ne ndi ngangata muela wanyi wa mvita bua kusungidila bualu bua ditunga dianyi bilondeshila ku mikenji yenda, ne tudi bapeta dijimija dia bantu ba bungi bua malu mabi enu.\n\n29 Monayi diba diakumbanyi, eyowa, diba didi mpindiewu pabuipi, pa kumbusha nuenu badikankamija bua kusungidila ditunga dienu ne bana benu, muela wa mvita wa bululama udi mulembelela pa mitu yenu; eyowa, ne neunukulukila ne neununyoka tô ne ku dibutuka dijima dienu.\n\n30 Monayi, ndi ngindila diambuluisha kunudi; ne, pa kumbusha nuenu bapesha bua diambuluisha dietu, monayi, nendua kunudi, mena ku bulaba bua Zalahemela, ne nenutûta ne muela wa mvita, mua ne kanuakuikala kabidi ne bukola bua kukandika dilubuluka dia bantu bitangila bualu bua budishikaminyi buetu to.\n\n31 Bualu monayi, Mukalenga kakulekela ne nuikala ne moyo ne nukolakana mu malu mabi enu bua kubutula bantu benda bakana to.\n\n32 Monayi, nudi mua kutshinka ne Mukalenga neanuepelesha ne neakosela Bena Lamana tshibawu, padi ku ne ngikadilu wa batatuabu ki udi muenzeja lukinu luabu, eyowa, ne ludi luvudija misangu ibidi kudi aba badi batapuluka kutudi, padi malu mabi enu mikala bua dinanga dienu dia butumbi ne bintu bia tshianana bia pa buloba anyi?\n\n33 Nudi bamanya ne nudi nusambuka mêyi a Nzambi, ne nudi bamanya ne nudi nu’adiatakaja mu makasa enu. Monayi, Mukalenga udi ungambila ne; Pikala banudi basungula bua kuikala bangovena benu abu kabena bakudimuna mutshima bua kulekela mibi yabu ne malu mabi abu to, nenuye kubaluisha mvita.\n\n34 Ne mpindiewu monayi, mema, Moloni, ndi mukandikibua, bilondeshila ku tshipungidi tshimvua muenza bua kulama mikenji ya Nzambi wanyi; bua nanku ndi musua ne nutumikila dîyi dia Nzambi, ne nuntumina bimua bia ku biakudia bienu ne bamua ba ku bantu benu lukasa, ne nutumina Helamana kabidi.\n\n35 Ne monayi, panuikala kanuyi benza nanku to nenuluila lukasa; bualu monayi, Nzambi kakulekela ne tufua ne nzala to; bua nanku neatupesha bimua bia ku biakudia bienu, nansha biobi ne tshia kuikala ku muela wa mvita. Mpindiewu tangilayi ne ukumbaja dîyi dia Nzambi.\n\n36 Monayi, ndi Moloni, kapita kenu kanena. Ntshiena nkeba bukalenga to, kadi ndi nkeba kubushipa. Ntshiena nkeba lumu kudi ba pa buloba to, kadi ndi nkeba butumbi bua Nzambi wanyi, ne budishikaminyi ne diakalengela dia ditunga dianyi. Ne ngajikiji mukanda wanyi nanku.\n\n", "alma 61": "[center][font_size=26]Shapita 61[/font_size][/center]\n\n[i]Paholana udi umanyisha Moloni bua tshimvundu ne buntomboji bua kuluisha badi mu bukalenga—Bantu-ba-mfumu badi Zalahemela ne badi badienza tshisumbu tshimua ne Bena Lamana—Paholana udi ulomba diambuluisha dia basalayi bua kuluisha bantomboji. Pabuipi ne 62 k.d.K.[/i]\n\n1 Monayi, mpindiewu biakalua ne katataka kunyima kua Moloni mutuma mukanda wenda kudi ngovena munena, wakapeta mukanda wa Paholana, ngovena munena. Ne eyi ki miaku yakapetaye:\n\n2 Mema, Paholana, udi muikala ngovena munena wa bulaba ebu, ndi ntuma miaku eyi kudi Moloni, kapita kanena udi ku mutu kua musumba wa basalayi. Mona, ndi nkuambila, Moloni, ne ntshiena nsanka bua ntatu yenu mikola to, eyowa, bidi bibungamija anyima wanyi.\n\n3 Kadi mona, kudi badi basanka bua ntatu yenu, eyowa, mu mushindu wa ne mbatombokela, ne batombokela bantu banyi kabidi badi bikala bantu-badishikaminyi, eyowa, ne badi batomboka abu badi ba bungi menamena.\n\n4 Ne bobu bavua bakeba bua kunyenga nkuasa wa tshilumbuluilu ki bavua bikala tshiena bualu tshia bualu bubi bunena ebu; bualu bavua benzela lubombu lukola, ne badi bapambuisha mitshima ya bantu ba bungi, tshialua kuikala tshiena bualu tshia ntatu mikola munkatshi muetu; bavua batupala biakudia bietu, ne bavua batshingisha bantu-badishikaminyi betu bua ne kabavua balua kunudi to.\n\n5 Ne mona, bavua bangipata kumpala kuabu, ne mvua munyemena ku bulaba bua Gideona, ne bantu bonsu bamvua mua kupeta.\n\n6 Ne mona, mvua mutuma dimanyisha mu tshitupa etshi tshionsu tshia bulaba; ne mona, badi balua mu bisumbu kutudi dituku dionsu, bua kuambula biluilu biabu, bua kusungidila ditunga diabu ne budishikaminyi buabu, bua kutusombuela ku bubi buvua butuenzela.\n\n7 Ne badi balua kutudi, mua ne bavua batutombokela abu bashikidi, eyowa, mu mushindu wa badi batutshina ne kabena bakima kulua kutuluisha mvita to.\n\n8 Badi bangata bulaba, anyi tshimenga tshia Zalahemela; badi bateka mfumu ku mutu kuabu, ne udi mufundila mfumu wa Bena Lamana mukanda, mudiye muenza diumvuangana nenda; mu diumvuangana mudiyi muitaba bua kukuba tshimenga tshia Zalahemela, dikuba didiye utshinka ne nediambuluisha Bena Lamana bua kutshimuna tshishadi tshia bulaba, ne nebamuteka mfumu pa mutu pa bantu aba pâtshimunyibuabu ku bukôkeshi bua Bena Lamana.\n\n9 Ne mpindiewu, mu mukanda weba udi mumpesha tshilema, kadi kabiena ne bualu to; ntshiena mufîka tshiji to, kadi ndi nsanka bua bunena bua mutshima weba. Mema, Paholana, ntshiena nkeba bukalenga to, amu pa kumbusha bua kulama nkuasa wa tshilumbuluilu bua nkuba manema ne budishikaminyi bia bantu banyi. Anyima wanyi udi mukankamana mu budishikaminyi abu buakatufikisha Nzambi badikadila.\n\n10 Ne mpindiewu, mona, netukolela ku bubi mena tô ne ku dimatshisha dia mashi. Katuakuitshikija mashi a Bena Lamana pikalabu bashala mu bulaba buabu nkayabu to.\n\n11 Katuakumatshisha mashi a bana betu to biatutombokelabu ne kutuambuilabu muela wa mvita bua kutuluisha to.\n\n12 Tuvua tudibatshika ku tshikokedi tshia bupika bu bululama bua Nzambi buikala bukengedibua nanku, anyi bu yeya mutupesha mukenji bua kuenza nanku.\n\n13 Kadi mona kena mutupesha mukenji ne tudibatshika kudi bena lukuna betu to, kadi ne tueyemena kudiye, ne neatupatuisha.\n\n14 Bua nanku, muanetu wa baluma munanga, Moloni, tukandamenayi bubi, ne bubi bonsu butudi katuyi mua kubukandamena ne miaku yetu, eyowa, bu mudi buntomboji ne matapuluka, lekelayi tubikandamena ne miela yetu ya mvita bua tulama budishikaminyi buetu, bua tusanka bua diakalengela dinena dia kuikala ne ekelezia wetu, ne bua bualu bua Musungidi wetu ne Nzambi wetu.\n\n15 Bua nanku, luaku kundi lubilu ne bungi bukesa bua bantu beba, ne shiya badi bashala ku bulombodi bua Lehi ne Teyankuma; bapesha bukôkeshi bua kulombola mvita mu tshitupa tshia bulaba atshi, bilondeshila ku Nyuma wa Nzambi, udi kabidi muikala nyuma wa budishikaminyi udi muikala munda muabu.\n\n16 Mona ndi mubatumina biakudia bikesa, bua kabafu to tô ne ne pawudi mua kulua kudi.\n\n17 Sangishayi pamua tshisumbu tshionsu tshia basalayi tshinudi mua kukunguija panudi nulua kuneku, ne netuye lukasa bua kuluisha batapuluki abu, ne makanda a Nzambi wetu bilondeshila ku ditabuija didi munda muetu.\n\n18 Ne netuangata tshimenga tshia Zalahemela, bua kupeta biakudia bikuabu bia kutumina Lehi ne Teyankuma; eyowa, netuye kubaluisha ne makanda a Mukalenga, ne netujikija bualu bubi ebu.\n\n19 Ne mpindiewu, Moloni, ndi ne disanka dia kupeta mukanda weba, bualu mvua ne disumpakana dikesa bitangila tshituvua ne bua kuenza, ne bikalabi biakana kutudi bua kuya kuluisha bana betu.\n\n20 Kadi wambi ne, pa kumbusha bobu bakudimuna mutshima Mukalenga udi mukupesha mukenji ne uya kubaluisha.\n\n21 Tangila ne ukolesha Lehi ne Teyankuma mu Mukalenga; ubambila bua kabatshinyi to, bualu Nzambi neabapatuisha, eyowa, ne kabidi bonsu badi bakankamana mu budishikaminyi abu buakabafikisha Nzambi badikadila. Ne mpindiewu, ngajikiji mukanda wanyi kudi muanetu wa baluma munanga, Moloni.\n\n", "alma 62": "[center][font_size=26]Shapita 62[/font_size][/center]\n\n[i]Moloni udi uya kuambuluisha Paholana mu bulaba bua Gideona—Bantu-ba-mfumu badi babenga kusungidila ditunga diabu badi babashipa—Paholana ne Moloni badi bangatulula Nefiha—Bena Lamana ba bungi badi badisangisha kudi bantu ba Amona—Teyankuma udi ushibeya Amolona ne udi penda ushibeyibua—Badi bipata Bena Lamana mu buloba, ne ditalala didi dishikikibua—Helamana udi upinganyina disadila ne udi ukolesha Ekelezia. Pabuipi ne 62–57 k.d.K.[/i]\n\n1 Ne mpindiewu biakalua ne pakapeta Moloni mukanda ewu mutshima wenda wakapeta dikima, ne uvua muwula ne disanka dinena menamena bua bualu bua lulamatu lua Paholana, ne kavua muikala penda mupangidi wa budishikaminyi ne bualu bua ditunga dienda to.\n\n2 Kadi wakadila kabidi menamena bua malu mabi a bavua bipata Paholana ku nkuasa wa tshilumbuluilu abu, eyowa, mu tshikosu, bua bavua batombokela ditunga diabu ne Nzambi wabu kabidi abu.\n\n3 Ne biakalua ne Moloni wakangata bungi bukesa bua bantu, bilondeshila ku dijinga dia Paholana, ne wakapesha Lehi ne Teyankuma bulombodi bua tshishadi tshia musumba wenda wa basalayi, ne wakâsa luendu luenda mutangila ku bulaba bua Gideona.\n\n4 Ne wakela dibendela dia budishikaminyi mûlu mu muaba onsu wakabuelaye, ne wakapeta tshisumbu tshia basalayi tshionsu tshivuaye mua kupeta mu luendu luenda lonsu mutangila ku bulaba bua Gideona.\n\n5 Ne biakalua ne binunu bia bantu dibendela dienda ne biakambula miela yabu ya mvita bua kusungidila budishikaminyi buabu, bua kabayi mu bupika to.\n\n6 Ne nanku, pakasangisha Moloni bantu bonsu bavuaye mua kukunguija pamua mu luendu luenda lonsu, wakafika ku bulaba bua Gideona; ne pakasangishaye bisumbu bienda bia basalayi ne bia Paholana bakalua ne makanda menamena, mena kupita bantu ba Pakusa, uvua muikala mfumu wa batapuluki bavua bipata bantu-badishikaminyi mu bulaba bua Zalahemela ne bavua bangata bulaba.\n\n7 Ne biakalua ne Moloni ne Paholana bakapueka ne misumba yabu ya basalayi ku bulaba bua Zalahemela, ne bakaya kuluisha tshimenga, ne bakasambakena ne bantu ba Pakusa, mua ne bakabela mvita.\n\n8 Ne monayi, Pakusa wakashipibua ne bantu benda bakakuatshibua bena buloko, ne Paholana wakapingajibua mu nkuasa wenda wa tshilumbuluilu.\n\n9 Ne bantu ba Pakusa bakapeta dilumbulula diabu, bilondeshila ku mikenji, ne kabidi bantu-ba-mfumu abu bavua bangatshibua ne bedibua mu buloko; ne bakashipibua bilondeshila ku mikenji; eyowa, bantu ba Pakusa abu ne bantu-ba-mfumu abu, bonsu bavua babenga kuambula biluilu biabu bua kusungidila ditunga diabu, kadi bavua badiluisha, bakashipibua.\n\n10 Ne nanku biakakengedibua ne batumikila mikenji eyi ne bushuwa menamena bua kuepula ditunga diabu ku njiwu; eyowa, ne ewu yonsu uvuabu basangana uvila budishikaminyi buabu bavua bamushipa lukasa bilondeshila ku mikenji.\n\n11 Ne ki muakajika tshidimu tshia makumi asatu tshia dikôkesha dia balumbuluishi pa mutu pa bantu ba Nefi nanku; Moloni ne Paholana bamana kupingajulula ditalala mu bulaba bua Zalahemela, munkatshi mua bantu babu nkayabu, bamana kushipa bonsu bavua kabayi badifila ku bualu bua budishikaminyi to.\n\n12 Ne biakalua ne ku ntuadijilu kua tshidimu tshia makumi asatu ne tshimua tshia dikôkesha dia balumbuluishi pa mutu pa bantu ba Nefi, Moloni wakenzeja katataka bua ne biakudia bitumibua, ne musumba wa basalayi binunu bisambombo utumibua kabidi kudi Helamana, bua kumuambuluisha bua kulama tshitupa atshi tshia bulaba.\n\n13 Ne wakenzeja kabidi batumina misumba ya basalayi ya Lehi ne Teyankuma musumba wa basalayi binunu bisambombo, ne bungi bukumbana bua biakudia. Ne biakalua ne bakenza nanku bua kukolesha bulaba ku dibaluisha dia Bena Lamana.\n\n14 Ne biakalua ne Moloni ne Paholana, bakashiya tshisumbu tshinena tshia bantu ku bulaba bua Zalahemela, bakâsa luendu luabu ne tshisumbu tshinena tshia bantu batangila ku bulaba bua Nefiha, bualu bavua bapangadika bua kutonkola Bena Lamana mu tshimenga atshi.\n\n15 Ne biakalua ne bu muvuabu baya batangila ku bulaba ebu, bakakuata tshisumbu tshinena tshia Bena Lamana, ne bakashipa ba bungi babu, ne bakanyenga biakudia biabu ne biluilu biabu bia mvita.\n\n16 Ne biakalua ne kunyima kua babakuata, bakabenzeja bua kubuela mu tshipungidi ne kabakuambula kabidi biluilu biabu bia mvita bua kuluisha Bena Nefi kabidi to.\n\n17 Ne pakabuelabu mu tshipungidi etshi bakabatuma bua kusomba ne bantu ba Amona, ne bavua bungi pabuipi ne binunu binayi bivuabu kabayi bashipa to.\n\n18 Ne biakalua ne pakabatumabu, Bena Nefi bakatungunuka ne luendu luabu batangila ku bulaba bua Nefiha. Ne biakalua ne pakafikabu ku tshimenga tshia Nefiha, bakâsa ntenta yabu mu mpata ya Nefiha, yidi pabuipi ne tshimenga tshia Nefiha.\n\n19 Mpindiewu Moloni uvua ujinga Bena Lamana bapatuka bua kubaluisha mvita mu mpata; kadi Bena Lamana, bualu bavua bamanya dikima diabu dikola, ne bualu bavua bamona bunena bua bungi buabu, bua nanku kabakakima nanku bua kupatuka bua kubaluisha to; bua nanku kabakalua kubaluisha mvita dituku adi to.\n\n20 Ne pakila butuku, Moloni wakaya mu mîdima ya butuku, ne wakabanda pa mutu pa tshimanu bua kutentekela mu tshitupa kayi tshia tshimenga muvua Bena Lamana batudila ne musumba wabu wa basalayi.\n\n21 Ne biakalua ne bavua esete, pabuipi ne ku tshibuelelu; ne bavua bonsu balala tulu. Ne mpindiewu Moloni wakapingana kudi musumba wenda wa basalayi, ne wakenzeja ne balongolola lukasa mionji mikola ne bibandilu, bua kutulula mu tshitupa tshia munda mua tshimanu kumbukila pa mutu pa tshimanu.\n\n22 Ne biakalua ne Moloni wakenzeja bantu benda ne benda kumpala ne babanda pa mutu pa tshimanu, ne batulukila munda mua tshitupa tshia tshimenga atshi, eyowa, mena ku wesete, kuvua Bena Lamana kabayi batudila ne misumba yabu ya basalayi to.\n\n23 Ne biakalua ne bakatuluka bonsu mu tshimenga mundankulu, ku njila wa mionji yabu mikola ne dia bibandilu biabu; pakatshia butuku bavua bonsu munda mua bimanu bia tshimenga.\n\n24 Ne mpindiewu, pakabika Bena Lamana ne pakamonabu misumba ya basalayi ya Moloni ivua munda mua bimanu, bakumvua bôwa menamena, mu mushindu wa ne bakanyemena ku tshibuelelu.\n\n25 Ne mpindiewu pakamona Moloni ne bavua banyema kumpala kuenda, wakenzeja ne bantu benda benda kumpala bua kubaluisha, ne bakashipa ba bungi, ne bakanyungulula bakuabu ba bungi, ne bakabakuata bena lukanu; ne tshishadi tshiabu tshiakanyema ku bulaba bua Moloni, buvua ku mikalu ya pabuipi ne ku muelelu wa mbuwa.\n\n26 Ka muvua Moloni ne Paholana bangata tshimenga tshia Nefiha kakuyi dijimija dia muntu nansha umua nanku to; ne kuvua ba bungi ba ku Bena Lamana bavuabu bashipa.\n\n27 Mpindiewu biakalua ne ba bungi ba ku Bena Lamana bavua bena lukanu bakajinga bua kudisangisha kudi bantu ba Amona ne kulua bantu badikadila.\n\n28 Ne biakalua ne bonsu bavua bajinga nanku, bakabanyishila ne benza bilondeshila ku dijinga diabu.\n\n29 Bua nanku, bena lukanu bonsu ba ku Bena Lamana bakadisanga kudi bantu ba Amona ne bakabanga kukuata mudimu menamena, badima buloba, basashisha mishindu yonsu ya nteta ne bamuna bisumbu bia bimuna bikesa ne binena bia mushindu onsu; ne nanku Bena Nefi bakapoleshibua ku bujitu bunena; eyowa, mu mushindu wa ne bakapoleshibua ku bena lukanu bonsu ba ku Bena Lamana.\n\n30 Mpindiewu biakalua ne Moloni, kunyima kua kuangata tshimenga tshia Nefiha, kunyima kua kukuata ba bungi bena lukanu, tshiakakepesha misumba ya basalayi ya Bena Lamana menamena, ne kunyima kua muangatulula Bena Nefi ba bungi bavuabu bakuata bena lukanu, tshiakakolesha musumba wa basalayi wa Moloni menamena; bua nanku Moloni wakashiya bulaba bua Nefiha ne wakaya ku bulaba bua Lehi.\n\n31 Ne biakalua ne pakamona Bena Lamana ne Moloni uvua ulua kubaluisha, bakumvua kabidi bôwa bikola ne bakanyema kumpala kua musumba wa basalayi wa Moloni.\n\n32 Ne biakalua ne Moloni ne musumba wenda wa basalayi bakabalondakaja ku tshimenga ne ku tshimenga, tô ne pakasambakenabu ne Lehi ne Teyankuma; ne Bena Lamana bakanyema Lehi ne Teyankuma, bakapueka mena ku mikalu ya pabuipi ne ku muelelu wa mbuwa, tô ne muakaluabu ku bulaba bua Moloni.\n\n33 Ne misumba ya basalayi ya Bena Lamana ivua misangishibua yonsu pamua, mua ne ivua yonsu mu tshisumbu tshimua mu bulaba bua Moloni. Mpindiewu Amolona, mfumu wa Bena Lamana, uvua penda nabi.\n\n34 Ne biakalua ne Moloni ne Lehi ne Teyankuma bakatudila ne misumba yabu ya basalayi ku mpenga yonsu, mu mikalu ya bulaba bua Moloni, mua ne Bena Lamana bavua banyungulukibua ku mikalu ya pabuipi ne tshipela tshia ku sude, ne ku mikalu ya pabuipi ne tshipela tshia ku esete.\n\n35 Ne ki muakatudilabu bua butuku nanku. Bualu monayi, Bena Nefi ne Bena Lamana pabu bavua batshioka bua bula ne bukola bua luendu; bua nanku kabakangata dipangadika dia bulongolodi nansha bumua mundankulu to, amu pa kumbusha Teyankuma; bualu wakafîkila Amolona tshiji menamena, mu mushindu wa ne uvua umona ne Amolona, ne Amalikia muanabu wa baluma, bavua bikala tshiena bualu tshia mvita minena ne ivua kayiyi ijika eyi to pankatshi pabu ne Bena Lamana, tshivua tshikala tshiena bualu tshia mvita ya bungi ne dimatshisha dia mashi nanku, eyowa, ne tshiyola tshia bungi nanku.\n\n36 Ne biakalua ne Teyankuma mu tshiji tshienda wakaya mu tshitudilu tshia Bena Lamana, ne wakatulukila mu tshimenga ku bimanu. Ne wakaya ne muonji, ku muaba ne ku muaba, mua ne wakapeta mfumu; ne wakamuasa difuma, diakamutubula pabuipi ne mutshima. Kadi monayi, mfumu wakabisha basadidi benda kumpala kua kufuaye, mua ne bakalondakaja Teyankuma, ne bakamushipa.\n\n37 Mpindiewu biakalua ne pakamanya Lehi ne Moloni ne Teyankuma uvua mufua bakanyingalala menamena; bualu monayi, uvua muntu uvua muluangana ne bukitu bua ditunga dienda, eyowa, mulunda mulelela wa budishikaminyi; ne uvua mukenga ntatu mipita bungi menamena. Kadi monayi, wakafua ne wakaya ku njila wa buloba bonsu.\n\n38 Mpindiewu biakalua ne Moloni wakaya pakatshiabu, ne wakabunda Bena Lamana, mua ne wakabashipa ne dishibeya dikola; ne bakabipata mu bulaba; ne bakanyema, mena ne kabakapingana mu diba adi bua kuluisha Bena Nefi to.\n\n39 Ne ki muakajika tshidimu tshia makumi asatu ne tshimua tshia dikôkesha dia balumbuluishi pa mutu pa bantu ba Nefi nanku; ne bavua nanku bapeta mvita, ne dimatshisha dia mashi dia bungi, ne tshiyola, ne lutatu, bua mutantshi wa bidimu bia bungi.\n\n40 Ne kuvua dishipa dia bantu, ne makokangana, ne matapuluka, ne mishindu yonsu ya malu a bubi munkatshi mua bantu ba Nefi; nansha nanku, bua bualu bua bakana, eyowa, bua bualu bua masambila a bakana, bakepeleshibua.\n\n41 Kadi monayi, bua bula bupita menamena bua mvita ya pankatshi pa Bena Nefi ne Bena Lamana ba bungi bakalua bapapa, bua bula bupita menamena bua mvita; ne ba bungi bakateketa bua ntatu yabu, mu mushindu wa ne bakadipuekesha kumpala kua Nzambi, mena mu ndondu wa didipuekesha.\n\n42 Ne biakalua ne kunyima kua Moloni mukolesha bitupa bia bulaba bivua bipita kulekeledibua kumpala kua Bena Lamana abi, tô ne pakaluabi bikola bikumbana, wakapingana ku tshimenga tshia Zalahemela; ne Helamana penda wakapingana ku muaba wa bupianyi buenda; ne ditalala dishikikibua kabidi munkatshi mua bantu ba Nefi.\n\n43 Ne Moloni wakafila bulombodi bua misumba yenda ya basalayi mu bianza bia muanenda wa baluma, uvua dîna ne Moloniha; ne wakadipingaja ku nzubu wenda nkayenda, bua apitshisha tshishadi tshia matuku enda mu ditalala.\n\n44 Ne Paholana wakapingana ku nkuasa wa tshilumbuluilu; ne Helamana wakangata kabidi mudimu wa kuyisha bantu dîyi dia Nzambi; bualu bua mvita ya bungi ne makokangana, bivua bilua bikengedibua ne bateka kabidi bulongolodi mu ekelezia.\n\n45 Bua nanku, Helamana ne bana babu ba baluma bakaya, ne bakamanyisha dîyi dia Nzambi ne bukola bua bungi bua kuitabujija bantu ba bungi bitangila bubi buabu, tshiakabenzeja bua kukudimuna mutshima bua kulekela mibi yabu ne kutambuishibua bua Mukalenga Nzambi wabu.\n\n46 Ne biakalua ne bakashikika ekelezia wa Nzambi, mu bulaba bonsu.\n\n47 Eyowa, ne bakateka mikandu bitangila mikenji. Ne bakasungula balumbuluishi babu, ne balumbuluishi babu banena.\n\n48 Ne bantu ba Nefi bakabanga kulubuluka kabidi mu bulaba, ne bakabanga kuvulangana ne kukola menamena kabidi mu bulaba. Ne bakabanga kulua babanji menamena.\n\n49 Kadi nansha bua mabanji abu, anyi makanda abu, anyi bua dilubuluka diabu, kabakadibandisha mu diditambisha dia mesu abu to; anyi kabavua ne kabavua ne lujoku bua kuvuluka Mukalenga Nzambi wabu to; kadi bakadipuekesha menamena kumpala kuenda.\n\n50 Eyowa, bakavuluka bunena bua malu avua Mukalenga mubenzela, ne uvua mubapatuisha mu lufu, ne mu mionji, ne mu maloko, ne mu mishindu yonsu ya ntatu, ne uvua mubapatuisha mu bianza bia bena lukuna babu.\n\n51 Ne bakasambila Mukalenga Nzambi wabu ne munanunanu, mua ne Mukalenga wakababenesha, bilondeshila ku dîyi dienda, bua ne bakakolakana ne bakalubuluka mu bulaba.\n\n52 Ne biakalua ne bintu bionsu ebi bivua bienzeka. Ne Helamana wakafua, mu tshidimu tshia makumi asatu ne tshitanu tshia dikôkesha dia balumbuluishi pa mutu pa bantu ba Nefi.\n\n", "alma 63": "[center][font_size=26]Shapita 63[/font_size][/center]\n\n[i]Shibulona ne kunyima Helamana badi bangata miandiku ya tshijila—Bena Nefi ba bungi badi benza luendu ku bulaba bua ku node—Hagota udi wenza mâtu, adi enda pa mbuwa wa ku wesete—Moloniha udi utshimuna Bena Lamana ku mvita. Pabuipi ne 56–52 k.d.K.[/i]\n\n1 Ne biakalua ne ku ntuadijilu wa tshidimu tshia makumi asatu ne tshisambombo tshia dikôkesha dia balumbuluishi pa mutu pa bantu ba Nefi, Shibulona wakangata bintu bia tshijila bivua Alama mupesha Helamana.\n\n2 Ne uvua muntu muakana, ne uvua wenda bôloloka kumpala kua Nzambi; ne uvua mutangila bua kuenza bimpa diba dionsu, bua kulama mikenji ya Mukalenga Nzambi wenda; ne muanabu wa baluma penda.\n\n3 Ne biakalua ne Moloni wakafua penda. Ne ki muakajika tshidimu tshia makumi asatu ne tshisambombo tshia dikôkesha dia balumbuluishi nanku.\n\n4 Ne biakalua ne mu tshidimu tshia makumi asatu ne tshia muanda muteketa tshia dikôkesha dia balumbuluishi, kuvua tshisumbu tshinena tshia bantu, mena bafika tô ne ku bungi bua binunu bitanu ne nkama inayi ya bantu baluma, ne bakaji babu ne bana babu, tshiakumbuka ku bulaba bua Zalahemela batangila ku bulaba bua ku node.\n\n5 Ne biakalua ne Hagota, yeya muikala muntu wa lutangilu menamena, bua nanku wakaya ne wakibaka buatu bupita bunena menamena, ku mikalu ya ku bulaba bua Buvula, pabuipi ne ku bulaba bua Kabutu, ne wakabuela pa mbuwa wa ku wesete, pabuipi ne tshitupa tshibumbakana tshivua tshilombola ku bulaba bua node.\n\n6 Ne monayi, kuvua Bena Nefi ba bungi bakabuelamu ne bakenda pa mâyi ne biakudia bia bungi, ne bantu bakaji ba bungi ne bana; ne bakangata njila wa ku node. Ne ki muakajika tshidimu tshia makumi asatu ne tshia muanda muteketa nanku.\n\n7 Ne mu tshidimu tshia makumi asatu ne tshia muanda mukulu, muntu ewu wakenza mâtu makuabu. Ne buatu bua kumpala buakapingana pabu, ne bantu bakuabu ba bungi bakabuelamu; ne bakangata pabu biakudia bia bungi, ne bakâsa luendu kabidi batangila ku bulaba bua ku node.\n\n8 Ne biakalua ne kabakumvua kabidi bualu buabu nansha. Ne tudi tutshinka ne bavua bafua mu ndondu ya mbuwa. Ne biakalua ne buatu bukuabu bumua buakenda pa mâyi kabidi; ne katuena bamanya kuakayawu to.\n\n9 Ne biakalua ne mu tshidimu etshi kuvua bantu ba bungi bakaya ku bulaba bua ku node. Ne ki muakajika tshidimu tshia makumi asatu ne tshia muanda mukulu nanku.\n\n10 Ne biakalua ne mu tshidimu tshia makumi asatu ne tshia tshitema tshia dikôkesha dia balumbuluishi, Shibulona wakafua penda, ne Koliantona uvua muya mu buatu ku bulaba bua ku node, bua kuambuila bantu bavua baya ku bulaba ebu biakudia.\n\n11 Bua nanku biakakengedibua ne Shibulona, kumpala kua lufu luenda, ambikila muanenda wa baluma wa Helamana bintu bia tshijila ebi, uvua ubikidibua ne Helamana, uvuayi muinyika dîna dia tatuenda.\n\n12 Mpindiewu monayi, mikanunu eyi yonsu ivua milamibua kudi Helamana ivua mifundibua ne mitumibua munkatshi mua bana ba bantu mu bulaba bonsu, pa kumbusha bitupa bivua Alama muela mukenji ne kabitumibu to.\n\n13 Nansha nanku, bavua balama bintu ebi ne tshijila, ne bivua bishila lukongu lua bantu lumua kudi lukuabu: bua nanku, mu tshidimu etshi, bivua biambikila Helamana, kumpala kua lufu lua Shibulona.\n\n14 Ne biakalua kabidi mu tshidimu atshi ne kuvua bamua batapuluki bakaya kudi Bena Lamana; ne bakasonsodibua kabidi ku tshiji bua Bena Nefi.\n\n15 Ne kabidi mu tshidimu tshina etshi bakapueka ne musumba wa basalayi ba bungi bua kuluisha bantu ba Moloniha mvita, anyi bua kuluisha musumba wa basalayi wa Moloniha, mvita yakabatambabu ne yakabapingajabu kabidi ku malaba abu nkayabu, ne muakapetakanabu ne dijimija dikola.\n\n16 Ne ki muakajika tshidimu tshia makumi asatu ne tshia tshitema tshia dikôkesha dia balumbuluishi pa mutu pa bantu ba Nefi nanku.\n\n17 Ne ki muakajika mulubu wa Alama nanku, ne Helamana muanenda wa baluma, ne Shibulona uvua muikala penda muana wa baluma wa Alama.\n\n", "hel 1": "[center][font_size=26]Mukanda wa Helamana[/font_size][/center]\n\nMulubu wa Bena Nefi. Mvita ne makokangana abu, ne matapuluka abu. Ne kabidi mambi a bambi bansantu ba bungi, kumpala kua dilua dia Kilisto, bilondeshila ku miandiku ya Helamana, uvua muana wa Helamana, ne kabidi bilondeshila ku miandiku ya bana benda ba baluma, nansha tô ne ku dilua dia Kilisto. Ne kabidi bangi ba Bena Lamana bavua kudimuna moyo. Mulubu wa dikudimuna moyo diabu. Mulubu wa buakana bua Bena Lamana, ne bubi ne malu mapita bubi bia Bena Nefi, bilondeshila ku miandiku ya Helamana ne bana benda ba baluma, nansha tô ne ku dilua dia Kilisto, uvua mubikidibua ne mukanda wa Helamana, ne bikuabu.\n\n[center][font_size=26]Shapita 1[/font_size][/center]\n\n[i]Paholana muibidi udi ulua mulumbuluishi munena ne ushipibua kudi Kishikumena—Pakumeni udi usomba mu nkuasa wa tshilumbuluilu—Koliantumela udi ulombola misumba ya basalayi ya Bena Lamana, udi wangata Zalahemela, ne udi ushipa Pakumeni—Moloniha udi utshimuna Bena Lamana ne udi wangatulula Zalahemela, ne Koliantumela udi ushipibua. Pabuipi ne 52–50 k.d.K.[/i]\n\n1 Ne mpindiewu mona, biakalua ne ku ntuadijilu wa tshidimu tshia makumi anayi tshia dikôkesha dia balumbuluishi pa mutu pa bantu ba Nefi, kuakabanga kuikala lutatu lukola munkatshi mua bantu ba Bena Nefi.\n\n2 Bualu mona, Paholana uvua mufua, ne muya ku njila wa buloba bonsu; bua nanku kuakabanga kuikala dikokangana dikola bitangila nganyi udi ne bua kuangata nkuasa wa tshilumbuluilu munkatshi mua bana babu ba baluma, bavua bana ba Paholana.\n\n3 Mpindiewu â adi mêna abu bakakokangana bua nkuasa wa tshilumbuluilu, bavua benzeja kabidi bantu bua kukokangana: Paholana, Pânki, ne Pakumeni.\n\n4 Mpindiewu aba kabena bana ba baluma ba Paholana bonsu to (bualu uvua nabu ba bungi), kadi aba mbakakokangana bua nkuasa wa tshilumbuluilu; bua nanku, bakenzeja ditapuluka mu bitupa bisatu munkatshi mua bantu.\n\n5 Nansha nanku, biakalua ne dîyi dia bantu diakasungula Paholana bua ikala mulumbuluishi munena ne ngovena ku mutu kua bantu ba Nefi.\n\n6 Ne biakalua ne Pakumeni, pavuaye mumona ne kavua mua kupeta nkuasa wa tshilumbuluilu to, wakasangisha dîyi dienda ne dîyi dia bantu.\n\n7 Kadi mona, Pânki, ne tshitupa tshia bantu tshivua tshijinga ne ikala ngovena wabu, bakafîka tshiji menamena; bua nanku, kavua kula to bua kuela bantu abu lubombu bua kujula buntomboji bua kuluisha bana babu.\n\n8 Ne biakalua ne bu muvuaye pabuipi ne kuenza nanku, monayi, wakangatshibua ne kulumbuluishibua bilondeshila ku dîyi dia bantu, ne bakamukosela lufu; bualu uvua mujula bantu ku buntomboji ne uvua mukeba bua kunyangakaja budishikaminyi bua bantu.\n\n9 Mpindiewu pakamona bantu bavua bajinga ne ikala ngovena wabu ne bakamukosela lufu, bua nanku bakafîka tshiji, ne monayi, bakatuma umua muntu, Kishikumena, mena ku nkuasa wa tshilumbuluilu wa Paholana, ne wakashipa Paholana pavuaye musomba pa nkuasa wa tshilumbuluilu.\n\n10 Ne basadidi ba Paholana bakamulonda lubilu; kadi monayi, lubilu lua Kishikumena luvua lupita bikola ki bua tshinyi muntu kavua mua ku mupeta to.\n\n11 Ne wakaya kudi bavua bamutuma, ne bakabuela bonsu mu tshipungidi, eyowa, baditshipa mu dîna dia Mufuki wabu wa kashidi, ne kabakuambila muntu to ne Kishikumena uvua mushipa Paholana.\n\n12 Bua nanku, Kishikumena kavua mumanyika munkatshi mua bantu ba Nefi to, bualu uvua mudisokoka mu bivualu diba diakashipaye Paholana. Ne Kishikumena ne tshisumbu tshienda, bavua benza tshipungidi nenda, bakadisangisha munkatshi mua bantu, mu mushindu ne bonsu buabu kabavua mua kupetshibua to; kadi bonsu bakapetshibua bakabakosela lufu.\n\n13 Ne mpindiewu monayi, Pakumeni wakasungudibua, bilondeshila ku dîyi dia bantu, bua kuikala mulumbuluishi munena ne ngovena wa bantu, bua akôkesha pa muaba wa muanabu wa baluma Paholana; ne bivua bilondeshila ku bunema buenda. Ne bionsu ebi bivua bienzeka mu tshidimu tshia makumi anayi tshia dikôkesha dia balumbuluishi; ne tshiakajika.\n\n14 Ne biakalua ne mu tshidimu tshia makumi anayi ne tshimua tshia dikôkesha dia balumbuluishi, ne Bena Lamana bakasangisha pamua musumba wa basalayi kabayi kubala to, ne bakabapaya ne miela ya mvita, ne ne tuela tua mvita, ne ne mata, ne ne miketa, ne ne bifulu bia mvita, ne ne bibuikilu bia pa tshiadi, ne ne ngambu mishilangana ya mushindu onsu.\n\n15 Ne bakapueka kabidi bua bamona mua kuluisha Bena Nefi. Ne bavua balombodibua kudi muntu uvua ne dîna dia Koliantumela; ne uvua kankanunuina ka Zalahemela; ne uvua mutapuluki ku Bena Nefi; ne uvua muntu munena ne wa bukola.\n\n16 Bua nanku, mfumu wa Bena Lamana, uvua ne dîna dia Tubalota, uvua muana wa baluma wa Amolona, utshinka ne Koliantumela, muikala muntu wa bukola, uvua mua kukandamena Bena Nefi, ne bukola buenda ne kabidi ne lungenyi luenda lua bungi, mu mushindu wa ne pamutumaye neatshimuna Bena Nefi—\n\n17 Bua nanku wakabasonsola ku tshiji, ne wakasangisha misumba yenda ya basalayi pamua, ne wakasungula Koliantumela bua kuikala mulombodi wayi, ne wakenzeja ne bapueka ku bulaba bua Zalahemela bua kuluisha Bena Nefi.\n\n18 Ne biakalua ne bua bualu bua dikokangana divula ne lutatu luvula mu buendeshi bua ditunga, kabavua bateka balami bakumbana mu bulaba bua Zalahemela to; bualu bakatshinka ne Bena Lamana kabavua bua kukima kulua munkatshi-nkatshi mua malaba abu bua kubunda tshimenga tshinena tshia Zalahemela to.\n\n19 Kadi biakalua ne Koliantumela wakenda ku mpala kua musumba wa basalayi munena, ne wakalua kudi benamu tshimenga, ne luendu luabu luvua ne lubilu lukola ki bua tshinyi Bena Nefi kabavua ne diba dia kusangisha misumba yabu ya basalayi pamua to.\n\n20 Bua nanku Koliantumela wakashipa balami ku tshibuelelu tshia tshimenga, ne wakabuela mu tshimenga ne musumba wenda wa basalayi mujima, ne wakashipa muntu yonsu uvua ubimanyina bu muluishi, mu mushindu wa kuangata tshimenga tshijima.\n\n21 Ne biakalua ne Pakumeni, uvua mulumbuluishi munena, wakanyema ku mpala kua Koliantumela, mena tô ne ku bimanu bia tshimenga. Ne biakalua ne Koliantumela wakamutûta ku tshimanu, mu mushindu wa wakafua. Ne matuku a Pakumeni akajika nanku.\n\n22 Ne mpindiewu pakamona Koliantumela ne wakakumbana mua kuangata tshimenga tshia Zalahemela, ne kumona ne Bena Nefi bakanyema kumpala kuabu, ne bashibeyibua, ne bakangatshibua, ne kuedibua mu buloko, ne ne wakangata tshisokomenu tshikola kupita mu bulaba bonsu, mutshima wenda wakepeta dikima mua ne uvua pabuipi ne kuya kuluisha bulaba bonsu.\n\n23 Ne mpindiewu mujanguluka mu bulaba bua Zalahemela to, kadi wakaya ne musumba wa basalayi munena, mena mutangila ku tshimenga tshia Buvula; bualu uvua ne dipangadika dia kuya ne kutapa njila wenda ne muela wa mvita, bua amuna mua kupeta bitupa bia bulaba bia ku node.\n\n24 Ne, bualu uvua utshinka ne bukola buabu bunena kupita buvua munkatshi-nkatshi mua bulaba, bua nanku wakaya, kayi ubapesha diba dia bobu kudisangisha pamua to, amu mu tusumbu tukesa; ne bakabaluila mu mushindu ewu ne bakabashipa panshi.\n\n25 Kadi monayi, luendu lua Koliantumela elu munkatshi mua bulaba luvua lutambisha Moloniha bukola bunena kudibu, nansha muvua bungi bua Bena Nefi bavua bashipibua buikala bunena.\n\n26 Bualu monayi, Moloniha uvua utshinka ne Bena Lamana kabavua mua kukima kulua munkatshi-nkatshi mua bulaba to, kadi ne bavua mua kubunda bimenga bia pabuipi ne mikalu bu muvuabu benza tô ne mpindiewu; bua nanku Moloniha wakenzeja ne misumba mikola yabu ya basalayi ilama bitupa ebi bivua pabuipi ne mikalu.\n\n27 Kadi monayi, Bena Lamana kabavua batshina to bilondeshila muvua disua dia Moloniha, kadi bavua balua munkatshi-nkatshi mua bulaba, ne bakangata tshimenga tshilombodi tshivua tshimenga tshia Zalahemela, ne bavua benda kupitshila mu bitupa bia bulaba bia mushinga mukola, benda bashipa bantu ne dishibeya dikola, bonsu baluma, bakaji, ne bana, benda bangata bimenga bia bungi ne bua miaba ya tshisokomenu ya bungi.\n\n28 Kadi pavua Moloniha mujandula bualu ebu, wakatuma Lehi ne musumba wa basalayi katataka ku banyunguluka bua kubakosa makasa kumpala kua bobu kufika ku bulaba bua Buvula.\n\n29 Ne wakenza nanku; ne kumpala kua bobu kufika ku bulaba bua Buvula, wakabakosa makasa ne wakabenza mvita, bua ne bakabanga kupingana panyima batangila ku bulaba bua Zalahemela.\n\n30 Ne biakalua ne Moloniha wakabakosa makasa mu dipingana panyima diabu, ne wakabela mvita, mu mushindu ne biakalua mvita ya mashi menamena; eyowa, ba bungi bavua bashipibua, ne bavua basangana kabidi Koliantumela munkatshi mua bungi bua bavua bashipibua.\n\n31 Ne mpindiewu, monayi, Bena Lamana kabavua mua kupingana panyima eku anyi eku to, anyi ku node, anyi ku sude, anyi ku esete, anyi ku wesete, bualu Bena Nefi bavua babanyungulula ku luseka lonsu.\n\n32 Ne ki muakela Koliantumela Bena Lamana munkatshi mua Bena Nefi nanku, mu mushindu ne bavua mu bukôkeshi bua Bena Nefi, ne bakamushipa yeya muina, ne Bena Lamana bakadifila mu bianza bia Bena Nefi.\n\n33 Ne biakalua ne Moloniha wakangata tshimenga tshia Zalahemela kabidi, ne wakapatuisha Bena Lamana bavua bakuatshibua bena lukanu mu bulaba mu ditalala.\n\n34 Ne ki muakajika tshidimu tshia makumi anayi ne tshimua tshia dikôkesha dia balumbuluishi nanku.\n\n", "hel 2": "[center][font_size=26]Shapita 2[/font_size][/center]\n\n[i]Helamana, muana wa baluma wa Helamana, udi ulua mulumbuluishi munena—Gadiantona udi ulombola tshisumbu tshia Kishikumena—Musadidi wa Helamana udi ushipa Kishikumena, ne tshisumbu tshia Gadiantona tshidi tshinyema mu tshipela. Pabuipi ne 50–49 k.d.K.[/i]\n\n1 Ne biakalua ne mu tshidimu tshia makumi anayi ne tshibidi tshia dikôkesha dia balumbuluishi, kunyima kua Moloniha mushikika kabidi ditalala pankatshi pa Bena Nefi ne Bena Lamana, monayi kakuvua muntu wa kusomba mu nkuasa wa tshilumbuluishi to; bua nanku kuakabanga kuikala dikokangana kabidi munkatshi mua bantu bitangila nganyi uvua ne bua kusomba mu nkuasa wa tshilumbuluishi.\n\n2 Ne biakalua ne Helamana, uvua muana wa baluma wa Helamana, uvua musungudibua bua kusomba mu nkuasa wa tshilumbuluishi, kudi dîyi dia bantu.\n\n3 Kadi monayi, Kishikumena, wakashipa Paholana, wakashala muindila bua kushipa Helamana kabidi; ne uvua ne mpanda ya kudi tshisumbu tshienda, tshivua tshibuela mu tshipungidi nenda ne muntu kamanyi bubi buenda to.\n\n4 Bualu kuvua muntu umua wa dîna dia Gadiantona, uvua mumanya mupiluka muikala wakula bia bungi, ne kabidi bitangila didinga dienda, bua kuenza mudimu wa mu musokoku wa kushipa kua bantu ne kunyengangana bintu; bua nanku wakalua mulombodi wa tshisumbu tshia Kishikumena.\n\n5 Bua nanku wakabela lubombu, ne Kishikumena kabidi, ne bu bobu bamuteka mu nkuasa wa tshilumbuluishi neanyishila aba bavua mu tshisumbu tshienda ne batekibua mu mianzu ya bukola ne bukôkeshi munkatshi mua bantu; bua nanku Kishikumena wakakeba bua kushipa Helamana.\n\n6 Ne biakalua ne bu muvuaye uya mutangila ku nkuasa wa tshilumbuluilu bua kushipa Helamana, monayi umua wa basadidi ba Helamana, uvua mupatuka pambelu butuku, ne uvua, ku diangata tshimfuanyi tshikuabu, dimanya dia malongolola avua malongolodibua kudi tshisumbu etshi bua kubutula Helamana—\n\n7 Ne biakalua ne wakasambakana ne Kishikumena, ne wakamupesha tshimanyinu; bua nanku Kishikumena wakamuambila dijinga dienda, ujinga bua ne amufila ku nkuasa wa tshilumbuluishi bua ashipa Helamana.\n\n8 Ne pakamanya musadidi wa Helamana dijinga dionsu dia mutshima wa Kishikumena, ne muvua kipatshila kenda kikala ka kushipa muntu, ne kabidi muvuatshi kipatshila ka bonsu bavua mu tshisumbu tshienda bua kushipa bantu, ne kuiba, ne kupeta bukalenga, (ne etshi tshivua dilongolola diabu dia musokoku, ne tshipungidi tshiabu) musadidi wa Helamana wakambila Kishikumena: Tuyaku ku nkuasa wa tshilumbuluishi.\n\n9 Mpindiewu ebi biakasankisha Kishikumena menamena, bualu wakatshinka ne neakukumbaja dijinga dienda; kadi monayi, musadidi wa Helamana, bu muvuabu baya ku nkuasa wa tshilumbuluishi, wakatua Kishikumena kela ku mutshima mena, ne wakakuluka mufua kakuyi mukemu to. Ne wakanyema ne wakambila Helamana bintu bionsu bivuaye mumona, ne mumvua, ne muenza.\n\n10 Ne biakalua ne Helamana wakatuma bantu bua bakuata tshisumbu tshia banyengi ne bashipi ba bantu ba mu musokoku etshi, bua babashipa bilondeshila ku mikenji.\n\n11 Kadi monayi, pavua Gadiantona mumona ne Kishikumena kavua mupingana to, wakatshina ne kashipibu; bua nanku wakenzeja ne tshisumbu tshienda tshimulonda. Ne bakapatuka lubilu mu bulaba, ku njila wa musokoku, batangila mu tshipela; ne nanku pakatuma Helamana bantu bua kubakuata kabavua mua kupetshibua muaba nansha umua to.\n\n12 Ne nengamba malu a bungi a Gadiantona ewu kunyima. Ne ki muakajika tshidimu tshia makumi anayi ne tshibidi tshia dikôkesha dia balumbuluishi pa mutu pa bantu ba Nefi nanku.\n\n13 Ne monayi, ku ndekelu kua mukanda ewu nenumona ne Gadiantona ewu wakadileja muikala bualu bua ditonkoka, eyowa, pabuipi ne dibutuka dijima dia bantu ba Nefi.\n\n14 Monayi ntshiena ngamba ne ndekelu wa mukanda wa Helamana to, kadi ndi ngamba ne ndekelu wa mukanda wa Nefi, kundi muangatshila mulubu onsu undi mufunda.\n\n", "hel 3": "[center][font_size=26]Shapita 3[/font_size][/center]\n\n[i]Bena Nefi ba bungi badi bamuangala ku bulaba bua ku node—Badi bibaka nzubu ya nsimenta ne badi balama miandiku ya bungi—Bantu binunu makumi ne makumi badi bakudimuna moyo ne batambuishibua—Dîyi dia Nzambi didi dilombola bantu ku lupandu—Nefi muana wa baluma wa Helamana udi usomba mu nkuasa wa tshilumbuluilu. Pabuipi ne 49–39 k.d.K.[/i]\n\n1 Ne mpindiewu biakalua ne mu tshidimu tshia makumi anayi ne tshisatu tshia dikôkesha dia balumbuluishi, kakuvua dikokangana nansha dimua to munkatshi mua bantu ba Nefi amu pa kumbusha diditambisha dikesa divua mu ekelezia, diakenzeja amua matapuluka munkatshi mua bantu, malu akajikijabu ku ndekelu kua tshidimu tshia makumi anayi ne tshisatu.\n\n2 Ne kakuvua dikokangana nansha dimua to munkatshi mua bantu mu tshidimu tshia makumi anayi ne tshinayi; anyi kakuvua dikokangana dia bungi to mu tshidimu tshia makumi anayi ne tshitanu.\n\n3 Ne biakalua ne mu tshidimu tshia makumi anayi ne tshisambombo, eyowa, kuvua dikokangana dia bungi ne matapuluka a bungi; muvuaku bantu ba bungi menamena bakumbuka ku bulaba bua Zalahemela, ne bakaya ku bulaba bua ku node bua kupiana bulaba.\n\n4 Ne bakenza luendu mutantshi mula menamena, mua ne bakalua ku mishiki minena ya mâyi ne misulu ya bungi.\n\n5 Eyowa, ne bakatangalaka mena mu bitupa bionsu bia bulaba, mu bitupa bionsu bivuabu kabayi bashiya patupu ne kabiyi ne mitshi to, bua bungi bua bantu bavua bapiana bulaba kumpala.\n\n6 Ne mpindiewu tshitupa nansha tshimua tshia bulaba tshivua tshikala tshitupu to, amu pa kumbusha bua mitshi; kadi bua bunena bua dibutuka dia bantu bavua bapiana bulaba kumpala bavua babubikila ne kabutu.\n\n7 Ne bualu kuvua amu mitshi ndambu pa mpala wa bulaba, nansha nanku bantu bakayamu bakalua bamanyi bapiluka bua kuenza mudimu nsimenta; bua nanku bakiba nzubu ya nsimenta, muakasombabu.\n\n8 Ne biakalua ne bakavulangana ne bakatangalaka, ne bakaya kumbukila ku bulaba bua ku sude tô ne ku bulaba bua ku node, ne bakatangalaka mu mushindu onsu ne bakabanga kubuikila mpala wa buloba bujima, kumbukila ku mbuwa wa ku sude tô ne ku mbuwa wa ku node, kumbukila ku mbuwa wa ku wesete tô ne ku mbuwa wa esete.\n\n9 Ne bantu bavua mu buloba bua ku node basomba mu ntenta ne mu nzubu ya nsimenta, ne bavua balekela ne mutshi onsu uvua umena pa mpala wa bulaba usasa bua mu matuku alualua bikala ne mitshi bua kuibaka nzubu yabu, eyowa, bimenga biabu, ne ntempelo yabu, ne nsunagoga yabu, ne bitendelelu biabu, ne mishindu yonsu ya bibakilu biabu.\n\n10 Ne biakalua ne bu muvua mitshi kayiyi ipeteka menamena mu bulaba bua ku node to, bakatuma ya bungi ku njila wa buatu.\n\n11 Ne nanku bakapesha bantu ba mu bulaba bua ku node njila ne bibaka bimenga bia bungi, ne mutshi ne ne nsimenta.\n\n12 Ne biakalua ne kuvua ba bungi ba ku bantu ba Amona, bavua bikala Bena Lamana ba ku diledibua, bakaya pabu ku bulaba ebu.\n\n13 Ne mpindiewu kudi miandiku ya bungi ivua milamibua bitangila bienzedi bia bantu aba, kudi ba bungi ba ku bantu aba, idi ne malu a bungi ne idi minena, bibatangila.\n\n14 Kadi monayi, tshitupa tshia lukama tshimua tshia bienzedi bia bantu aba, eyowa, mulubu wa Bena Lamana ne wa Bena Nefi, ne mvita yabu, ne makokangana abu, ne matapuluka abu, ne diyisha diabu, ne mambi abu, ne diambula diabu dia bintu ku buatu ne dienza diabu dia mâtu, ne dibaka diabu dia ntempelo ya bungi, ne dia nsunagoga ya bungi, ne bitendelelu biabu, ne buakana buabu, ne bubi buabu, ne dishipa diabu dia bantu, ne dinyengangana diabu dia bintu bia benda, ne dipawula diabu dia bintu bia benda, ne mishindu yonsu ya malu mapita bubi ne masandi, kabiena mua kukumbana mu mukanda ewu to.\n\n15 Kadi monayi, kudi mikanda ya bungi ne miandiku ya bungi ya mushindu onsu, ne ivua milamibua nangananga kudi Bena Nefi.\n\n16 Ne ivua mifidibua kudi lukongu lua bantu lumua kudi lukuabu kudi Bena Nefi, mena tô ne pakaponabu mu disambuka dia mikenji ne kushibeyibua, kupawudibua, ne kuipatakajibua, ne kunyemeshibua, ne kushipibua, ne kutangalajibua pa mutu pa mpala wa buloba, ne kusangishibua ne Bena Lamana tô ne pavuabu kabayi babikidibua kabidi ne Bena Nefi to, balua bena bubi bupita, ne kabayi nshidimukilu, ne bena tshikisu, eyowa, mena balua Bena Lamana.\n\n17 Ne mpindiewu ndi mpingana ku mulubu wanyi; nanku, bindi muamba bivua bienzeka kunyima kua kuenzeka kua makokangana manena, ne masalu, ne mvita, ne matapuluka, munkatshi mua bantu ba Nefi.\n\n18 Tshidimu tshia makumi anayi ne tshisambombo tshia dikôkesha dia balumbuluishi tshiakajika;\n\n19 Ne biakalua ne kutshivua amu dikokangana dinena mu bulaba, eyowa, mena mu tshidimu tshia makumi anayi ne tshia muanda muteketa, ne tshia makumi anayi ne tshia muanda mukulu kabidi.\n\n20 Nansha nanku Helamana wakasomba mu nkuasa wa tshilumbuluilu ne bululama ne bujalama; eyowa, wakatangila bua kulama mikandu, ne mêyi, ne mikenji ya Nzambi; ne wakenza diba dionsu tshivua tshikala tshiakana ku mesu a Nzambi; ne wakenda mu njila ya tatuenda, mua ne wakalubuluka mu bulaba.\n\n21 Ne biakalua ne wakapeta bana ba baluma babidi. Wakapesha mukulu dîna dia Nefi, ne kudi muakunyi dîna dia Lehi. Ne bakabanga kukola mu Mukalenga.\n\n22 Ne biakalua ne mvita ne makokangana biakabanga kujika mu tshipimu tshikesa munkatshi mua bantu ba Bena Nefi, ku nshikidilu kua tshidimu tshia makumi anayi ne tshia muanda mukulu tshia dikôkesha dia balumbuluishi pa mutu pa bantu ba Nefi.\n\n23 Ne biakalua ne mu tshidimu tshia makumi anayi ne tshia tshitema tshia dikôkesha dia balumbuluishi, kuvua ditalala dilunguluka dishikikibua mu bulaba, bonsu amu pa kumbusha bipungidi bia mu musokoku bivua Gadiantona munyenganganyi wa bintu muteka mu bitupa bia bulaba bivua bikala ne bantu ba bungi, bivua diba adi kabiyi bimanyika kudi bantu bavua ku mutu kua bukalenga to; bua nanku kabavua babibutula mu bulaba to.\n\n24 Ne biakalua ne mu tshidimu tshina etshi kuvua dilubuluka dinena menamena mu ekelezia, mu mushindu wa kuvua bantu binunu biakadisangisha ku ekelezia ne biakatambuishibua bua dikudimuna dia mutshima.\n\n25 Ne dilubuluka dia ekelezia divua dipita bunena, ne mabenesha mapita bungi avua mapumuina bantu, bua mena ne bakuidi banena ne balongeshi bavua bobu bina bakema kupita.\n\n26 Ne biakalua ne mudimu wa Mukalenga wakalubuluka to ne ku ditambuisha ne disangisha dia bantu ba bungi ku ekelezia wa Nzambi, eyowa, mena binunu makumi ne makumi.\n\n27 Tudi tumona nanku ne Mukalenga udi ne lusa kudi bonsu badi, mu bulelela bua mitshima yabu, babikila dîna dienda dia tshijila.\n\n28 Eyowa, tudi tumona ne tshibuelelu tshia mu diûlu tshidi tshiunzulula bua bonsu, mena kudi bitabuija mu dîna dia Yezu Kilisto abu, udi muikala Muana wa Nzambi.\n\n29 Eyowa, tudi tumona ne ewu yonsu wasua udi mua kukuata dîyi dia Nzambi, didi ne moyo ne dia bukola, diabulula budimu ne mateyi ne mayela bionsu bia diabulu pankatshi-nkatshi, ne dilombola muntu wa Kilisto mu njila mufinakana ne mubumbakana dishiya dia lupongu lua kashidi lua dikenga ludi lulongolodibua bua kujibikila bena bubi bupita alu—\n\n30 Ne kufikisha anyima yabu, eyowa, anyima yabu idi kayiyi ifua, ku tshianza tshia baluma tshia Nzambi mu bukalenga bua mu diûlu, bua kusomba panshi ne Abalahama, ne Isaka, ne ne Yakoba, ne ne batatuetu bansantu bonsu, bua kakuyi kupatukamu kabidi.\n\n31 Ne mu tshidimu etshi kuvua disanka dia munanunanu mu bulaba bua Zalahemela, ne ku mpenga yonsu ya mu bitupa bionsu bia bulaba, mena mu bulaba bonsu buvua Bena Nefi basa.\n\n32 Ne biakalua ne kuvua ditalala ne disanka dinena menamena mu tshishadi tshia tshidimu tshia makumi anayi ne tshia tshitema; eyowa, ne kuvua kabidi ditalala dia munanunanu ne disanka dinena mu tshidimu tshia makumi atanu tshia dikôkesha dia balumbuluishi.\n\n33 Ne mu tshidimu tshia makumi atanu ne tshimua tshia dikôkesha dia balumbuluishi kuvua kabidi ditalala, amu pa kumbusha diditambisha diakabanga kubuela mu ekelezia—kabiyi munda mua ekelezia wa Nzambi to, kadi munda mua mitshima ya bantu bavua bamba ne bavua bena mu ekelezia wa Nzambi—\n\n34 Ne bakadibandisha mu diditambisha, mena tô ne bua kukengesha ba bungi ba ku bana babu. Mpindiewu etshi tshivua bubi bunena, tshiakenzeja ne tshitupa tshia bantu tshivua tshipita kudipuekesha tshipeta dikengeshibua dikola, ne tshipututuka mu ntatu ya bungi.\n\n35 Nansha nanku bakajila ne kusambila misangu mivula, ne bakatamba kukolakana mu didipuekesha diabu, ne batamba kukamakana mu ditabuija dia Kilisto, tô ne diwuja dia anyima yabu ne disanka ne disambibua, eyowa, mena ne ku dikezula ne dijidila dia mitshima yabu, dijidila dia dîna didi dienzeka bua bualu bua difila diabu dia mitshima yabu kudi Nzambi.\n\n36 Ne biakalua ne tshidimu tshia makumi atanu ne tshibidi tshiakajika patshi mu ditalala, amu pa kumbusha diditambisha dinena menamena divua dibuela mu mitshima ya bantu; ne divua bua mabanji abu a bungi menamena ne dilubuluka diabu mu bulaba; ne diakakola kudibu ku dituku ne ku dituku.\n\n37 Ne biakalua ne mu tshidimu tshia makumi atanu ne tshisatu tshia dikôkesha dia balumbuluishi, Helamana wakafua, ne muana wa kumpala wenda, Nefi, wakabanga kukôkesha pa muaba wenda. Ne biakalua ne wakasomba mu nkuasa wa tshilumbuluilu ne bululama ne bujalama; eyowa, wakalama mikenji ya Nzambi, ne wakenda mu njila ya tatuenda.\n\n", "hel 4": "[center][font_size=26]Shapita 4[/font_size][/center]\n\n[i]Batapuluki ba Bena Nefi ne Bena Lamana badi basangisha bisumbu biabu bia basalayi ne badi banyenga bulaba bua Zalahemela—Ditshimuna diabu dia Bena Nefi didi dienzeka bua bubi bua Bena Nefi—Ekelezia udi ushinguluka, ne bantu badi balua bateketa bu mudi Bena Lamana. Pabuipi ne 38–30 k.d.K.[/i]\n\n1 Ne biakalua ne mu tshidimu tshia makumi atanu ne tshinayi kuvua matapuluka a bungi mu ekelezia, ne kuvua kabidi dikokangana munkatshi mua bantu, mu mushindu wa dimatshisha dia mashi dia bungi.\n\n2 Ne bakashipa tshitupa tshia bantomboji ne bakatshinyemesha mu bulaba, ne bakaya kudi mfumu wa Bena Lamana.\n\n3 Ne biakalua ne bakakeba bua kusonsola Bena Lamana ku mvita bua kuluisha Bena Nefi; kadi monayi, Bena Lamana bavua ne bôwa menamena, mu mushindu wa ne bakabenga kuteleja mêyi a batapuluki abu.\n\n4 Kadi biakalua ne mu tshidimu tshia makumi atanu ne tshisambombo tshia dikôkesha dia balumbuluishi, kuvua batapuluki bakabanda kudi Bena Lamana bafumina kudi Bena Nefi; ne bakapeta tshipeta tshimpa kudi bakuabu bua dibasonsola ku tshiji kudi Bena Nefi; ne bavua tshidimu tshionsu atshi badilongolola bua mvita.\n\n5 Ne mu tshidimu tshia makumi atanu ne tshia muanda muteketa bakapueka bua kuluisha Bena Nefi mvita, ne bakatuadija mudimu wa lufu; eyowa, mua ne mu tshidimu tshia makumi atanu ne tshia muanda mukulu tshia dikôkesha dia balumbuluishi bakapeta tshipeta tshimpa ne bakangata bulaba bua Zalahemela; eyowa, ne malaba onsu kabidi, mena tô ne ku bulaba buvua pabuipi ne bulaba bua Buvula.\n\n6 Ne bakanyemesha Bena Nefi ne misumba ya basalayi ya Moloniha mena tô ne ku bulaba bua Buvula;\n\n7 Ne aku bakadikolesha bua kuluisha Bena Lamana, kumbukila ku mbuwa wa ku wesete, mena tô ne ku esete; bualu bivua luendu lua dituku dimua bua Muena Lamana, pa mushonyi uvuabu bakolesha ne pavuabu bateka misumba yabu ya basalayi bua kusungidila ditunga diabu dia ku node.\n\n8 Ne batapuluki ba Bena Nefi abu, ne diambuluisha dia musumba wa basalayi wa Bena Lamana ba bungi, bavua bangata bitupa bionsu bia Bena Nefi bivua mu bulaba bua ku sude. Ne bionsu ebi bivua bienzeka mu bidimu bia makumi atanu ne tshia muanda mukulu ne tshia makumi atanu ne tshia tshitema bia dikôkesha dia balumbuluishi.\n\n9 Ne biakalua ne mu tshidimu tshia makumi asambombo tshia dikôkesha dia balumbuluishi, Moloniha ne misumba yenda ya basalayi bakapeta tshipeta tshimpa ne bakangata bitupa bia bungi bia bulaba; eyowa, bakangatulula bimenga bia bungi bivua bipona mu bianza bia Bena Lamana.\n\n10 Ne biakalua ne mu tshidimu tshia makumi asambombo ne tshimua tshia dikôkesha dia balumbuluishi bakapeta tshipeta tshimpa ne bakangatulula mena tshia bibidi tshia malaba abu onsu.\n\n11 Mpindiewu dijimija edi dinena dia Bena Nefi, ne dishipeya dikola divua dikala munkatshi muabu, kabivua bienzeka to bu kabivua bikala bua bubi buabu ne bualu buabu bua bubi bupita bivua bikala munkatshi muabu to; eyowa, ne bivua kabidi munkatshi mua bavua bamba ne bavua bikala bena mu ekelezia wa Nzambi abu.\n\n12 Ne bivua bua diditambisha divua mu mitshima yabu, bua mabanji abu mapita, eyowa, bivua dikengesha diabu dia bapela, bualu bavua bapala bavua ne nzala biakudia biabu, bualu bavua bapala bavua butaka bilamba biabu, ne bualu bavua batûta bana babu badipuekeshi mapi pa matama, bualu bavua baseka bintu bivua bivua bikala bia tshijila, bavila nyuma wa buambi ne wa dibuluila, bualu bavua bashipa bantu, bapawula bintu bia benda, bashima, biba, benda masandi, bualu bavua bajuka ne makokangana manena, ne bualu bavua batomboka baya ku bulaba bua Nefi, munkatshi mua Bena Lamana—\n\n13 Ne bua bubi buabu bunena ebu, ne didiamba diabu bua makanda abu, wakalekedibua ne makanda abu nkayabu; bua nanku kabakalubuluka to, kadi bakatatshishibua ne kutûtshibua, ne kunyemeshibua ku mpala kua Bena Lamana, tô ne pakajimijabu bukôkeshi bua pabuipi ne malaba abu onsu.\n\n14 Kadi monayi, Moloniha wakayisha bantu bintu bia bungi bua malu mabi abu, ne Nefi ne Lehi, bavua bikala bana ba baluma ba Helamana, bakayisha pabu bantu bintu bia bungi, eyowa, ne bakabambila ku Nyuma bintu bia bungi bitangila malu mabi abu, ne biabaluila pikalabu kabayi bakudimuna mutshima ku mibi yabu to.\n\n15 Ne biakalua ne bakakudimuna mutshima, ne monsu muakakudimunabu mutshima bakabanga kulubuluka.\n\n16 Bualu pakamona Moloniha ne bavua bakudimuna mutshima wakidikija kubalombola ku muaba ne ku muaba, ne ku tshimenga ne ku tshimenga, mena tô ne pakangatululabu tshia bibidi tshia bintu biabu ne tshia bibidi tshia malaba abu onsu.\n\n17 Ne ki muakajika tshidimu tshia makumi asambombo ne tshimua tshia dikôkesha dia balumbuluishi nanku.\n\n18 Ne biakalua ne mu tshidimu tshia makumi asambombo ne tshimua tshia dikôkesha dia balumbuluishi, Moloniha kavua mua kuangata kabidi miaba mikuabu kudi Bena Lamana to.\n\n19 Bua nanku bakalekela dijinga diabu dia kuangata tshishadi tshia malaba abu, bualu Bena Lamana bavua bapita bungi bua ne biakalua bikola bua Bena Nefi kuikala ne bukôkeshi pa mutu pa Bena Lamana; bua nanku Moloniha wakenzela misumba yenda ya basalayi yonsu bua kukuba bitupa bivuaye muangata abi.\n\n20 Ne biakalua ne, Bena Nefi bakumvua bôwa bikola bua bualu bua bunena bua bungi bua Bena Lamana, ne kabalu kubatamba bukola, ne kubadiata, ne kubashipa, ne kubabutula.\n\n21 Eyowa, bakabanga kuvuluka mambi ya Alama, ne miaku ya Mosiya kabidi; ne bakamona ne bavua bantu ba nshingu mîminyina, ne ne bavua bamona ne mikenji ya Nzambi ivua patupu;\n\n22 Ne bavua bakudimuna ne badiatakaja muinshi mua makasa abu mêyi a Mosiya, anyi tshivua Mukalenga mumuambila bua kupesha bantu; ne bakamona ne mêyi abu avua malua manyanguka, ne bavua balua bantu babi, mu mushindu wa bavua bikala bantu babi bu muvua Bena Lamana.\n\n23 Ne bua malu mabi abu ekelezia uvua mubanga kushinguluka; ne bakabanga kubenga kuitabuija nyuma wa buambi ne nyuma wa dibuluila; ne bitungu bia Nzambi bivua bibimanyina kumpala kuabu.\n\n24 Ne bakamona bavua balua bateketa, bu mudi bana babu Bena Lamana, ne Nyuma wa Mukalenga kakabakuba kabidi to; eyowa, uvua mumbuka kudibu bualu Nyuma wa Mukalenga kena usomba mu ntempelo idi kayiyi ya tshijila to—\n\n25 Bua nanku Mukalenga wakalekela kubakuba ne bukola buenda bua tshishima ne budi kabuyi kufuanyikija to, bualu bavua bapona mu ngikadilu wa dipanga ditabuija ne bubi budi butshingisha; ne bakamona ne Bena Lamana bavua babapita bungi menamena, ne bobu balamata kudi Mukalenga Nzambi wabu badi ne bua kufua kakuyi diepuka to.\n\n26 Bualu monayi, bakamona makanda a Bena Lamana a bungi momumua ne abu, mena muntu ne muntu. Ne bavua nanku bapona mu disambuka dia mikenji edi; eyowa, bavua nanku balua bateketa, bua disambuka diabu dia mikenji, mu mutantshi wa bidimu bikesa.\n\n", "hel 5": "[center][font_size=26]Shapita 5[/font_size][/center]\n\n[i]Nefi ne Lehi badi badifila ku diyisha—Mêna abu adi abalomba bua nsombelu wabu alonda wa bankambua babu—Kilisto udi usungila badi bakudimuna mutshima—Nefi ne Lehi badi bakudimuisha ba bungi moyo ne badi bedibua mu buloko, ne kapia kadi kabanyungulula—Ditutu dia mîdima didi dibuikila bantu nkama isatu—Buloba budi bunyungana, ne dîyi didi dipesha bantu mukenji bua kukudimuna mutshima—Nefi ne Lehi badi bayukila ne banjelu, ne kapia kadi kanyungulula musumba wa bantu. Pabuipi ne 30 k.d.K.[/i]\n\n1 Ne biakalua ne mu tshidimu tshia momumua etshi, monayi, Nefi wakafila nkuasa wa tshilumbuluilu kudi muntu muena dîna ne Sezolama.\n\n2 Bualu bu muvua mêyi abu ne makalenga abu mashikikibua kudi dîyi dia bantu, ne bavua basungula bua kuenza bubi bavua bapita bavua basungula bua kuenza buimpa bungi, bua nanku bavua bikala baboba bua dibutuka, bualu mêyi abu avua manyanguka.\n\n3 Eyowa, ne ebi kabivua bionsu to; bavua bikala bantu ba nshingu mîminyina, mu mushindu wa ne kabavua mua kubakokesha kudi mikenji anyi kudi bululama to, amu pikalabi bua dibutuka diabu.\n\n4 Ne biakalua ne Nefi uvua mutshioka bua malu mabi abu; ne wakalekela nkuasa wa tshilumbuluilu, ne wakangata mudimu wa kuyisha dîyi dia Nzambi mu tshishadi tshionsu tshia matuku enda, ne muanabu Lehi penda, mu tshishadi tshionsu tshia matuku enda;\n\n5 Bualu bakavuluka mêyi avua tatuabu Helamana mubambila. Ne â ki mêyi akambaye:\n\n6 Monayi, bana banyi ba baluma, ndi njinga ne nuvuluka bua kulama mikenji ya Nzambi; ne ndi musua ne numanyisha bantu mêyi â. Monayi, ndi munupesha mêna a baledi betu ba kumpala bakapatuka ku bulaba bua Yelushalema; ne mvua muenza nanku bua ne panudi nuvuluka mêna enu nubavuluka; ne panudi nubavuluka nuvuluka midimu yabu; ne panudi nuvuluka midimu yabu numanya muvuabi bamba ne, ne bifunda kabidi ne, ne ivua mimpa.\n\n7 Bua nanku, bana banyi ba baluma, ndi musua ne nuenza bidi bimpa, bua biambibua buenu, ne bifundibua kabidi, mena bu muvuabi biambibua ne bifundibua buabu.\n\n8 Ne mpindiewu bana banyi ba baluma, monayi ndi ne kakesa kakuabu kandi njinga kunudi, dijinga didi dikala ne, kanuenji bintu ebi bua nuenu kudileja to, kadi ne nuenza bintu ebi bua nuenu kudibutshila bintu bia mushinga mu diûlu, eyowa, tshidi tshikala tshia tshiendelela, ne tshidi katshiyi tshifubidila to; eyowa, bua nupeta dipa dia mushinga mukola dia moyo wa tshiendelela adi, ditudi ne bualu bua kutshinka ne Nzambi uvua mudipesha batatuetu.\n\n9 Ô vulukayi, vulukayi, bana banyi ba baluma, mêyi avua Mfumu Benyamina muambila bantu benda; eyowa, vulukayi ne kakuena mushindu mukuabu anyi njila mukuabu nansha umua udi muntu mua kupandishibua to, amu ku mashi a bupikudi dia Yezu Kilisto, walua; eyowa, vulukayi ne udi ulua bua kusungila ba pa buloba.\n\n10 Ne vulukayi kabidi mêyi akamba Amuleke kudi Zêzeloma, mu tshimenga tshia Amoniha; bualu wakamuambila ne bushuwa Mukalenga nealua bua kusungila bantu benda, kadi ne kakulua bua kubasungila mu mibi yabu to, kadi bua kubasungila ku mibi yabu.\n\n11 Ne Tatu udi mumupesha bukola bua kubasungila ku mibi yabu bua bualu bua dikudimuna dia mutshima; bua nanku uvua mutuma banjelu benda bua kumanyisha lumu lua mabangu a dikudimuna dia mutshima, didi dituala ku bukola bua Musungidi, bua lupandu lua anyima yabu.\n\n12 Ne mpindiewu, bana banyi ba baluma, vulukayi, vulukayi ne mpa dibua dia Musungidi wetu, udi muikala Kilisto, Muana wa Nzambi, ki panudi ne tshia kuibaka tshishimikidi tshienu; bua ne pâtuma diabulu mpepela yenda mikola, eyowa, miketa yenda munda mua mvunda, eyowa, pânutûta mvula wenda wa mabua ne mvula wenda wa tshipepela mukola, kabiakuikala ne bukola pamutu penu to bua kunupulumuna panshi tô ne ku lupongu lua dikenga ne diakabi kadiyi ndekelu, bualu dibua dinudi bibaka pa mutu padi, didi dikala tshishimikidi tshia bushuwa, tshishimikidi tshidi bantu bobu bibakapu kabena mua kupona to.\n\n13 Ne biakalua ne eyi ki mêyi akalongesha Helamana bana benda ba baluma; eyowa, wakabalongesha bintu bia bungi bidi kabiyi bifunda to, ne kabidi bintu bia bungi bidi bikala bifunda.\n\n14 Ne bakavuluka mêyi enda; ne bua nanku bakaya, ne bakalama mikenji ya Nzambi, bua kulongesha dîyi dia Nzambi munkatshi mua bantu ba Nefi, kubangila ku tshimenga tshia Buvula;\n\n15 Ne apu tô ne ku tshimenga tshia Gidi; ne ku tshimenga tshia Gidi tô ne ku tshimenga tshia Muleke;\n\n16 Ne mena ku tshimenga tshimua tô ne ku tshikuabu, tô ne muakayabu munkatshi mua bantu ba Nefi bonsu bavua bikala mu buloba bua ku sude; ne aku tô ne ku bulaba bua Zalahemela, munkatshi mua Bena Lamana.\n\n17 Ne biakalua ne bakayisha ne bukola bua bungi, mua ne bakapuwisha ba bungi ba ku batapuluki bavua bafumina ku Bena Nefi abu, mua ne bakalua ne bakatonda mibi yabu ne bakatambuisha bualu bakakudimuna mutshima, ne bakapingana katataka kudi Bena Nefi bua kukeba bua kulongolola bubi buvuabu benzela Bena Lamana.\n\n18 Ne biakalua ne Nefi ne Lehi bakayisha Bena Lamana ne bukola ne bukôkeshi bua bungi kupita, bualu bavua ne bukola ne bukôkeshi bikala bibapesha bua kuakulabu, ne tshivuabu ne bua kuamba tshivua kabidi tshibapesha—\n\n19 Bua nanku bakakula ku dikema dikola dia Bena Lamana, ku dibitabujija, mua ne kuvua binunu muanda mukulu bia ku Bena Lamana bavua mu bulaba bua Zalahemela ne ku mpenga yabu yonsu, bakatambuishibua ku dikudimuna dia mitshima, ne bakitabujijibua bitangila bubi bua ngikadilu ya batatuabu.\n\n20 Ne biakalua ne Nefi ne Lehi bakatungunukila apu bua kuya ku bulaba bua Nefi.\n\n21 Ne biakalua ne bakakuatshibua kudi musumba wa basalayi wa Bena Lamana ne kuedibua mu buloko; eyowa, mena buloko bumua abu buvua Amona ne bana babu bedibua kudi basadidi ba Limihi.\n\n22 Ne kunyima kua kubelabu mu buloko matuku a bungi kabayi ne biakudia to, monayi, bakabuela mu buloko bua kubangata bua babashipa.\n\n23 Ne biakalua ne Nefi ne Lehi bavua banyunguludibua ku mpenga yonsu bikala bu kudi kapia, mena mu mushindu wa kabakakima bua kubatua bianza to bua bôwa ne kabalu kôshika. Nansha nanku, Nefi ne Lehi kabakôshika to; ne bavua bikala bu ne bavua bikala bimana munkatshi mua kapia ne kabavua bôshika to.\n\n24 Ne pakamonabu ne dikunji dia kapia divua dibanyungulula ku mpenga yonsu, ne kadivua dibôsha to, mitshima yabu yakapeta dikima.\n\n25 Bualu bakamona ne Bena Lamana kabakakima bua kubatua bianza to; anyi kabakakima kulua pabuipi nabu to, kadi bakimana bu ne bavua baluishibua tumama bua dikatshila diabu.\n\n26 Ne biakalua ne Nefi ne Lehi bakimana ne bakabanga kubambila, bamba ne: Kanutshinyi to, bualu monayi, Nzambi ki udi munuleja tshintu tshia kukema etshi, mudi mulejibua ne kanuena mua kutulenga ne bianza bienu bua kutushipa to.\n\n27 Ne monayi, pakambabu mêyi â, buloba buakanyungana menamena, ne bimanu bia buloko biakanyungana bu bivua pabuipi pa kukuluka pa buloba; kadi monayi, kabiakakuluka to. Ne monayi, bavua mu buloko bavua Bena Lamana ne Bena Nefi bavua patapuluki.\n\n28 Ne biakalua ne ditutu dia mîdima yakababuikila, ne bôwa bunena budi butshingisha bikola buakalua kudibu.\n\n29 Ne biakalua ne kuakalua dîyi bu divua kûlu kua ditutu dia mîdima, diamba ne: Kudimunayi mutshima, kudimunayi mutshima, ne kanukebi kabidi bua kushipa basadidi banyi bamvua mutuma bua kunumanyisha mukenji muimpa to.\n\n30 Ne biakalua ne pakumvuabu dîyi edi, ne pakamonabu ne kadivua dîyi dia dikubakuba to, anyi dîyi dia mutoyi munena wa diyoyi, kadi monayi, divua dîyi diteketa dia lutulu lujima, bu divua dinungana, ne divua ditubula tô ne mu anyima mena—\n\n31 Ne nansha muvua dîyi dikala dia kalolu, monayi buloba buakanyungana menamena, ne bimanu bia buloko kazakala kabidi, bu bivua pabuipi pa kukuluka pa buloba; ne monayi ditutu dia mîdima, divua dibabuikila, kadiakatangalaka to—\n\n32 Ne monayi dîyi diakalua kabidi, diamba ne: Kudimunayi mutshima, kudimunayi mutshima, bualu bukalenga bua mu diûlu bukadi pabuipi; ne kanukebi kabidi bua kushipa basadidi banyi to. Ne biakalua ne buloba buakanyungana kabidi, ne bimanu biakazakala.\n\n33 Ne dîyi diakalua kabidi musangu muisatu, ne diakabambila mêyi a dikema idi muntu kayi bua kuamba to; ne bimanu biakazakala kabidi, ne buloba buakanyungana bu buvua pabuipi ne kuabuluka pankatshi-nkatshi.\n\n34 Ne biakalua ne Bena Lamana kabavua mua kunyema to bua ditutu dia mîdima divua dibabuikila; eyowa, ne kabavua kabidi mua kunyungana to bua bôwa buvua bubakuata.\n\n35 Mpindiewu kuvua muntu umua munkatshi muabu uvua Muena Nefi ku diledibua, uvua musangu mukuabu muikala muena ku ekelezia wa Nzambi kadi uvua mutapuluki kudibu.\n\n36 Ne biakalua ne wakakudimuka, ne monayi, wakamona mpala ya Nefi ne Lehi munda mua ditutu dia mîdima; ne monayi, bavua bakenka menamena, mena bu mpala ya banjelu. Ne wakamona ne bavua babandisha mesu abu mu diûlu; ne bavua benza bu bavua bakula ne anyi bela mbila kudi muntu uvuabu bamona.\n\n37 Ne biakalua ne muntu ewu wakabila kudi musumba wa bantu, bua bakudimuka ne batangila. Ne monayi, bavua bapeshibua bukola ne bakakudimuka ne bakatangila; ne bakamona mpala ya Nefi ne Lehi.\n\n38 Ne bakambila muntu ne: Mona, bintu bionsu ebi bidi bileja tshinyi, ne bantu aba badi bayukila ne nganyi?\n\n39 Mpindiewu dîna dia muntu ewu divua Aminadaba. Ne Aminadaba wakabambila ne: Badi bayukila ne banjelu ba Nzambi.\n\n40 Ne biakalua ne Bena Lamana bakamuambila ne: Netuenza tshinyi, bua ditutu dia mîdima edi diumbuka kutubuikila?\n\n41 Ne Aminadaba wakabambila ne: Kudimunayi mutshima, ne nubila kudi dîyi, mena tô ne panuapeta ditabuija mu Kilisto, uvua mulongesha Alama, ne Amuleke, ne Zêzeloma; ne panuenza nanku, ditutu dia mîdima nediumbuka kunubuikila.\n\n42 Ne biakalua ne bakabanga bonsu kubila kudi dîyi dia uvua munyungusha buloba; eyowa, bakabila mena tô ne pakumbuka ditutu dia mîdima.\n\n43 Ne biakalua ne pakakupabu mesu abu ku mpenga yabu yonsu, ne bakamona ne ditutu dia mîdima divua diumbuka ku babuikila, monayi, bakamona ne bavua banyunguludibua, eyowa muntu yonsu, ku dikunji dia kapia.\n\n44 Ne Nefi ne Lehi bavua munkatshi muabu; eyowa, bavua banyunguludibua; eyowa, bavua bu munkatshi mua ndimi ya kapia, kadi kakavua kabôsha to, anyi kakavua kakuata bimanu bia buloko to; ne bavua buwula ne disanka didi kadiyi bua kuamba to ne luwula ne butumbi.\n\n45 Ne monayi, Nyuma wa Tshijila wa Nzambi wakalua panshi mufuma mu diûlu, ne wakabuela mu mitshima yabu, ne bavua buwula bu ne kapia, ne bavua mua kuamba mêyi a dikema.\n\n46 Ne biakalua ne dîyi diakalua kudibu, eyowa, dîyi dimpa, bu divua dinungana, diamba ne:\n\n47 Ditalala, ditalala dikala kunudi, bua ditabuija dienu kudi Munanga Mutamba Wanyi, uvua katshia ku tshishimikidi tshia buloba.\n\n48 Ne mpindiewu, pakumvuabu nanku bakabandisha mesu abu bu bua kumona kuvua dîyi diluila; ne monayi, bakamona diûlu diunzuluka; ne banjelu bakalua panshi bapatukila mu diûlu ne bakabasadila.\n\n49 Ne kuvua bantu pabuipi ne nkama isatu bavua bamona ne bumvua bintu ebi; ne bakabambila ne baya ne kabakemi to, anyi kabedi mpata to.\n\n50 Ne biakalua ne bakaya, ne bakalongesha bantu, bamanyisha bintu bionsu bivuabu bumvua ne bamona ku mpenga yonsu ya mu bitupa bionsu bia bulaba, mua ne tshitupa tshinena tshia Bena Lamana tshivua tshitabujijibua buabu, bua bunena bua majadikibua avuabu bapeta.\n\n51 Ne bonsu bavua bitabujijibua bakalekela biluilu biabu bia mvita panshi, ne lukinu luabu ne ngikadilu ya batatuabu kabidi.\n\n52 Ne biakalua ne bakapesha Bena Nefi malaba adibu bangata.\n\n", "hel 6": "[center][font_size=26]Shapita 6[/font_size][/center]\n\n[i]Bena Lamana bakana badi bayisha Bena Nefi bena bubi—Bonsu buabu badi balubuluka mu tshikondu tshia ditalala ne bubanji—Lusifele, muena mibi, udi usonsola mitshima ya bena bubi ne banyengi ba Gadiantona ku dishipa dia bantu ne bubi—Banyengi badi bangata bukalenga bua Bena Nefi. Pabuipi ne 29–23 k.d.K.[/i]\n\n1 Ne biakalua ne pakajika tshidimu tshia makumi asambombo ne tshibidi tshia dikôkesha dia balumbuluishi, bintu bionsu ebi bikavua bienzeka ne Bena Lamana bakavua balua, tshitupa tshinena, bantu bakana, mu mushindu ne buakana buabu buvua bupita bua Bena Nefi, bua dikamakana diabu ne disuminyina diabu mu ditabuija.\n\n2 Bualu monayi, kuvua Bena Nefi ba bungi bakavua balua bapapa ne kabayi bitaba tshilema tshiabu to ne bena bubi bupita, mu mushindu ne bavua babenga dîyi dia Nzambi ne mayisha onsu ne buambi ku Nyuma buvua bulua munkatshi muabu.\n\n3 Nansha nanku, bantu ba mu ekelezia bavua bapeta disanka dinena bua dikudimuna moyo dia Bena Lamana, eyowa, bua ekelezia wa Nzambi, uvua mushikikibua munkatshi muabu. Ne bakalejangana buwetu, ne bakasankidilangana, ne bavua ne disanka dinena.\n\n4 Ne biakalua ne bangi ba Bena Lamana bakapueka ku bulaba bua Zalahemela, ne bakamanyisha Bena Nefi mushindu wa dikudimuna moyo diabu, ne bakabakankamija bua kuikala ne ditabuija ne dikudimuna mutshima.\n\n5 Eyowa, ne bangi bakayisha ne bukola ne bukôkeshi binena menamena, ne bakafikisha ba bungi babu mu ndondu ya didipuekesha, bua kuikala bena balondi badipuekeshi ba Nzambi ne Muana wa Mukoku.\n\n6 Ne biakalua ne bangi ba Bena Lamana bakaya ku bulaba bua ku node; ne Nefi ne Lehi kabidi bakaya ku bulaba bua ku node, bua kuyisha bantu. Ne ki mua kajika tshidimu tshia makumi asambombo ne tshisatu nanku.\n\n7 Ne monayi, kuvua ditalala mu bulaba bonsu, bua ne Bena Nefi bakaya ku tshitupa tshionsu tshia bulaba kuvuabu basua, bikalabi munkatshi mua Bena Nefi anyi Bena Lamana.\n\n8 Ne biakalua ne Bena Lamana bakaya kabidi konsu kuvuabu basua, bikalabi munkatshi mua Bena Lamana anyi munkatshi mua Bena Nefi; ne nanku bavua ne kuendelangana kudikadila, bua kusumbangana ne kupanyishangana bintu, ne bua kupeta makasa, bilondeshila ku dijinga diabu.\n\n9 Ne biakalua ne bakanema menamena, Bena Lamana ne Bena Nefi; ne bakapeta ngolo wa bungi menamena, ne mpalata, ne mishindu yonsu ya biamu bia mushinga, mu bulaba bua ku sude ne mu bulaba bua ku node.\n\n10 Mpindiewu bulaba bua ku sude buvua bubikidibua ne Lehi, ne bulaba bua ku node buvua bubikidibua ne Muleke, bivua bilondeshila mu dîna dia muana wa baluma wa Sedekiya; bualu Mukalenga wakatuala Muleke ku bulaba bua ku node, ne Lehi ku bulaba bua ku sude.\n\n11 Ne monayi, kuvua mishindu yonsu ya ngolo mu malaba abidi â, ne wa mpalata, ne biamu bia mushindu onsu; ne kuvua ba nsenda bapiluka, bavua benza mudimu wa biamua bia mishindu yonsu ne bavua babipeluja; ne ki muvuabu banema nanku.\n\n12 Bakakuna nteta ya bungi, ku node ne ku sude; ne yakatoloka menamena, ku node ne ku sude. Ne yakavulangana ne yakakola bikola menamena mu bulaba. Ne bakamuna bisumbu bia bimuna bikesa ne binena, eyowa, nyama ya manyi ya bungi.\n\n13 Monayi bakaji babu bakakuata mudimu ne bakasala buanda, ne bakenza mishindu yonsu ya bilulu, bia lin muluka bimpa ne bilulu bia mishindu yonsu, bua kuvuadika butaka buabu. Ne ki muakapita tshidimu tshia makumi asambombo ne tshinayi mu ditalala nanku.\n\n14 Ne mu tshidimu tshia makumi asambombo ne tshitanu bakapeta kabidi disanka dinena ne ditalala, eyowa, kuyisha kua bungi ne mambi a bungi bitangila tshivua ne bua kulua. Ne ki muakapita tshidimu tshia makumi asambombo ne tshitanu nanku.\n\n15 Ne biakalua ne mu tshidimu tshia makumi asambombo ne tshisambombo tshia dikôkesha dia balumbuluishi, monayi, muntu uvua kayi mumanyika wakashipa Sezolama pavuaye musomba mu nkuasa wa tshilumbuluilu. Ne biakalua ne mu tshidimu tshimua atshi, muanenda wa baluma, uvua bantu basungula pa muaba wenda, uvua kabidi mushipibua. Ne ki muakajika tshidimu tshia makumi asambombo ne tshisambombo nanku.\n\n16 Ne ku ntuadijilu wa tshidimu tshia makumi asambombo ne tshia muanda muteketa bantu bakabanga kukola menamena mu bubi kabidi.\n\n17 Bualu monayi, Mukalenga uvua mubabenesha mutantshi mula ne mabanji a pa buloba bua nanku kabavua basonsodibua ku tshiji, ku mvita, anyi ku dimatshisha dia mashi to; bua nanku bakabanga ku teka mitshima yabu ku mabanji; eyowa, bakabanga kukeba mua kupeta makasa bua kudibandisha umua kupita mukuabu; bua nanku bakabanga kushipangana mu musokoku, ne kuiba ne kupawula, bua kupeta makasa.\n\n18 Ne mpindiewu monayi, bashipi ba bantu ne bapawudi abu bavua bena tshisumbu tshivua tshienza kudi Kishikumena ne Gadiantona. Ne mpindiewu biakalua ne kuvua ba bungi, mena munkatshi mua Bena Nefi, bavua bena tshisumbu tshia Gadiantona. Kadi monayi, bavua bapita bungi munkatshi mua tshitupa tshibi kupita tshia Bena Lamana. Ne bavua babikidibua ne banyengi ne bashipinganyi ba Gadiantona.\n\n19 Ne mbobu bakashipa mulumbuluishi munena Sezolama, ne muanenda wa baluma, pavuaye mu nkuasa wa tshilumbuluilu; ne monayi, kabakabapeta to.\n\n20 Ne monayi biakalua ne pakamanya Bena Lamana ne kuvua banyengi munkatshi muabu bakanyingalala menamena; ne bakenza mushindu onsu uvua ku bukôkeshi buabu bua kubabutula pa mpala wa buloba.\n\n21 Kadi monayi, Satana wakasonsola mitshima ya tshitupa tshinena tshia Bena Nefi, mu mushindu wa ne bakadisangisha ne bisumbu bia banyengi abu, ne bakabuela mu bipungidi biabu ne bakela mitshipu yabu, bua balamangana ne bakubangana ku malu makola onsu âpetanganabu nawu, bua kabakengi bua dishipa dia bantu diabu, ne dipawula diabu, ne dîba diabu to.\n\n22 Ne biakalua ne bavua ne bimanyinu biabu, eyowa, bimanyinu bia musokoku biabu, ne mêyi abu a musokoku; ne bobu kumanya muanabu udi mupunga tshipungidi, bua ne bubi bonsu buenza muanabu, kenjibu bibi kudi muanabu to, anyi kudi abu bavua bena tshisumbu tshienda, bavua bapunga tshipungidi etshi.\n\n23 Ne nanku bua kushipa bantu, kupawula, ne kuiba, ne kuenda masandi ne kuenza bubi bua mushindu onsu, kushilangana ne mêyi a ditunga diabu ne mêyi a Nzambi wabu kabidi.\n\n24 Ne ewu yonsu wa ku bavua bena tshisumbu tshiabu wamanyisha ba pa buloba bubi buabu ne malu mapita bubi abu, nealumbuluishibua, kabiyi bilondeshila ku mêyi a ditunga to, kadi bilondeshila ku mêyi a bubi buabu, avua Gadiantona ne Kishikumena bafila.\n\n25 Mpindiewu monayi, bidi mitshipu ne bipungidi bia mu musokoku ebi bivua Alama mupesha muanenda wa baluma mukenji ne kabiyi kudi ba pa buloba to, bua kabilu njila wa kutuala bantu ku dibutuka to.\n\n26 Mpindiewu monayi, mitshipu ne bipungidi bia mu musokoku abi kabiakalua kudi Gadiantona ku njila wa miandiku ivua Shibulona mupesha Helamana to; kadi monayi, bivua biedibua mu mutshima wa Gadiantona kudi muntu umua awu wakalobesha baledi betu ba diambedi bua kudia tshimuma tshikandikibua.\n\n27 Eyowa, muntu umua awu wakabuela mu tshipangu ne Kayina, ne biashipaye muanabu wa baluma Abele, kabiakumanyika kudi ba pa buloba to. Ne wakabuela mu tshipangu ne Kayina ne balondi benda katshia ku tshikondu atshi.\n\n28 Ne bidi kabidi muntu umua awu wakateka meji mu mitshima ya bantu bua kuibaka kaleya kala kakumbana bua bamona mua kufika mu diûlu. Ne bivua muntu umua awu wakalombola bantu bakafuma ku kaleya aka ku bulaba ebu; wakatangalaja midimu ya mîdima ne malu mapita bubi pa mpala onsu wa bulaba, tô ne pakapulumunaye bantu panshi ku dibutuka dijima, ne ku ngena wa kashidi.\n\n29 Eyowa, bidi muntu umua awu wakateka meji mu mutshima wa Gadiantona bua kuenza mudimu wa mîdima, ne wa dishipa dia bantu dia mu musokoku; ne wakawutuala kumbukila ku mbangilu wa muntu mena tô ne ku diba edi.\n\n30 Ne monayi, nyeye udi muena mibi yonsu. Ne monayi, udi mutuala midimu ya mîdima ne dishipa dia bantu dia mu musokoku, ne udi ufila bipangu biabu, ne mitshipu yabu, ne bipungidi biabu, ne malongolola abu a bubi budi butshingisha, ku tshikondu ne tshikondu bilondeshila bu mudiye mua kukuata mitshima ya bana ba bantu.\n\n31 Ne mpindiewu monayi, uvua mukuata mitshima ya Bena Nefi; eyowa, mua ne bavua balua bena bubi menamena; eyowa, tshitupa tshinena tshiabu bavua bumbuka ku njila wa buakana, ne bavua badiatakaja mikenji ya Nzambi muinshi mua makasa abu, ne bavua bakudimuka ku njila yabu nkayabu, ne bakukuila ngolo yabu ne mpalata yabu bu mpingu.\n\n32 Ne biakalua ne malu mabi onsu â akalua kudibu mu mutantshi wa bidimu bikesa, bua ne tshitupa tshinena tshiawu tshivua tshilua kudibu mu tshidimu tshia makumi asambombo ne tshia muanda muteketa tshia dikôkesha dia balumbuluishi pa mutu pa bantu ba Nefi.\n\n33 Ne bakakola mu malu mabi mu tshidimu tshia makumi asambombo ne tshia muanda mukulu kabidi, biakapesha bantu bakana kanyinganyinga ne muadi.\n\n34 Ne nanku tudi tumona ne Bena Nefi bakabanga kushinguluka mu dipanga dia ditabuija, ne kokola mu bubi ne malu mapita bubi, pavua Bena Lamana bavua babanga kokola menamena mu dimanya dia Nzambi wabu; eyowa, bakabanga kulama mikandu ne mikenji yenda, ne kuenda mu bulelela ne bululama kumpala kuenda.\n\n35 Ne nanku tudi tumona ne Nyuma wa Mukalenga wakabanga kumbuka kudi Bena Nefi, bua bubi ne bupapa bua mitshima yabu.\n\n36 Ne nanku tudi tumona ne Mukalenga wakabanga kupumunyina Bena Lamana Nyuma wenda, bua buteketa buabu ne ditaba diabu bua kuitabuija miaku yenda.\n\n37 Ne biakalua ne Bena Lamana bakipatakaja tshisumbu tshia banyengi ba Gadiantona; ne bakayisha dîyi dia Nzambi munkatshi mua tshitupa tshipita bubi tshiabu, bua ne tshisumbu tshia banyengi etshi tshiakabutuka tshionsu munkatshi mua Bena Lamana.\n\n38 Ne biakalua ne ku luseka lukuabu, ne Bena Nefi bakabakuatshisha ne kubambuluisha, kubanga ku tshitupa tshipita bubi tshiabu, tô ne pakatangalakabu mu bulaba bua Bena Nefi bonsu, ne pakapambuishabu tshitupa tshinena tshia bakana tô ne pakaluabu kuitabuija midimu yabu ne kudia bintu biabu binyenga, ne kudisangisha nabu mu dishipa diabu dia bantu ne bipungidi biabu bia musokoku.\n\n39 Ne nanku bakapeta bulombodi bua bukalenga bonsu, mua ne bakadiata bapela ne batudiji, ne badipuekeshi balondi ba Nzambi mu makasa abu ne bakabatûta ne kubapanda ne kubela nyima yabu.\n\n40 Ne nanku tudi tumona ne bavua mu ngikadilu udi utshinyisha, ne bavua baboba bua dibutuka dia kashidi.\n\n41 Ne biakalua ne ki muakajika tshidimu tshia makumi asambombo ne tshia muanda mukulu tshia dikôkesha dia balumbuluishi pa mutu pa bantu ba Nefi nanku.\n\n", "hel 7": "Buambi bua Nefi, muana wa baluma Helamana—Nzambi udi ukanyina bantu ba Nefi ne neabakumbula mu tshiji tshienda, bua dibutuka dijima diabu amu bobu bakudimuna mutshima ku bubi buabu. Nzambi udi utûta bantu ba Nefi ne tshipupu; badi bakudimuna mutshima ne bakudimuka kudiye. Samuele, Muena Lamana, udi wamba ku Nyuma kudi Bena Nefi.\n\nShapita 7 tô ne wa ku 16.\n\n[center][font_size=26]Shapita 7[/font_size][/center]\n\n[i]Bantu badi babenga Nefi ku node ne udi upingana ku Zalahemela—Udi usambila pa kaleya ka mu budimi buenda ne ubikila bantu bua bakudimuna mutshima anyi nebafua. Pabuipi ne 23–21 k.d.K.[/i]\n\n1 Monayi, mpindiewu biakalua ne mu tshidimu tshia makumi asambombo ne tshia tshitema tshia dikôkesha dia balumbuluishi pa mutu pa bantu ba Nefi, ne Nefi, muana wa Helamana, wakapingana ku bulaba bua Zalahemela ufuma ku buloba bua ku node.\n\n2 Bualu uvua muya munkatshi mua bantu bavua mu bulaba bua ku node, ne wakabayisha dîyi dia Nzambi, ne wakamba ku Nyuma pa bintu bia bungi kudibu;\n\n3 Ne bakabenga mêyi enda onsu, bua ne kavua mua kushala munkatshi muabu to, kadi wakapingana kabidi ku bulaba bua diledibua dienda.\n\n4 Ne pakamonaye ne bantu bavua mu ngikadilu wa bubi bukola, ne banyengi ba Gadiantona bavua basomba mu nkuasa ya bilumbuluilu—bikala banyenga bukalenga ne bukôkeshi bua mu bulaba; balekela mikenji ya Nzambi ku luseka, ne kabayi ne buakana nansha bukesa kumpala kuenda to; kabayi benzela bululama kudi bana ba bantu to;\n\n5 Bapîsha bakana bua buakana buabu; balekela bapîla ne bena bubi baya kabayi banyokibua to bua makuta abu; ne menamena kabidi bua kushiyibua mu mudimu ku mutu kua bukalenga, bua kukôkesha ne kuenza bilondeshila ku disua diabu, ne bua kupeta makasa ne butumbi bia kudi ba pa buloba, ne menamena kabidi, bua kuluabi biteketa bua bobu kuenda masandi, ne kuiba, ne kushipa, ne kuenza bilondeshila ku disua diabu—\n\n6 Mpindiewu bualu bubi bunena ebu buakaluila Bena Nefi, kabiyi mu mutantshi wa bidimu bia bungi to; ne pavua Nefi mubumona, mutshima wenda wakuwula ne kanyinganyinga mu munda muenda; ne wakatua tshikemu ne dipampakana dia anyima wenda, wamba ne:\n\n7 Ô, bu matuku anyi mikala mu matuku avua tatuanyi Nefi diambedi mupatuka ku bulaba bua Yelushalema, mvua mua kusanka nenda mu buloba bulaya; mu matuku â, bantu benda bavua bateketa bua kubasengelela, bakamakana mu dilama dia mikenji ya Nzambi, ne kabayi basakibua ku dienza dia bubi lukasa to; ne bavua bateleja mêyi a Mukalenga lukasa—\n\n8 Eyowa, bu matuku anyi mikala mu matuku awu, anyima wanyi uvua mua kuikala ne disanka bua buakana bua bana betu.\n\n9 Kadi monayi, ndi muenjibua ne â ki matuku anyi, ne anyima wanyi neuwula ne kanyinganyinga bualu bua ebu bubi bua bana betu.\n\n10 Ne monayi, mpindiewu biakalua ne bivua pa mutu pa kaleya, kavua mu budimi bua Nefi, buvua ku tshibeba tshivua tshilombola ku tshisalu tshinena, tshivua mu tshimenga tshia Zalahemela; bua nanku, Nefi uvua muinama pa mutu pa kaleya kavua mu budimi buenda, kaleya kavua kabidi pabuipi ne tshibuelelu tshia ku budimi tshivua tshilombola ku tshibeba.\n\n11 Ne biakalua ne kuvua bantu bakuabu bavua bapitapu ne bakamona Nefi pavuaye witshikija anyima wenda kudi Nzambi pa mutu pa kaleya; ne bakanyema ne bakambila bantu tshivuabu bamona, ne bantu bakatuilangana pamua mu misumba bua bamona mua kumanya tshiena bualu tshia kudila kunena eku bua bubi bua bantu.\n\n12 Ne mpindiewu, pakajuka Nefi wakamona misumba ya bantu bavua badisangisha pamua.\n\n13 Ne biakalua ne wakabulula mukana muenda ne wakabambila ne: Monayi, bua tshinyi nudi badisangisha pamua? Bua mema kunuambila bua malu mabi enu?\n\n14 Eyowa, bualu ndi mubanda pa kaleya kanyi bua kuitshikija anyima wanyi kudi Nzambi, bua kanyinganyinga kapita ka mutshima wanyi, kadi kikala bua malu mabi enu!\n\n15 Ne nudi badisangisha pamua bua didila ne muadi wanyi, ne nudi nukema; eyowa, ne nudi ne bua kukema bikola; eyowa, nudi ne tshia kukema bualu nudi badifila kudi diabulu ne udi ne bukôkeshi ku mitshima yenu.\n\n16 Eyowa, munyi munuvua mua kupesha njila kudi bulobeshi bua yeya udi upuekesha anyima yenu mu dikenga dia kashidi ne diakabi kadiyi ndekelu?\n\n17 Ô kudimunayi mutshima, kudimunayi mutshima! Nudi basua kufua bua tshinyi? Kudimukayi, kudimukayi kudi Mukalenga Nzambi wenu. Bua tshinyi wanulekedi?\n\n18 Mbualu nudi bapapisha mitshima yenu; eyowa, kanuakuteleja dîyi dia mulami wa mikoku muimpa; eyowa, nudi bamuyobola bua anufîkila munda.\n\n19 Ne monayi, pamutu pa kunusangisha, pa kumbusha nuenu bakudimuna mutshima, monayi, neanutangalaja bua nulua biakudia bia mbua ne nyama ya dîtu.\n\n20 Ô, munyi munuvua mua kupua Nzambi wenu moyo mu dituku mena divuaye munupatuisha?\n\n21 Kadi monayi, mbua kupeta makasa, mbua kusamunyibua kudi bantu, eyowa, ne mbua nupeta ngolo ne mpalata. Ne nudi bateka mitshima yenu pa mabanji ne bintu bia tshianana bia pa buloba ebu, binudi nushipa, ne nupawula, ne nuiba, ne nushiminyina mukuenu malu, ne nuenza bubi bua mishindu yonsu ya malu a bubi.\n\n22 Ne bua bualu ebu diakabi nedinukuata, pa kumbusha nuenu bakudimuna mutshima. Bualu nuenu kanuyi bakudimuna mutshima to, monayi, tshimenga tshinena etshi, ne kabidi bimenga binena abi bidi ku mpenga yonsu, bidi mu bulaba butudi basa, nebinyengibua bua kanuikadi ne muaba munkatshi muabi to; bualu, Mukalenga kakunupesha bukola to, bu mudiye muenza tô ne mpindiewu, bua nukandamena bena lukuna benu.\n\n23 Bualu monayi, Mukalenga udi wamba nanku: Ntshiakuleja bena bubi bukola buanyi to, ne kudi umua kupita kudi mukuabu, amu kudi badi bakudimuna mutshima yabu ku mibi yabu, ne bumvuila mêyi anyi. Mpindiewu, nanku, ndi musua ne numona, bana betu, ne nebikala bilengela bua Bena Lamana kupita buenu pa kumbusha nuenu bakudimuna mutshima.\n\n24 Bualu monayi, badi bakana bikola kunupita, bualu kabena benza mibi kushilangana ne dimanya dinena dinudi bapeta to; bua nanku Mukalenga neikala ne lusa kudibu; eyowa, nealepesha matuku abu ne neavudija ndelanganyi yabu, nansha panuabutuka bonsu, pa kumbusha nuenu bakudimuna mutshima.\n\n25 Eyowa, diakabi dikala kunudi bua ne malu abu a bubi bupita manena budi bulua munkatshi muenu; ne nudi badisangisha kudibu, eyowa, ku tshisumbu tshia musokoku atshi tshivua Gadiantona mushikika!\n\n26 Eyowa, diakabi nedinuluila bualu bua diditambisha dinudi balekela ne dibuela mu mitshima yenu, didi dinutambisha kupita tshidi tshimpa bua mabanji enu matamba bungi!\n\n27 Eyowa, diakabi dikala kunudi bua bubi ne malu enu a bubi bupita!\n\n28 Ne nenufua pa kumbusha nuenu bakudimuna mutshima; eyowa, mena malaba enu neanyengibua kunudi, ne nenubutuka pa mpala wa buloba.\n\n29 Monayi mpindiewu, ntshiena ngamba ne bintu ebi nebienzeka, nkayanyi, bualu ntshiena mudimanyina bintu ebi to; kadi monayi, ndi mumanya ne bintu ebi bidi bilelela bualu Mukalenga Nzambi uvua mubimanyisha, bua nanku ndi njadika ne nebienzeka.\n\n", "hel 8": "[center][font_size=26]Shapita 8[/font_size][/center]\n\n[i]Balumbuluishi banyanguka badi bakeba bua kusaka bantu bua kubandabu Nefi—Abalahama, Mose, Zenose, Zenoke, Eziasa, Yeshaya, Yelemiya, Lehi, ne Nefi bonsu bavua bajadika bitangila Kilisto—Ku dipetela meji kudi Nzambi, Nefi udi umanyisha dishipibua dia mulumbuluishi munena. Pabuipi ne 23–21 k.d.K.[/i]\n\n1 Ne mpindiewu biakalua ne pakamba Nefi mêyi â, monayi, kuvua bantu bavua balumbuluishi, bavua kabidi bena tshisumbu tshia musokoku tshia Gadiantona, ne bakafîka tshiji, ne bakabila bua kumufunda, bambila bantu ne: Buatshinyi kanuena nukuata muntu ewu ne nulua nenda, bua ne apîshibua bilondeshila ku bubi buvuaye muenza?\n\n2 Bua tshinyi nudi nutangila muntu ewu, ne numuteleja upenda bantu aba ne mikenji yetu?\n\n3 Bualu monayi, Nefi uvua mubambila bitangila dinyanguka dia mikenji yabu; eyowa, uvua muamba bintu bia bungi bidi kabiyi mua kufunda to; ne kavua muamba tshintu tshivua tshishilangana ne mikenji ya Nzambi to.\n\n4 Ne balumbuluishi abu bakamufîkila tshiji bualu uvua mubambila patoka bitangila midimu yabu ya musokoku ya mîdima; nansha nanku, kabakakima kumulenga to, bualu bavua batshina bantu, bua kabalu kubelela mbila.\n\n5 Bua nanku bakabila kudi bantu, bamba ne: Bua tshinyi nudi nulekela ne muntu ewu atupenda? Bualu monayi udi upîsha bantu bonsu aba, mena tô ne ku dibutuka; eyowa, ne bimenga bietu binena bionsu ebi kabidi nebatubinyenga, ne katuakuikala ne muaba munda muabi to.\n\n6 Ne mpindiewu nudi bamanya ne kabiena mua kuenzeka nanku to, bualu monayi, tudi ne bukola bua bungi, ne bimenga bietu bidi binena, bua nanku bena lukuna betu kabena mua kututshimuna to.\n\n7 Ne biakalua ne bakasonsola bantu ku tshiji kudi Nefi nanku, ne bakajula makokangana munkatshi muabu; bualu kuvua bamua bakabila ne: Lekelayi muntu ewu, bualu udi muntu muimpa, ne bintu bidiye wamba abi nebienzeka bulelela pa kumbusha tuetu bakudimuna mutshima;\n\n8 Eyowa, monayi, bitungu bionsu nebilua pa mutu petu bidiye mutujadikila; bualu tudi bamanya ne udi mutujadikila biakana bitangila malu mabi etu. Ne monayi adi a bungi, ne udi mumanya kabidi malu onsu âtufikila bu mudiye mumanya malu mabi etu;\n\n9 Eyowa, ne monayi, bu yeya kayi muikala muambi to kavua mua kujadika bitangila bintu abi to.\n\n10 Ne biakalua ne bantu bavua bakeba bua kushipa Nefi abu, bôwa buabu buakabandika, bualu kabakamulenga to; bua nanku wakabanga kabidi kuakula kudibu, bualu uvua mumona ne uvua musuibua ku mesu a bamua bantu, mua ne tshishadi tshiabu tshiakatshina.\n\n11 Bua nanku wakenzejibua bua kubambila bikola wamba ne: Monayi, bana betu, nudi babala ne Nzambi wakapesha bukola kudi muntu umua, mena Mose, bua kutûta mâyi a Mbuwa Mukunza, ne akatapuluka eku ne eku, mua ne Bena Isalele, bavua batatuetu, bakapita pa buloba bûma, ne mâyi akapingana pa mutu pa misumba ya basalayi ya Bena Ejipitu ne akabadînyisha anyi?\n\n12 Ne mpindiewu monayi, bu mudi Nzambi mupesha muntu ewu bukola bua mushindu ewu, kadi bua tshinyi nudi nutandangana munkatshi muenu, ne nuamba ne kena mumpesha bukola to mbundi mua kumanya nabu bitangila bitungu bialua pa mutu penu, pa kumbusha nuenu bakudimuna mutshima?\n\n13 Kadi, monayi, kanuena amu nuvila mêyi anyi to, kadi nudi nuvila kabidi miaku yonsu ivua batatuetu bakula, ne kabidi miaku ivua muntu ewu, Mose, muakula, uvua ne bukola bunena bumupesha, eyowa, miaku ivuaye muakula bitangila dilua dia Mashiya.\n\n14 Eyowa, kakajadika ne Muana wa Nzambi nealua to anyi? Ne bu muakabandishaye nyoka wa kalabi mu tshipela, mena nanku neabandisha walua.\n\n15 Ne bonsu bela mesu kudi nyoka nebapeta moyo, momumua ne bonsu bela mesu kudi Muana wa Nzambi ne ditabuija, bikala ne nyuma munyingalala, badi mua kuikala ne moyo, mena ne ku moyo awu udi muikala wa tshiendelela.\n\n16 Ne mpindiewu monayi, Mose kakajadika amu bua bintu ebi to, kadi bambi bansantu bonsu kabidi, katshia ku matuku enda mena tô ne ku matuku a Abalahama.\n\n17 Eyowa, ne monayi, Abalahama wakamona dilua dienda, ne uvua muwula ne disanka ne wakasanka.\n\n18 Eyowa, ne monayi ndi nnuambila ne, kabivua amu Abalahama uvua mumanya bintu ebi to, kadi kuvua ba bungi kumpala kua matuku a Abalahama bavua babikidibua bilondeshila ku mulongu wa Nzambi; eyowa, mena ku mulongu wa Muanenda; ne nanku bua ne bilejibua kudi bantu, bidimu binunu bia bungi kumpala kua dilua dienda, ne mena disungila nedilua kudibu.\n\n19 Ne mpindiewu ndi musua ne numanya, ne katshia mena ku matuku a Abalahama kuvua bambi ba bungi bavua bajadika bintu ebi; eyowa, monayi, muambi Zenose wakajadika ne dikima; bua etshi uvua mushipibua.\n\n20 Ne monayi, Zenoke kabidi, ne Eziasa kabidi, ne Yeshaya kabidi, ne Yelemiya, (Yelemiya muikala muambi awu wa momumua wakajadika bua dibutuka dia Yelushalema) ne mpindiewu tudi bamanya ne Yelushalema uvua mubutuka bilondeshila ku miaku ya Yelemiya. Ô kadi munyi muapanga Muana wa Nzambi kulua, bilondeshila ku buambi buenda?\n\n21 Ne mpindiewu nenuela mpata ne Yelushalema uvua mubutuka anyi? Nenuamba ne kabakashipa bana ba baluma ba Sedekiya, bonsu pa kumbusha Muleke anyi? Eyowa, ne kanuena numona ne ndelanganyi ya Sedekiya idi netu, ne badi babipata mu bulaba bua Yelushalema anyi? Kadi monayi, ebi kabiena bionsu to—\n\n22 Bakipata tatuetu Lehi ku Yelushalema bualu wakajadika bua bintu ebi. Nefi wakajadika bintu ebi kabidi, ne pabuipi ne batatuetu bonsu kabidi, mena tô ne diba edi; eyowa, badi bajadika bua dilua dia Kilisto, ne badi batekemena, ne badi basanka bua dituku dienda dilualua.\n\n23 Ne monayi, udi Nzambi, ne udi nabu, ne wakadimuenesha kudibu, bua kubasungilayi; ne bakamupesha butumbi, bua bualu bulualua.\n\n24 Ne mpindiewu, bualu nudi bamanya bintu ebi ne kanuena mua kubivila to pa kumbusha panuashima, bua nanku nudi benza mubi mu bualu ebu, bualu nudi babenga bintu bionsu ebi, nansha munudi bapeta majadikibua mapita bungi; eyowa, nudi bapeta bintu bionsu ebi mena, bintu bia mu diûlu, ne bintu bionsu bia pa buloba, bu njadikilu wa ne bidi bilelela.\n\n25 Kadi monayi, nudi babenga bulelela, ne batombokela Nzambi wenu munsantu; ne diba edi mena, pamutu pa nuenu kudibutshila bintu bia mushinga mu diûlu buenu nkayenu, mudi tshintu katshiyi tshibipisha, ne mudi tshintu tshia bukoya katshiyi mua kulua to, nudi nudiwujila tshiji bua dituku dia tshilumbuluilu.\n\n26 Eyowa, nansha diba edi nudi baboba, bua bualu bua mashipeyangana enu ne buendenda tshienu ne bubi, bua dibutuka dia kashidi; eyowa, ne pa kumbusha nuenu bakudimuna mutshima nedinufikila katataka.\n\n27 Eyowa, monayi didi mpindiewu mena ku bibi bienu; eyowa, ndayi ku nkuasa wa tshilumbuluilu, ne nukebayi; ne monayi, badi bashipa mulumbuluishi wenu, ne udi mulala mu mashi enda; ne muanabu wa baluma udi ukeba kusomba mu nkuasa wa tshilumbuluilu ki udi mumushipa.\n\n28 Ne monayi, bubidi buabu badi bena tshisumbu tshia musokoku, Gadiantona ki mufuki watshi ne muena bubi udi ukeba bua kufuisha anyima ya bantu.\n\n", "hel 9": "[center][font_size=26]Shapita 9[/font_size][/center]\n\n[i]Batumibua badi basangana mulumbuluishi munena mufua mu nkuasa wa tshilumbuluilu—Badi babela mu buloko ne babalekela panyima—Ku dipetela meji kudi Nzambi Nefi udi uleja Seyantuma ne mushibeyi—Nefi udi witabibua kudi bamua bantu ne muambi. Pabuipi ne 23–21 k.d.K.[/i]\n\n1 Monayi, mpindiewu biakalua ne pakamba Nefi mêyi â, bamua bantu bavua munkatshi muabu bakanyema lubilu ku nkuasa wa tshilumbuluilu; eyowa, bakaya bavua mena batanu, ne bakambilangana, bu muvuabu ne:\n\n2 Monayi, mpindiewu netumanya bushuwa muntu ewu ne udi muambi ne Nzambi ne udi mumupa mukenji bua kuamba ku Nyuma malu a dikema nanku kutudi. Monayi, katuena tuitabuija to ne udi mumupa mukenji to; eyowa, katuena tuitabuija ne udi muambi to; nansha nanku, bikala bualu ebu buvuaye muamba bitangila mulumbuluishi munena ebu bulelela, ne mmufua, apu netuitabuija ne mêyi makuabu adiye muakula adi malelela.\n\n3 Ne biakalua ne bakanyema lubilu ne makanda abu, ne bakabuela mu muaba wa nkuasa wa tshilumbuluilu; ne monayi, mulumbuluishi munena uvua mupona pa buloba, ne uvua mulala mu mashi enda.\n\n4 Ne mpindiewu monayi, pakamonabu nanku bakakema menamena, mua ne bakakuluka pa buloba; bualu kabavua bitabuija mêyi avua Nefi muamba bitangila mulumbuluishi munena to.\n\n5 Kadi mpindiewu, pakamonabu bakitabuija, ne bôwa buakabakuata bua bitungu bionsu bivua Nefi muamba kabilu pa mutu pa bantu; bua nanku bakakanka, ne bakapona pa buloba.\n\n6 Mpindiewu, katataka pakamonabu ne bavua bashipa mulumbuluishi—muanabu wa buluma muikala mumutua kela uvua mudivuadika bua kabamumanyi to, ne uvua munyema, ne basadidi benda bavua banyema lubilu bua kuambila bantu, bela lubila lua dishipa munkatshi muabu;\n\n7 Ne monayi bantu bakadisangisha pamua ku muaba wa nkuasa wa tshilumbuluilu—ne monayi, bakakema pakamonabu bantu batanu bavua bapona pa buloba.\n\n8 Ne mpindiewu monayi, bantu kabavua bamanya tshintu to bitangila musumba wa bantu uvua mudisangisha pamua ku budimi bua Nefi; bua nanku bakambilangana munkatshi muabu ne: Bantu aba ki badi bashipa mulumbuluishi, ne Nzambi mmubatûta bua kabatunyemi to.\n\n9 Ne biakalua ne bakabakuata, ne bakasuika ne bakabela mu buloko. Ne bakatuma dimanyisha kula ne bavua bashipa mulumbuluishi, ne bavua bakuata bamushipi ne bedibua mu buloko.\n\n10 Ne biakalua ne pakatshiabu bantu bakadisangisha pamua bua kudila ne kujila biakudia, ku dijîka dia mulumbuluishi munena uvuabu bashipa.\n\n11 Ne nanku kabidi balumbuluishi abu bavua ku budimi bua Nefi, ne bavua bumvua mêyi enda, bavua pabu basangishibua pamua ku dijîka.\n\n12 Ne biakalua ne bakebeja munkatshi mua bantu, bamba ne: Bantu batanu bavua batumibua bua kuebeja bitangila mulumbuluishi munena ne uvua mufua badi penyi? Ne bakabandamuna ne bamba ne: Katuena bamanya bitangila bantu batanu banudi nuamba ne nuvua batuma to; kadi kudi bantu batanu badi bashipi, batudi bela mu buloko.\n\n13 Ne biakalua ne balumbuluishi bakajinga ne balua nabu; ne bakalua nabu, ne monayi bavua bantu batanu bavuabu batuma; ne monayi balumbuluishi bakabebeja bua kumanya bitangila bualu ebu, ne bakabambila bionsu bivua bienzeka, bamba ne:\n\n14 Tuakanyema lubilu ne tuakalua ku muaba wa nkuasa wa tshilumbuluishi, ne patuakamona bintu bionsu bu muvua Nefi mujadika mena, tuakakema mua ne tuakapona pa buloba; ne patuakajuka dikema dietu, monayi bakatuela mu buloko.\n\n15 Mpindiewu, bua mushipi wa muntu ewu, katuena bamanya udi muenza nanku to; ne tudi amu bamanya ne, tuakanyema lubilu bilondeshila munuakajinga, ne monayi uvua mufua, bilondeshila ku mêyi a Nefi.\n\n16 Ne mpindiewu biakalua ne balumbuluishi bakumvuija bantu bualu, ne bakabila, bafunda Nefi, bamba ne: Monayi, tudi bamanya ne Nefi ewu udi ne tshia bua kuikala mumvuangana ne muntu umua bua kushipa mulumbuluishi, ne pashisha bua kutumanyishaye, bua amona mua kukudimuna moyo yetu ku ditabuija dienda, bua amona mua kudibandisha bua kuikala muntu munena, musungula kudi Nzambi, ne muambi.\n\n17 Ne mpindiewu monayi, netujandula muntu ewu, ne neatonda tshilema tshienda ne neatuambila bashipi balelela ba mulumbuluishi.\n\n18 Ne biakalua ne bakalekesha bantu batanu aba dituku dia dijîka. Nansha nanku, bakatandisha balumbuluishi bua mêyi avuabu bakanyina Nefi, ne bakakokangana nabu umua ku umua, mu mushindu ne bakabapuwisha.\n\n19 Nansha nanku, bakakuatshisha Nefi ne bakamusuikisha mionji ne bakamuvuija kumpala kua musumba wa bantu, ne bakabanga kumuela nkonku mu mishindu mishilangana bua kumubuejakajabu, bua bamona mua kumufundabu bua kumushipabu—\n\n20 Bamba ne: Udi muena tshipangu; muntu kayi udi muenza bualu ebu? Tuambila mpindiewu, ne itabuja tshilema tshieba; bamba ne, Mona makuta; ne netukuanyishila ne wikala ne moyo kabidi biwatuambila, ne witaba diumvuangana diwudi muenza nenda.\n\n21 Kadi Nefi wakabambila ne: Ô nuenu badi bapota, nuenu badi kabayi batengula ku mitshima, nuenu mpofu, ne nuenu bena nshingu mîminyina, nudi bamanya mutantshi bula kayi Mukalenga Nzambi neanulekela ne nutungunuka mu njila wenu wa mibi anyi?\n\n22 Ô nudi tshia kubanga kuela mikunda ne kudila, bua dibutuka dinena didi dinuindila diba edi, pa kumbusha nuenu bakakudimuna mutshima.\n\n23 Monayi nudi nuamba ne ndi mumvuangana ne muntu bua ashipa Sêzolama, mulumbuluishi munena wetu. Kadi monayi, ndi nnuambila ne, mbualu ndi munujadikila bua nuenu kumanya bitangila bualu ebu; eyowa, mena bua njadikilu kunudi, ne mvua mumanya bubi ne malu mapita bubi bidi munkatshi muenu.\n\n24 Ne bualu ndi muenza nanku, nudi nuamba ne ndi mumvuangana ne muntu bua enza bualu ebu; eyowa, bualu mvua munuleja tshimanyinu nudi numfîkila tshiji, ne nudi nukeba bua nuangata moyo wanyi.\n\n25 Ne mpindiewu monayi, ndi nuleja tshimanyinu tshikuabu, ne nemmona ne nuakeba bua nunshipa mu bualu ebu.\n\n26 Monayi ndi nnuambila ne: Ndayi ku nzubu wa Seyantuma, udi muanabu wa baluma wa Sêzolama, ne muambilayi ne—\n\n27 Nefi, udi udipitshisha bu muambi, udi wamba bibi bivula bitangila bantu aba, ngudi mumvuangana neba, muwudi mushipa Sêzolama, udi muikala muanenu wa baluma anyi?\n\n28 Ne monayi, neanuambila ne, To.\n\n29 Ne numuebeja ne: Udi mushipa muanenu wa baluma anyi?\n\n30 Ne neimana ne bôwa, ne kakumanya tshia kuamba to. Ne monayi, neavila kunudi; ne neenza bu uvua ukema; nansha nanku, neanumanyisha ne kena mumanya bualu to.\n\n31 Kadi monayi, nenumukenketa, ne nenusangana mashi kuinshi kua tshinkutu tshienda.\n\n32 Ne panuamona nanku, nenuamba ne: Mashi â adi mafumina penyi? Tudi bamanya ne adi mashi a muanenu wa baluma?\n\n33 Ne pashisha neazakala, ne nealua mutoketoka, mena bu lufu luvua lumukuata.\n\n34 Ne pashisha nenuamba ne: Bua bôwa ebu ne butoketoka ebu budi bumueneka pa mpala weba, mona, tudi bamanya ne udi mupîla.\n\n35 Ne pashisha bôwa bukola ne bumukuata; ne pashisha neatonda kunudi, ne ka kuvila kabidi to ne udi muenza bualu ebu.\n\n36 Ne pashisha neanuambila ne, mema, Nefi, ntshiena mumanya bualu bitangila bualu ebu amu ne buvua mbundeja ku bukola bua Nzambi. Ne pashisha nenumanya ne ndi muntu muena bulelela, ne Nzambi udi muntuma kunudi.\n\n37 Ne biakalua ne bakaya ne bakenza, mena bilondeshila bu muvua Nefi mubambila. Ne monayi, mêyi avuaye muamba avua malelela; bualu bilondeshila ku mêyi enda wakavila; ne bilondeshila ku mêyi enda wakatonda kabidi.\n\n38 Ne wakasakibua bua kujadika ne yeya nkayenda ki uvua mushipi mena, mua ne bakalekela bantu batanu abu, ne bakalekela Nefi kabidi.\n\n39 Ne kuvua bamua ba ku Bena Nefi bakitabuija mêyi a Nefi; ne kuvua bamua kabidi, bakitabuija bua bujadiki bua bantu batanu abu, bualu bavua bakudimuna moyo pavuabu mu buloko.\n\n40 Ne mpindiewu kuvua banga munkatshi mua bantu, bavua bakamba ne Nefi uvua muambi.\n\n41 Ne kuvua bakuabu bakamba ne: Monayi, udi Nzambi, bualu pa kumbusha yeya muikala Nzambi kavua mua kumanya malu onsu â to. Bualu monayi, mmutuambila meji a mitshima yetu, ne ne mmutuambila kabidi malu; ne mena watuadi ku dimanya dietu mushibeyi mulelela wa mulumbuluishi wetu munena.\n\n", "hel 10": "[center][font_size=26]Shapita 10[/font_size][/center]\n\n[i]Mukalenga udi upesha Nefi bukola bua kusuika—Udi mupeshibua bukôkeshi bua kusuika ne kusulula pa buloba ne mu diûlu—Udi upesha bantu mukenji bua kukudimuna mutshima anyi nebafua—Nyuma udi umuendesha ku musumba wa bantu ne ku musumba wa bantu. Pabuipi ne 21–20 k.d.K.[/i]\n\n1 Ne biakalua ne kuakenzeka ditapulukangana munkatshi mua bantu, mua ne bakatapulukangana eku ne eku ne bakaya njila mishilangana, bashiya Nefi nkayenda, pavuaye muimana munkatshi muabu.\n\n2 Ne biakalua ne Nefi wakaya wenda njila mutangila ku nzubu kuenda, unana meji bua bintu bivua Mukalenga mumuleja.\n\n3 Ne biakalua pavuaye unana meji nanku—ne uvua muteketa bikola munda muenda bua bubi bua bantu ba Bena Nefi, midimu yabu ya musokoku ya mîdima, ne kushipa kua bantu kuabu, ne kupawula kua bintu kuabu, ne mishindu yonsu ya malu mabi—ne biakalua pavuaye unana meji mu mutshima wenda nanku, monayi, wakumvua dîyi diamba ne:\n\n4 Udi mubeneshibua, Nefi, bua bintu abi biwudi muenza; bualu ndi mumona mûdi mumanyisha dîyi dianyi, dindi mukupesha, kudi bantu aba, kuyi utshioka to. Ne kuena mubatshina to, ne kuena mukeba moyo weba nkayawu to, kadi udi mukeba disua dianyi, ne bua kulama mikenji yanyi.\n\n5 Ne mpindiewu, bualu udi muenza nanku kuyi utshioka to, mona, nenkubenesha bua kashidi; ne nenkuvuija wa ngulu mu muaku ne mu bienzedi, mu ditabuija ne mu midimu; eyowa, mena bua ne bintu bionsu nebikuenzekela bilondeshila ku muaku weba, bualu kuakulomba tshidi tshishilangana ne disua dianyi to.\n\n6 Mona, udi Nefi, ne ndi Nzambi. Mona, ndi nkumanyisha kumpala kua banjelu banyi, ne newikala ne bukôkeshi pa mutu pa bantu aba, ne neutûta buloba ne tshiyola, ne ne tshipupu, ne dinyanguka, bilondeshila ku bubi bua bantu aba.\n\n7 Mona, ndi nkupesha bukôkeshi, bua ne tshionsu tshiwasuika pa buloba netshisuikibua mu diûlu; ne tshionsu tshiwasulula pa buloba netshisuludibua mu diûlu; ne nanku newikala ne bukola munkatshi mua bantu aba.\n\n8 Ne nanku, pawambila ntempelo ewu ne neapandika pankatshi-nkatshi, nebienzeka.\n\n9 Ne pawambila mukuna ewu ne, Kuluka panshi ne ulua bula bumua ne buloba budi panshi, nebienzeka.\n\n10 Ne mona, bu wewa bua kuamba ne Nzambi neatûta bantu aba, nebilua.\n\n11 Ne mpindiewu mona, ndi nkutuma, ne uya ne umanyisha bantu aba, ne Mukalenga Nzambi udi wa Bukitu Bonsu udi wamba nanku: Pa kumbusha nuenu bakudimuna mutshima nenutûtshibua, mena tô ne ku dibutuka.\n\n12 Ne monayi, mpindiewu biakalua ne pakamba Mukalenga mêyi â kudi Nefi, wakimana ne kakaya ku nzubu wenda to, kadi wakapingana kudi misumba ya bantu bavua batangalaka konsu pa mpala wa bulaba, ne wakabanga kuyisha dîyi dia Mukalenga divua dimuambila, bitangila dibutuka diabu bu bobu kabayi bakudimuna mutshima to.\n\n13 Mpindiewu monayi, nansha muvuaku tshishima tshinena tshivua Nefi muenza tshia kubambila bitangila lufu lua mulumbuluishi munena, bakapapisha mitshima yabu ne kaba kumvuila mêyi a Mukalenga to.\n\n14 Bua nanku Nefi wakabayisha dîyi dia Mukalenga, wamba ne: Mukalenga udi wamba ne, pa kumbusha nuenu bakudimuna mutshima, nenutûtshibua tô ne ku dibutuka.\n\n15 Ne biakalua ne pakabayisha Nefi dîyi, monayi, batshivua bapapisha mitshima yabu ne bakabenga kuteleja mêyi enda; bua nanku bakamupenda, ne bakakeba bua kumukuata bua kumuelabu mu buloko.\n\n16 Kadi monayi, bukola bua Nzambi buvua nenda, ne kabavua mua kumuela mu buloko to, bualu wakumbushibua kudi Nyuma ne wakapatudibua munkatshi muabu.\n\n17 Ne biakalua ne wakaya nanku mu Nyuma, ku musumba wa bantu ne ku musumba wa bantu, uyisha dîyi dia Nzambi, mena tô ne pakayishaye bantu bonsu, anyi pakaditumaye munkatshi mua bantu bonsu.\n\n18 Ne biakalua ne bakabenga kuteleja mêyi enda; ne kuakabanga kuikala makokangana, mua ne bakabulukangana kabidi ne bakabanga kushipangana ne muela wa mvita.\n\n19 Ne tshidimu tshia makumi muanda muteketa ne tshia kumpala tshia dikôkesha dia balumbuluishi pa mutu pa bantu ba Nefi tshiakajika nanku.\n\n", "hel 11": "[center][font_size=26]Shapita 11[/font_size][/center]\n\n[i]Nefi udi witabujija Mukalenga bua kubumbushila mvita yabu ne kubapesha tshiyola—Bantu ba bungi badi bafua—Badi bakudimuna mutshima, ne Nefi udi ulomba mvula kudi Mukalenga—Nefi ne Lehi badi bapeta mabuluila a bungi—Banyengi ba Gadiantona badi bashindama mu bulaba. Pabuipi ne 20–6 k.d.K.[/i]\n\n1 Ne mpindiewu biakalua ne mu tshidimu tshia makumi muanda muteketa ne tshibidi tshia dikôkesha dia balumbuluishi makokangana akavulangana, mua ne kuvua mvita mu bulaba bonsu munkatshi mua bantu ba Nefi.\n\n2 Ne tshisumbu tshia musokoku tshia banyengi etshi ki tshivua tshienza mudimu ewu wa dibutuka ne wa bubi. Ne mvita eyi ivuaku tshidimu tshionsu atshi; ne mu tshidimu tshia makumi muanda muteketa ne tshisatu ivuaku kabidi.\n\n3 Ne biakalua ne mu tshidimu etshi Nefi wakabila kudi Mukalenga, wamba ne:\n\n4 Ô Mukalenga, kulekedi ne bantu aba babutuka ku muela wa mvita to; kadi Ô Mukalenga, kadi lekela kuikala tshiyola mu bulaba, bua kubasonsola ku divuluka dia Mukalenga Nzambi wabu, ne pamuapa nebakudimuna mutshima ne balua kûdi.\n\n5 Ne biakenzeka nanku, bilondeshila ku mêyi a Nefi. Ne kuvua tshiyola tshinena pa bulaba, munkatshi mua bantu bonsu ba Nefi. Ne nanku mu tshidimu tshia makumi muanda muteketa ne tshinayi tshiyola tshiakatungunuka, ne mudimu wa lufu ku muela wa mvita wakajika kadi wakalua mukola bua tshiyola.\n\n6 Ne mudimu wa lufu ewu wakatungunuka kabidi mu tshidimu tshia makumi muanda muteketa ne tshitanu. Buloba buvua butûtshibua bua ne buvua bûma, ne kabuakela nteta mu tshikondu tshia nteta to; ne buloba bujima buvua butûtshibua, mena munkatshi mua Bena Lamana ne munkatshi mua Bena Nefi, butûtshibua bua ne bakafua mu binunu mu bitupa bia bulaba bivua bantu bapita bubi.\n\n7 Ne biakalua ne bantu bakamona ne bavua pabuipi ne kufua bua tshiyola, ne bakabanga kuvuluka Mukalenga Nzambi wabu; ne bakabanga kuvuluka mêyi a Nefi.\n\n8 Ne bantu bakabanga kusengelela balumbuluishi banena ne balombodi babu, ne bambila Nefi ne: Mona, tudi bamanya ne udi muntu wa Nzambi, ne bua nanku, bila kudi Mukalenga Nzambi bua atumbushila tshiyola etshi, bua mêyi onsu awuvua mutuambila bitangila dibutuka dietu kayilu kuenzeka to.\n\n9 Ne biakalua ne balumbuluishi bakambila Nefi, bilondeshila ku mêyi avua majingibua. Ne biakalua ne pakamona Nefi ne bantu bavua bakudimuna mutshima ne bakadipuekesha bavuala bikunyi, wakabila kudi Mukalenga, wamba ne:\n\n10 Ô Mukalenga, mona bantu aba bakudimunyi mutshima; ne bakombi tshisumbu tshia Gadiantona munkatshi muabu mua ne babutuki, ne bajîki malongolola abu a musokoku mu buloba.\n\n11 Mpindiewu, Ô Mukalenga, suaku umbusha tshiji tshieba bua didipuekesha diabu edi, ne tshiji tshieba tshitudijibua bua dibutuka dia bantu babi aba bawukadi mumana kubutula.\n\n12 Ô Mukalenga, suaku ulekela tshiji tshieba, eyowa, tshiji tshieba tshikola, ne wenza ne tshiyola etshi tshijika mu bulaba ebu.\n\n13 Ô Mukalenga, suaku uteleja kundi, ne wenza ne bienzeka bilondeshila ku mêyi anyi, ne utuma mvula pa mpala wa buloba, bua bukuama bimuma buabu, ne nebuela nteta yabu mu tshikondu tshia nteta.\n\n14 Ô Mukalenga, wakateleja mêyi anyi pangakamba ne, Lekela kuikala tshiyola, bua tshipupu tshia muela wa mvita tshijika; ne ndi mumanya ne, nansha musangu ewu, neuteleja mêyi anyi, bualu wakamba ne: Bantu aba bobu bakudimuna mutshima, nembepelesha.\n\n15 Eyowa, Ô Mukalenga, ne udi mumona ne bakudimunyi mutshima, bua tshiyola ne tshipupu ne dibutuka bivua bibavuila.\n\n16 Ne mpindiewu, Ô Mukalenga, udi muakusua kulekela tshiji tshieba, ne kutêta kabidi bua kumona bialuabu kukusadila anyi? Ne pikalabu benza nanku, Ô Mukalenga, udi mua kubabenesha bilondeshila ku mêyi eba awuvua muamba.\n\n17 Ne biakalua ne mu tshidimu tshia makumi muanda muteketa ne tshisambombo Mukalenga wakalekelela bantu tshiji tshienda, ne wakalokesha mvula pa buloba, mua ne buakakuama bimuma biabu mu tshikondu tshia bimuma biabu. Ne biakalua ne buakela nteta yabu mu tshikondu tshia nteta yabu.\n\n18 Ne monayi, bantu bakasanka ne kutumbisha Nzambi, ne mpala mujima wa bulaba uvua muwula ne disanka; ne kabakakeba kabidi bua kushipa Nefi to, kadi bakamubala bu muambi munena, ne muntu wa Nzambi, muikala ne bukola ne bukôkeshi bimupesha kudi Nzambi.\n\n19 Ne monayi, Lehi, muanabu wa baluma, kavua mushadila panyima penda nansha kakesa to bua malu adi matangila buakana.\n\n20 Ne nanku bifikila ne bantu ba Nefi bakabanga kulubuluka kabidi mu buloba, ne bakabanga kuibakulula miaba yabu ivua mishala bikulu, ne bakabanga kuvulangana ne kutangalaka, mena tô ne pakabuikilabu mpala mujima wa bulaba, ku node ne ku sude, kufuma ku mbuwa wa ku wesete tô ne ku mbuwa wa ku esete.\n\n21 Ne biakalua ne tshidimu tshia makumi muanda muteketa ne tshisambombo tshiakajika mu ditalala. Ne tshidimu tshia mukumi muanda muteketa ne muanda muteketa tshiakabanga mu ditalala; ne ekelezia wakatangalaka pa mpala wa buloba bonsu; ne tshitupa tshinena tshia bantu, ku Bena Nefi ne ku Bena Lamana, tshiakabuela mu ekelezia; ne bavua ne ditalala dipita bunena mu bulaba; ne tshidimu tshia makumi muanda muteketa ne muanda muteketa tshiakajika nanku.\n\n22 Ne bavua ne ditalala kabidi mu tshidimu tshia makumi muanda muteketa ne muanda mukulu, pa kumbusha bua makokangana makesa bitangila bitupa bia dilongesha divua bambi bateka.\n\n23 Ne mu tshidimu tshia makumi muanda muteketa ne tshinayi kuakabanga kuikala luntûta lua bungi. Kadi biakalua ne Nefi ne Lehi, ne bangi ba ku balombodi nabu ba mu ekelezia bavua bamanya bitangila malu malelela a dilongesha, muvuabu bapeta mabuluila a bungi dituku dionsu, bua nanku bakayisha kudi bantu, mua ne bakajikija luntûta luabu mu tshidimu tshia momumua atshi.\n\n24 Ne biakalua ne mu tshidimu tshia makumi muanda mukulu tshia dikôkesha dia balumbuluishi pa mutu pa bantu ba Nefi, kuvua bungi kampanda bua ku batapuluki ba ku bantu ba Nefi, bavua bimua bidimu bishala baya kudi Bena Lamana, ne badiangatshila dîna dia Bena Lamana, ne kabidi bungi kampanda buvua buikala tunkanunuina tulelela tua Bena Lamana, bikala basonsodibua ku tshiji kudibu, anyi kudi batapuluki abu, bua nanku bakatuadija mvita ne bana babu.\n\n25 Ne bakashipa bantu ne bakapawula bintu; ne pashisha bavua bapingana mu mikuna, ne mu tshipela ne miaba ya musokoku, badisokoka bua kababajandudi to, ne bavua bapeta bakuabu balua kudisangisha kudibu dituku dionsu, monsu muvuaku batapuluki baya kudibu.\n\n26 Ne nanku panyima, eyowa, mena mu mutantshi wa bidimu bikesa, bakavua tshisumbu tshinena menamena tshia banyengi; ne bakakebakeba malongolola a musokoku a Gadiantona onsu; ne bakalua banyengi ba Gadiantona.\n\n27 Mpindiewu monayi, banyengi aba bakatuala tshinyangu tshinena, eyowa, mena lufu lunena munkatshi mua bantu ba Nefi, ne kabidi munkatshi mua bantu ba Bena Lamana.\n\n28 Ne biakalua ne bivua bikengedibua ne mudimu wa lufu ewu wimanyikibua; bua nanku bakatuma musumba wa basalayi ba makanda mu tshipela ne ku mikuna bua kukebakeba tshisumbu tshia banyengi etshi, ne bua kubabutula.\n\n29 Kadi monayi, biakalua ne mu tshidimu tshimuetshimua atshi bakabapingaja ku malaba abu nkayabu. Ne tshidimu tshia makumi muanda mukulu tshia dikôkesha dia balumbuluishi pa mutu pa bantu ba Nefi tshiakajika nanku.\n\n30 Ne biakalua ne ku ntuadijilu wa tshidimu tshia makumi muanda mukulu ne tshia kumpala bakaya kabidi kuluisha tshisumbu tshia banyengi etshi, ne bakashipa ba bungi; ne bakakumbudibua pabu ne lufu lua bungi.\n\n31 Ne bavua benzejibua kabidi bua kulopoka mu tshipela ne mu mikuna bua kupingana ku malaba abu nkayabu, bua bualu bua bungi bupita bua banyengi abu bavua buwula mu mikuna ne tshipela.\n\n32 Ne biakalua ne tshidimu tshiakajika nanku. Ne banyengi batshivua amu bavulangana ne bakakolakana, mua ne bakatshimuna misumba mijima ya basalayi ya Bena Nefi, ne ya Bena Lamana kabidi; ne bakapesha bantu ba Nefi bôwa pa mpala onsu wa bulaba.\n\n33 Eyowa, bualu bakaya mu bitupa bia bungi bia bulaba, ne bakababutula bikola; eyowa, bakashipa ba bungi, ne bakaya ne bakuabu bakuatshibu mu tshipela, eyowa, ne nangananga bakaji babu ne bana babu ba bungi.\n\n34 Mpindiewu bubi bunena ebu, buvua buvuila bantu bua malu mabi abu, buakabasonsola bua kuvulukabu Mukalenga Nzambi wabu.\n\n35 Ne tshidimu tshia makumi muanda mukulu ne tshia kumpala tshia dikôkesha dia balumbuluishi tshiakajika nanku.\n\n36 Ne mu tshidimu tshia makumi muanda mukulu ne tshibidi bakabanga kabidi kupua Mukalenga Nzambi wabu moyo. Ne mu tshidimu tshia makumi muanda mukulu ne tshisatu bakabanga kukolakana mu malu mabi. Ne mu tshidimu tshia makumi muanda mukulu ne tshinayi kabakalongolola ngikadilu yabu to.\n\n37 Ne biakalua ne mu tshidimu tshia makumi muanda mukulu ne tshitanu bakatamba kukolakana mu diditambisha diabu, ne mu bubi buabu; ne nanku bakavua baboba nanku kabidi bua dibutuka.\n\n38 Ne tshidimu tshia makumi muanda mukulu ne tshitanu tshiakajika nanku.\n\n", "hel 12": "[center][font_size=26]Shapita 12[/font_size][/center]\n\n[i]Bantu badi bashintuluki ne bapota ne benji ba bubi lukasa—Mukalenga udi upesha bantu benda dinyoka—Naka wa bantu udi mufuanyikijibua ne bukola bua Nzambi—Mu dituku dia tshilumbuluilu, bantu nebapeta moyo wa kashidi anyi dipîshibua dia kashidi. Pabuipi ne 6 k.d.K.[/i]\n\n1 Ne nanku tudi mua kumona bu mudiyi ya mashimi ne kabidi ya dibenga kusuminyina mitshima ya bana ba bantu; eyowa, tudi mua kumona ne Mukalenga mu buimpa buenda budi kabuyi ndekelu udi ubenesha ne ulubuluja badi bateka tshieyemenu tshiabu kudiye.\n\n2 Eyowa, ne tudi mua kumona mena diba didiye ulubuluja bantu benda, eyowa, bitangila divulangana dia madimi abu, bisumbu bia bimuna bikesa ne binena biabu, ne dia ngolo, ne dia tshiamua tshia mpalata, ne dia mishindu yonsu ya bintu bia mushinga bia mushindu onsu ne ngenzedi wabi yonsu; wepeshela mioyo yabu, ne ubapatuisha mu bianza bia bena lukuna babu; utekesha mitshima ya bena lukuna babu bua ne kabakebi mvita nabu to; eyowa, ne mu tshikosu, wenza bintu bionsu bua diakalenga ne musangelu bia bantu benda; eyowa, ki diba adi badi bapapisha mitshima yabu, ne bapua Mukalenga Nzambi wabu moyo, ne badiatakaja Wa Tshijila muinshi mua makasa abu—eyowa, ne ebi mbualu kabena ne makenga to, ne mbua bubanji buabu.\n\n3 Ne nanku tudi tumona ne pa kumbusha Mukalenga yeya munyoka bantu benda ne ntatu ya bungi, eyowa, pa kumbusha yeya mubakumbula ne lufu ne ne bôwa bukola, ne ne tshiyola ne ne mishindu yonsu ya tshipupu, kabakumuvuluka to.\n\n4 Ô bu mudi bana ba bantu bapota, ne baditambishi, ne babi, ne bena diabulu, ne bu mudibu ne lukasa lunena bua kuenza malu mabi, ne lujoku lunena bua kuenza malu mimpa; eyowa, bu mudibu ne lukasa lunena bua kuteleja mêyi a muena bubi, ne kuteka mitshima yabu pa bintu bia tshianana bia pa buloba!\n\n5 Eyowa, bu mudibu ne lukasa lunena bua kudibandisha mu diditambisha; eyowa, bu mudibu ne lukasa lunena bua kudiamba, ne kuenza mishindu yonsu ya malu mabi; ne bu mudibu ne lujoku lunena bua kuvuluka Mukalenga Nzambi wabu, ne bua kuteka matshi ku mibelu yenda, eyowa, bu mudibu ne lujoku lunena bua kuenda mu njila ya lungenyi!\n\n6 Monayi, kabena bajinga ne Mukalenga Nzambi wabu, uvua mubafuka, abakôkesha ne ikala mukalenga wabu to; nansha mudi buimpa bunena buenda ne lusa luenda kudibu, badi bapetula mibelu yenda, ne kabena basua ne ikala muludiki wabu to.\n\n7 Ô bu mudibu bunena butupu bua bana ba bantu; eyowa, badi mena ne mushinga mukesa kumpala kua lupuishi lua buloba.\n\n8 Bualu monayi, lupuishi lua buloba ludi luenda eku ne eku, lupanduluka pankatshi, ku mukenji wa Nzambi munena ne wa kashidi.\n\n9 Eyowa, monayi ku dîyi dienda tukuna ne mikuna bidi bizakala ne binyungana.\n\n10 Ne ku bukola bua dîyi dienda idi yupuka, ne ilua mishemakana, eyowa, mena bu mudi tshibanda.\n\n11 Eyowa, ku bukola bua dîyi dienda buloba bujima budi bunyungana;\n\n12 Eyowa, ku bukola bua dîyi dienda, bishimikidi bidi binyungana, mena munkatshi-nkatshi.\n\n13 Eyowa, ne padiye wambila buloba ne—Umbuka—budi bumbuka.\n\n14 Eyowa, padiye wambila buloba ne—Ne upingana panyima, bua bulepesha bula bua dituku bua meba a bungi—bidi bienzeka;\n\n15 Ne nanku, bilondeshila ku dîyi dienda buloba budi bupingana panyima, ne bidi bimueneka kudi muntu ne diba didi dimana muaba umua; eyowa, ne monayi, bidi nanku; bualu bulelela buloba ki budi bunyunga ne ki ndiba to.\n\n16 Ne monayi, kabidi, pambilaye ndondu ya ndondu mula—Ûma—bidi bienzeka.\n\n17 Monayi, yeya muambila mukuna ne—juka, ne luaku apa ne kulukila tshimenga atshi, bua tshijîkibua—monayi bidi bienzeka.\n\n18 Ne monayi, pikala muntu musokoka tshiuma tshienda mu buloba, ne Mukalenga muamba ne—Lekelayi tshitshipibua, bua malu mabi a udi mutshisokoka—monayi, netshitshipibua.\n\n19 Ne pikala Mukalenga muamba ne—Tshipibua, bua muntu katshipetshi kubangila tshikondu etshi tô ne bua kashidi—monayi, muntu kakutshipeta tshikondu etshi tô ne bua kashidi to.\n\n20 Ne monayi, pikala Mukalenga muambila muntu ne—Neutshipibua bua kashidi, bua malu mabi eba—nebienzeka.\n\n21 Ne pikala Mukalenga muamba ne—Bua bualu bua malu mabi eba neukoshibua ku mpala kuanyi—neenza ne nebikala nanku.\n\n22 Ne diakabi kudi wambilaye nanku, bualu nebikala kudi udi wenza malu mabi, ne kena mua kupandishibua to; nanku, bua bualu ebu, dikudimuna dia mutshima divua difidibua bua bantu kupandabu.\n\n23 Nanku, babeneshibua bobu bikala bakudimuna mutshima ne bumvuila dîyi dia Mukalenga Nzambi wabu; bualu aba ki bobu bapandishibua.\n\n24 Ne Nzambi anyisha, mu tshiwudi tshienda tshinena, ne bantu bafikishibua ku dikudimuna dia mutshima ne dienza dia midimu mimpa, bua bikala mua kupingajibua ku ngâsa pa mutu pa ngâsa, bilondeshila ku midimu yabu.\n\n25 Ne ndi musua ne bantu bapandishibua. Kadi tudi tubala ne mu dituku dinena ne dia ndekelu kudi bamua bipatshibua, eyowa, bumbushibua ku mpala kua Mukalenga;\n\n26 Eyowa, bâtekibua mu ngikadilu wa dikenga kadiyi ndekelu, ne nanku nebikumbaja miaku idi yamba ne: Bobu badi benza malu mimpa nebapeta moyo wa kashidi; ne bobu badi benza bibi nebapeta dipîshibua dia kashidi. Ne nanku mudibi. Amena.\n\n", "hel 13": "Buambi bua Samuele, Muena Lamana, kudi Bena Nefi.\n\nShapita 13 tô ne wa ku 15.\n\n[center][font_size=26]Shapita 13[/font_size][/center]\n\n[i]Samuele Muena Lamana udi wamba ku Nyuma bua dibutuka dia Bena Nefi amu bobu bakudimuna mutshima—Bobu ne mabanji abu badi batshipibua—Badi babenga bambi ne badi babâsa mabua, nyuma mibi idi ibanyungulula, ne badi bakeba diakalengela ku dienza dia malu mabi. Pabuipi ne 6 k.d.K.[/i]\n\n1 Ne mpindiewu biakalua ne mu tshidimu tshia makumi muanda mukulu ne tshisambombo, Bena Nefi batshivua bashala mu bubi, eyowa, mu bubi bupita, pavua Bena Lamana batangila bua kulama mikenji ya Nzambi ne bushuwa menamena, bilondeshila ku mikenji ya Mose.\n\n2 Ne biakalua ne mu tshidimu etshi kuvua muntu umua uvua ne dîna ne Samuele, Muena Lamana, wakalua ku bulaba bua Zalahemela, ne wakabanga kuyisha bantu. Ne biakalua ne wakayisha bantu, matuku a bungi, bua dikudimuna dia mutshima, ne bakamuipata, ne ukavua pabuipi ne kupingana ku bulaba buenda.\n\n3 Kadi monayi, dîyi dia Mukalenga diakalua kudiye, bua ne apingana kabidi, ne amba ku Nyuma kudi bantu bitangila bintu bionsu biamuluila ku mutshima wenda.\n\n4 Ne biakalua ne kabakalekela ne abuela mu tshimenga to; bua nanku wakaya ne wakabanda pa mutu pa tshimanu tshiatshi, ne wakôlola tshianza tshienda ne wakabila ne dîyi dikola, ne wakamba ku Nyuma kudi bantu bitangila bintu bionsu bivua Mukalenga wela mu mutshima wenda.\n\n5 Ne wakabambila ne: Monayi, mema, Samuele, Muena Lamana, ndi ngakula mêyi a Mukalenga adiye wela mu mutshima wanyi; ne monayi udi muela mu mutshima wanyi bua kuambila bantu aba ne ne muela wa mvita wa bululama udi mulembelela pa mitu ya bantu aba; ne bidimu nkama inayi kabiakupita to amu pa kumbusha muela wa mvita wa bululama muponela bantu aba.\n\n6 Eyowa, dibutuka dikola didi dindila bantu aba, ne bushuwa didi diluila bantu aba, ne tshintu nansha tshimua katshiena mua kupandisha bantu aba to amu pa kumbusha bikala dikudimuna dia mutshima ne ditabuija kudi Mukalenga Yezu Kilisto, walua bushuwa pa buloba, ne wakenga makenga a bungi ne washipabu bua bantu benda.\n\n7 Ne monayi, muanjelu wa Mukalenga wakabimanyisha, ne wakatuadila anyima wanyi mukenji mulenga. Ne monayi, ngakatumibua kunudi bua kunumanyishalu penu, bua nupeta mukenji mulenga; kadi monayi nuakabenga kungakidila.\n\n8 Bua nanku, Mukalenga udi wamba ne: Bua dipapisha dia mitshima ya bantu ba Bena Nefi, pa kumbusha bobu bakudimuna mutshima nengumbusha dîyi dianyi kudibu, ne nengumbusha Nyuma wanyi kudibu, ne ntshiakubatukijila kabidi to, ne nenshintula mitshima ya bana babu kudibu.\n\n9 Ne bidimu nkama inayi kabiakupita to kumpala kua mema kuenza ne batûtshibua; eyowa, nembakumbula ne muela wa mvita, ne ne tshiyola, ne ne tshipupu.\n\n10 Eyowa, nembakumbula mu tshiji tshianyi tshikola, ne nekuikala bamua ba ku lukongu lua bantu luinayi, ba ku bena lukuna benu, bikala ne moyo, bua bamona dibutuka dijima dienu; ne ebi nebienzeka bushuwa pa kumbusha nuenu bakudimuna mutshima; ne ba ku lukongu lua bantu luinayi nebenzeja dibutuka dienu, mudi Mukalenga wamba.\n\n11 Kadi panuakudimuna mutshima ne panuapingana kudi Mukalenga Nzambi wenu nendekela tshiji tshianyi, Mukalenga udi wamba nanku; eyowa, nanku Mukalenga udi wamba, babeneshibua bobu bikala bakudimuna mutshima ne bapingana kundi, kadi diakabi kudi yeya udi kayi ukudimuna mutshima to.\n\n12 Eyowa, Mukalenga udi wamba ne, diakabi kudi tshimenga tshinena etshi tshia Zalahemela; bualu monayi, tshidi tshipandishibua bua bantu badi bikala bakana; eyowa, Mukalenga udi wamba ne, diakabi kudi tshimenga tshinena etshi, bualu ndi mumona ne kudi bantu ba bungi, eyowa, mena tshitupa tshinena tshia tshimenga tshinena etshi, bâpapisha mitshima yabu kundi.\n\n13 Kadi babeneshibua bobu badi bakudimuna mutshima, bualu bobu nengepelesha. Kadi monayi, bu biobi kabiyi bua bantu bakana badi mu tshimenga tshinena etshi to, monayi, mvua ngenzeja ne kapia kapueka mu diûlu ne katshibutula.\n\n14 Kadi monayi, bua bualu bua bakana ki tshiditshi tshepeleshibua. Kadi monayi, diba didi dilua, Mukalenga udi wamba nanku, ne panuipata bakana munkatshi muenu, pashisha nenuikala baboba bua dibutuka; eyowa, diakabi dikala kudi tshimenga tshinena etshi, bua bubi ne malu mapita bubi bidimu.\n\n15 Eyowa, ne diakabi dikala kudi tshimenga tshia Gideona, bua bubi ne malu mapita bubi bidimu.\n\n16 Eyowa, ne diakabi dikala kabidi kudi bimenga bionsu bidi ku mpenga yonsu ya mu bulaba, bidi Bena Nefi basamu, bua bualu bua bubi ne malu mapita bubi bidimu.\n\n17 Ne monayi, Mukalenga wa Misumba udi wamba ne, mutshipu neulua mu bulaba, bua bualu bua bantu badi mu bulaba, eyowa, bua bubi buabu ne malu mapita bubi abu.\n\n18 Ne Mukalenga wa Misumba udi wamba ne, eyowa, Nzambi wetu munena ne mulelela, nebilua ne ewu yonsu wasokoka biuma munda mua buloba kakubipeta kabidi to, bua mutshipu munena wa mu bulaba, amu pa kumbusha yeya muikala muntu muakana ne pabisokokaye bua Mukalenga.\n\n19 Mukalenga udi wamba ne, bualu ndi musua ne basokoka biuma biabu kundi; ne batshipibua bikala badi kabayi basokoka biuma biabu kundi to; bualu muntu nansha umua kena usokoka biuma bienda kundi, amu pa kumbusha pikalaye muntu muakana; ne udi kayi usokoka biuma bienda kundi to, udi mutshipibua, ne kudi tshiuma tshienda kabidi, ne muntu nansha umua kakutshiangula to bua mutshipu wa mu bulaba.\n\n20 Mukalenga udi wamba ne, dituku nedilua diasokokabu biuma biabu, bualu badi bateka mitshima yabu ku mabanji; ne bualu badi bateka mitshima yabu ku mabanji, ne nebasokoka biuma biabu pânyemabu kumpala kua bena lukuna babu; bualu kabakubisokoka kundi to, batshipibua bikala bobu ne kabidi biuma biabu; ne mu dituku adi nebatûtshibua.\n\n21 Monayi, nuenu bantu ba mu tshimenga tshinena etshi, ne telejayi mêyi anyi; eyowa, telejayi mêyi adi Mukalenga wamba; bualu monayi, udi wamba ne nudi batshipibua bua mabanji enu, ne kabidi mabanji enu mmatshipibua bualu nudi bateka mitshima yenu kudiwu, ne kanuena bumvuila mêyi a wakanupeshawu to.\n\n22 Kanuena nuvuluka Mukalenga Nzambi wenu bua bintu bidiye munubenesha nabi to, kadi nudi nuvuluka diba dionsu mabanji enu, kanuyi nusakidila Mukalenga Nzambi wenu buawu to; eyowa, mitshima yenu kayena midifila kudi Mukalenga to, kadi idi yuwula ne diditambisha dikola, tô ne ku didiamba, ne tô ne ku didileja dikola, malakana, luntûta lua bungi, budimu, dikengeshangana, ne dishipa dia bantu, ne mishindu yonsu ya malu mabi.\n\n23 Bua bualu ebu Mukalenga Nzambi wakaluisha mutshipu pa mutu pa bulaba, ne kabidi pa mabanji enu, ne ebi nanku bua malu enu mabi.\n\n24 Eyowa, diakabi kudi bantu aba, bualu tshikondu etshi tshidi tshifika, tshinudi nuipata bambi, ne nubaseka, ne nubâsa mabua, ne nubashipa, ne nubenzela mishindu yonsu ya malu a bubi, mena bu munuakenzela bantu ba mu tshikondu tshia kala.\n\n25 Ne mpindiewu panudi nuakula, nudi nuamba ne: Bu matuku etu mikala mu matuku a batatuetu ba kala, katuvua tushipa bambi to; katuvua tubâsa mabua, ne tubipata to.\n\n26 Monayi nudi bibi kubapita; bualu bu mudi Mukalenga ne moyo, padi muambi ulua munkatshi muenu ne padiyi uyisha dîyi dia Mukalenga, didi dijadika bua mibi yenu ne malu enu mabi, nudi numufîkila tshiji, ne numuipata ne nukeba mishindu wa njila yonsu ya kumushipa; eyowa, nudi ne yeya udi muambi wa mafi, ne muenji wa mibi, ne tshia diabulu, bualu udi ujadika ne bienzedi bienu bidi bibi.\n\n27 Kadi monayi, palua muntu munkatshi muenu ne pambaye ne: Enzayi nanku, ne kakuena bualu bubi to; enzayi naka ne kanuakukenga to; eyowa, unuambila ne: Endayi bu munudi nudiumvua mu mitshima yenu; eyowa, endayi bu munudi nudimona ku mesu enu, ne enzayi tshionsu tshidi mitshima yenu ijinga—ne palua muntu munkatshi muenu ne pambaye nanku, nenumuakidila, ne nenuamba ne udi muambi.\n\n28 Eyowa, nenumuzanjika, ne nenumupesha bimua bia ku bintu bienu; nenumupesha imua ya ku ngolo yenu, ne ya ku mpalata yenu, ne nenumuvuadika ne bilamba bia mushinga mukola; ne bualu udi wakula ne mêyi a lubombu kunudi, ne udi wamba ne bintu bionsu bidi bimpa, apu kanuakumukuata tshilema to.\n\n29 Ô nuenu lukongu lua bantu lubi ne lunyanguka; nuenu bantu bapapa ne ba nshingu mîminyina, mutantshi bula kayi unuatshinka ne Mukalenga neanutukijila nuenza nanku? Eyowa, mutantshi bula kayi unuadilekela ne baludiki bapota ne mpofu banulombola? Eyowa, mutantshi bula kayi unuasungula mîdima pa mutu pa bukenka?\n\n30 Eyowa, monayi, tshiji tshia Mukalenga tshikadi tshinutemela; monayi, udi utshipa bulaba bua malu enu mabi.\n\n31 Ne monayi, tshikondu tshidi tshilua tshidiye utshipa mabanji enu, bua alua ne bufinu, bua ne kanuena mua ku’alama to; ne mu matuku a bupela buenu kanuena mua ku’alama to.\n\n32 Ne Mukalenga wa Misumba udi wamba ne, mu matuku a bupela buenu nenubila kudi Mukalenga; ne nenubila tshianana, bualu kabutu kenu kakadi kamana kulua pa mutu penu, ne dibutuka dienu didi dia bushuwa; ne pashisha nenudila ne nenuela mikunda mu dituku adi. Ne pashisha nenudilakana, ne nenuamba ne:\n\n33 Ô bu mema mukudimuna mutshima, ne ntshivua mushipa bambi, ne ntshivua mubâsa mabua, ne ntshivua mubipata to. Eyowa, nenuamba mu dituku adi ne: Ô bu tuetu bavuluka Mukalenga Nzambi wetu mu dituku diakatupeshaye mabanji etu, ne pashisha ka’avua alua ne bufinu bua tuetu katu’ajimiji to; bualu monayi, mabanji etu atunyemi.\n\n34 Monayi, tudi tuteka tshiamu tshia mudimu apa ne malaba tshidi tshijimina; ne monayi miela yetu ya mvita idi mitunyenga mu dituku tuyikeba bua kuluangana mvita.\n\n35 Eyowa, tuakasokoka biuma bietu ne biakatufinuka, bua mutshipu wa mu bulaba.\n\n36 Ô bu tuetu bakudimuna mutshima mu dituku diakalua dîyi dia Mukalenga kutudi; bualu monayi bulaba budi butshipibua, ne bintu bionsu bidi bilua ne bufinu, ne katuena mua kubilama to.\n\n37 Monayi, nyuma mibi idi mitunyungulula, eyowa, banjelu ba udi ukeba bua kufuisha anyima yetu badi batunyungulula ku mpenga yonsu. Monayi, malu mabi etu adi makola. Ô Mukalenga, kuena mua kumbusha tshiji tshieba kutudi anyi? Ne ewu neikala ngakuilu wenu mu matuku awu.\n\n38 Kadi monayi, matuku enu a kutêtshibua akadi mapita; nuvua bapumbisha dituku dia lupandu luenu tô ne padidi dipita bua kashidi, ne dibutuka dienu didi dia bushuwa; eyowa, bualu mu matuku onsu a moyo wenu nuakakeba tshinuvua kanuyi mua kupeta to; ne nuakakeba musangelu ku dienza dia malu mabi, tshintu tshidi tshishilangana ne buikadi bua buakana ebu budi munda mua Mfumu wetu munena ne wa Tshiendelela.\n\n39 Ô nuenu bantu ba pa bulaba, telejayi mêyi anyi! Ne ndi nsambila ne tshiji tshia Mukalenga tshiumbuka kunudi, ne nukudimuna mutshima ne nupandishibua.\n\n", "hel 14": "[center][font_size=26]Shapita 14[/font_size][/center]\n\n[i]Samuele udi udianjila kuamba ne nekuikala bukenka munda mua butuku ne mutotu mupia-mupia ku diledibua dia Kilisto—Kilisto udi usungila bantu ku lufu lua mubidi ne lua nyuma—Munkatshi mua bimanyinu bia lufu luenda kudi mîdima ya matuku asatu, dipandika dia mabua, ne dinyanguka dinena dia bifukibua. Pabuipi ne 6 k.d.K.[/i]\n\n1 Ne mpindiewu biakalua ne Samuele, Muena Lamana, wakamba ku Nyuma bitangila malu manena a bungi avua kâyi mua kufundibua to.\n\n2 Ne monayi, wakabambila ne: Monayi, ndi nupesha tshimanyinu; bualu bua bidimu bitanu bikuabu nebipita, ne monayi, pashisha Muana wa Nzambi nealua bua kusungila bonsu bitabuija mu dîna dienda abu.\n\n3 Ne monayi, nennupesha tshimanyinu etshi bua diba dia dilua dienda; bualu monayi, nekuikala bukenka bukola mu diûlu, mua ne butuku kumpala kua yeya kulua kakuakuikala mîdima to, mua ne nebimueneka kudi bantu bu ne badi mundamunya.\n\n4 Bua nanku, nekuikala dituku dimua ne butuku bumua ne dituku dimua, bikala bu mudi dituku dimua ne kakuyi butuku to; ne etshi netshikala kunudi bu mudi tshimanyinu; bualu nenumanya papatuka diba ne pabueladi kabidi; bua nanku nebamanya bushuwa ne matuku abidi ne butuku bumua; nansha nanku butuku kabuakuila to; ne nebuikala butuku bua kumpala kua yeya kuledibua.\n\n5 Ne monayi, mutotu mupia-mupia neupatuka, unudi kanuyi banji kumona to; ne etshi netshikala kabidi tshimanyinu kunudi.\n\n6 Ne monayi ebi ki mbionsu to, nekuikala bimanyinu ne malu a dikema bia bungi mu diûlu.\n\n7 Ne nebilua ne nenukatshila bonsu, ne nenukema, mua ne nenupona pa buloba.\n\n8 Ne nebilua ne ewu yonsu witabuija Muana wa Nzambi, nyeye mena neapeta moyo wa kashidi.\n\n9 Ne monayi, ki muakampesha Mukalenga mukenji, kudi muanjelu wenda, ne ndua ne nnuambila bualu ebu; eyowa, udi mumpesha mukenji ne ngamba ku Nyuma bitangila malu â; eyowa, udi mungambila ne: Bila kudi bantu aba ne, kudimunayi mutshima ne longololayi njila wa Mukalenga.\n\n10 Ne mpindiewu, bualu ndi Muena Lamana, ne ndi munuambila mêyi adi Mukalenga mumpeshila mukenji, ne bualu adi makola kunudi, nudi numfîkila tshiji ne nudi nukeba bua kunshipa, ne nuakangipata munkatshi muenu.\n\n11 Ne nenumvua mêyi anyi, bualu, bua dijinga edi ndi mubanda pa bimanu bia tshimenga etshi, bua numvua ne numanya bitungu bia Nzambi binuindila bua malu mabi enu, ne bua numanya kabidi mikenji ya dikudimuna dia mutshima;\n\n12 Ne kabidi ne numanya bua dilua dia Yezu Kilisto, Muana wa Nzambi, Tatu wa diûlu ne wa buloba, Mufuki wa bintu bionsu kumbukila ku mbangilu; ne numanya bimanyinu bia dilua dienda, bua dijinga dia ne nuitabuija mu dîna dienda.\n\n13 Ne binuitabuija mu dîna dienda nenukudimuna mutshima ku mibi yenu yonsu, nanku bua nupeta dilekedibua diayi ku njila wa makumbanyinyi enda.\n\n14 Ne monayi, kabidi, ndi nupesha tshimanyinu tshikuabu, eyowa, tshimanyinu tshia lufu luenda.\n\n15 Bualu monayi, bushuwa udi ne tshia kufua bua lupandu lulua; eyowa, budiyi nabu ne tshidi tshikengela mbua ne afua, bua kuvuija dibika ku lufu dia bafua, nanku bua bantu batuadibua ku mpala kua Mukalenga.\n\n16 Eyowa, monayi, lufu elu ludi lutuala dibika, ne ludi lusungila bukua bantu bonsu ku lufu lua kumpala—lufu lua nyuma alu; bualu bukua bantu bonsu, ku dipona dia Adama bikala bakoshibua ku mpala kua Mukalenga, badi bikala bu bafua, bubidi bua malu a mu mubidi ne a malu a mu nyuma.\n\n17 Kadi monayi, dibika dia Kilisto ku lufu didi disungila bukua bantu, eyowa, mena bukua bantu bonsu, ne didi dibapingaja ku mpala kua Mukalenga.\n\n18 Eyowa, ne didi dituala mukenji wa dikudimuna dia mutshima, bua ne ewu yonsu udi ukudimuna mutshima yeya kena upudibua ne wedibua mu kapia to; kadi ewu yonsu udi kayi ukudimuna mutshima to udi upudibua ne wedibua mu kapia; ne lufu lua nyuma ludi lubaluila kabidi, eyowa, lufu luibidi, bualu badi bakoshibua kabidi bua malu adi matangila buakana.\n\n19 Bua nanku kudimunayi mutshima, kudimunayi mutshima, bua mu dimanya dia bintu ebi ne kanuyi nubienza, kanudilekedi bua kulua mu dipîshibua to, ne nutulukibua ku lufu elu luibidi.\n\n20 Kadi monayi, bu mungakanuambila bitangila tshimanyinu tshikuabu, tshimanyinu tshia lufu luenda, monayi, mu dituku diakengaye lufu, diba nedifîkishibua ne nedibenga bua kunupesha bukenka buadi; ne kabidi ngondu ne mitoto; ne kakuakuikala bukenka pa mpala wa bulaba ebu to, mena katshia ku tshikondu tshiafuaye, bua mutantshi wa matuku asatu, tô ne tshikondu tshiajukaye kabidi ku bafua.\n\n21 Eyowa, tshikondu tshiakulaye moyo nekuikala makubakuba ne mipenyi bua mutantshi wa meba a bungi, ne buloba nebunyungana ne nebuzakala; ne mabua adi pa mpala wa buloba ebu, adi pa mutu pa buloba ne adi muinshi, anudi bamanya ne adi malamakana mpindiewu, anyi tshitupa tshiawu tshinena tshidi tshilamakana pamua, neapanduluka;\n\n22 Eyowa, neapandika mu bipesa bibidi, ne nebâsanga kunyima kua apu ne mishonyi ne ne mitanta, ne mu bipesa pa mpala wa buloba bujima, eyowa, bionsu pa mutu ne muinshi mua buloba.\n\n23 Ne monayi, nekuikala tshipepela tshikola, ne mikuna ya bungi neikuluka panshi, tshibanda, ne nekuikala miaba ya bungi idibu babikila mpindiewu ne bibanda yalua mikuna, mipita bula.\n\n24 Ne bibeba bia bungi nebikoseka, ne bimenga binena bia bungi nebishala bitupu.\n\n25 Ne nkita ya bungi neikanguka, ne neipatula bafua bayi ba bungi; ne bansantu ba bungi nebamueneka kudi bantu ba bungi.\n\n26 Ne monayi, ki muakangambila muanjelu nanku; bualu wakangambila ne nekuikala makubakuba ne mipenyi bua mutantshi wa meba a bungi.\n\n27 Ne wakangambila ne pikala makubakuba ne mipenyi biela, ne tshipepela, ne bintu ebi nebikalaku, ne ne mîdima neibuikila mpala wa buloba bujima bua mutantshi wa matuku asatu.\n\n28 Ne muanjelu wakangambila ne ba bungi nebamona bintu binena bipita ebi, bua dijinga dia ne bitabuija ne bimanyinu ebi ne malu a dikema â nebilua pa mpala onsu wa bulaba ebu, bua kipatshila ka ne kakuikadi bualu bua dipanga ditabuija munkatshi mua bana ba bantu to—\n\n29 Ne ebi mu dijinga ne bonsu bitabuija bapandishibua, ne bonsu badi kabayi bitabuija, tshitungu tshiakana tshilua pa mutu pabu; ne kabidi biapîshibuabu badi badituadila pa mutu pabu dipîshibua diabu nkayabu.\n\n30 Ne mpindiewu vulukayi, vulukayi, bana betu, ne ewu yonsu udi ufua, udi udifuisha nkayenda; ne ewu yonsu udi wenza malu a bubi, udi udienzelawu nkayenda; bualu monayi, nudi badisuila; nudi ne dianyisha dia kudienzela nkayenu; bualu monayi, Nzambi udi munupesha dimanya ne munuenza badisuila.\n\n31 Udi munupesha bua ne nujingulula buimpa ku bubi, ne udi munupesha bua ne nusungula moyo anyi lufu; ne nudi mua kuenza buimpa ne kupingulujibua ku tshidi tshimpa, anyi ne kuenza ne tshidi tshimpa tshipingulujibua kunudi; anyi nudi mua kuenza bubi, ne kuenza ne tshidi tshibi tshipingulujibua kunudi.\n\n", "hel 15": "[center][font_size=26]Shapita 15[/font_size][/center]\n\n[i]Mukalenga wakapesha Bena Nefi dinyoka bualu uvua mubananga—Bena Lamana bavua bakudimuna moyo badi bakamakana ne basuminyina mu ditabuija—Mukalenga neikala ne lusa kudi Bena Lamana mu matuku a ku ndekelu. Pabuipi ne 6 k.d.K.[/i]\n\n1 Ne mpindiewu, bana betu bananga, monayi, ndi nnumanyisha ne pa kumbusha nuenu bakudimuna mutshima nzubu yenu neinushala mitupu.\n\n2 Eyowa, pa kumbusha nuenu bakudimuna mutshima, bakaji benu nebikala ne bualu bua ku kudidila mu dituku dikalabu bamusha bana; bualu nenuidikija bua kunyema ne kakuakuikala muaba nansha umua wa kusokomena to; eyowa, ne diakabi kudi badi bikala ne mafu, bualu nebikala ne bujitu ne kabayi mua kunyema to; bua nanku, nebadiatshîbua ne nebashiyibua bafua.\n\n3 Eyowa, diakabi kudi bantu aba badibu babikila ne Bena Nefi pa kumbusha bobu bakudimuna mutshima, pâmonabu bimanyinu ebi ne malu a dikema bionsu bialejibua kudibu; bualu monayi, bavua bikala bantu basungula kudi Mukalenga; eyowa, uvua munanga bantu ba Nefi, ne kabidi uvua mubapesha dinyoka; eyowa, mu matuku a malu abu mabi uvua mubapesha dinyoka bualu uvua mubananga.\n\n4 Kadi monayi bana betu, udi mukina Bena Lamana bualu bienzedi biabu bivua bikala bibi diba dionsu, ne bivua nanku bua malu mabi a ngikadilu wa batatuabu. Kadi monayi, lupandu ludi lulua kudibu ku njila wa diyisha dia kudi Bena Nefi; ne bua kipatshila aka Mukalenga wakalepesha matuku abu.\n\n5 Ne ndi musua ne numona ne tshitupa tshiabu tshinena tshidi tshienza mudimu wabu, ne badi benda ne kudilama kumpala kua Nzambi, ne badi batangila bua kulama mikenji yenda ne mikandu yenda ne mêyi enda bilondeshila ku mikenji ya Mose.\n\n6 Eyowa, ndi nnuambila, ne tshitupa tshinena tshiabu tshidi tshienza nanku, ne badi benza muabu monsu ne dinanukila kabayi batshioka to bua bafikisha tshishadi tshia bana babu ku dimanya dia bulelela; bua nanku kudi ba bungi bavua badikumbaja ku bungi buabu dituku dionsu.\n\n7 Ne monayi, nudi bamanya nuenu nkayenu, bualu nuvua badimuenatshi ne, bonsu babu bakafika ku dimanya dia bulelela, ne ku dimanya dia ngikadilu mibi ne ya malu a bubi bupita ya batatuabu, ne badi balombodibua ku ditabuija mifundu ya tshijila, eyowa, mambi a bambi bansantu, adi mafundibua, adi abalombola ku ditabuija dia Mukalenga, ne ku dikudimuna dia mutshima, ditabuija ne dikudimuna dia mutshima bidi bibatuadila dishintuluka dia mutshima—\n\n8 Nanku, bonsu badi balua ku dimanya dia bulelela ebu, nudi bamanya nuenu nkayenu ne badi bakamakana ne basuminyina mu ditabuija, ne mu tshintu tshivuabu benjibua badikadila.\n\n9 Ne nudi bamanya kabidi ne bakajîka biluilu biabu bia mvita, ne badi batshina bua kubiambula ne mu mushindu mukuabu kabalu kuenza mibi to; eyowa, nudi mua kumona mudibu batshina bua kuenza mibi—bualu monayi nebadilekela bua bena lukuna babu babadiata ne babashipa, ne kabakujula miela yabu ya mvita bua kubaluisha to, ne nanku bua ditabuija diabu mu Kilisto.\n\n10 Ne mpindiewu, bua disuminyina diabu padibu bitabuija tshintu tshidibu bitabuija, bualu bua dikamakana diabu pakamanabu kuengejibua, monayi, Mukalenga neababenesha ne nealepesha matuku abu, nansha bua malu mabi abu—\n\n11 Eyowa, nansha bobu bashinguluka mu dipanga dia ditabuija Mukalenga nealepesha matuku abu, tô ne pâlua tshikondu tshivua batatuetu bamba, ne kabidi muambi Zenose, ne bambi bakuabu ba bungi, bitangila dipinguluja dia bana betu, Bena Lamana, kabidi ku dimanya dia bulelela—\n\n12 Eyowa, ndi nnuambila, ne mu bikondu bia ku ndekelu malaya a Mukalenga avua mafidibua kudi bana betu, Bena Lamana; ne nansha bua ntatu ya bungi ikalabu nayi, ne nansha pânyemeshibuabu ku muaba ne ku muaba pa mpala wa buloba, ne pîpatshibuabu, ne pâtûtshibuabu ne pâtangalajibuabu kula, ne kabayi ne muaba wa kusokomena to, Mukalenga neikala ne lusa kudibu.\n\n13 Ne ebi bidi bilondeshila ku buambi, ne nebafikishibua kabidi ku dimanya dilelela, didi dikala dimanya dia Musungidi wabu, ne mulami wa mikoku wabu munena ne mulelela, ne nebabadibua munkatshi mua mikoku yenda.\n\n14 Bua nanku ndi nnuambila ne, nebikala bimpa buabu kupita buenu pa kumbusha nuenu bakudimuna mutshima.\n\n15 Bualu monayi, bu midimu ya dikema yakanulejabu mikala mibaleja, eyowa, bobu badi bashinguluka mu dipanga dia ditabuija bua ngikadilu ya batatuabu, nudi mua kudimuena ne kabavua kabidi kushinguluka mu dipanga dia ditabuija to.\n\n16 Bua nanku, Mukalenga udi wamba ne: Ntshiakubabutula bonsu to, kadi nengenza ne mu dituku dia lungenyi luanyi nebapingana kabidi kundi, mudi Mukalenga wamba.\n\n17 Ne mpindiewu monayi, Mukalenga udi wamba, bua bantu ba Bena Nefi, ne: Pikalabu kabayi bakudimuna mutshima, ne kabayi batangila bua kuenza disua dianyi to, nembabutula bonsu, ki mudi Mukalenga wamba nanku, bua dipanga ditabuija diabu nansha bua midimu ya dikema ya bungi imvua muenza munkatshi muabu; ne ne bushuwa bonsu bu mudi Mukalenga ne moyo bintu ebi nebienzeka, Mukalenga udi wamba.\n\n", "hel 16": "[center][font_size=26]Shapita 16[/font_size][/center]\n\n[i]Bena Nefi badi bitabuija Samuele badi batambuishibua kudi Nefi—Samuele kena mua kushipibua ku miketa ne mabua a Bena Nefi badi kabayi bakudimuna mutshima to—Bamua badi bapapisha mitshima yabu, ne bakuabu badi bamona banjelu—Badi kabayi bakudimuna mitshima badi bamba ne kakuena bua songo bua kuitabuija mu Kilisto ne dilua dienda ku Yelushalema to. Pabuipi ne 6–1 k.d.K.[/i]\n\n1 Ne mpindiewu, biakalua ne kuvua ba bungi bakumvua mêyi a Samuele, Muena Lamana, yakambaye pa tshimanu tshia tshimenga. Ne bonsu bakitabuija mêyi enda bakaya ne bakakeba Nefi; ne pakaluabu ne pakamupetabu bakamutonda mibi yabu kudiye ne kabakavila to, ne bakajinga ne batambuishibua mu dîna dia Mukalenga.\n\n2 Kadi bonsu bavuaku bavua kabayi bitabuija mêyi a Samuele to bakamufîkila tshiji; ne bakamuasa mabua pa tshimanu, ne ba bungi bakamuasa kabidi miketa pavuaye muimana pa tshimanu; kadi Nyuma wa Mukalenga uvua nenda, mua ne mabua abu anyi miketa kabivua mua kumutûta to.\n\n3 Mpindiewu pakamonabu ne kabivua kumutûta to, kuvua ba bungi bakitabuija mêyi enda, mua ne bakaya kudi Nefi bua kutambuishibua.\n\n4 Bualu monayi, Nefi uvua utambuisha, ne wamba ku Nyuma, ne uyisha, ubila kudi bantu bua bakudimuna mutshima, uleja bimanyinu bidi malu a dikema, wenza bishima munkatshi mua bantu, bua bamanya ne Kilisto udi ulua katataka—\n\n5 Ubambila bintu bivua ne tshia kulua katataka, bua bamanya ne bavuluka diba dia dilua diabi ne bakavua badianjila kubamanyishabi, bua dijinga dia ne bitabuija; bua nanku bonsu bakitabuija mêyi a Samuele bakaya kudiye bua kutambuishibua, bualu bakalua bakudimuna mutshima ne batonda mibi yabu.\n\n6 Kadi tshitupa tshiabu tshinena katshiakitabuija mêyi a Samuele to; bua nanku pakamonabu ne kabavua mua kumutûta ne mabua abu ne miketa yabu to, bakabila kudi tupita tuabu, bamba ne: Kuatayi muntu ewu ne musuikayi, bualu monayi udi ne nyuma wa diabulu; ne bua bukola bua nyuma wa diabulu udi munda muenda katuena mua kumutûta ne mabua etu ne miketa yetu to; bua nanku mukuatayi ne musuikayi, ne ndayi nenda.\n\n7 Ne bu muvuabu baya bua kumutua bianza, monayi, wakadiela panshi pa tshimanu, ne wakanyema kupatukaye mu malaba abu, eyowa, ne wakaya mena ku ditunga dienda, ne wakabanga kuyisha ne kuamba ku Nyuma munkatshi mua bantu benda.\n\n8 Ne monayi, kabakumvua kabidi bualu buenda munkatshi mua Bena Nefi to; ne ki muvua malu a bantu nanku.\n\n9 Ne ki muakajika tshidimu tshia makumi muanda mukulu ne tshisambombo tshia dikôkesha dia balumbuluishi pa mutu pa bantu ba Nefi nanku.\n\n10 Ne ki muakajika kabidi tshidimu tshia makumi muanda mukulu ne tshia muanda muteketa tshia dikôkesha dia balumbuluishi nanku, tshitupa tshinena tshia bantu tshikala tshishala ne diditambisha ne bubi buabu, ne tshitupa tshikesa tshikala tshienda ne kudilama kumpala kua Nzambi.\n\n11 Ne ebi bionsu bivua muvua malu kabidi, mu tshidimu tshia makumi muanda mukulu ne tshia muanda mukulu tshia dikôkesha dia balumbuluishi.\n\n12 Ne kuvua amu dikudimuka dikesa mu malu a bantu, amu pa kumbusha ne bantu bakabanga kupapa bikola mu malu mabi, ne kuenza malu mapita ne mapita avua mashilangana ne mikenji ya Nzambi, mu tshidimu tshia makumi muanda mukulu ne tshia tshitema tshia dikôkesha dia balumbuluishi.\n\n13 Kadi biakalua ne mu tshidimu tshia makumi tshitema tshia dikôkesha dia balumbuluishi, kuvua bimanyinu binena biakapesha Nzambi bantu, ne malu a dikema; ne miaku ya bambi yakabanga kukumbajibua.\n\n14 Ne banjelu bakamuenekela bantu, bantu ba lungenyi, ne bakabamanyisha mukenji mulenga wa disanka dinena; nanku mu tshidimu etshi mifundu ya Nzambi yakabanga kukumbajibua.\n\n15 Nansha nanku, bantu bakabanga kupapisha mitshima yabu, bonsu amu pa kumbusha tshitupa tshiabu tshitabuija bikola, tshia ku Bena Nefi ne kabidi tshia ku Bena Lamana, ne bakabanga kueyemena ku bukola buabu nkayabu ne ku lungenyi luabu nkayabu, bamba ne:\n\n16 bimua bintu bia ku bivuabu batshinka bidi bilelela; kadi monayi, tudi bamanya ne midimu yonsu minena ne ya dikema ivuabu bamba eyi kayena mua kuenzeka to.\n\n17 Ne bakabanga kunana meji ne kukokangana munkatshi muabu, bamba ne:\n\n18 Kabiena ne bua nsongu to bua ne muntu bu mudi Kilisto alua; pikalabi nanku, ne bu yeya muikala Muana wa Nzambi, Tatu wa diûlu ne wa buloba, bu muvuabi biamba, bua tshinyi kena udileja kutudi mushindu umua ne bikala ku Yelushalema?\n\n19 Eyowa, bua tshinyi kena udileja mu bulaba ebu to bu mudiyi udileja mu bulaba bua Yelushalema?\n\n20 Kadi monayi, tudi bamanya ne etshi tshidi ngikadilu mubi, uvua mutushila kudi batatuetu, bua kutuenzeja ne tuitabuija bumua bualu bunena ne bua dikema bualua, kadi kabuyi munkatshi muetu to, kadi mu bulaba budi kula, bulaba butudi katuyi bamanya to; bua nanku badi mua kutushiya mu dipanga, bualu katuena mua kudimuena ne mesu etu nkayetu ne bidi bilelela to.\n\n21 Ne nebenza, ku midimu ya budimu ne ya malu masokoka ya muena bubi, amua bualu busokoka bunena butudi katuyi mua kumvua to, tshintu tshia tulama panshi bua kuikala benji mudimu ba mêyi abu, ne kabidi benji mudimu babu, bualu tudi beyemena kudibu bua kutulongeshabu dîyi; ne kabidi basadidi babu, bualu bua tudi babalamata bua kutulongesha dîyi; ne nanku nebatushiya mu dipanga patuadifila kudibu, matuku onsu a moyo wetu.\n\n22 Ne bantu bakela meji mu mitshima yabu bua bia bungi bipita, bivua bikala bia bupota ne bia tshianana; ne bavua basaluka bikola, bualu bua Satana wakabasonsola ku dienza dia malu mabi misangu yonsu; eyowa, uvua wendakana mu kutangalaja ngumu ya mafi ne makokangana pa mpala onsu wa bulaba, bua ne apapisha mitshima ya bantu ku bualu buimpa ne ku bualu bualua.\n\n23 Ne nansha bu muvua bimanyinu ne malu a dikema bienzejibua munkatshi mua bantu ba Mukalenga, ne bishima bia bungi biakenzabu, Satana wakakuata mitshima ya bantu bikola pa mpala onsu wa bulaba.\n\n24 Ne ki muakajika tshidimu tshia makumi tshitema tshia dikôkesha dia balumbuluishi pa mutu pa bantu ba Nefi nanku.\n\n25 Ne ki muakajika mukanda wa Helamana nanku, bilondeshila ku miandiku ya Helamana ne bana benda ba baluma.\n\n", "3-ne 1": "[center][font_size=26]Nefi Muisatu[/font_size][/center]\n\n[center][font_size=26]Mukanda wa Nefi Muana wa Nefi, Uvua Muikala Muana wa Helamana[/font_size][/center]\n\nNe Helamana uvua muikala muana wa Helamana, uvua muikala muana wa Alama, uvua muikala muana wa Alama, uvua muikala kankanunuina ka Nefi uvua muikala muana wa Lehi, wakapatuka mu Yelushalema mu tshidimu tshia kumpala tshia bumfumu bua Sedekiya, mfumu wa mu bulaba bua Yuda.\n\n[center][font_size=26]Shapita 1[/font_size][/center]\n\n[i]Nefi, muana wa Helamana, udi umbuka ku bulaba, ne muanenda Nefi udi ulama miandiku—Nansha mudi bimanyinu ne malu a dikema bivulangana, bantu babi badi badilongolola bua kushipa bantu bakana—Butuku bua diledibua dia Kilisto budi bufika—Tshimanyinu tshidi tshifidibua, ne mutotu mupia-mupia udi upatuka—Mafi ne didingangana bidi bivulangana, ne banyengi ba Gadiantona badi bashipeya bantu ba bungi. Pabuipi ne 1–4 p.d.K.[/i]\n\n1 Mpindiewu biakalua ne tshidimu tshia makumi tshitema ne tshimua tshiakapita ne kukavu bidimu nkama isambombo katshia ku tshikondu tshiakumbuka Lehi ku Yelushalema; ne tshivua tshidimu tshivua Lakoneuse muikala mulumbuluishi munena ne ngovena mu bulaba.\n\n2 Ne Nefi, muana wa Helamana, wakumbuka ku bulaba bua Zalahemela, ne uvua mupesha muanenda wa baluma Nefi, uvua muikala muana wa kumpala wenda wa baluma, bujitu bua bitata bia kalabi, ne miandiku yonsu ivua milamibua, ne bintu bionsu bivua bilamibua ne tshijila katshia ku diumbuka dia Lehi ku Yelushalema.\n\n3 Pashisha wakumbuka ku bulaba, ne muntu kena mumanya kua kuakayaye to; ne muanenda Nefi wakalama miandiku pa muaba wenda, eyowa, miandiku ya bantu aba.\n\n4 Ne biakalua ne ku ntuadijilu kua tshidimu tshia makumi tshitema ne tshibidi, monayi, mambi a bambi akabanga kukumbajibua bikola bipita kabidi; bualu kuakabanga kuenzeka bimanyinu binena ne bishima binena munkatshi mua bantu.\n\n5 Kadi kuvua bamua bantu bakabanga kuamba ne diba dikavua dipita bua miaku ivua Samuele, Muena Lamana, kukumbajibuaye.\n\n6 Ne bakabanga kusanka baseka bana babu, bamba ne: Monayi dikadi dipita, ne miaku ya Samuele kayena mikumbajibua to; bua nanku, disanka dienu ne ditabuija dienu bitangila bualu ebu bivua bia tshianana.\n\n7 Ne biakalua ne bakenza diyoyo dikola mu bulaba bonsu; ne bantu bakitabuija bakabanga kunyingalala bikola, ne mu mushindu mukuabu malu â avua mamba ka’alu kufika.\n\n8 Kadi monayi, bakindila ne disuminyina dituku adi, ne butuku abu, ne dituku adi bikala bu dituku dimua bikala bu ne kakuvua butuku to, bua bamanya ne ditabuija diabu kadivua tshianana to.\n\n9 Mpindiewu biakalua ne kuvua dituku ditekibua ku luseka kudi bavua kabayi bitabuija to, bua ne bonsu bavua bitabuija ngikadilu ayi nebashipibua pa kumbusha tshimanyinu tshilua, tshivua tshipeshibua kudi muambi Samuele.\n\n10 Mpindiewu biakalua ne pakamona Nefi, muana wa baluma wa Nefi, bubi bua bantu benda ebu, mutshima wenda wakanyingalala menamena.\n\n11 Ne biakalua ne wakaya ne wakinama pa buloba, ne wakabila ne bukitu kudi Nzambi wenda mu dîna dia bantu benda, eyowa, bavua pabuipi ne kushipibua bua ditabuija diabu dia ngikadilu wa batatuabu abu.\n\n12 Ne biakalua ne wakabila ne bukitu kudi Mukalenga dituku adi dijima; ne monayi, dîyi dia Mukalenga diakalua kudiye, diamba ne:\n\n13 Ambulula mutu weba ne sangala; bualu mona, tshikondu tshidi pabuipi, ne butuku ebu tshimanyinu netshipeshibua, ne malaba ndi ndua pa buloba, bua kuleja ba pa buloba ne nenkumbaja bionsu bimvua muakuishisha ku mukana mua bambi banyi bansantu.\n\n14 Monayi, ndi ndua kudi banyi nkayanyi, bua kukumbaja bintu bionsu bimvua mumanyisha kudi bana ba bantu kumbukila ku tshishimikidi tshia buloba, ne bua kuenza disua, bubidi buadi dia Tatu ne dia Muana—dia Tatu bua bualu buanyi, ne dia Muana bua bualu bua musunyi wanyi. Ne monayi, tshikondu tshidi pabuipi, ne butuku ebu tshimanyinu netshipeshibua.\n\n15 Ne biakalua ne mêyi akalua kudi Nefi akakumbajibua, bilondeshila bu muvuawu mamba; bualu monayi, ku dibuela dia diba kakuvua mîdima to; ne bantu bakabanga kukema bualu kakuvua mîdima pakila butuku to.\n\n16 Ne kuvua ba bungi, bavua kabayi bitabuija miaku ya bambi to, bakapona pa buloba ne bakalua bu ne bavua bafua, bualu bua bakamanya ne dilongolola dinena dia dibutula divuabu bateka bua bavua bitabuija miaku ya bambi divua dinyanguka; bualu tshimanyinu tshivua tshipeshibua tshikavu pabuipi.\n\n17 Ne bakabanga kumanya ne Muana wa Nzambi uvua ne tshia kumueneka katataka; eyowa, mu tshikosu, bantu bonsu ba pa mpala wa buloba bujima kubangila ku wesete tô ne ku esete, mu bulaba bua ku node ne mu bulaba bua ku sude, bakakema menamena bua ne bakapona pa buloba.\n\n18 Bualu bavua bamanya ne bambi bavua bajadika bua bintu ebi bidimu bia bungi, ne tshimanyinu tshivua tshifidibua tshikavu pabuipi; ne bakabanga kutshina bua malu mabi abu ne dipanga ditabuija diabu.\n\n19 Ne biakalua ne kakuvua mîdima butuku abu bonsu to, kadi kuvua bukenka bu mudi diba dia mujalamu. Ne biakalua ne diba diakapatuka mu dinda kabidi, bilondeshila ku mushindu wadi; ne bakamanya ne divua dituku dialedibua Mukalenga, bua tshimanyinu tshivua tshifidibua.\n\n20 Ne biakalua ne, eyowa, malu onsu, kaleta konsu, bilondeshila ku miaku ya bambi.\n\n21 Ne biakalua kabidi ne mutotu mupia-mupia wakamueneka, bilondeshila ku muaku.\n\n22 Ne biakalua ne katshia ku tshikondu etshi kuakabanga kuikala mafi matuma munkatshi mua bantu, kudi Satana, bua kupapisha mitshima yabu, bua kipatshila ka ne kabitabuiji bimanyinu ne malu a dikema bivuabu bamona abi to; kadi nansha muvuaku mafi ne didinga ebi tshitupa tshinena tshia bantu tshiakitabuija, ne bakakakudimuna moyo kudi Mukalenga.\n\n23 Ne biakalua ne Nefi ne bakuabu kabidi ba bungi bakaya munkatshi mua bantu, batambuisha bua dikudimuna dia mutshima, muvua muikala ne dilekedibua dinena dia mibi. Ne ki muakabanga bantu kupeta kabidi ditalala mu bulaba nanku.\n\n24 Ne kakuvua makokangana to, amu pa kumbusha bantu bakesa bakabanga kuyisha, bakeba bua kujadika ne mifundu ya Nzambi ne kabitshivua bikengedibua kabidi bua kulama mikenji ya Mose to. Mpindiewu bakenza bakapambuka mu bualu ebu, bua kabavua bumvua mifundu ya Nzambi to.\n\n25 Kadi biakalua ne bakakudimuna moyo katataka, ne bakitabujijibua bitangila ditupakana divuabu nadi, bualu biakamanyishibua kudibu ne mikenji kayivua mianji kukumbajibua to, ne idi ne bua kukumbajibua ku katupa konsu; eyowa, dîyi diakalua kudibu ne idi ne bua kukumbajibua; eyowa, ne nansha kaleta anyi katoba kamua kabiakujimina to, tô ne pakumbajibuayi yonsu; bua nanku mu tshidimu tshia momumua etshi bakafika ku dimanya dia ditupakana diabu ne bakatonda bilema biabu.\n\n26 Ne ki muakapita tshidimu tshia makumi tshitema ne tshibidi nanku, tshituadila bantu mukenji mulenga bua bimanyinu biakenzeka, bilondeshila ku miaku ya buambi ya bambi bonsu bansantu.\n\n27 Ne biakalua ne tshidimu tshia makumi tshitema ne tshisatu tshiakapita kabidi mu ditalala, amu pa kumbusha kabiyi bua banyengi ba Gadiantona, bavua basomba mu mikuna, bavua buwula mu bulaba; bualu bua miaba yabu mikolesha ne miaba yabu ya musokoku ivua mikala mikola bikola bua ne bantu kabavua mua kubatamba bukola to; ki bua bualu kayi bakashipa bantu ba bungi, ne bakatapa bikola munkatshi mua bantu.\n\n28 Ne biakalua ne mu tshidimu tshia makumi tshitema ne tshinayi bakabanga kuvula mu tshipimu tshinena, bualu kuvua batapuluki ba bungi ba Bena Nefi bakanyemena kudibu, tshiakapesha Bena Nefi bakashala mu bulaba kanyinganyinga ka bungi.\n\n29 Ne kuvua kabidi tshiena bualu tshiakenzeja kanyinganyinga ka bungi munkatshi mua Bena Lamana; bualu monayi, bavua ne bana ba bungi bakakola ne bakabanga kubandila mu bidimu, bua ne bakavua badiangatshila bujitu buabu nkayabu, ne bakapambuishibua kudi bamua bavua Bena Zolama, ku mafi abu ne ku lubombu luabu, bua kudisangishabu kudi banyengi ba Gadiantona.\n\n30 Ne nanku ki muakatatshishibua Bena Lamana pabu, ne bakabanga kukepela mu ditabuija ne buakana buabu, bua bubi bua lukongu lua bantu luvua lulua.\n\n", "3-ne 2": "[center][font_size=26]Shapita 2[/font_size][/center]\n\n[i]Bubi ne malu mapita bubi bidi bivulangana munkatshi mua bantu—Bena Nefi ne Bena Lamana badi badisangisha bua kudisungidila kudi banyengi ba Gadiantona—Bena Lamana bavua bakudimuna moyo badi balua batoka ne badi bababikila ne Bena Nefi. Pabuipi ne 5–16 p.d.K.[/i]\n\n1 Ne biakalua ne ki muakapita kabidi tshidimu tshia makumi tshitema ne tshitanu nanku, ne bantu bakabanga kupua moyo bimanyinu ne malu a dikema bivuabu bumvua, ne bakabanga kuikala ku kakesa ku kakesa kabayi bakema bua tshimanyinu anyi bualu bua dikema bidi bifumina mu diûlu to, mua ne bakabanga kupapa mu mitshima yabu, ne kufofoma mu meji abu, ne bakabanga kubenga kuitabuija bionsu bivuabu bumvua ne bamona—\n\n2 Bakela amua meji a tshianana mu mitshima yabu, ne bantu bakapetela bimanyinu ne malu a kukema ku bukola bua diabulu, bua kupambuisha ne kudinga mitshima ya bantu; ne ki muakakuata kabidi Satana mitshima ya bantu nanku, mua ne wakafofomija mesu abu ne wakabapambula bua bitabuija ne dilongesha dia Kilisto divua tshintu tshipota ne tshia tshianana.\n\n3 Ne biakalua ne bantu bakabanga kukolakana mu bubi ne mu malu mapita bubi; ne kabakitabuija ne bimanyinu anyi malu a dikema bivua kabidi mua kufidibua to; ne Satana uvua wendakana, mu kupambuisha mitshima ya bantu, mu kubatêta ne kubenzeja ne benza bubi bua bungi mu bulaba.\n\n4 Ne ki muakapita tshidimu tshia makumi tshitema ne tshisambombo nanku; ne tshia makumi tshitema ne tshia muanda muteketa kabidi; ne tshia makumi tshitema ne tshia muanda mukulu kabidi; ne tshia makumi tshitema ne tshia tshitema kabidi;\n\n5 Ne kabidi bidimu lukama bivua bipita katshia ku matuku a Mosiya, uvua muikala mfumu ku mutu kua bantu Bena Nefi.\n\n6 Ne bidimu nkama isambombo ne tshitema bivua bipita katshia Lehi umbuka ku Yelushalema.\n\n7 Ne bidimu tshitema bivua bipita katshia ku tshikondu tshivua tshimanyinu tshifidibua, tshivua bambi bamba ne, Kilisto nealua pa buloba.\n\n8 Mpindiewu Bena Nefi bakabanga kubala diba diabu katshia ku tshikondu etshi tshivua tshimanyinu tshifidibua, anyi katshia ku dilua dia Kilisto; bua nanku, bidimu tshitema bivua bipita.\n\n9 Ne Nefi, uvua muikala tatuenda wa Nefi, uvua ne bujitu bua miandiku, kakapingana ku bulaba bua Zalahemela to, ne kabakamusangana muaba nansha umua to mu bulaba bonsu.\n\n10 Ne biakalua ne bantu batshiakashala mu bubi, nansha muvuaku mayisha bungi ne mambi a bungi avua Nzambi mutuma munkatshi muabu; ne ki muakapita kabidi tshidimu tshia dikumi; ne tshidimu tshia dikumi ne tshimua tshiakapita kabidi mu malu mabi.\n\n11 Ne biakalua ne mu tshidimu tshia dikumi ne tshisatu kuakabanga kuikala mvita ne makokangana mu bulaba bonsu; bualu banyengi ba Gadiantona bakavua balua bapita bungi, ne bakashipa bantu bipita bungi, ne bakabutula bimenga bia bungi, ne bakatangalaja lufu lupita bungi ne dishipangana mu bulaba bonsu, bua ne biakakengedibua ne bantu bonsu, Bena Nefi ne Bena Lamana bambula biluilu bia mvita bua kubaluisha.\n\n12 Bua nanku, Bena Lamana bonsu bavua bakudimuna moyo kudi Mukalenga bakadisanga kudi bana babu, Bena Nefi, ne bakabenzeja bua kuambula biluilu bia mvita bua kuluisha banyengi ba Gadiantona abu, bua bukubi bua mioyo yabu ne bua bakaji babu ne bua bana babu, eyowa, ne bua kukuba kabidi manema abu, ne diakalengela dia ekelezia wabu ne ditendelela diabu, ne budikadila buabu ne budishikaminyi buabu.\n\n13 Ne biakalua ne kumpala kua tshidimu tshia dikumi ne tshisatu etshi kupitatshi, Bena Nefi bakakanyinyibua ku dibutuka dijima bua bualu bua mvita eyi, ivua milua mikola menamena.\n\n14 Ne biakalua ne Bena Lamana bavua badisanga ne Bena Nefi abu bakabala munkatshi mua Bena Nefi;\n\n15 Ne mutshipu wabu wakumbushibua kudibu, ne dikoba diabu diakalua ditoka bu dia Bena Nefi;\n\n16 Ne bansongaluma babu ne bana babu ba bakaji bakalua balenga menamena, ne bakabala munkatshi mua Bena Nefi, ne bakababikila ne Bena Nefi. Ne ki muakajika tshidimu tshia dikumi ne tshisatu nanku.\n\n17 Ne biakalua ne ku ntuadijilu kua tshidimu tshia dikumi ne tshinayi, mvita ya pankatshi pa banyengi ne bantu ba Nefi yakatungunuka ne yakalua mikola menamena; nansha nanku, bantu ba Nefi bakatamba banyengi bukola kakesa, mua ne bakabapingaja panyima ku malaba abu mu mikuna ne ne mu miaba yabu ya mu musokoku.\n\n18 Ne nanku ki muakajika tshidimu tshia dikumi ne tshinayi. Ne mu tshidimu tshia dikumi ne tshitanu bakalua kuluisha bantu ba Nefi; ne bua bubi bua bantu ba Nefi, ne bua makokangana ne matapuluka abu a bungi, banyengi ba Gadiantona bakabatamba bukola bua bungi.\n\n19 Ne nanku ki muakajika tshidimu tshia dikumi ne tshitanu, ne nanku ki muvua bantu mu ngikadilu wa ntatu ya bungi; ne muela wa mvita wa dibutula uvua mubalembelela pa mutu pabu, mua ne uvua pabuipi ne kubakuluisha panshi, ne ebi bua malu mabi abu.\n\n", "3-ne 3": "[center][font_size=26]Shapita 3[/font_size][/center]\n\n[i]Gidiani, mulombodi wa banyengi ba Gadiantona, udi ulomba ne Lakoneuse ne Bena Nefi badifila ne malaba abu—Lakoneuse udi uteka Gidigidoni kapita kanena ka misumba ya basalayi—Bena Nefi badi badisangisha mu Zalahemela ne mu buloba bua Buvula bua kudisungila. Pabuipi ne 16–18 p.d.K.[/i]\n\n1 Ne mpindiewu biakalua ne mu tshidimu tshia dikumi ne tshisambombo kumbukila ku dilua dia Kilisto, Lakoneuse, ngovena wa mu bulaba, wakapeta mukanda mufumina kudi mulombodi ne ngovena wa tshisumbu etshi tshia banyengi; ne eyi ki miaku ivuayi mufunda:\n\n2 Lakoneuse, mutamba bunena ne ngovena munena wa mu bulaba, mona, ndi nkufundila mukanda ewu, ne ndi nkusamuna bikola menamena bua dikamakana dieba, ne kabidi bua dikamakana dia bantu beba, bitangila dikuba dia binudi nutshinka ne bidi bikala bunema ne budishikaminyi buenu; eyowa, nudi nukankamana bimpa, bu ne kudi tshianza tshia umua nzambi kampanda tshidi tshinukuatshisha, bua disungidila dia budishikaminyi buenu, ne dia bintu bienu, ne dia ditunga dienu, anyi dia binudi nubikila nanku.\n\n3 Ne bidi bimueneka bibi kundi, mutamba bunena Lakoneuse, bua wewa kuikala mupota ne muditambishi nanku awu bua kutshinka ne nudi mua kukandamena bantu ba dikima ba bungi nanku badi ku bulombodi buanyi, badi mpindiewu bimana ne biluilu biabu bia mvita, ne badi bindila ne mutshima muipi dîyi dia ne: Puekelayi Bena Nefi ne babutulayi.\n\n4 Ne mema, bualu ndi mumanya dikima diabu didi kadiyi bua kutshimunyibua to, bualu nkadi mubatêta mu mutumba wa mvita, ne ndi mumanya lukinu luabu lua kashidi kunudi bua malu mabi a bungi anuvua babenzela, bua nanku pikalabu bua kunupuekela, nebanukumbula ne dibutuka dijima.\n\n5 Bua nanku ngafundi mukanda ewu, mu kutua tshiala ne tshianza tshianyi nkayanyi, ngela meji bua diakalengela dienu, bua bualu bua dikamakana dienu mu tshinudi nuitabuija ne tshidi tshikala tshiakana atshi, ne nyuma yenu minena mu mpata ya mvita.\n\n6 Bua nanku ndi nkufundila, bualu ndi njinga ne nufila bimenga bienu, ne malaba enu, ne bintu bienu kudi bantu banyi aba, pamutu pa bobu kunukumbula ne muela wa mvita ne dibutuka kunufikila.\n\n7 Anyi mu miaku mikuabu, difilayi kutudi, ne disangayi kutudi ne numanya midimu yetu ya mu musokoku, nulua bana betu bua nuikala bu mutudi—kanuyi bapika betu to, kadi bana betu ne tuabanyinangana nuenu bintu bietu bionsu.\n\n8 Ne mona, ndi nditshipa kûdi ne mutshipu ne, panuikala kanuyi benza nanku kanuakubutuka to; kadi panuikala kanuyi benza nanku to, ndi nditshipa kûdi ne mutshipu ne ngondu udi ulonda nengela mukenji bua misumba yanyi ya basalayi ipueka bua kunuluisha, ne kalaminyina bianza biabu to ne kabakunuepelesha to, kadi ne binushipa, ne nebalekela muela wa mvita upona pa mitu yenu tô ne panuabutuka.\n\n9 Ne mona, ndi Gidiani; ne ndi ngovena wa tshisumbu tshia mu musokoku tshia Gadiantona etshi; tshisumbu ne midimu bindi mumanya ne bidi bimpa; ne mbiaku kala ne bivua bitushila.\n\n10 Ne ndi nkufundila mukanda ewu, Lakoneuse, ne ndi ntekemena ne nenufila malaba ne bintu bienu, kakuyi dimatshisha dia mashi to, bua bantu banyi aba, bavua batapuluka kunudi bua bubi buenu bua munua kabanyenga manema abu ne bukalenga buabu, bapetulula manema abu a bukalenga, ne amu nuenu benza nanku, nensombuela malu mabi anuvua babenzela. Ndi Gidiani.\n\n11 Ne mpindiewu biakalua ne pakapeta Lakoneuse mukanda ewu wakakema menamena bua dikima divua Gidiani ulomba nadi bua kuangata bulaba bua Bena Nefi, ne kabidi bua dikanyina dia bantu bua kusombuela bantu bavua kabayi benzela bualu bubi nansha bumua to, amu pa kumbusha ne bavua badienzela bibi bobu nkayabu ku ditapuluka bua kudisangisha kudi bantu babi ne banyengi bena bubi ne ba malu mapita bubi abu.\n\n12 Mpindiewu monayi, Lakoneuse ewu, ngovena, uvua muntu mululama, ne kavua bua kumvua bôwa bua milombu ne dikanyina dia munyenganganyi wa bintu to; bua nanku kakumvuila mukanda wa Gidiani, ngovena wa banyengi to, kadi wakenzeja ne bantu benda babila kudi Mukalenga bua bukola bua kudilongolola bua tshikondu tshiabapuekela banyengi.\n\n13 Eyowa, wakatuma dimanyisha munkatshi mua bantu bonsu, ne basangisha pamua bakaji babu ne bana babu, bisumbu bia bimuna bikesa ne binena biabu, ne bintu biabu bionsu, amu pa kumbusha bulaba buabu, pa muaba umua.\n\n14 Ne wakenzeja ne bibaka miaba mikolesha ku mpenga yabu yonsu, ne mujobu wabu wikala mukola menamena. Ne wakenzeja ne bateka misumba ya basalayi, ya Bena Nefi ne ya Bena Lamana, anyi ya bonsu bavuabu babala munkatshi mua Bena Nefi, bu mudi balami ku mpenga yonsu bua kubalama, ne bua ku bakuba kudi banyengi butuku ne munya.\n\n15 Eyowa, wakabambila ne: Bu mudi Mukalenga ne moyo, pa kumbusha nuenu bakudimuna mutshima ku malu mabi enu onsu, ne babila kudi Mukalenga, kanuakupatuishibua mu bianza bia banyengi ba Gadiantona abu to nansha bishi.\n\n16 Ne miaku ne mambi a Lakoneuse ivua minena ne ya dikema bua ne biakapesha bantu bonsu bôwa; ne bakadienzeja ku bukola buabu bua kuenza bilondeshila ku miaku ya Lakoneuse.\n\n17 Ne biakalua ne Lakoneuse wakasungula tupita tunena ku mutu kua misumba yonsu ya basalayi ya Bena Nefi, bua kubalombola diba diapatuka banyengi mu tshipela bua kubaluisha.\n\n18 Mpindiewu kapita kanena kupita munkatshi mua tupita tunena ne komanda munena wa misumba ya basalayi ya Bena Nefi wakasungudibua, ne dîna diaku divua dikala Gidigidoni.\n\n19 Mpindiewu tshivua tshibidilu munkatshi mua Bena Nefi tshia kusungula tupita tuabu tunena, (amu pa kumbusha mu tshikondu tshiabu tshia bubi) muntu uvua ne nyuma wa dibuluila ne wa buambi kabidi; bua nanku, Gidigidoni ewu uvua muambi munena munkatshi muabu, bu muvuaye kabidi mulumbuluishi munena.\n\n20 Mpindiewu bantu bakambila Gidigidoni ne: Sambila kudi Mukalenga, ne tubandayi pa mikuna ne mu tshipela, bua tubunda banyengi ne kubabutula mu malaba abu nkayabu.\n\n21 Kadi Gidigidoni wakabambila: Mukalenga mmukandika; bualu tuetu babanda bua kubaluisha Mukalenga neatufila mu bianza biabu; bua nanku netudilongolola munkatshi-nkatshi mua malaba etu, ne netusangisha misumba yetu ya basalayi yonsu pamua, ne katuakuya kubaluisha to, kadi netuindila tô ne paluabu kutuluisha; bua nanku bu mudi Mukalenga ne moyo, tuetu benza nanku neabafila mu bianza bietu.\n\n22 Ne biakalua ne mu tshidimu tshia dikumi ne tshia muanda muteketa, ku nshikidilu kua tshidimu, dimanyisha dia Lakoneuse diakaya pa mpala onsu wa bulaba, ne bakangata tubalu tuabu, ne makalu abu a mvita, ne ngomba yabu, ne bisumbu bia bimuna bikesa biabu bionsu, ne bia bimuna binena biabu, ne nteta yabu, ne bintu biabu bionsu, ne bakâsa luendu mu bisumbu bia binunu ne bia makumi a binunu, tô ne pakayabu bonsu ku muaba uvua musungula bua badisangisha pamua, bua kudisungidilabu kudi bena lukuna babu.\n\n23 Ne bulaba buvua busungula buvua bulaba bua Zalahemela, ne buloba buvua buikala pankatshi pa bulaba bua Zalahemela ne bulaba bua Buvula, eyowa, tô ne ku mushonyi uvua pankatshi pa bulaba bua Buvula ne bulaba bua Kabutu.\n\n24 Ne kuvua binunu bia bantu bipita bungi bivua bibikidibua ne Bena Nefi, biakadisangisha pamua mu bulaba ebu. Mpindiewu Lakoneuse wakenzeja ne badisangisha pamua mu buloba bua ku sude, bua mutshipu mukola uvua pa mutu pa bulaba bua ku node.\n\n25 Ne bakadikolesha bua kuluisha bena lukuna babu; ne bakasomba mu bulaba bumua, ne mu tshisumbu tshimua, ne batshina mêyi avua Lakoneuse muakula, mua ne bakakudimuna mutshima ku mibi yabu yonsu; ne bakela masambila abu kudi Mukalenga Nzambi wabu, ne abapatuisha diba diapatuka bena lukuna babu bua kubaluisha mvita.\n\n26 Ne bavua ne kanyinganyinga menamena bua bena lukuna babu. Ne Gidigidoni wakenzeja ne benza biluilu bia mvita bia mushindu onsu, ne bikala ne makanda ne biluilu, ne ne ngabu, ne ne ngabu ya pa maboku, ku mushindu uvuaye mubambila.\n\n", "3-ne 4": "[center][font_size=26]Shapita 4[/font_size][/center]\n\n[i]Misumba ya basalayi ya Bena Nefi idi itshimuna banyengi ba Gadiantona—Gidiani washipibu, ne mumupinganyi, Zemenaliha owibu—Bena Nefi badi basâmuna Mukalenga bua matshimunyi abu. Pabuipi ne 19–22 p.d.K.[/i]\n\n1 Ne biakalua ne ku nshikidilu kua tshidimu tshia dikumi ne tshia muanda mukulu misumba ya basalayi ya banyengi ayi ivua midilongolola bua mvita, yakabanga kupueka ne kulopoka mu tukuna, ne mu mikuna, ne mu tshipela, ne mu miaba yabu mikolesha ne mu miaba yabu ya musokoku, ne bakabanga kuangata malaba, avua mu bulaba bua ku sude ne avua mu bulaba bua ku node, ne bakabanga kuangata malaba onsu avua Bena Nefi bashiya, ne bimenga bivuabu bashiya bitupu.\n\n2 Kadi monayi, kakuvua nyama ya mu tshisuku anyi nyama ya dîtu mu malaba awu avua Bena Nefi balekela to, ne kakuvua nyama ya dîtu bua banyengi to amu pa kumbusha mu tshipela.\n\n3 Ne banyengi bavua mua kuikala amu mu tshipela, bua dipanga dia biakudia; bualu Bena Nefi bavua bashiya malaba abu matupu, ne bavua basangisha bisumbu bia bimuna bikesa ne binena biabu ne bintu biabu bionsu, ne bavua mu tshisumbu tshimua.\n\n4 Bua nanku, kakuvua mushindu nansha umua bua banyengi kupawula ne kupeta biakudia to, amu pa kumbusha bua kulua kuluisha Bena Nefi mvita patoka; ne Bena Nefi bavua mu tshisumbu tshimua, ne bualu bavua bikala bungi bupita, ne bavua badilamina biakudia, ne tubalu ne ngomba, ne bisumbu bia bimuna bia mushindu onsu, bua kudidishabu bua mutantshi wa bidimu muanda muteketa, muvuabu batekemena bua kubutula banyengi pa mpala wa bulaba; ne ki muakapita tshidimu tshia dikumi ne tshia muanda mukulu nanku.\n\n5 Ne biakalua ne mu tshidimu tshia dikumi ne tshia tshitema Gidiani wakamona ne bivua bikengedibua bua aya kuluisha Bena Nefi mvita, bualu kakuvua mushindu nansha umua wa bobu kudidisha to amu pa kumbusha bua kupawula ne kunyengangana bintu ne kushipa bantu.\n\n6 Ne kabakakima kutangalaka pa mpala wa bulaba mua ne bakuna nteta to, bua Bena Nefi kabalu kubabunda ne kubashipa to; bua nanku Gidiani wakapesha misumba yenda ya basalayi mukenji ne mu tshidimu etshi iya kuluisha Bena Nefi mvita.\n\n7 Ne biakalua ne bakaya kuluangana mvita, ne bivua mu ngondu muisambombo; ne monayi, dituku diakayabu kuluangana mvita divua dinena ne ditshinyisha; ne bavua bavuala mushindu wa banyengi; ne bavua ne tshiseba tshia muana mukoku tshijingila ku bimonu biabu, ne bavua bakunjijibua mu mashi, ne mitu yabu ivua mikungula, ne bavua bavuala bifulu bia mvita; ne dimueneka dia misumba ya basalayi ya Gidiani divua dimueneka dinena ne ditshinyisha, bua biluilu biabu, ne bua bavua bakunjijibua mu mashi.\n\n8 Ne biakalua ne misumba ya basalayi ya Bena Nefi, pakamonaye muvua musumba wa basalayi wa Gidiani umueneka, yakapona yonsu panshi, ne bakela mbila yabu kudi Mukalenga Nzambi wayi, ne abepelesha ne abapatuisha mu bianza bia bena lukuna babu.\n\n9 Ne biakalua ne pakamona misumba ya basalayi ya Gidiani nanku yakabanga kuela mbila ne dîyi dikola, bua disanka diayi, bualu bavua batshinka ne Bena Nefi bavua bapona bua bua bôwa bua luzakalu lukola divua misumba yabu ya basalayi mituala.\n\n10 Kadi mu bualu ebu bakateketa maboku, bualu Bena Nefi kabavua bayitshina to, kadi bavua batshina Nzambi wabu ne bavua bamutendekena bua bukubi; bua nanku, pakalua misumba ya basalayi ya Gidiani lubilu kudibu bavua badilongolola bua kutuilangana nabu; eyowa, bakabakidila ne makanda a Mukalenga.\n\n11 Ne mvita yakatuadija mu ngondu muisambombo ewu; ne mvita yabu ivua minena ne itshinyisha, eyowa, ne dishibeyengana diabu divua dikola ne ya ditshingisha, mua ne kakuvua kuanji kuikala dishibeyangana dikola nanku to munkatshi mua bantu bonsu ba Lehi katshia umbuka ku Yelushalema.\n\n12 Ne nansha dikanyina divua Gidiani mufuna ne mitshipu ivuayi muela, monayi, Bena Nefi bakabatamba mua ne bakapingana kunyima kumpala kuabu.\n\n13 Ne biakalua ne Gidigidoni wakafila mukenji ne misumba yenda ya basalayi ibalondakaja tô ne ku mikalu ya tshipela, ne kabepeleshi muntu nansha umua wapona mu bianza biabu mu njila to; ne ki muakabalondakajabu ne muakabashipabu nanku, ku mikalu ya tshipela, mena tô ne muvuabu bakumbaja mukenji wa Gidigidoni.\n\n14 Ne biakalua ne bakalondakaja Gidiani, uvua muimana ne muluangana ne dikima, pavuaye unyema; ne bakamukuata ne bakamushipa bualu uvua mupungila bua diluangana dienda dia bungi. Ne ki muvua ndekelu wa Gidiani munyenganganyi wa bintu nanku.\n\n15 Ne biakalua ne misumba ya basalayi ya Bena Nefi yakapingana ku muaba wayi wa bukubi. Ne biakalua ne tshidimu etshi tshia dikumi ne tshitema tshiakapita, ne banyengi kabakalua kabidi kuluangana mvita to; ne kabakalua kabidi mu tshidimu tshia makumi abidi to.\n\n16 Ne mu tshidimu tshia makumi abidi ne tshimua kabakalua bua kuluangana mvita to, kadi bakaluila ku nseka yonsu bua kunyungulula bantu ba Nefi ku mpenga yonsu; bualu bakatshinka ne biakosabu bantu ba Nefi ku malaba abu, ne biabajingilabu ku nseka yonsu, ne biabakosabu ku bintu biabu bionsu bivua bifumina pambelu, bavua mua kubenzeja bua kudifilabu bilondeshila majinga abu.\n\n17 Mpindiewu bavua badisunguila mulombodi mukuabu, muena dîna dia Zemenaliha; bua nanku tshivua Zemenaliha wakenzeja bua disombela edi difika.\n\n18 Kadi monayi, ebu buvua bualu buimpa bua Bena Nefi; bualu kabivua bikumbana bua banyengi kusomba mutantshi mula bua kuikala ne tshipeta kampanda pa mutu pa Bena Nefi, bua bualu bua biakudia biabu bia bungi bivuabu balama mu tshibutshilu,\n\n19 Ne bua bualu bua bukepela bua biakudia munkatshi mua banyengi; bualu monayi, kabavua ne tshintu to amu pa kumbusha munyinyi bua kudia kuabu, munyinyi wakapetabu mu tshipela;\n\n20 Ne biakalua ne nyama ya dîtu yakakepela mu tshipela mua ne banyengi bakavua pabuipi ne kufua ne nzala.\n\n21 Ne Bena Nefi bavua batungunuka kuya mu munya ne butuku, ne bavua babunda misumba yabu ya basalayi, ne bavua babashipa ku binunu ne ku makumi a binunu.\n\n22 Ne nanku bantu ba Zemenaliha bakajinga bua kulekela dijinga, bua lufu lunena luvua lubaluila mu munya ne butuku.\n\n23 Ne biakalua ne Zemenaliha wakapesha bantu benda mukenji bua badiumbusha mu disombela, ne baya mu bitupa bia kula bia mu bulaba bua ku node.\n\n24 Ne mpindiewu, Gidigidoni bualu uvua mumanya dijinga diabu, ne bualu uvua mumanya buteketa buabu bua dipanga dia biakudia, ne bua dishipeyangana dikola divua dienzeka munkatshi muabu, bua nanku wakatuma misumba yenda ya basalayi mundankulu, ne wakabakosa njila wa ku muaba wabu wa kunyemena, ne wakateka misumba yenda ya basalayi mu njila wabu wa kunyemena.\n\n25 Ne bakenza nanku mundankulu, ne bakaya mu luendu luabu kupita muaba uvua banyengi bikala, bua ne pakatshiabu, pakabanga banyengi luendu luabu, bakatuilangana ne misumba ya basalayi ya Bena Nefi kumpala kuabu ne kunyima kuabu.\n\n26 Ne banyengi bavua bikala ku sude bavua pabu bakoshibua mu miaba yabu ya kunyemena. Ne bintu bionsu ebi biakenzeka ku bulombodi bua Gidigidoni.\n\n27 Ne kuvua banyengi binunu bia bungi bakadifila bu mudi bena lukanu kudi Bena Nefi, ne bakashipa tshishadi tshiabu.\n\n28 Ne bakakuata mulombodi wabu, Zemenaliha, ne bakamowa ku mutshi, eyowa, ku katongobela kawu tô ne muakafuaye. Ne pakamowabu tô ne pakafuaye bakûpula mutshi panshi, ne kubila ne dîyi dikola, bamba ne:\n\n29 Mukalenga akuba bantu benda mu buakana ne mu bunsantu bua mutshima, bua bupudishibua panshi bonsu bâkeba bua kubashipa bua bukalenga ne bipungidi bia mu musokoku, mena bu muvua muntu ewu mupudibua panshi.\n\n30 Ne bakasanka ne kubila kabidi ne dîyi dimua, bamba ne: Nzambi wa Abalahama, ne Nzambi wa Isaka, ne Nzambi wa Yakoba, akuba bantu aba mu buakana, diba dionsu dikalabu babila dîna dia Nzambi wabu bua bukubi.\n\n31 Ne biakalua ne bakela mbila, bonsu bu mudi muntu umua, batudika mu kuimba ne mu kusamuna Nzambi wabu bua bualu bunena buvuaye mubenzela, mu dibakuba dia kupona mu bianza bia bena lukuna babu.\n\n32 Eyowa, bakabila: Hozana kudi Nzambi Mutamba Bunena. Ne bakabila: Dibeneshibua dikala dîna dia Mukalenga Nzambi wa Bukitu Bonsu, Nzambi Mutamba Bunena.\n\n33 Ne mitshima yabu ivua miwula ne disanka, tô ne ku dipatula dia binsonji bia bungi, bua bualu bua buimpa bua Nzambi bua kubapatuisha mu bianza bia bena lukuna babu; ne bavua bamanya ne bivua bua dikudimuna diabu dia mutshima ne didipuekesha diabu ki muakapatuishibuabu mu dibutuka dia kashidi.\n\n", "3-ne 5": "[center][font_size=26]Shapita 5[/font_size][/center]\n\n[i]Bena Nefi badi bakudimuna mutshima ne badi balekela mibi yabu—Molomo udi ufunda malu a kala a bantu benda ne udi ubamanyisha dîyi dia kashidi—Isalele neasangishibua ku ditangalaka dienda dia mutantshi mula. Pabuipi ne 22–26 p.d.K.[/i]\n\n1 Ne mpindiewu monayi, kakuvua muntu wa moyo nansha umua munkatshi mua bantu ba Bena Nefi bonsu wekela mpata nansha mikesa ku miaku ya bambi bansantu bonsu bavua bakula to; bualu bavua bamanya ne bivua bikengedibua ne ivua ne tshia kukumbajibua.\n\n2 Ne bavua bamanya ne bivua bikengedibua ne Kilisto uvua ne tshia kulua, bua bimanyinu bia bungi bivua bifila, bilondeshila ku miaku ya bambi; ne bua bintu bikavua bimana kuenzeka bavua bamanya ne bivua bikengedibua ne bintu bionsu bilua bilondeshila ku bivua biamba.\n\n3 Buana nanku bakalekela mibi yabu yonsu, ne malu mapita bubi abu, ne masandi abu, ne bakasadila Nzambi munya ne butuku dinanukila dionsu.\n\n4 Ne biakalua ne pakakuatabu banyengi bonsu bena lukanu, mua ne nansha umua uvua kayi mushipa to kakanyema to, bakela bena lukanu babu mu buloko, ne bakenzeja ne babayisha dîyi dia Nzambi; ne bonsu bavua bakudimuna mutshima ku mibi yabu ne babuela mu tshipungidi ne kabakushipa kabidi bantu to bakabalekela.\n\n5 Kadi bonsu bavua kabayi babuela mu tshipungidi, ne bakatshivua batungunuka kuikala ne meji a kushipa bantu mu musokoku awu mu mitshima yabu, eyowa, bonsu bavuabu basangana bakanyina bana babu bakapîshibua ne kupeshibua dinyoka bilondeshila ku mikenji.\n\n6 Ne nanku bakajikija â bipungidi bibi, ne bia mu musokoku, ne bia malu mapita bubi bionsu abi, muvua muikala muenzeka bubi bupita bungi, ne dishipa dia bantu dipita bungi.\n\n7 Ne ki muakapita tshidimu tshia makumi abidi ne tshibidi nanku, ne tshia makumi abidi ne tshisatu kabidi, ne tshia makumi abidi ne tshinayi, ne tshia makumi abidi ne tshitanu; ne ki muakapita bidimu makumi abidi ne bitanu nanku.\n\n8 Ne kuvua bintu bia bungi bivua bienzeka, mu dimona dia bamua, bivua bikala binena ne bia dikema; nansha nanku, kabena mua kubifunda bionsu mu mukanda ewu to; eyowa, nansha tshitupa tshia lukama tshimua tshia biakenzeka munkatshi mua bantu ba bungi nanku mu mutantshi wa bidimu makumi abidi ne bitanu katshivua bua kukumbana mu mukanda ewu to;\n\n9 Kadi monayi kudi miandiku idi mikala ne bienzedi bionsu bia bantu aba; ne mulubu muipi bikola kadi mulelela uvua mupeshibua kudi Nefi.\n\n10 Bua nanku ndi mufunda miandiku yanyi ya malu â bilondeshila ku miandiku ya Nefi, ivua mikanunyibua pa bitata bivua bibikidibua ne bitata bia Nefi.\n\n11 Ne monayi, ndi muenza miandiku eyi pa bitata bimvua muenza ne bianza bianyi nkayanyi.\n\n12 Ne monayi, ndi mbikidibua ne Molomo, bualu mvua muinyikila bulaba bua Molomo, mu bulaba muakashikika Alama ekelezia munkatshi mua bantu, eyowa, ekelezia wa kumpala uvuabu bashikika munkatshi muabu kunyima kua disambuka dia mikenji diabu.\n\n13 Monayi, ndi muyidi wa Yezu Kilisto, Muana wa Nzambi. Ndi mubikidibua kudiye bua kumanyisha muaku wenda munkatshi mua bantu benda, bua bapeta moyo wa kashidi.\n\n14 Ne biakakengedibua ne ngenza miandiku ya malu avua menjibua â, bilondeshila ku disua dia Nzambi, bua ne masambila a bakadi baya, bavua bikala bansantu, akumbajibua bilondeshila ku ditabuija dietu—\n\n15 Eyowa, miandiku mikesa ya bionsu bivua bienzeka katshia ku tshikondu tshivua Lehi mumbuka ku Yelushalema, mena tô ne ku tshikondu etshi.\n\n16 Bua nanku ndi ngenza miandiku yanyi bilondeshila ku milubu ivua bantu bavua bikalaku kumpala kuanyi bafunda, tô ne ku ntuadijilu kua matuku anyi;\n\n17 Ne pashisha ndi ngenza miandiku ya malu amvua mumona ne mesu anyi nkayanyi.\n\n18 Ne ndi mumanya ne miandiku indi ngenza idi mikala ya bushuwa ne milelela; nansha nanku kudi bintu bia bungi, bitudi katuyi bua kufunda to bua bualu bua muakulu wetu.\n\n19 Ne mpindiewu ngajikiji kuakula kuanyi, kudi nkutangila mema nkayanyi, ne ndi ntungunuka kuamba mulubu wanyi wa malu akavuaku kumpala kuanyi.\n\n20 Ndi Molomo, ne ndi kankanunuina kalelela ka Lehi. Ndi ne kipatshila ka kubenesha Nzambi wanyi ne Mupandishi wanyi Yezu Kilisto, bualu wakapatula batatuetu mu bulaba bua Yelushalema (ne muntu nansha umua kavua mumanya bualu ebu to amu pa kumbusha yeya nkayenda ne abu bavuaye mupatula mu bulaba ebu) ne udi mutupesha mema ne bantu banyi dimanya dia bungi didi dikumbana bua kupeta lupandu lua anyima yetu.\n\n21 Bushuwa udi mubenesha nzubu wa Yakoba, ne udi ne lusa kudi ndelanganyi ya Yosefe.\n\n22 Ne monsu muvua bana ba Lehi balama mikenji yenda uvua mubabenesha ne mubalubuluja bilondeshila ku dîyi dienda.\n\n23 Eyowa, ne bushuwa neafikisha kabidi tshishadi tshia ndelanganyi ya Yosefe ku dimanya dia Mukalenga Nzambi wabu.\n\n24 Ne bushuwa bu mudi Mukalenga ne moyo, neasangishamu tshishadi tshionsu tshia ndelanganyi ya Yakoba kumbukila ku matengu anayi a buloba, badi batangalaka kula pa mpala onsu wa buloba.\n\n25 Ne bu muvuaye muenza tshipungidi ne nzubu yonsu wa Yakoba, mena nanku tshipungidi tshivuaye muenza ne nzubu wa Yakoba netshikumbajibua mu tshikondu tshimukumbanyina nkayenda, ne ku dipinguluja dia nzubu yonsu wa Yakoba ku dimanya dia tshipungidi tshivuaye muenza nabu.\n\n26 Ne pashisha nebamanya Musungidi wabu, udi muikala Yezu Kilisto, Muana wa Nzambi; ne pashisha nebasangishibua kumbukila ku matengu anayi a buloba ne ku malaba abu nkayabu, kuvuabu batangalajibua; eyowa, bu mudi Mukalenga ne moyo nanku nebikala. Amena.\n\n", "3-ne 6": "[center][font_size=26]Shapita 6[/font_size][/center]\n\n[i]Bena Nefi badi balubuluka—Diditambisha, bubanji, ne dishilangana pankatshi pa babanji ne bapela didi dipatuka—Ekelezia udi wabuluka ne matapuluka—Satana udi usaka bantu buntomboji bua patoka—Bambi ba bungi badi babila bua dikudimuna dia mutshima ne badi babashipa—Babashipi babu badi benza tshipangu bua kunyenga bukalenga. Pabuipi ne 26–30 p.d.K.[/i]\n\n1 Ne mpindiewu biakalua ne bantu ba Bena Nefi bakapingana bonsu ku malaba abu nkayabu mu tshidimu tshia makumi abidi ne tshisambombo, muntu yonsu ne dîku dienda, bisumbu bia bimuna bikesa ne binena bienda, tubalu tuenda ne ngomba yenda, ne bintu bikuabu bionsu bivua bikala biabu.\n\n2 Ne biakalua ne kabavua badia biakudia biabu bionsu to; bua nanku bakaya ne bionsu bivuabu kabayi badia to, ntenta yabu yonsu ya mushindu onsu, ne ngolo yabu, ne mpalata yabu, ne bintu biabu bia mushinga bionsu, ne bakapingana ku malaba abu ne ku bintu biabu, ku ku node ne ku sude, ku buloba bua ku bulaba bua ku node ne ku bulaba bua ku sude.\n\n3 Ne bakapesha banyengi bavua babuela mu tshipungidi tshia kulama ditalala dia mu bulaba, bavua bajinga kushala Bena Lamana, malaba, bilondeshila ku bungi buabu, bua bapeta, ku dikuata diabu dia mudimu, biakudidîshabu nabi; ne nanku bakashikika ditalala mu bulaba bonsu.\n\n4 Ne bakabanga kabidi kulubuluka ne kulua bantu banena; ne bidimu makumi abidi ne bisambombo ne makumi abidi ne muanda muteketa biakapita, ne kuakadi bulongama bunena mu bulaba; ne bavua bateka mêyi abu bilondeshila ku bujalama ne bululama.\n\n5 Ne mpindiewu, kakuvua tshintu nansha tshimua mu bulaba to bua kukandika bantu bua kutungunuka kulubuluka, pa kumbusha bapona mu disambuka dia mikenji.\n\n6 Ne mpindiewu Gidigidoni ne mulumbuluishi, Lakoneuse, ne bavuabu basungula bu mudi balombodi abu, ki bavua bashikika ditalala dia bungi edi mu bulaba.\n\n7 Ne biakalua ne kuvua bimenga bia bungi bivuabu bibakilula, ne kuvua bimenga bia kala bia bungi bivuabu bakaja.\n\n8 Ne kuvua bibeba bia bungi bivuabu bibaka, ne njila ya bungi ivuabu benza, bivua bilombola ku tshimenga ne ku tshimenga, ne ku bulaba ne ku bulaba, ne ku muaba ne ku muaba.\n\n9 Ne ki muakapita tshidimu tshia makumi abidi ne tshia muanda mukulu nanku, ne bantu bavua ne ditalala ditungunuka.\n\n10 Kadi biakalua ne mu tshidimu tshia makumi abidi ne tshia tshitema kuakabanga kuikala matandu munkatshi mua bantu; ne bamua bavua badibandisha mu diditambisha ne didiamba bua mabanji abu mapita bungi, eyowa, mena ne ku dikengeshangana dikola;\n\n11 Bualu kuvua bangenda mushinga ba bungi mu bulaba, ne kabidi balumbuluidi ba bungi, ne bampulushi ba bungi.\n\n12 Ne bantu kusunguludibua ku milongu, bilondeshila ku mabanji abu ne dikasa dimpa dia kulonga kuabu kua tulasa; eyowa, bamua bavua bapangila dimanya bua bupela buabu, bakuabu bavua ne dimanya dia bungi bua mabanji abu.\n\n13 Bamua bakadibandisha mu diditambisha, ne bakuabu bavua bikala badipuekeshi menamena; bamua bavua bapingaja kupenda ne kupenda, pavua bakuabu bakenga kupenda ne dikengeshibua ne mishindu yonsu ya ntatu, ne kabavua bakudimuka ne bapenda pabu to, kadi bavua badipuekeshi ne bakudimuna mutshima kumpala kua Nzambi.\n\n14 Ne nanku kuakalua dishilangana dinena mu bulaba bonsu, mua ne ekelezia wakabanga kukosolokangana; eyowa, mua ne mu tshidimu tshia makumi asatu ekelezia uvua mukosolokangana mu buloba bonsu amu pa kumbusha munkatshi mua Bena Lamana bakesa bavua bakudimuna moyo ku ditabuija dilelela; ne kabavua badilekela to, bualu bavua bakamakana, ne basuminyina, ne kabayi banyungana to, bitaba bua kulama mikenji ya Mukalenga ne dinanukila dionsu.\n\n15 Mpindiewu tshiena bualu tshia malu mabi a bantu â tshivua nanku—Satana uvua ne bukola bua bungi, bua kusonsola bantu ku dienza dia mishindu yonsu ya malu a bubi, ne bua kubuwuja ne diditambisha, ubatêta bua kukeba bukalenga, ne bukôkeshi, ne mabanji, ne bintu bia tshianana bia pa buloba.\n\n16 Ne nanku Satana wakapambuisha mitshima ya bantu bua kuenza mishindu yonsu ya malu a bubi; bua nanku bakasanka bua ditalala bua bidimu bikesa.\n\n17 Ne nanku, ku ntuadijilu wa tshidimu tshia makumi asatu—bantu bikala badifila bua mutantshi wa tshikondu tshila bua matêtshibua a diabulu aya nabu konsu kuvuaye unjiga bua kuya nabu, ne bua kuenza malu mabi onsu avuaye ujinga ne benza—ne nanku ku ntuadijilu kua tshidimu tshia makumi asatu etshi, bavua mu ngikadilu wa bubi budi butshinyisha.\n\n18 Mpindiewu kabavua benza mibi mu dipanga to, bualu bavua bamanya disua dia Nzambi bibatangila, bualu divua dibalongesha; bua nanku bavua batombokela Nzambi muvuabu basua.\n\n19 Ne mpindiewu bivua mu matuku a Lakoneuse, muana wa Lakoneuse, bualu Lakoneuse uvua musomba mu nkuasa wa tatuenda ne uvua ulombola bantu tshidimu atshi.\n\n20 Ne kuakabanga kuikala bantu bapetela meji kudi diûlu ne batumibua, bimana munkatshi mua bantu mu bulaba bonsu, bayisha ne bajadika ne dikima bua mibi ne malu mabi a bantu, ne ubajadikila bitangila disungila divua Mukalenga wenza bua bantu benda, anyi mu miaku mikuabu, dibika dia ku lufu dia Kilisto; ne bakajadika ne dikima bua lufu luenda ne makenga enda.\n\n21 Mpindiewu kuvua ba bungi ba ku bantu bavua bafîka tshiji menamena bua bualu bua aba bavua bajadika bua bintu ebi; ne aba bavua bafîka tshiji bavua bikala nangananga balumbuluishi banena, ne aba bavua bikala bakuidi banena ne balumbuluidi; eyowa, bonsu bavua bikala balumbuluidi bavua bafîkila aba bavua bajadika bintu ebi tshiji.\n\n22 Mpindiewu kakuvua mulumbuluidi nansha umua anyi mulumbuluishi anyi muakuidi munena uvua ne bukôkeshi bua kukosela muntu lufu to amu dipîshibua diabu dituibua tshiala kudi ngovena wa mu bulaba.\n\n23 Mpindiewu kuvua bantu ba bungi ba ku bavua bajadika bua bintu bivua bitangila Kilisto bavua bajadika ne dikima, bakakuatabu ne bakashipabu mu musokoku kudi balumbuluishi, bua ne dimanya dia lufu luabu kadiakalua kudi ngovena wa bulaba to tô ne kunyima kua lufu luabu.\n\n24 Mpindiewu monayi, ebi bivua bishilangana ne mêyi a mu bulaba, ne kabena bashipa muntu to, pa kumbusha bobu bapeta bukôkeshi kudi ngovena wa mu bulaba—\n\n25 Bua nanku difunda diakaya ku bulaba bua Zalahemela, kudi ngovena wa mu bulaba, bua kufunda balumbuluishi bavua bakosela bambi ba Mukalenga lufu abu, kabiyi bilondeshila mikenji to.\n\n26 Mpindiewu biakalua ne bakabakuata ne bakalua nabu ku mpala kua mulumbuluishi, bua kulumbushibuabu bua bubi buvuabu benza, bilondeshila mikenji ivua bantu bateka.\n\n27 Mpindiewu biakalua ne balumbuluishi abu bavua ne balunda ba bungi ne malela; ne bavua bashala, eyowa, mena pabuipi ne balumbuluidi bonsu ne bakuidi banena, bakadisangisha pamua, ne bakadisanga ne malela a balumbuluishi bavua ne bua kulumbuluishibua bilondeshila ku mikenji.\n\n28 Ne bakabuela mu tshipungidi muntu ne mukuenda, eyowa, mena tshipungidi tshivua bantu ba kala bashiya, tshina tshipungidi tshivua tshipeshibua ne tshitshipishibua kudi diabulu, bua kusangidila buakana bonsu.\n\n29 Bua nanku bakadisanga bua kuluisha bantu ba Mukalenga, ne babuela mu tshipungidi tshia kubashipa, ne kupatuisha bavua bapîla bua dishipa dia bantu bavua kabayi bua kubafuka ku bululama to, buvuabu pabuipi ne kuenzela bilondeshila ku mikenji.\n\n30 Ne bakelangana mpata ne mikenji ne manema a ditunga diabu; ne bakenza tshipungidi muntu ne mukuenda bua kushipa ngovena, ne kushikika mfumu ku mutu kua bulaba, bua ne bulaba kabuikadi kabidi ne budishikaminyi to, kadi buikala bubatshikibua kudi bamfumu.\n\n", "3-ne 7": "[center][font_size=26]Shapita 7[/font_size][/center]\n\n[i]Badi bashipa mulumbuluishi munena, badi banyangakaja bukalenga, ne bantu badi babulukangana mu bisa—Yakoba, mubengi wa Kilisto, udi ulua mfumu wa tshipungidi tshia mu musokoku—Nefi udi uyisha dikudimuna dia mutshima ne ditabuija mu Kilisto—Banjelu badi bamusadila dituku ne dituku, ne udi ubisha muanabu wa baluma ku bafua—Ba bungi badi bakudimuna mutshima ne badi batambuishibua. Pabuipi ne 30–33 p.d.K.[/i]\n\n1 Mpindiewu monayi, nenuleja ne kaba kashikika mfumu mu bulaba to; kadi mu tshidimu tshia momumua etshi, eyowa, tshidimu tshia makumi asatu, bakashipa mulumbuluishi munena wa mu bulaba, eyowa, bakamushipa pa nkuasa wa tshilumbuluilu.\n\n2 Ne bantu bavua babulukangana muntu kudi mukuenda; ne bakatapulukangana muntu kudi mukuenda mu bisa, muntu yonsu bilondeshila ku dîku dienda ne malela enda ne balunda benda; ne nanku bakanyangakaja bukalenga bua mu bulaba.\n\n3 Ne tshisa tshionsu tshiakasungula kapita anyi mulombodi ku mutu kuatshi; ne nanku bakalua bisa ne balombodi ba bisa.\n\n4 Mpindiewu monayi, kakuvua muntu nansha umua munkatshi muabu uvua mupanga dîku dinena ne malela ne balunda ba bungi to; bua nanku bisa biabu binena menamena.\n\n5 Mpindiewu bionsu ebi biakenzeka, ne kakuvua kabidi mvita munkatshi muabu to; ne malu mabi onsu â akakuata bantu bualu bakadifila ku bukôkeshi bua Satana.\n\n6 Ne bakanyangakaja mikandu ya bukalenga, bua bualu bua tshipungidi tshia mu musokoku tshia balunda ne malela bavua bashipa bambi.\n\n7 Ne biakajula dikokangana dikola mu bulaba, mua ne tshitupa tshivua tshipita buakana tshia bantu tshivua pabuipi ne tshionsu tshilua tshibi; eyowa, kuvua amu bakana bakesa munkatshi muabu.\n\n8 Ne nanku bidimu bisambombo kabivua bipita to kadi tshitupa tshinena tshia bantu tshikavua tshilekela buakana buatshi, bu mudi mbua upingana ku bilushi bienda, anyi bu mudi nguluba udibonda mu bitotshi.\n\n9 Mpindiewu tshipungidi tshia mu musokoku etshi, tshivua tshituadila bantu malu mabi makola kupita, tshiakadisangisha pamua, ne tshiakateka muntu uvuabu babikila ne Yakoba ku mutu kuatshi;\n\n10 Ne bakamubikila ne mfumuabu; bua nanku wakalua mfumu wa tshisumbu tshibi etshi; ne uvua umua wa tupita tutamba wakafila dîyi dienda bua kuluisha bambi bavua bajadika bua Yezu.\n\n11 Ne biakalua ne kabavua ba bungi bu muvua bisa bia bantu, bivua bidisanga pamua to amu pa kumbusha ne balombodi babu bakashikika mêyi abu, muntu yonsu bilondeshila ku tshisa tshienda; nansha nanku bavua bena lukuna; nansha muvuabu kabayi bikala bantu bakana to, kadi bavua badisanga bua kukina bavua babuela mu tshipungidi bua kunyangakaja bukalenga abu.\n\n12 Nanku, bualu Yakoba wakamona ne bena lukuna babu bavua babapita bungi, bualu uvua mfumu wa tshisumbu, bua nanku wakapesha bantu benda mukenji ne banyemena ku tshitupa tshia ku node menamena tshia bulaba, ne badiashila koku bukalenga, tô ne padisangisha kudi batapuluki, (bualu uvua ubabomba ne kuikala batapuluki ba bungi) ne bobu nebapeta makanda makumbana bua kukokangana ne bisa bia bantu; ne bakenza nanku.\n\n13 Ne luendu luabu luvua lua lubilu bua ne muntu kavua mua kubakuata to tô pavuabu bamana kushiya bantu. Ne ki muakajika tshidimu tshia makumi asatu nanku; ne ki muvua malu a bantu ba Nefi nanku.\n\n14 Ne biakalua ne mu tshidimu tshia makumi asatu ne tshimua bavua babuluka mu bisa, muntu yonsu bilondeshila ku dîku dienda, malela enda ne balunda benda; nansha nanku, bavua bafika ku diumvuangana dia ne kabakuluishangana mvita to; kadi kabavua ne bobumua bitangila mikenji yabu to, ne mushindu wa bukalenga buabu to, bualu bavua bishikikibua bilondeshila ku meji a bavua bikala tupita tuabu ne balombodi babu. Kadi bakateka mikenji mikola menamena bua ne tshisa tshimua katshivua bua kuenzela tshikuabu bibi to, mua ne ku tshimua tshipimu bavua ne ditalala mu bulaba; nansha nanku, mitshima yabu ivua mibenga Mukalenga Nzambi wabu, ne bakâsa bambi mabua ne bakabipata munkatshi muabu.\n\n15 Ne biakalua ne Nefi—muikala mukumbudibua kudi banjelu ne kabidi dîyi dia Mukalenga, bua nanku mumona banjelu, ne muikala mujadiki ne mesu, ne muikala ne bokola bupeshibua kudiye bua ne amanya bitangila disadila dia Kilisto, ne kabidi muikala mujadiki ne mesu dia diumbuka lukasa ku buakana kupinga ku bubi buabu ne malu mapita bubi;\n\n16 Nanku, bualu uvua ne dibungama bua bupapa bua mitshima yabu ne bua bumpofu bua meji abu—wakaya munkatshi muabu mu tshidimu tshia momumua atshi, ne wakabanga kujadika, ne dikima, bua dikudimuna dia mutshima ne dilekedibua dia mibi ku njila wa ditabuija dia Mukalenga Yezu Kilisto.\n\n17 Ne wakabalongesha bintu bia bungi; ne bionsu kabiena mua kufundibua to, ne tshitupa tshiabi katshiakukumbana to, bua nanku kabiena mua kufundibua mu mukanda ewu to. Ne Nefi wakalongesha ne bukola ne ne bukôkeshi bunena.\n\n18 Ne biakalua ne bakamufîkila tshiji, mena bualu bua uvua ne bukola bunena kubatamba, bualu kabivua bikumbana bua kubenga kuitabuija mêyi enda to, bualu ditabuija dienda kudi Mukalenga Yezu Kilisto divua dinena bikola bua ne banjelu bakamusadila dituku ne dituku.\n\n19 Ne mu dîna dia Yezu wakipata badiabulu ne nyuma ya bukoya; ne wakabisha mena muanabu wa baluma ku bafua, kunyima kua muashibua mabua ne mukengeshibua ne lufu kudi bantu.\n\n20 Ne bantu bakamona bualu ebu, ne bakabujadika, ne bakamufîkila tshiji bua bukola buenda; ne wakenza kabidi bishima bikuabu bia bungi, ku mesu a bantu, mu dîna dia Yezu.\n\n21 Ne biakalua ne tshidimu tshia makumi asatu ne tshia kumpala tshiakapita, ne kuvua amu bakesa bakakudimuna moyo kudi Mukalenga; kadi bonsu bavua bakudimuna moyo bulelela bakaleja kudi bantu ne bavua bakumbudibua kudi bukola ne Nyuma bia Nzambi bivua mu Yezu Kilisto, uvuabu bitabuija.\n\n22 Ne bonsu bavua badiabulu bipatshibua kudibu, ne bavua bôndopibua ku mabêdi abu ne ku bulema buabu, bulelela bakaleja bantu ne Nyuma wa Nzambi uvua muenza mudimu kudibu, ne bavua bôndopibua; ne bakaleja kabidi bimanyinu ne bakenza bimua bishima munkatshi mua bantu.\n\n23 Ka muakapita kabidi tshidimu tshia makumi asatu ne tshibidi nanku. Ne Nefi wakabila kudi bantu ku ntuadijilu kua tshidimu tshia makumi asatu ne tshisatu ne wakabayisha dikudimuna dia mutshima ne dilekedibua dia mibi.\n\n24 Mpindiewu ndi musua bua nuvuluka kabidi, kakuvua nansha umua uvua mufikishibua ku dikudimuna dia mutshima uvua kayi mutambuishibua mu mâyi to.\n\n25 Bua nanku, kuvua bantu bavua bajididibua kudi Nefi ku disadila edi, bua ne bonsu bâlua kudibu batambuishibua mu mâyi, ne nanku bu mudi njadikilu ne bujadiki kumpala kua Nzambi, ne kudi bantu, ne bavua bakudimuna mutshima ne bavua bapeta dilekedibua dia mibi yabu.\n\n26 Ne kuvua ba bungi ku ntuadijilu kua tshidimu etshi bavua batambuishibua bua dikudimuna dia mutshima; ne ki muakapita tshitupa tshinena tshia tshidimu nanku.\n\n", "3-ne 8": "[center][font_size=26]Shapita 8[/font_size][/center]\n\n[i]Bipepela, manyungana a buloba, tupia, mvunda, ne dibanduluka dia bulaba bidi bijadika ditshiamakajibu dia Kilisto—Bantu ba bungi badi bashipibua—Mîdima idi ibuikila buloba bua matuku asatu—Badi bashala badi badilakana bua malu adi mabavuila. Pabuipi ne 33–34 p.d.K.[/i]\n\n1 Ne mpindiewu biakalua ne bilondeshila ku miandiku yetu, ne tudi bamanya ne mifundu yetu idi milelela, bualu monayi, muntu mululama ki uvua mulama miandiku—bualu bulelela wakenza bishima bia bungi mu dîna dia Yezu; ne kakuvua muntu nansha umua uvua mua kuenza tshishima mu dîna dia Yezu to amu pa kumbusha katupa kenda konsu kikala katokeshibua ku malu mabi enda—\n\n2 Ne mpindiewu biakalua ne, bu koku kakuyi tshilema tshienza kudi muntu ewu to mu mushindu wetu wa kubala kua diba, tshidimu tshia makumi asatu ne tshisatu tshikavua tshipita;\n\n3 Ne bantu bakabanga kutekemena ne bikola tshimanyinu tshivua tshifidibua kudi muambi Samuele, Muena Lamana, eyowa, bua diba dikala mîdima pa mpala wa bulaba bua mutantshi wa matuku asatu.\n\n4 Ne kuakabanga kuikala dielangana mpata dinena ne matandu manena munkatshi mua bantu, nansha nanku Mukalenga uvua muleja bimanyinu bia bungi.\n\n5 Ne biakalua ne mu tshidimu tshia makumi asatu ne tshinayi, mu ngondu wa kumpala, mu dituku dinayi dia ngondu, kuakalua mvula wa tshipepela mukola, wa mushindu uvua kawuyi muanji kumona mu bulaba bonsu to.\n\n6 Ne kuvua kabidi tshipepela tshinena ne tshitshinyisha; ne kuvua makubakuba avua atshinyisha, mua ne akanyungusha buloba bujima bu ne buvua bua kuabuluka pankatshi-nkatshi.\n\n7 Ne kuvua mipenyi mikola menamena, wa mushindu utu kawuyi muanji kumona mu bulaba bonsu to.\n\n8 Ne tshimenga tshia Zalahemela tshiakakuata kapia.\n\n9 Ne tshimenga tshia Moloni tshiakadîna mu ndondu ya mbuwa, ne benamu bakafua mu mâyi awu.\n\n10 Ne buloba buakimana pa mutu pa tshimenga tshia Moloniha, ne pa muaba wa tshimenga pakalua mukuna munena.\n\n11 Ne kuvua dibutuka dinena ne ditshinyisha mu bulaba bua ku sude.\n\n12 Kadi monayi, kuvua dibutuka dinena ne ditshinyisha mu buloba bua ku node; bualu monayi, pa mpala mujima wa bulaba pavua pashintuluka, bua tshipepela ne mvunda, ne makubakuba ne mipenyi ne dinyungana dikola menamena dia buloba bujima;\n\n13 Ne bibeba bivua bikosoloka, ne njila mibatalala yakanyanguka, ne miaba ya bungi ivua milandakana yakalua ne binabina.\n\n14 Ne bimenga binena ne bia bunema bia bungi biakadîna, ne bia bungi biakôshika, ne bia bungi biakanyungakana tô ne pakupuka bibakilu biabi panshi, ne benamu bakashipibua, ne miaba yakashala mitupu.\n\n15 Ne kuvua bimua bimenga bivua bishala; kadi dinyanguka diabi divua dinena menamena, ne kuvua ba bungi munda muabi bavua bashipibua.\n\n16 Ne kuvua bamua bakaya ne mvunda; ne muntu kena mumanya kuakayabu to, amu pa kumbusha ne mbamanya ne bavua baya nabu.\n\n17 Ne nanku pa mpala wa buloba bujima pakalua panyanguka, bua bipepela, ne makubakuba, ne mipenyi, ne dinyungana dia buloba.\n\n18 Ne monayi, mabua akapandika mu bipesa bibidi; avua mapanduluka pa mpala wa buloba bujima, mua ne bakasangana mapanduluka mu bipesa, ne mishonyi ne ne mitanta, pa mpala onsu wa bulaba.\n\n19 Ne biakalua ne pakajika makubakuba, ne mipenyi, ne mvula mukola wa tshipepela ne wa muvimbi, ne manyungana a buloba—bualu monayi, biakanenga mutantshi wa meba asatu; ne bamua bavua bamba ne bivua binenga mutantshi mula mupita; nansha nanku, bintu ebi bionsu binena ne bitshinyisha biakenzeka mu pabuipi ne mutantshi wa meba asatu—ne pashisha monayi, kuvua mîdima pa mpala wa bulaba.\n\n20 Ne biakalua ne kuvua mîdima mikola pa mpala onsu wa bulaba, mua ne benamu bavua kabayi bafua to bavua mua kumvua dibungibungi dia mîdima;\n\n21 Ne kakuvua muakuikala bukenka to, bua bualu bua mîdima, anyi minda, anyi bimunyi to; anyi kakuvua mua kuikala kapia katema ne nkunyi miuma menamena to, bua ne kakuvua mua kuikala bukenka nansha to;\n\n22 Ne kakuvua bukenka nansha bumua bumueneka to, anyi kapia, anyi katoditodi, anyi diba, anyi ngondu, nansha mitoto to, bualu mabungi a mîdima avua mikala pa mpala wa bulaba avua mikala mapita bukola.\n\n23 Ne biakalua ne yakanenga bua mutantshi wa matuku asatu kakuyi bukenka nansha bumua bumueneka to; ne kuvua didila ne mikunda ne miadi bikola bitungunuka munkatshi mua bantu bonsu; eyowa, mikemu ya bantu ivua mikala mikola, bua mîdima ne dibutuka dinena biakabaluila.\n\n24 Ne mu muaba umua bakumvuibua babila, bamba: Ô bu tuetu bakudimuna mutshima kumpala kua dituku edi dinena ne ditshinyisha, ne nanku bana betu bavua mua kuepeleshibua, ne kabavua bôshibua mu tshimenga tshinena atshi Zalahemela.\n\n25 Ne mu muaba mukuabu bakumvuibua babila ne badila, bamba ne: Ô bu tuetu bakudimuna mutshima kumpala kua dituku edi dinena ne ditshinyisha, ne katuyi bashipa ne bâsa bambi mabua, ne babipata to; nanku bamamuetu ne bana betu ba bakaji balenga, ne bana betu bavua mua kuepeleshibua, ne kabavua mua kujîkibua mu tshimenga tshinena atshi Moloniha to. Ne nanku ki muvua mikunda ya bantu mikala minena ne itshinyisha.\n\n", "3-ne 9": "[center][font_size=26]Shapita 9[/font_size][/center]\n\n[i]Mu mîdima, dîyi dia Kilisto didi dimanyisha dibutuka dia bantu ba bungi ne dia bimenga bua bualu bua bubi buabu—Udi umanyisha kabidi Buana bua Nzambi buenda, wamba ne mikenji ya Mose yakukumbana, ne udi ubikila bantu bua kulua kudiye ne bua bapandishibua. Pabuipi ne 34 p.d.K.[/i]\n\n1 Ne biakalua ne kuvua dîyi diumvuika munkatshi mua bena mu buloba bonsu, pa mpala onsu wa bulaba ebu, dibila:\n\n2 Diakabi, diakabi, diakabi kudi bantu aba; diakabi kudi bena mu buloba bujima pa kumbusha bobu bakudimuna mutshima; bualu diabulu udi useka, ne banjelu benda badi basanka, bua ba ku bana ba baluma ne bana ba bakaji balenga ba bantu banyi bavuabu bashipa; ne baponyi bua malu abu mabi ne malu mapita bubi abu!\n\n3 Monayi, ndi môsha tshimenga tshinena tshia Zalahemela ne kapia, ne benamu.\n\n4 Ne monayi, ndi muenzeja ne tshimenga tshinena tshia Moloni tshidîna mu ndondu ya mbuwa, ne benamu bafua mu mâyi awu.\n\n5 Ne monayi, ndi mubuikila tshimenga tshia Moloniha ne buloba, ne benamu, bua kusokoka malu mabi ne malu mapita bubi abu kumpala kua mpala wanyi, bua ne mashi a bambi ne a bansantu ka’abandi kabidi kundi bua kubaluisha to.\n\n6 Ne monayi, ndi muenzeja ne tshimenga tshia Gilegala tshidîna, ne benamu bajîkibua mu ndondu ya buloba;\n\n7 Eyowa, ne tshimenga tshia Oniha ne benamu, ne tshimenga tshia Mokume ne benamu ne tshimenga tshia Yelushalema ne benamu; ne mvua muenzeja ne mâyi alua pa muaba wabi, bua kusokoka bubi buabu ne malu mapita bubi abu kumpala kua mpala wanyi, bua ne mashi a bambi ne a bansantu ka’abandi kabidi kundi bua kubaluisha to.\n\n8 Ne monayi, tshimenga tshia Gadiandi, ne tshimenga tshia Gadiomana, ne tshimenga tshia Yakoba, ne tshimenga tshia Gimigimino, bionsu ebi ndi muenzeja ne bidîna, ne muenza tukuna ne bibanda pa miaba yabu; ne ndi mujîka benamu mu ndondu ya buloba, bua kusokoka bubi buabu ne malu mapita bubi abu kumpala kua mpala wanyi, bua ne mashi a bambi ne a bansantu ka’abandi kabidi kundi bua kubaluisha to.\n\n9 Ne monayi, tshimenga tshinena tshia Yakobugata atshi, muvua bantu ba mfumu Yakoba basomba, ndi môshisha ne kapia bua mibi yabu ne malu mapita bubi abu, buvua bupita bubi bonsu bua mu buloba bujima, bua bipungidi ne dishipa dia bantu biabu bia mu musokoku; bualu bobu bakanyangakaja ditalala dia bantu banyi ne bukalenga bua mu bulaba; bua nanku ngakabôshisha, bua kubabutula kumpala kua mpala wanyi, bua ne mashi a bambi ne a bansantu ka’abandi kabidi kundi bua kubaluisha to.\n\n10 Ne monayi, tshimenga tshia Lamana, ne tshimenga tshia Yosha, ne tshimenga tshia Gada, ne tshimenga tshia Kishikumena, ndi môshisha ne kapia, ne benamu, bua bubi buabu mu dipata dia bambi, ne diasa dia mabua dia bangakatuma abu bua kubamanyisha bitangila bubi buabu ne malu mapita bubi abu.\n\n11 Ne bualu bakabipata bonsu, bua ne kakuvua muakana nansha umua munkatshi muabu to, ngakatuma kapia panshi ne ngakababutula, bua kusokoka bubi buabu ne malu mapita bubi abu kumpala kua mpala wanyi, bua ne mashi a bambi ne bansantu bamvua mutuma munkatshi muabu ka’abeledi lubila kundi lufuma ku buloba to.\n\n12 Ne mvua muenzeja bua dibutuka dinena dia bungi dilua pa mutu pa bulaba ebu, ne pa mutu pa bantu aba, bua bualu bua bubi buabu ne bua malu mapita bubi abu.\n\n13 Ô nuenu bonsu badi bepeleshibua bualu bua nuvua bakana kubapitshila, kanuena mpindiewu nupingana kundi, ne kukudimuna mutshima ku mibi yenu, ne kukudimuna moyo, bua ne nnôndopa anyi?\n\n14 Eyowa, bulelela ndi nnuambila ne, nuenu balua kundi ne nupeta moyo wa tshiendelela. Monayi, diboku dianyi dia lusa didi dinôluela, ne ewu yonsu walua, yeya nemmuakidila: ne babeneshibua bobu badi balua kundi.\n\n15 Monayi, ndi muyidi wa Yezu Kilisto, Muana wa Nzambi. Ngakafuka diûlu ne buloba, ne bintu bionsu bidi mômu. Mvua ne Tatu kumbukila ku mbangilu. Ndi munda mua Tatu, ne Tatu udi munda muanyi; ne kundi Tatu watumbishi dîna dienda.\n\n16 Ngakalua kudi bantu banyi, ne bantu banyi kabakangakidila to. Ne mifundu ya Nzambi idi mitangila dilua dianyi yakumbajibu.\n\n17 Ne bonsu badi bangakidila, ndi mubapesha bukola bua kulua bana ba Nzambi; ne nengenza mena momumua bua bonsu bitabuija mu dîna dianyi, bualu monayi, disungila didi diluila kundi, ne kundi mikenji ya Mose idi mikumbajibua.\n\n18 Ndi bukenka ne moyo wa ba pa buloba. Ndi Alpha ne Omega, mbangilu ne ndekelu.\n\n19 Ne kanuakundambula kabidi dimatshisha dia mashi to; eyowa, milambu yenu ne milambu yenu miôsha neijika, bualu tshiakuitaba nansha umua wa ku milambu yenu ne milambu yenu miôsha to.\n\n20 Ne nenundambula mulambu ne mutshima mutshibuluka ne nyuma munyingalala. Ne ewu yonsu udi ulua kundi ne mutshima mutshibuluka ne nyuma munyingalala, yeya nentambuisha ne kapia ne ne Nyuma wa Tshijila, mena bu Bena Lamana, bua bualu bua ditabuija diabu kundi tshikondu tshia dikudimuna dia moyo diabu, bavua batambuishibua ne kapia ne ne Nyuma wa Tshijila, ne kabavua bamanya nanku to.\n\n21 Monayi, ngalu pa buloba bua kutuala disungila kudi ba pa buloba, bua kupandisha ba pa buloba ku mibi.\n\n22 Bua nanku, ewu yonsu udi ukudimuna mutshima ne ulua kundi bu mudi muana muteketa, yeya nemmuakidila, bualu bua wa nanku bukalenga bua Nzambi budi buenda. Monayi, bualu bua wa nanku ngateki moyo wanyi panshi, ne ngawangatshi kabidi; bua nanku kudimunayi mutshima, ne luayi kundi nuenu ndekelu ya buloba, ne pandishibuayi.\n\n", "3-ne 10": "[center][font_size=26]Shapita 10[/font_size][/center]\n\n[i]Kakuena mutoyi mu bulaba to bua meba a bungi. Dîyi dia Kilisto didi dilaya bua kusangisha bantu benda bu mudi nzolu wa tshikuka ukunguija bana benda—Tshitupa tshia bantu tshidi tshipita buakana tshidi tshikubibua. Pabuipi ne 34–35 p.d.K.[/i]\n\n1 Ne mpindiewu monayi, biakalua ne bantu bonsu ba mu bulaba bakumvua mêyi â, ne bakajadika buatshi. Ne kunyima kua mêyi â kuvua bupudikila mu bulaba bua mutantshi wa meba a bungi;\n\n2 Bantu bakalekela didilakana ne diela mikunda bua dijimija dia malela abu avuabu bashipa bualu tshikemu tshivua tshipita bunena; bua nanku kakuvua mutoyi mu bulaba bonsu to bua mutantshi wa meba a bungi.\n\n3 Ne biakalua ne dîyi diakalua kabidi kudi bantu, ne bantu bonsu bakadiumvua ne bakajadika buadi, diamba ne:\n\n4 Ô nuenu bantu ba mu bimenga ebi binena bidi bipona, badi bikala tunkanunuina tua Yakoba, eyowa, badi bikala ba mu nzubu wa Isalele, bu mudiyi ya bungi misangu imvua munusangisha bu mudi nzolu wa tshikuka usangisha bana benda muinshi mua mapuapua enda, ne mumvua munudisha.\n\n5 Ne kabidi, bu mudiyi ya bungi misangu imvua mua kunusangisha bu mudi nzolu wa tshikuka usangisha bana benda muinshi mua mapuapua enda, eyowa, Ô nuenu bantu ba mu nzubu wa Isalele, badi bapona; Ô nuenu bantu ba mu nzubu wa Isalele, nuenu badi basomba mu Yelushalema, ne nuenu badi bapona, eyowa, bu mudiyi ya bungi misangu imvua mua kunusangisha bu mudi nzolu wa tshikuka usangisha bana benda muinshi mua mapuapua enda, kadi nuakabenga.\n\n6 Ô nuenu nzubu wa Isalele undi muepelesha, bu mudiyi ya bungi misangu inganusangisha bu mudi nzolu wa tshikuka usangisha bana benda muinshi mua mapuapua enda, panuikala bakudimuna mutshima ne bapingana kundi ne mutshima mujima.\n\n7 Tshianana, Ô nzubu wa Isalele, miaba inudi basomba neilua mitupu tô ne diba dia dikumbajibua dia tshipungidi tshindi muenza ne batatuenu.\n\n8 Ne mpindiewu biakalua ne kunyima kua bantu bumvua mêyi â, monayi, bakabanga kudila ne kuela mikunda kabidi bua dijimija dia malela ne balunda babu.\n\n9 Ne biakalua ne ki muakapita matuku asatu nanku. Ne bivua mu dinda, ne mîdima yakajika pa mpala wa bulaba, ne buloba bua kalekela kuzakala, ne mabua a kalekela kupandika, ne mikemu ivua mikuatshisha bôwa yakajika, ne mitoyi ya diyoyi yakajika.\n\n10 Ne buloba bua kalamatangana pamua kabidi, mu mushindu wa ne buakashala bukola; ne madilu, ne muadi, ne didilakana dia bantu bavua bepeleshibua ne moyo biakajika; ne madilu abu akakudimuka disanka, ne didilakana diabu diakalua disamuna ne disakidila dia Mukalenga Yezu Kilisto, Musungidi wabu.\n\n11 Ne tô ne diba adi, mifundu ya Nzambi ivua bambi bakula ivua mikumbajibua.\n\n12 Ne tshitupa tshia bantu tshivua tshipita buakana ki tshivua tshipandishibua, ne ki bobu bavua bakidila bambi ne bavua kabayi babâsa mabua to; ne bobu ki bavua kabayi bamatshisha mashi a bansantu to, bavua bepeleshibua—\n\n13 Ne bavua bepeleshibua ne kabavua bidîna ne bajîkibua mu buloba to; ne kabavua bafua mu ndondu ya mbuwa to; ne kabavua bôshika ku kapia to, anyi kakuvua tshintu tshikuluka pa mutu pabu ne tshibazâza ku lufu to; ne kabavua bambula kudi mvunda to; anyi kabavua batambibua bukola kudi dibungibungi dia muishi ne dia mîdima to.\n\n14 Ne mpindiewu, ewu yonsu udi ubala, umvua; ewu udi ne mifundu, ayikebulula, ne atangila ne amona ne lufu ne dibutuka ebi bionsu bia ku kapia, ne ku muishi, ne ku bipepela, ne ku mvunda, ne ku diunzuluka dia buloba bua kubadinyisha, ne bintu bionsu ebi ne kabiena dikumbajibua dia mambi a bambi bansantu ba bungi to anyi.\n\n15 Monayi, ndi nnuambila ne, Eyowa, ba bungi bavua bajadika bua bintu ebi pa dilua dia Kilisto, ne bavua bashipibua bualu bakajadika bua bintu ebi.\n\n16 Eyowa, muambi Zenose uvua mujadika bua bintu ebi, ne Zenoke kabidi uvua muakula bitangila bintu ebi, bualu bakajadika nangananga bitutangila, tuetu badi bikala tshishadi tshia ndelanganyi yabu.\n\n17 Monayi, tatuetu Yakoba uvua kabidi mujadika bitangila tshishadi tshia ndelanganyi ya Yosefe. Ne monayi, katuena tshishadi tshia ndelanganyi ya Yosefe anyi? Ne bintu ebi bidi bijadika buetu kabiena bifunda pa bitata bia tshiamua tshia kalabi biakalua nabi tatuetu Lehi ku Yelushalema anyi?\n\n18 Ne biakalua ne ku ndekelu kua tshidimu tshia makumi asatu ne tshinayi, monayi, nennuleja ne bantu ba Nefi bavua bepeleshibua, ne kabidi bavuabu babikila ne Bena Lamana, bavua bikala bepeleshibua abu, bakalejibua masanka manena, ne mabenesha manena mapumuinyibua pa mitu yabu, mua ne katataka kunyima kua dibanda dia Kilisto mu diûlu wakadileja bulelela kudibu—\n\n19 Ubaleja mubidi wenda, ne ubalongesha; ne nendonda mulubu wa disadila dienda kunyima. Bua nanku bua mpindiewu ngajikiji miaku yanyi.\n\n", "3-ne 11": "Yezu Kilisto wakadileja kudi bantu ba Nefi, pavua musumba wa bantu mudisangisha pamua mu bulaba bua Buvula, ne wakabalongesha; ne ewu ki mushindu wakadilejaye kudibu.\n\nKubanga ku shapita 11.\n\n[center][font_size=26]Shapita 11[/font_size][/center]\n\n[i]Tatu udi ujadika bua Muanenda Munanga—Kilisto udi umueneka ne umanyisha Bupikudi buenda—Bantu badi balenga bibangu bia mputa ya mu bianza bienda ne mu makasa ne mu mbadi yenda—Badi babila ne Hozana—Yeya udi uleja mushindu ne ngenzelu wa ditambula—Nyuma wa dikokangana udi ufumina kudi diabulu—Dilongesha dia Kilisto didi ne: bantu badi ne bua kuitabuija ne kutambuishibua ne kupeta Nyuma wa Tshijila. Pabuipi ne 34 p.d.K.[/i]\n\n1 Ne mpindiewu biakalua ne kuvua musumba munena wa bantu ba Nefi wakadisangisha pamua, ku mpenga yonsu ya ntempelo uvua mu bulaba bua Buvula; ne bavua bakema ne bakatshila munkatshi muabu, ne balejangana dishintuluka dinena ne dia dikema divua dienzeka.\n\n2 Ne bavua bayukila kabidi bua Yezu Kilisto ewu, uvua tshimanyinu tshifidibua bitangila lufu luenda.\n\n3 Ne biakalua ne patshivuabu bayukilangana nanku, bakumvua dîyi bu difumina mu diûlu; ne bakakupa mesu abu ku mpenga yonsu, bualu kabakumvua dîyi diakatelejabu to; ne kadivua dîyi dia tshikisu, anyi kadivua dikola; nansha nanku, bu muvuadi dikala dîyi diteketa diakatubula munda mua bavua badiumvua, bua ne kakuvua tshitupa tshia mubidi wabu tshiakapangatshi kukankisha to; eyowa, diakabatubula munda mua anyima mena, ne diakenzeja ne mitshima yabu yôsha.\n\n4 Ne biakalua ne bakateleja kabidi dîyi, ne kabakadiumvua to.\n\n5 Ne bakateleja kabidi dîyi musangu muisatu, ne bakakangula matshi abu bua kuditeleja; ne mesu abu avua matangila ku luseka luvua mutoyi wadi uluila; ne bakatangila ne disuminyina mu diûlu, muvua mutoyi ufumina.\n\n6 Ne monayi, musangu muisatu bakumvua dîyi diakatelejabu; ne diakabambila:\n\n7 Monayi Muananyi Munanga, yeya udi unsankisha bikola, wa kundi mutumbishila dîna dianyi—mumvuilayi.\n\n8 Ne biakalua ne, pakumvuabu bakabandisha kabidi mesu abu mu diûlu; ne monayi, bakamona Muntu ufuma mu diûlu; ne uvua muvuala nkanzu mutoka; ne wakapueka panshi ne wakimana munkatshi muabu; ne mesu a musumba mujima akakudimuka kudiye, ne kabakakima kubulula mikana yabu to, nansha bua kuyikilangana bobu nkayabu, ne kabavua bamanya tshivuabi biumvuija to, bualu bua bakela meji ne muanjelu ki uvua mubamuenekela.\n\n9 Ne biakalua ne wakôlola tshianza tshienda ne wakambila bantu, wamba ne:\n\n10 Monayi, ndi Yezu Kilisto, uvua bambi bajadika ne nealua pa buloba.\n\n11 Ne monayi, ndi bukenka ne moyo wa ba pa buloba; ne ngakanua dikopu dia bululu diakampesha Tatu, ne ngakatumbisha Tatu mu diambula dia mibi ya ba pa buloba, mu diodi ngakitaba disua dia Tatu mu bintu bionsu kumbukila ku mbangilu.\n\n12 Ne biakalua ne pakakula Yezu mêyi â musumba mujima wa bantu wakapona pa buloba; bualu bakavuluka ne bavua bamba ku Nyuma munkatshi muabu ne Kilisto neadileja kudibu kunyima kua dibanda dienda mu diûlu.\n\n13 Ne biakalua ne Mukalenga wakabambila wamba ne:\n\n14 Jukayi ne luayi kundi, bua nuela bianza bienu mu badi yanyi, ne kabidi bua ne numvua bibangu bia misonsu mu bianza bianyi ne mu makasa anyi, bua ne numanya ne ndi Nzambi wa Isalele, ne Nzambi wa buloba bujima, ne mvua mushipibua bua mibi ya ba pa buloba.\n\n15 Ne biakalua ne musumba wa bantu wakasemena, ne kuela bianza biabu mu badi yenda, ne kumvua bibangu bia misonsu mu bianza bienda ne mu makasa enda; ne etshi bakenza, basemena ku muntu ku muntu tô ne pakasemenabu bonsu, ne kumona ne mesu abu ne kulenga ne bianza biabu, ne kumanya bua bushuwa ne kujadika ne, uvua yeya, uvuabi bifundibua kudi bambi, walua.\n\n16 Ne pakayabu bonsu ne pakadimuenenabu, bakabila ne dîyi dimua, bamba:\n\n17 Hozana! Dibeneshibua dikala dîna dia Nzambi Mutamba Bunena! Ne bakapona panshi ku makasa a Yezu, ne bakamukukuila.\n\n18 Ne biakalua ne wakambila Nefi (bualu Nefi uvua munkatshi mua musumba wa bantu) ne wakamupesha mukenji ne asemena.\n\n19 Ne Nefi wakajuka ne wakasemena, ne wakinama kumpala kua Mukalenga ne wakatua makasa enda mishiku.\n\n20 Ne Mukalenga wakamupesha mukenji ne ajuka. Ne wakajuka ne wakimana kumpala kuenda.\n\n21 Ne Mukalenga wakamuambila ne: Ndi nkupesha bukôkeshi bua utambuisha bantu aba pangikala mubanda kabidi mu diûlu.\n\n22 Ne kabidi Mukalenga wakabikila bakuabu, ne kuamba kudibu momumua; ne wakabapesha bukola bua kutambuisha. Ne wakamba kudibu: Ku mushindu ewu nenutambuisha; ne kakua kuikala matandu munkatshi muenu to.\n\n23 Bulelela ndi nnuambila ne, ewu yonsu udi ukudimuna mutshima ku mibi yenda bua mêyi enu, ne ujinga kutambuishibua mu dîna dianyi, mushindu ewu nenumutambuisha—Monayi, nenupueka ne nenuimana mu mâyi, ne mu dîna dianyi nenumutambuisha.\n\n24 Ne mpindiewu monayi, â adi mêyi anuamba, nubabikila mu dîna, nuamba:\n\n25 Muikala mupeshibua bukôkeshi kudi Yezu Kilisto, ndi nkutambuisha mu dîna dia Tatu, ne dia Muana, ne dia Nyuma wa Tshijila. Amena.\n\n26 Ne pashisha nenubina mu mâyi, ne kubapatula kabidi mu mâyi.\n\n27 Ne ku mushindu ewu nenutambuisha mu dîna dianyi; bualu monayi, bulelela ndi nnuambila ne, Tatu, ne Muana, ne Nyuma wa Tshijila badi tshimua; ne ndi munda mua Tatu, ne Tatu udi munda muanyi, ne Tatu ne mema tudi tshimua.\n\n28 Ne nenutambuisha nanku bilondeshila bu mundi munupesha mukenji. Ne kakuikadi matandu munkatshi muenu to, bu muvuabi bikala tô ne mpindiewu; kakuikadi matandu munkatshi muenu bitangila malu a dilongesha dianyi to, bu muvuabi bikala tô ne mpindiewu.\n\n29 Bualu bulelela, bulelela ndi nnuambila, udi ne nyuma wa dikokangana kena wanyi to, kadi udi wa diabulu, udi muikala tatuenda wa dikokangana, ne udi usonsola mitshima ya bantu bua kutandangana ne tshiji.\n\n30 Monayi, edi kadiena dilongesha dianyi to, bua kusonsola mitshima ya bantu bua kuluishangana ne tshiji; kadi edi didi dilongesha dianyi, bua bintu bia nanku bijika.\n\n31 Monayi, bulelela, bulelela, ndi nnuambila ne, nennumanyisha dilongesha dianyi.\n\n32 Ne edi didi dilongesha dianyi, ne didi dilongesha didi Tatu mumpesha; ne ndi njadika bua Tatu, ne Tatu udi ujadika buanyi, ne Nyuma wa Tshijila udi ujadika bua Tatu ne buanyi; ne ndi njadika ne Tatu udi upesha bantu bonsu mukenji, muaba onsu, bua kukudimuna mutshima ne kungitabuija.\n\n33 Ne ewu yonsu udi ungitabuija, ne udi utambuishibua, awawu neapandishibua; ne badi aba bâpiana bukalenga bua Nzambi.\n\n34 Ne ewu yonsu udi kayi ungitabuija, ne udi kayi utambuishibua, neapîshibua.\n\n35 Bulelela, bulelela, ndi nnuambila, edi didi dilongesha dianyi, ne ndi njadika buadi bua Tatu; ne ewu yonsu udi ungitabuija udi witabuija Tatu kabidi; ne kudiye Tatu neajadika buanyi, bualu neamukumbula ne kapia ne ne Nyuma wa Tshijila.\n\n36 Ne nanku Tatu neajadika buanyi, ne Nyuma wa Tshijila neamujadikila bua Tatu ne buanyi; bualu Tatu, ne mema, ne Nyuma wa Tshijila tudi umua.\n\n37 Ne ndi nnuambila kabidi ne, nudi ne tshia kukudimuna mutshima, ne kulua bu mudi muana muteketa, ne kutambuishibua mu dîna dianyi, tshianana kanuena mua kupeta bintu ebi to nansha bishi.\n\n38 Ne ndi nnuambila kabidi ne, nudi ne tshia kukudimuna mutshima, ne kutambuishibua mu dîna dianyi, ne kulua bu mudi muana muteketa, tshianana kanuena mua kupiana bukalenga bua Nzambi to nansha bishi.\n\n39 Bulelela, bulelela, ndi nnuambila ne, edi ki dilongesha dianyi, ne ewu yonsu udi wibaka pa mutu padi udi wibaka pa mutu pa dibua dianyi, ne bibuelelu bia ku ngena kabiakubatshimuna to.\n\n40 Ne ewu yonsu wayisha bipita anyi bishadila edi, ne kubishikika ne dilongesha dianyi, yeya udi ufumina ku bubi, ne kena muibaka pa mutu pa dibua dianyi to; kadi udi wibaka pa mutu pa tshibangilu tshia lusenga, ne bibuelelu bia ku ngena bidi bikala biunzulula bua kuakidila muntu awu palua mâyi a nkoka ne pabatûta mpepela.\n\n41 Nanku, ndayi kudi bantu aba, ne yishayi mêyi angakudi, ne ku ndekelu ya buloba.\n\n", "3-ne 12": "[center][font_size=26]Shapita 12[/font_size][/center]\n\n[i]Yezu udi ubikila ne upesha bayidi dikumi ne babidi bukôkeshi—Udi uyisha Bena Nefi momumua ne Diyisha dia pa Mukuna—Udi ulaya mabenesha—Malongesha enda adi aya kula ne adi ne mushinga kupita mikenji ya Mose—Udi upesha bantu mukenji bua kuikala bakana bajalama mena bu mudi ya ne Tatuenda bikala bakana bajalama—Fuanyikija ne Matayo 5. Pabuipi ne 34 p.d.K.[/i]\n\n1 Ne biakalua ne pakakula Yezu mêyi â kudi Nefi, ne kudi bavua babikidibua abu, (mpindiewu bungi bua bavua babikidibua, ne bakapeta bukola ne bukôkeshi bua kutambuisha, buvua dikumi ne babidi) ne monayi, wakôlola tshianza tshienda kudi musumba wa bantu, ne wakabila kudibu, wamba: Nudi babeneshibua binuateya ntema ku mêyi a bayidi aba dikumi ne babidi bandi musungula munkatshi muenu bua kunulongesha, ne bua kuikala basadidi benu; ne ndi mubapesha bukola bua ne banutambuisha ne mâyi; ne kunyima kua nuenu batambuishibua ne mâyi, monayi, nenutambuisha ne kapia ne ne Nyuma wa Tshijila; bua nanku nudi babeneshibua binuangitabuija ne kutambuishibua, kunyima kua nuenu bammona ne bamanya ne ndiku.\n\n2 Ne kabidi, nangananga babeneshibua badi aba bitabuija mêyi enu bualu bua nenujadika ne nuamonyi, ne nudi bamanya ne ndi. Eyowa, babeneshibua badi aba bitabuija mêyi enu, ne bâpueka mu ndondu ya didipuekesha ne bâtambuishibua, bualu nebakumbudibua ne kapia ne ne Nyuma wa Tshijila, ne nebapeta dilekedibua dia mibi yabu.\n\n3 Eyowa, babeneshibua badi bapela mu nyuma badi balua kundi, bualu bukalenga bua mu diûlu budi buabu.\n\n4 Ne kabidi, babeneshibua badi bonsu badi badila, bualu nebasambibua.\n\n5 Ne babeneshibua badi batudiji, bualu nebapiana buloba.\n\n6 Ne babeneshibua badi bonsu badi ne nzala ne nyota ya buakana, bualu nebuwula ne Nyuma wa Tshijila.\n\n7 Ne babeneshibua badi bena lusa, bualu nebapeta lusa.\n\n8 Ne babeneshibua badi bonsu badi ne mutshima mukezuka, bualu nebamona Nzambi.\n\n9 Ne babeneshibua badi bonsu benji ba ditalala, bualu nebabikidibua ne bana ba Nzambi.\n\n10 Ne babeneshibua badi bonsu badi bakengeshibua bua bualu bua dîna dianyi, bualu bukalenga bua mu diûlu budi buabu.\n\n11 Ne nudi babeneshibua pânupenda bantu ne pânukengeshabu, ne pânushiminyinabu malu mabi a mushindu onsu, bua bualu buanyi;\n\n12 Bualu nenuikala ne disanka dinena ne nenusangala menamena, bualu difutu dienu mu diûlu nedikala dinena; bualu nanku ki muakakengeshabu bambi bavua kumpala kuenu.\n\n13 Bulelela, bulelela, ndi nnuambila ne, ndi nutuma bua nuikala mukela wa buloba; kadi pikala mukela mujimija kutua kuawu, ne batuisha buloba ne tshinyi? Mukela kawakuikala muimpa bua tshintu kabidi to, kadi bua kuipatshibua ne kudiatakajibua mu makasa abu.\n\n14 Bulelela, bulelela, ndi nnuambila, ndi nupesha bua kuikala bukenka bua bantu aba. Tshimenga tshiasa pa kakuna katshiena mua kusokokibua to.\n\n15 Monayi, bantu badi batemesha muinda ne ba’uteka muinshi mua tshibondu anyi? To, kadi badi ba’uteka pa mensa a muinda, ne udi ufila bukenka kudi bonsu badi bikala mu nzubu;\n\n16 Bua nanku lekelayi bukenka buenu buengelela bikola kumpala kua bantu aba, bua ne bamona midimu yenu mimpa ne batumbisha Tatuenu udi mu diûlu.\n\n17 Kanuedi meji ne ndi mulua bua kushipa mikenji anyi miaku ya bambi to. Ntshiena mulua bua kushipa to kadi bua kukumbaja;\n\n18 Bualu bulelela ndi nnuambila, katoba anyi kaleta nansha kamua kakena kajimina ku mikenji to, kadi kundi bionsu biakumbajibu.\n\n19 Ne monayi, ndi munupesha mikenji ne mikandu ya Tatuanyi, ne nungitabuija, ne nukudimuna mutshima ku mibi yenu, ne nulua kundi ne mutshima mutshibuluka ne nyuma munyingalala. Monayi, nudi bikala ne mikenji kumpala kuenu, ne mikenji yakumbajibu.\n\n20 Bua nanku luayi kundi ne nupandishibua; bualu bulelela ndi nnuambila ne, pa kumbusha nuenu balama mikenji yanyi, indi munupesha diba edi, kanuakubuela mu bukalenga bua mu diûlu to nansha bishi.\n\n21 Nuvua bumvua ne bantu ba tshikondu tshia kala bakamba, ne bidi bifundibua kabidi kumpala kuenu ne, kushipi muntu to, ne ewu yonsu washipa muntu neikala mu njiwu wa dikosedibua dia tshibawu tshia Nzambi;\n\n22 Kadi ndi nnuambila ne, ewu yonsu udi ufîkila muanabu tshiji neikala mu njiwu wa tshilumbuluilu tshienda. Ne ewu yonsu wambila muanabu ne, Laka, neikala mu njiwu wa kudi tshipangu; ne ewu yonsu wamba ne, Wewa mupota, neikala mu njiwu wa kapia ka mu ngena.\n\n23 Bua nanku, biwalua kundi, anyi ujinga bua kulua kundi, ne uvuluka ne muanenu udi neba tshilumbu—\n\n24 Ndâku kudi muanenu, ne diambedi ulengeja ne muanenu, ne pashisha ulua kundi ne kipatshila kajima ka mutshima, ne nenkuakidila.\n\n25 Umvuangana ne muluishi weba lukasa pawutshidi muikala nenda mu njila, bua kalu kukukuata diba dionsu, ne newedibua mu buloko.\n\n26 Bulelela, bulelela, ndi nkuambila ne, kuakupatukamu to nansha mushindu kayi tô ne pawikala mufuta ne senina wa ndekelu. Ne pawutshidi muikala mu buloko udi mua kufuta nansha senina umua anyi? Bulelela, bulelela, ndi nnuambila ne, To.\n\n27 Monayi, bantu ba tshikondu tshia kala bakafunda ne, kuakuenda masandi to;\n\n28 Kadi ndi nnuambila ne, ewu yonsu udi utangila mukaji, bua kumualakana, ukadi mumana kuenda nenda masandi mu mutshima wenda.\n\n29 Monayi, ndi nupesha mukenji ne, kanulekedi bua tshintu nansha tshimua tshia ku bintu ebi tshibuela mu mutshima wenu to;\n\n30 Bualu bidi bitamba buimpa ne nudibengela bintu ebi, bua nanku nenuambula mutshi wenu mutshiamakana, pa mutu pa nuenu kuedibua mu ngena.\n\n31 Bidi bifunda ne, ewu yonsu wipata mukajenda, mulekelayi amupesha mukanda wa dishipa dia dibaka.\n\n32 Bulelela, bulelela, ndi nnuambila, ewu yonsu wîpata mukaji wenda, amu bua buendenda, udi umuenzeja kuenda masandi; ne ewu yonsu udi usela mukaji udi mushipa dibaka udi wenda masandi.\n\n33 Ne kabidi bidi bifunda ne, kuditshipi tshianana to, kadi wenzela Mukalenga mitshipu yeba;\n\n34 Kadi bulelela, bulelela, ndi nnuambila ne, kanuditshipi nansha to; nansha kudi diûlu, bualu didi nkuasa wa butumbi wa Nzambi;\n\n35 Anyi kudi buloba, bualu bua budi tshitekelu tshia makasa enda;\n\n36 Kuditshipi nansha ku mutu weba, bualu bua kuena mua kuvuija lusuki lufîka anyi lutoka to;\n\n37 Kadi diakula dieba dikala Eyowa, eyowa; To, to; bualu diakula dionsu didi ditentekeja pa ebi didi difumina ku bualu bubi.\n\n38 Ne monayi, bidi bifunda ne, disu ku disu, ne dinu ku dinu;\n\n39 Kadi ndi nnuambila ne, kanuluanganyi ne bubi to, kadi ewu yonsu wakutûta ku ditama dia tshianza tshia baluma, umuandamuina dikuabu kabidi;\n\n40 Ne biaya neba muntu ku tshilumbuluilu ne kukunyenga tshilamba tshieba, lekela angata ne tshinkutu tshieba kabidi;\n\n41 Ne ewu yonsu wakuendesha kilometre umua, enda nenda kilometre ibidi.\n\n42 Upesha udi ukulomba, ne kupadi udi musua kukusomba tshintu to.\n\n43 Ne monayi bifunda kabidi ne, neunanga mukueba ne ukina muena lukuna neba;\n\n44 Kadi monayi ndi nnuambila, nangayi bena lukuna benu, beneshayi badi banutshipa, enzelayi badi banukina bimpa, ne sambilayi bua badi banumuenena ne badi banukengesha;\n\n45 Bua ne nuikala bana ba Tatuenu udi mu diûlu; bualu udi ubandisha diba dienda bua babi ne bimpa.\n\n46 Bua nanku malu awu avua mikala a mu tshikondu tshia kala, avua muinshi mua mikenji, kundi adi makumbajibua onsu.\n\n47 Malu a kala ajiki, ne malu onsu alu mapia-mapia.\n\n48 Nanku ndi musua ne nuikala bajalama bu mundi mema, anyi bu mudi Tatu wenu udi mu diûlu muikala mujalama.\n\n", "3-ne 13": "[center][font_size=26]Shapita 13[/font_size][/center]\n\n[i]Yezu udi ulongesha Bena Nefi Disambila dia Mukalenga—Badi ne tshia kudibutshila bintu bia mushinga mu diûlu—Bayidi dikumi ne babidi badi ne mukenji wa ne kabedi meji ku bintu bia pa buloba to mu disadila diabu—Fuanyikija ne Matayo 6. Pabuipi ne 34 p.d.K.[/i]\n\n1 Bulelela, bulelela, ndi nnuambila ne ndi musua ne nufila ka lusa kudi bapela; kadi dimukayi bua kanufidi ka lusa kenu kumpala kua bantu bua banumona; tshianana kanuena ne difutu dia kudi Tatu wenu udi mu diûlu to.\n\n2 Bua nanku, panuafila ka lusa kenu, kanuedi mpungi kumpala kuenu to, bu mudi bantu ba mpala ibidi benza mu nsunagoga ne mu misêsu, bua bantu babatumbisha. Bulelela ndi nnuambila ne, bobu bakadi bapeta difutu diabu.\n\n3 Kadi pawudi ufila ka lusa, kulekedi tshianza tshieba tshia bakaji tshimanya tshidi tshianza tshieba tshia baluma tshienza to;\n\n4 Bua ne ka lusa keba kikala ka mu musokoku; ne Tatu weba udi umona mu musokoku, neakufuta patoka.\n\n5 Ne pawudi usambila kuakuenza bu mudi bantu ba mpala ibidi benza to, bualu badi bananga kusambila, bimana mu nsunagoga ne mu mansangu a misêsu, bua ne bantu babamona. Bulelela ndi nnuambila ne, bobu bakadi bapeta difutu diabu.\n\n6 Kadi wewa, pawudi usambila, buela mu kazubu keba ka tshisokomenu, ne pawinjila tshibi, usambila Tatu weba udi muikala mu musokoku; ne Tatu weba, udi umona mu musokoku, neakufuta patoka.\n\n7 Kadi panudi nusambila, kanuakudi biakulakula to, bu bu mudi bampakanyi benza to, bualu badi bela meji ne nebabateleja bua bungi bua diakula diabu.\n\n8 Kanuikadi bu mudibu to, bualu Tatu wenu udi mumanya bintu binudi nabi dijinga kumpala kua kanuyi banji kumulomba.\n\n9 Ku mushindu ewu bua nanku nenusambila: Tatu wetu udi mu diûlu, dîna dieba ditumba.\n\n10 Disua dieba dienzeka pa buloba bu mudidi dienzeka mu diûlu.\n\n11 Ne utubuikidila mabanza etu, bu mutudi tubuikidila badi netu mabanza.\n\n12 Ne kutufikishi ku ditêtshibua to, kadi utupatuisha mu bubi.\n\n13 Bualu bukalenga, ne bukôkeshi, ne butumbi, bidi bieba bua kashidi. Amena.\n\n14 Bualu, binuabuikidila bantu mapanga abu Tatu wenu wa mu diûlu neanubuikidila penu;\n\n15 Kadi binuabenga kubuikidila bantu mapanga abu Tatu wenu kakunubuikidila mapanga enu to.\n\n16 Menamena kabidi, panudi nujila kanuikadi ne mpala mibungama bu mudi bantu ba mpala ibidi benza, bualu bua badi bakudimuna mpala yabu bua bamueneka kudi bantu ne badi bajila to. Bulelela ndi nnuambila ne, bobu bakadi bapeta difutu diabu.\n\n17 Kadi wewa, pawudi ujila, kulâba manyi pa mutu weba, ne usukula mpala;\n\n18 Bua kumueneki kudi bantu ne udi ujila to, kadi kudi Tatu weba, udi muikala mu musokoku; ne Tatu weba, udi umona mu musokoku, neakufuta patoka.\n\n19 Kanudibutshidi bintu bia mushinga pa buloba, padi musuasua ne dimomena bibipisha, ne bivi babuela ne bîba to;\n\n20 Kadi nudibutshila bintu bia mushinga mu diûlu, mudi bishi anyi dimomena kabiyi bibipisha, ne bivi kabayi babuela anyi bîba to.\n\n21 Bualu kudi bintu bueba bia mushinga, ki kuikala mutshima weba kabidi.\n\n22 Disu didi muinda wa mubidi; bua nanku, bikala disu dieba dimona tshintu bimpa, mubidi weba mujima newikala muwula ntenta ne bukenka.\n\n23 Kadi pikala disu dieba dibi, mubidi weba mujima neuwula ntenta ne mîdima. Bua nanku, pikala bukenka budi munda mueba buikala mîdima, bu mudiyi minena mîdima eyi!\n\n24 Muntu nansha umua kena mua kusadila bamfumu babidi to; bualu neakina umua ne neananga mukuabu, anyi nansha nealamata kudi umua ne apetula mukuabu. Kanuena mua kusadila Nzambi ne Mamona to.\n\n25 Ne mpindiewu biakalua ne pakakula Yezu mêyi â wakatangila bayidi dikumi ne babidi bavuaye musungula, ne wakabambila ne: Nuvuluka mêyi andi muamba. Bualu monayi, nuenu nudi bandi musungula bua kusadila bantu aba. Bua nanku ndi nnuambila ne, kanuedi meji bua moyo wenu, bua tshinuadia, anyi tshinuanua to; anyi nansha bua mubidi wenu, bua tshinuavuala to. Moyo kawena mutamba biakudia, ne mubidi kawena mutamba bivualu anyi?\n\n26 Monayi nyunyi ya mûlu, bualu kayena ikuna, anyi kayena ipôla anyi kayena isangisha nteta mu bisaka to; kadi Tatu wenu udi mu diûlu udi uyidisha. Nuenu kanuena bayitamba anyi?\n\n27 Nganyi wa munkatshi muenu udi ku dielangana meji dienda mua kulunga nkubita umua ku bula buenda?\n\n28 Ne bua tshinyi nudi nuelangana meji a bivualu? Tangilayi bilongu bia mu mpata mudibi bisasa; kabiena bikuata mudimu, anyi kabiena bisala buanda to;\n\n29 Ne kadi ndi nnuambila ne, nansha Solomo, uvua ne butumbi buenda bonsu, kabakamuvuadika bu mudi tshimua tshia ku bilongu ebi to.\n\n30 Bua nanku, bikala Nzambi udi uvuadika mashinda a mu mpata nanku, adiku lelu, makelela adi edibua mu mfulu, mena nanku neanuvuadika, binuikala kanuyi ba ditabuija dikesa to.\n\n31 Bua nanku kanuedi meji to, nuamba ne, Netudia tshinyi? anyi, Netunua tshinyi? anyi ne, Ntshinyi tshituadivuadika natshi?\n\n32 Bualu bua Tatu wenu udi mu diûlu mmumanya ne nudi dijinga ne bintu ebi bionsu.\n\n33 Kadi kebayi kumpala bukalenga bua Nzambi ne buakana buenda, ne bintu ebi bionsu nebanusakidilabi.\n\n34 Bua nanku kanuelanganyi meji a malaba to, bualu malaba neadielelangana meji a bintu biawu. Dituku dionsu didi ne luadi lutatu ludi ludikumbanyina.\n\n", "3-ne 14": "[center][font_size=26]Shapita 14[/font_size][/center]\n\n[i]Yezu udi wela mukenji ne: Kanulumbuluishi a bakuabu to; lombayi kudi Nzambi; dimukilayi bambi ba mafi—Udi ulaya lupandu kudi badi benza disua dia Tatu abu—Fuanyikijayi ne Matayo 7. Pabuipi ne 34 p.d.K.[/i]\n\n1 Ne mpindiewu biakalua ne pakamba Yezu mêyi â wakakudimuka kabidi kudi musumba wa bantu, ne wakabulula mukana muenda kudibu kabidi, wamba ne: Bulelela, bulelela, ndi nnuambila ne, kanulumbuluishi bakuabu to, bua kabanulumbuluishi penu to.\n\n2 Bualu ne dilumbuluisha dinudi nulumbuluisha, nebanulumbuluisha kabidi nadi; ne ne mpiminu unudi nupima, nebanupima kabidi nenda.\n\n3 Ne bua tshinyi udi utangila kasonsa kadi mu disu dia muanenu, kadi kuyi mukamba udi mu dieba disu to?\n\n4 Kadi munyi mûdi mua kuambila muanenu ne: Lekela nkumbusha kasonsa kadi mu disu dieba—ne mona, mukamba muikala mu dieba disu?\n\n5 Wewa muntu wa mpala ibidi, kumpala umbusha mukamba udi mu disu dieba; ne pashisha neumona bimpa bua kumbusha kasonsa kadi mu disu dia muanenu.\n\n6 Kanupeshi mbua tshintu tshia tshijila to, anyi kanuimanshi masanga kumpala kua nguluba to, bua kayilu kuadiatakaja muinshi mua makasa ayi, ne kayikudimuki kabidi ne kayinupandakaji.\n\n7 Lombayi, ne nebanupesha; kebayi, ne nenupeta; kokolayi, ne netshiunzuludibua kunudi.\n\n8 Bualu yonsu udi ulomba, udi upeta; ne udi ukeba, udi umona; ne udi ukokola, badi bamunzuluila.\n\n9 Kadi muntu kayi wa kunudi, pikala muanenda wa baluma ulomba diampa, yeya neamupesha dibua anyi?\n\n10 Anyi pikalaye ulomba mushipa, yeya neamupesha nyoka anyi?\n\n11 Panuikala nuenu, badi bikala bantu babi, bamanya bua kupesha bana benu bintu bimpa, Tatu wenu udi mu diûlu kena utamba kupesha badi bamulomba bintu bimpa anyi?\n\n12 Bua nanku, bintu bionsu binudi basua ne bantu banuenzela, benzelayi momumua, bualu etshi tshidi mikenji ne bambi.\n\n13 Buelelayi ku tshibuelelu tshifinakana; bualu tshibuelelu tshidi tshinena, ne njila udi mualabala, udi ulombola ku dibutuka, ne kudi ba bungi badi babuelelaku;\n\n14 Bualu tshibuelelu tshidi tshifinakana, ne njila udi mubumbakana, udi ulombola ku moyo, ne kudi bakesa badi bamupeta.\n\n15 Dimukilayi bambi ba mafi, badi balua kunudi bavuala biseba bia mikoku, kadi munda muabu bikala mibuabua ya lonji.\n\n16 Ne nenubamanyina ku bimuma biabu. Bantu batu bapola tumuma tua mvinyo ku mionji ya meba, anyi mfigi ku mingonga anyi?\n\n17 Mena nanku mutshi muimpa onsu udi ukuama bimuma bimpa; kadi mutshi munyanguka udi ukuama bimuma bibi.\n\n18 Mutshi muimpa kawena mua kukuama bimuma bibi to, anyi mutshi munyanguka kawena mua kukuama bimuma bimpa to.\n\n19 Mutshi onsu udi kawuyi ukuama bimuma bimpa udi upudibua, ne udi wimanshibua mu kapia.\n\n20 Bua nanku, nenubamanyina ku bimuma biabu.\n\n21 Muntu yonsu udi umbikila ne, Mukalenga, Mukalenga, kakubuela mu bukalenga bua mu diûlu to; kadi amu udi wenza disua dia Tatu wanyi udi mu diûlu.\n\n22 Ba bungi nebangambila dituku adi ne: Mukalenga, Mukalenga, katuakamba ku Nyuma mu dîna dieba, ne mu dîna dieba katuakipata badiabulu, ne mu dîna dieba kuenza midimu ya bungi ya dikema anyi?\n\n23 Ne pashisha nembambila patoka ne: Ntshitu munumanya nansha; umbukayi kundi, nuenu benji ba malu mabi.\n\n24 Bua nanku, ewu yonsu udi umvua mêyi anyi â ne udi uyenzela, nemmufuanyikija ne muntu wa lungenyi, wakibaka nzubu wenda pa mutu pa dibua—\n\n25 Ne mvula wakaloka, ne mâyi a nkoka akalua, ne mpepa yakalua, ne biakadikuma ku nzubu awu; ne kakupuka to, bualu uvua muibakila pa mutu pa dibua.\n\n26 Ne muntu yonsu udi umvua mêyi anyi â ne kena uyenzela to neafuanyikijibua ne muntu mupota, wakibaka nzubu wenda pa mutu pa lusenga—\n\n27 Ne mvula wakaloka, ne mâyi a nkoka akalua, ne mpepa yakalua, ne biakadikuma ku nzubu awu; ne wakupuka, ne diupuka dienda divua dikola.\n\n", "3-ne 15": "[center][font_size=26]Shapita 15[/font_size][/center]\n\n[i]Yezu udi umanyisha ne mikenji ya Mose idi mikumbajibua ku njila wenda—Bena Nefi badi mikoku mikuabu yakambilaye bavua mu Yelushalema—Bualu malu mabi, bantu ba Mukalenga badi mu Yelushalema kabena bamanya bidi bitangila mikoku ya Isalele idi mitangalaka to. Pabuipi ne 34 p.d.K.[/i]\n\n1 Ne biakalua ne pakajikija Yezu mêyi â wakakupa mesu enda ku mpenga yonsu kudi musumba wa bantu, ne wakabambila ne: Monayi, numvu bintu bingalongeshi kumpala kua mema mubanda kudi Tatu wanyi; bua nanku, ewu yonsu udi uvuluka mêyi â ne udi uyenzela, yeya nemmujula ku dituku dia ndekelu.\n\n2 Ne biakalua ne pakamba Yezu mêyi â wakamona ne kuvua bamua munkatshi muabu bavua bakema, ne badiebeja ne tshinyi tshivuaye musua kuenza ne mikenji ya Mose; bualu kabavua bumvua mêyi avua amba ne bintu bia kala bikadi bipita, ne bintu bionsu biakadi bilua bipia-bipia to.\n\n3 Ne wakabambila ne: Kanukemi to bualu nganuambidi ne bintu bia kala bikadi bipita, ne bintu bionsu bikadi bilua bipia-bipia.\n\n4 Monayi, ndi nnuambila ne mikenji ivua mipeshibua kudi Mose yakumbajibu.\n\n5 Monayi, ndi yeya wakafila mikenji, ne ndi yeya wakenza tshipungidi ne bantu banyi Isalele; bua nanku, mikenji idi mikumbajibua kundi, bualu ndi mulua bua kukumbaja mikenji; bua nanku idi ne ndekelu.\n\n6 Monayi, ntshiena nshipa miaku ya bambi to, bualu yonsu idi kayiyi mikumbajibua kundi to, bulelela ndi nnuambila ne, neikumbajibua yonsu.\n\n7 Ne bualu nganuambidi ne bintu bia kala bikadi bipita, ntshiena nshipa bivua biamba bitangila malu atshilualua to.\n\n8 Bualu monayi, tshipungidi tshingakenza ne bantu banyi katshiena tshikumbajibua tshionsu to; kadi mikenji ivua mipeshibua kudi Mose idi ne ndekelu kundi.\n\n9 Monayi, mema ndi mikenji, ne bukenka. Tangilayi kundi, ne nanukilayi tô ne ku ndekelu, ne nenupeta moyo; bualu nempesha moyo wa tshiendelela kudi ewu udi unanukila tô ne ku ndekelu.\n\n10 Monayi, ndi munupesha mikandu; bua nanku lamayi mikandu yanyi. Ne etshi tshidi mikenji ne miaku ya bambi, bualu bulelela bidi bijadika bua bualu buanyi.\n\n11 Ne mpindiewu biakalua ne pakakula Yezu mêyi â, wakambila dikumi ne babidi bakasungulaye abu ne:\n\n12 Nuenu nudi bayidi banyi; ne nuenu nudi bukenka kudi bantu aba, badi bikala tshishadi tshia nzubu wa Yosefe.\n\n13 Ne monayi, ebu budi bulaba bua bupianyi buenu; ne Tatu udi munupeshabu.\n\n14 Ne musangu nansha umua Tatu kavua mumpesha mukenji ne mbuambila bana benu badi ku Yelushalema to.\n\n15 Anyi musangu nansha umua Tatu kavua mumpesha mukenji ne mbambila bitangila bisa bikuabu bia ku nzubu Isalele, bidi Tatu mulombola kula ne bulaba to.\n\n16 Nanku ki mudi Tatu mumpeshela mukenji, ne mbambila etshi:\n\n17 Ndi ne mikoku mikuabu idi kayiyi ya mu tshikumbi etshi to; ndi ne tshia kulua nayi payi, ne neyumvua dîyi dianyi; ne nekuikala tshisumbu tshia mikoko tshimua, ne mulami umua.\n\n18 Ne mpindiewu, bua dîminyina dia nshingu ne dipanga ditabuija kabakumvua dîyi dianyi to; bua nanku Tatu wakampesha mukenji ne tshibambidi bitangila bualu ebu to.\n\n19 Kadi, bulelela, ndi nnuambila ne Tatu uvua mumpesha mukenji, ne ndi nnuambila ne, nuvua batapulula kudibu bua malu mabi abu; bua nanku kabena bamanya bualu buenu to bua malu mabi abu.\n\n20 Ne bulelela, ndi nnuambila kabidi ne Tatu uvua mutapulula bisa bikuabu kudibu; ne kabena bamanya bualu buabu to bua malu mabi abu.\n\n21 Ne bulelela ndi nnuambila ne, nudi bangakamba ne: Ndi ne mikoko mikuabu idi kayiyi ya mu tshikumbi etshi to; yoyi ndi ne tshia kulua nayi payi, ne neyumvua dîyi dianyi; ne nekuikala tshisumbu tshia mikoko tshimua, ne mulami umua.\n\n22 Ne kabakumvua to, bualu bakatshinka ne ivua mikala Bena Bisamba bia Benda; bualu kabakumvua ne Bena Bisamba bia Benda nebakudimuna moyo ku njila wa diyisha diabu to.\n\n23 Ne kabakangumvua to pangakamba ne nebateleja dîyi dianyi; ne kabakumvua ne Bena Bisamba bia Benda kabakuteleja dîyi dianyi nansha musangu umua to—ne ntshiakudileja kudibu to, pa kumbusha bikala ku njila wa Nyuma wa Tshijila.\n\n24 Kadi monayi, nuateleji dîyi dianyi, ne nuammonyi; ne nudi mikoku yanyi, ne nudi nubadibua munkatshi mua aba badi Tatu mumpesha.\n\n", "3-ne 16": "[center][font_size=26]Shapita 16[/font_size][/center]\n\n[i]Yezu neakumbula mikuabu ya ku mikoku mijimina ya Isalele—Mu matuku a ku ndekelu lumu luimpa neluya kudi Bena Bisamba bia Benda ne pashisha kudi nzubu wa Isalele—Bantu ba Mukalenga nebadimuena ne mesu papingajilulaye Siona kabidi. Pabuipi ne 34 p.d.K.[/i]\n\n1 Ne bulelela, bulelela, ndi nnuambila ne ndi ne mikoku mikuabu, idi kayiyi ya mu bulaba ebu to, anyi ya mu bulaba bua Yelushalema to, anyi mu tshitupa nansha tshimua ku mpenga yonsu ya bulaba abu bumvua muya kusadila to.\n\n2 Bualu bobu bandi ngamba abu kabatu banji kumvua dîyi dianyi to; anyi tshitu muanji kudileja kudibu to.\n\n3 Kadi ndi mupeta mukenji mufumina kudi Tatu ne nenya kudibu, ne nebumvua dîyi dianyi, ne nebabadibua munkatshi mua mikoko yanyi, bua ne kuikala tshisumbu tshia mikoko tshimua ne mulami umua; bua nanku ndi nya kudileja kudibu.\n\n4 Ne ndi nupesha mukenji ne nufunda miaku eyi kunyima kua mema muya, bua ne pikalabi ne bantu banyi badi mu Yelushalema, bavua bammona ne bavua bikala nanyi mu disadila dianyi, kabayi balomba kudi Tatu mu dîna dianyi to, bua ne bapeta dimanya dienu ku Nyuma wa Tshijila, ne bua bisa bikuabu kabidi bidibu kabayi bamanya to, bua ne miaku eyi inuafunda ilamibua ne ifikishibua kudi Bena Bisamba bia Benda, bua ne ku njila wa tshiwudi tshia Bena Bisamba bia Benda, tshishadi tshia ndelanganyi yabu, tshiatangalajibua pa mpala wa buloba bua bualu bua dipanga ditabuija diabu, tshipingajibua koku, anyi tshipingajibua ku dimanya dianyi mema, Musungidi wabu.\n\n5 Ne pashisha nebasangisha kumbukila ku matengu anayi a buloba; ne pashisha nenkumbaja tshipungidi tshivua Tatu muenza ne bantu bonsu ba ku nzubu wa Isalele.\n\n6 Ne Bena Bisamba bia Benda badi babeneshibua bua bualu bua ditabuija diabu kundi, bua ne ku Nyuma wa Tshijila, udi ubajadikila bualu buanyi ne bua Tatu.\n\n7 Monayi, Tatu udi wamba ne, bua bualu bua ditabuija diabu kundi ne bua dipanga dia ditabuija dieba, Ô nzubu wa Isalele, mu dituku dia ku ndekelu bulelela nebulua kudi Bena Bisamba bia Benda, bua ne tshiwudi tshia bintu ebi tshimanyishibua kudibu.\n\n8 Kadi Tatu udi wamba ne, diakabi kudi Bena Bisamba bia Benda badi kabayi bitabuija to—bualu nansha mudibu balua pa mpala wa bulaba ebu, ne badibu batangalaja bantu banyi ba ku nzubu wa Isalele; ne bantu banyi ba ku nzubu wa Isalele badi bipatshibua munkatshi muabu, ne badi badiatakajibua muinshi mua makasa abu;\n\n9 Ne bua midimu ya lusa lua Tatu kudi Bena Bisamba bia Benda, ne kabidi bitungu bia Tatu pa mutu pa bantu banyi badi bikala ba ku nzubu wa Isalele, bulelela, bulelela, ndi nnuambila ne, kunyima kua bionsu ebi, ne ndi muenza ne bantu banyi ba ku nzubu wa Isalele batûtshibua, ne batatshibua, ne bashipibua, ne kuipatshibua munkatshi muabu, ne bakinyibua kudibu, ne nebalua muneku ne muanu munkatshi muabu—\n\n10 Ne nanku Tatu udi mumpesha mukenji ne nnuambila ne: Mu dituku adi penza Bena Bisamba bia Benda mibi bishilangana ne lumu luimpa luanyi, ne nebabenga tshiwudi tshia lumu luimpa luanyi, ne nebikala badibandisha mu diditambisha mu mitshima yabu bu bukua bisamba bionsu, ne kupita bantu bonsu ba pa buloba bujima, ne nebikala buwula ntenta ne mishindu onsu wa mafi, ne didinga, ne dienzelangana dia bibi, ne mishindu yonsu ya mpala ibidi, ne dishipa dia bantu, ne buakuidi bua mafi, ne masandi, ne malu mapita bubi a mu musokoku; ne pikalabu benza bintu ebi bionsu, ne babenga tshiwudi tshia lumu luimpa luanyi, bulelela, monayi, Tatu udi wamba ne, nengumbusha tshiwudi tshia lumu luimpa luanyi munkatshi muabu.\n\n11 Ne pashisha nemvuluka tshipungidi tshianyi tshingakenza ne bantu banyi, Ô nzubu wa Isalele, ne nembatuadila lumu luimpa luanyi.\n\n12 Ne nenkuleja, Ô nzubu wa Isalele, ne Bena Bisamba bia Benda kabakuikala ne bukola kûdi to; kadi nemvuluka tshipungidi tshianyi kûdi, Ô nzubu wa Isalele, ne neufika ku dimanya dia tshiwudi tshia lumu luimpa luanyi.\n\n13 Tatu udi wamba ne, kadi pikala Bena Bisamba bia Benda bakudimuna mutshima ne bapingana kundi, monayi nebabadibua munkatshi mua bantu banyi, Ô nzubu wa Isalele.\n\n14 Ne Tatu udi wamba ne, ntshiakulekela bua ne bantu banyi, badi bikala ba ku nzubu wa Isalele, baya munkatshi muabu, ne babadiatakaja panshi to.\n\n15 Kadi bobu kabayi batangila kundi, ne bumvuila dîyi dianyi to, nembalekela, eyowa, nendekela ne bantu banyi, Ô nzubu wa Isalele, baya munkatshi muabu, ne bua babadiatakaja panshi, ne nebikala bu mudi mukela udi mujimija ditua diawu, ne kubangila apu kawena muimpa bua tshintu nansha tshimua kadi bua kuimanshibua, ne kudiatakajibua mu makasa a bantu banyi, Ô nzubu wa Isalele.\n\n16 Bulelela, bulelela, ndi nnuambila ne, ki mudi Tatu mumpesha mukenji nanku—ne mpesha bantu aba bulaba ebu bua bupianyi buabu.\n\n17 Ne pashisha miaku ya muambi Yeshaya neikumbajibua, idi yamba ne:\n\n18 Batentekedi beba nebabandisha dîyi; nebimba misambu ne dîyi pamua, bualu nebadimuena ne mesu pâpingaja Mukalenga Siona kabidi.\n\n19 Tudikayi ne disanka, imbayi pamua, nuenu miaba mitupu ya Yelushalema; bualu Mukalenga wasambi bantu benda, wasungidi Yelushalema.\n\n20 Mukalenga waleji diboku dienda dia tshijila patoka ku mesu a bisamba bionsu; ne ndekelu ya buloba yonsu neimona lupandu lua Nzambi.\n\n", "3-ne 17": "[center][font_size=26]Shapita 17[/font_size][/center]\n\n[i]Yezu udi usaka bantu bua kunana meji pa mêyi enda ne bua kusambila bua ngumvuilu wawu—Udi ôndopa babêdi babu—Udi usambila bua bantu, wakula muakulu udi kawuyi mua kufundibua to—Banjelu badi basadila bana babu bateketa ne kapia kadi kabanyunguluka. Pabuipi ne 34 p.d.K.[/i]\n\n1 Monayi, mpindiewu biakalua ne ne pakakula Yezu mêyi â, wakatangila musumba onsu wa bantu kabidi, ne wakabambila ne: Monayi, diba dianyi dikadi pabuipi.\n\n2 Ndi mmona ne nudi bateketa, bua ne kanuena mua kumvua mêyi anyi onsu avua Tatu mumpesha mukenji bua kunuambila diba edi to.\n\n3 Bua nanku, pinganayi ku mbelu, ne nunana meji bitangila bia malu anganuambidi, ne nuebeja Tatu, mu dîna dianyi, bua nuenu kumvua, ne kulongolola meji enu bua malaba, ne ndi ndua kabidi kunudi.\n\n4 Kadi mpindiewu ndi nya kudi Tatu, ne bua kudileja kabidi kudi bisa bijimina bia Isalele, bualu bua Tatu kabena bajimina to, bualu udi mumanya kudiye muya nabu.\n\n5 Ne biakalua ne pakakula Yezu nanku, wakakupa mesu enda kabidi ku mpenga yonsu kudi musumba wa bantu, ne wakamona ne bavua ne binsonji, ne bakamutangila ne disuminyina bikala bu bavua basua kumulomba bua kushala nabu katantshi kala.\n\n6 Ne wakabambila ne: Monayi, munda muanyi mudi muwula ne moyo wa lusa buenu.\n\n7 Nudi ne babêdi munkatshi muenu anyi? Luayi nabu apa. Nudi ne bibombu, anyi mpofu, anyi batebuki, anyi badi balema, anyi bena nsudi, anyi badi ne bitupa bifulama, anyi bapata matshi, anyi badi batatshishibua mu mushindu onsu anyi? Luayi nabu apa ne nembôndopa, bualu ndi ne moyo wa lusa buenu; munda muanyi mudi muwula ne lusa.\n\n8 Bualu ndi mmona ne nudi nujinga ne nnuleja tshindi muenzela bana benu ku Yelushalema, bualu ndi mmona ne ditabuija dienu didi dikumbana bua mema kunôndopa.\n\n9 Ne biakalua ne pakakulaye nanku, musumba onsu wa bantu, wakasemena patshimua ne babêdi babu ne batatshishibua babu, ne balema babu, ne ne mpofu yabu, ne ne tumama tuabu, ne ne babu bonsu bavua batatshishibua mu mushindu onsu; ne wakabôndopa bonsu bu muvuabu balua nabu kudiye.\n\n10 Ne bonsu buabu, bavua bôndopibua ne bavua ne bukola bua mubidi, bakinama ku makasa enda, ne bakamukukuila; ne bonsu bavua mua kulua nansha muvuaku musumba wa bantu bakatua makasa enda mishiku, mua ne bakasukula makasa enda ne binsonji biabu.\n\n11 Ne biakalua ne wakabapesha mukenji ne batuala bana babu bakesa.\n\n12 Nanku bakatuala bana babu bakesa ne bakabateka panshi ku mpenga yenda yonsu, ne Yezu wakimana munkatshi muabu; ne musumba wa bantu wakunzulula njila tô ne pakabatualabu bonsu kudiye.\n\n13 Ne biakalua ne pakabatualabu, ne pakimana Yezu munkatshi muabu, wakapesha musumba wa bantu mukenji bua batua binu panshi.\n\n14 Ne biakalua ne pakatuabu binu panshi, Yezu wakela mikemu munda muenda, ne wakamba ne: Tatu, ndi mutatshishibua bua bubi bua bantu ba mu nzubu wa Isalele.\n\n15 Ne pakambaye mêyi â, yeya nkayenda penda wakatua binu panshi; ne monayi wakasambila Tatu, ne bintu biakasambidilaye kabiena mua kufundibua to, ne musumba wa bantu bakamuteleja, wakajadika.\n\n16 Ne mu mushindu ewu badi bajadika: Disu kaditu dianji kumona to, anyi ditshi kaditu dianji kumvua to, katshia, bintu binena ne bia dikema nanku to bu bituakumvua ne bituakamona Yezu wambila Tatu;\n\n17 Ne ludimi kaluena mua kuamba to, anyi muntu nansha umua kena mua kubifunda to, anyi mitshima ya bantu kayena mua kuela meji a bintu bipita bunena ne bia dikema nanku bu bituakamona ne bituakumvua Yezu wamba to; ne muntu nansha umua kena mua kuela meji a disanka diakuwuja anyima yetu diba dituakamumvua usambila Tatu buetu.\n\n18 Ne biakalua ne pakashikija Yezu kusambila Tatu, wakajuka; kadi disanka dia musumba wa bantu divua dipita bunena tô ne bakatûtshika.\n\n19 Ne biakalua ne Yezu wakakula nabu, ne wakabambila ne bajuka.\n\n20 Ne bakajuka panshi, ne wakabambila ne: Nudi babeneshibua bua ditabuija dienu. Ne mpindiewu monayi, disanka dianyi ndiwula ntenta.\n\n21 Ne pakambaye mêyi â, wakadila, ne musumba wa bantu wakajadika buatshi, ne yeya wakangata bana babu bateketa, ku umua ku umua, ne wakababenesha, ne wakasambila Tatu buabu.\n\n22 Ne pakenzaye nanku wakadila kabidi;\n\n23 Ne wakambila musumba wa bantu, ne wamba ne: monayi bana benu bateketa.\n\n24 Ne bu muakatangilabu bua kumona bakabandisha mesu abu mu diûlu, ne bakamona diûlu diunzuluka, ne bakamona banjelu batuluka mu diûlu bu ne bavua munkatshi mua kapia; ne bakapueka panshi ne bakanyungulula bana bakesa abu ku mpenga yonsu, ne bakanyunguludibua ku mpenga yonsu ne kapia; ne banjelu bakabasadila.\n\n25 Ne musumba wa bantu wakamona ne wakumvua ne wakajadika; ne badi bamanya ne bujadiki buabu budi bulelela bualu bonsu buabu bakamona ne kumvua, muntu yonsu buenda nkayenda; ne bavua bantu pabuipi ne bungi binunu bibidi ne nkama itanu; ne bavua bantu baluma, bantu bakaji, ne bana.\n\n", "3-ne 18": "[center][font_size=26]Shapita 18[/font_size][/center]\n\n[i]Yezu udi uteka biakudia bia tshijila munkatshi mua Bena Nefi—Udi ubapesha mukenji bua kusambila matuku onsu mu dîna dienda—Badi badia musunyi wenda ne banua mashi enda kabayi bakumbana to abu badi bapîshibua—Bayidi badi bapeshibua bukola bua kuambika Nyuma wa Tshijila. Pabuipi ne 34 p.d.K.[/i]\n\n1 Ne biakalua ne Yezu wakapesha bayidi benda mukenji ne batuala diampa ne mvinyo kudiye.\n\n2 Ne patshivuabu baya kukeba diampa ne mvinyo, wakapesha musumba wa bantu mukenji ne basomba pa buloba.\n\n3 Ne pakalua bayidi ne diampa ne mvinyo, yeya wakangata diampa ne wakadikosolola ne wakadibenesha; ne wakadipesha bayidi ne wakabapesha mukenji ne badia.\n\n4 Ne pakadiabu ne pakûkutabu, wakabapesha mukenji ne bapesha musumba wa bantu.\n\n5 Ne pakadia musumba wa bantu ne pakûkutawu, wakambila bayidi ne: Monayi nekuikala umua munkatshi muenu wajididibua, ne nemmupesha bukôkeshi bua ne akosa diampa ne adibenesha ne adipesha bantu ba mu ekelezia wanyi, kudi bonsu bitabuija ne bâtambuishibua mu dîna dianyi.\n\n6 Ne nenutangila bua kuenza nanku diba dionsu, mena bu mungenji, mena bu mungakosolodi diampa ne mungadibeneshi ne munganupeshidi.\n\n7 Nenuenza nanku bua kuvuluka mubidi wanyi, unganuleji. Ne nebikala bujadiki kudi Tatu ne nudi numvuluka diba dionsu. Ne panuikala numvuluka diba dionsu, nenuikala ne Nyuma wanyi kunudi.\n\n8 Ne biakalua ne pakambaye mêyi â, wakapesha bayidi benda mukenji ne bangata mvinyo uvua muikala mu dikopu ne bamunua, ne bapesha pabu musumba wa bantu bua ne banua.\n\n9 Ne biakalua ne bakenza nanku, ne bakamunua ne bakûkuta; ne bakapesha musumba wa bantu, ne bakanua, ne bakûkuta.\n\n10 Ne pakenza bayidi nanku, Yezu wakabambila ne: Nudi babeneshibua bua tshintu etshi tshinuenji, bualu etshi tshidi tshikumbaja mikenji yanyi, ne etshi tshidi tshijadika kudi Tatu ne nudi bitaba bua kuenza tshindi munupeshela mukenji.\n\n11 Ne nenuenzela nanku diba dionsu badi bakudimuna mutshima ne batambuishibua mu dîna dianyi; ne nenuenza nanku bua kuvuluka mashi anyi, andi mumatshisha buenu, bua nujadika kudi Tatu ne nudi numvuluka diba dionsu. Ne panuikala numvuluka diba dionsu nenuikala ne Nyuma wanyi kunudi.\n\n12 Ne ndi nupesha mukenji ne nuenza bintu ebi. Ne panuikala nuenza bintu ebi diba dionsu nudi babeneshibua, bualu nudi bibakibua pamutu pa dibua dianyi.\n\n13 Kadi bonsu ba munkatshi muenu bikala benza kupita anyi kushadila ebi kabena bibakibua pa mutu pa dibua dianyi to, kadi badi bibakibua pa mutu pa tshishimikidi tshia lusenga; ne padi mvula uloka, ne mâyi a nkoka alua, ne tshipepela tshipepa, netshidikuma kudibu, nebadishinda, ne bibuelelu bia ku ngena nebikala pabuipi biunzuluka bua kubakidila.\n\n14 Bua nanku nudi babeneshibua binualama mikenji yanyi, idi Tatu mumpesha mukenji ne nnupesha.\n\n15 Bulelela, bulelela, ndi nnuambila ne, nudi ne tshia kudimuka ne kusambila diba dionsu, bua kanulu kutêtshibua kudi diabulu, ne anukuata bakuatshibu.\n\n16 Ne bu mungasambidi munkatshi muenu mena ki munuasambila mu ekelezia wanyi, munkatshi mua bantu banyi badi bakudimuna mutshima ne badi batambuishibua mu dîna dianyi. Monayi ndi bukenka; nganuleji tshilejilu.\n\n17 Ne biakalua ne pakambila Yezu bayidi benda mêyi â, wakakudimuka kabidi kudi musumba wa bantu ne wakabambila ne:\n\n18 Monayi, bulelela, bulelela, ndi nnuambila, nudi ne tshia kudimuka ne kusambila diba dionsu bua kanulu kukuluka mu ditêtshibua; bualu Satana udi ujinga bua kunupeta, bua ne anusengulula bu mponda.\n\n19 Bua nanku nudi ne tshia kusambila Tatu diba dionsu mu dîna dianyi;\n\n20 Ne tshionsu tshinualomba kudi Tatu mu dîna dianyi, tshidi tshikala tshiakana, nuitabuija ne nenupeta, monayi netshipeshibua kunudi.\n\n21 Sambilayi kudi Tatu mu mêku enu, diba dionsu mu dîna dianyi, bua ne bakaji benu ne bana benu balela babeneshibua.\n\n22 Ne monayi, nutuilangana pamua misangu mivula; ne kanuakukandika muntu nansha bua kulua kunudi panuatuilangana pamua to, kadi balekelayi ne balua kunudi ne kanubakandiki to;\n\n23 Kadi nenusambila buabu, ne kanuakubipata to; ne pikalabi ne badi balua kunudi misangu mivula nenusambila Tatu buabu, mu dîna dianyi.\n\n24 Nanku, ambululayi bukenka buenu kûlu bua bukenkesha ba pa buloba. Monayi mema ndi bukenka bunuambulula kulu—nuenzayi tshinudi bammona ngenza. Monayi nudi numona ne ngasambidi Tatu, ne nuakamona bonsu.\n\n25 Ne nudi numona ne ntshiena muela mukenji ne muntu nansha umua wa kunudi umbuka kundi to, kadi pa mutu pa nanku ngedi mukenji ne nulua kundi, bua ne nulenga ne numona mputa yanyi; ne nuenzela ba pa buloba mushindu ewu; ne ewu yonsu udi ushipa mukenji ewu udi udilekela bua kukuatshibua mu ditêtshibua.\n\n26 Ne mpindiewu biakalua ne pakamba Yezu mêyi â, wakakudimuna mesu enda kabidi kudi bayidi bavuaye musungula, ne wakabambila:\n\n27 Monayi bulelela, bulelela, ndi nnuambila ne, ndi nupesha mukenji mukuabu, ne pashisha ndi ne tshia kuya kudi Tatu wanyi bua ne nkumbaja mikenji mikuabu idiye mumpesha.\n\n28 Ne mpindiewu monayi, ewu udi mukenji undi nnupesha, panudi nuabanya musunyi wanyi ne mashi anyi, kanulekedi ne muntu nansha umua abiangata nuenu bamanya ne kena mukumbana to;\n\n29 Bualu ewu yonsu udi udia musunyi wanyi ne udi unua mashi anyi kayi mukumbana to udi udia ne udi unua dipîshibua dia anyima wenda; bua nanku binuikala bamanya ne muntu kena mukumbana bua kudia mubidi wanyi ne kunua mashi anyi to nenumukandika.\n\n30 Nansha nanku, kanuakumuipata munkatshi muenu to, kadi nenumusadila ne nenusambila Tatu buenda, mu dîna dianyi; ne pikalabi ne mmukudimuna mutshima ne mutambuishibua mu dîna dianyi, pashisha nenumuakidila, ne nenumuabanyina musunyi ne mashi anyi.\n\n31 Kadi pikalaye kayi mukudimuna mutshima to kakubadibua munkatshi mua bantu banyi to, bua ne kafuishi bantu banyi to, bualu monayi ndi mumanya mikoku yanyi, ne yoyi mmibadibua.\n\n32 Nansha nanku, kanumuipatshi ku nsunagoga yenu to, anyi mu miaba yenu ya tshitendelelu to, bualu nenutungunuka kusadila bantu ba nanku awu; bualu kanuena bamanya to nebakudimuka ne nebakudimuna mutshima, ne nebalua kundi ne kipatshila kajima ka mutshima, ne nembôndopa; ne nenuikala njila wa kubatuadila lupandu.\n\n33 Nanku, lamayi mêyi â andi munupeshela mukenji bua ne kanulu kuikala ne dipîshibua to; bualu diakabi kudi udi Tatu upîsha.\n\n34 Ne ndi nupesha mikenji eyi bua matandu avua mikala munkatshi muenu. Ne nudi babeneshibua binuikala kanuyi ne matandu munkatshi muenu to.\n\n35 Ne mpindiewu ndi nya kudi Tatu, bualu bidi bikengedibua ne nya kudi Tatu bua bimpa bienu.\n\n36 Ne biakalua ne pakashikija Yezu miaku eyi, wakalenga bayidi bavuaye musungula ne tshianza tshienda, ku muntu ku muntu, mena tô ne pakabalengaye bonsu, ne uvua wakula kudibu pavuaye ubalenga.\n\n37 Ne musumba wa bantu kawakumvua mêyi avuaye wakula to, bua nanku kabakajadika to; kadi bayidi bakajadika ne wakabapesha bukôkeshi bua kupesha Nyuma wa Tshijila. Ne nennuleja kunyima ne miandiku eyi idi milelela.\n\n38 Ne biakalua ne pakabalenga Yezu bonsu, kuakalua ditutu ne diakabuikila musumba wa bantu mushindu wa ne kabavua mua kumona Yezu to.\n\n39 Ne patshivuabu babuikidibua, wakabashiya ne wakabanda mu diûlu. Ne bayidi bakamona ne bakajadika ne wakabanda mu diûlu kabidi.\n\n", "3-ne 19": "[center][font_size=26]Shapita 19[/font_size][/center]\n\n[i]Bayidi dikumi ne babidi badi balongesha bantu ne badi basambila bua kupeta Nyuma wa Tshijila—Bayidi badi batambuishibua ne bapeta Nyuma wa Tshijila ne disadila dia banjelu—Yezu udi usambila ne mêyi adi ka’ayi mua kufundibua to—Yeya udi ujadika bua ditabuija dinena menamena dia Bena Nefi aba. Pabuipi ne 34 p.d.K.[/i]\n\n1 Ne mpindiewu biakalua ne pakabanda Yezu mu diûlu, musumba wa bantu wakatangalaka, ne muntu yonsu wakangata mukajenda ne bana benda ne wakapingana ku nzubu kuenda.\n\n2 Ne lumu luakenda kula munkatshi mua bantu katataka, kumpala kua butuku kabuyi buanji kuila to, ne musumba wa bantu uvua mumona Yezu, ne uvua mubasadila, ne neadileja kabidi kudi musumba wa bantu patshiabu.\n\n3 Eyowa, ne lumu luvua lutangila Yezu luakenda kula mena butuku bonsu; ne bakatuma dîyi kudi bantu mua ne bavua ba bungi, eyowa, bungi bunena menamena, buakakuata mudimu butuku abu bonsu menamena, bua ne bikala patshiabu ku muaba wadileja Yezu kudi musumba wa bantu.\n\n4 Ne biakalua ne pakatshiabu, pavua musumba wa bantu musangisha pamua, monayi, Nefi ne muanabu wa baluma uvuaye mujula ku bafua, muena dîna dia Timote, ne muanenda wa baluma kabidi, muena dîna dia Yona, ne Matoni kabidi, ne Matoniha, muanabu wa baluma, ne Kumeni, ne Kumenonohi, ne Yelemiya, ne Shemenona, ne Yona, ne Sedekiya, ne Yeshaya—mpindiewu â avua mêna a bayidi bavua Yezu musungula—ne biakalua ne bakasemena ne bakimana munkatshi mua musumba wa bantu.\n\n5 Ne monayi, musumba wa bantu uvua mupita bunena bua ne biakenzeka ne bawutapulula mu bisumbu dikumi ne bibidi.\n\n6 Ne bayidi dikumi ne babidi bakalongesha musumba wa bantu; ne monayi, bakenzeja ne musumba wa bantu utua binu panshi pa mpala wa buloba, ne usambila Tatu mu dîna dia Yezu.\n\n7 Ne bayidi bakasambila Tatu kabidi mu dîna dia Yezu. Ne biakalua ne bakajuka ne bakalongesha bantu.\n\n8 Ne pakabalongeshabu ne mêyi a momumua avua Yezu muakula—kakuyi dikudimuka ku mêyi avua Yezu muakula to—monayi, bakatua binu panshi kabidi ne bakasambila Tatu mu dîna dia Yezu.\n\n9 Ne bakasambila bua tshivuabu bajinga kupita; ne bavua bajinga ne Nyuma wa Tshijila afidibua kudibu.\n\n10 Ne pakasambilabu nanku bakapueka ku muelelu kua mâyi, ne musumba wa bantu wakabalonda.\n\n11 Ne biakalua ne Nefi wakabuela mu mâyi ne wakatambuishibua.\n\n12 Ne wakatundubuka mu mâyi ne wakabanga kutambuisha. Ne wakatambuisha bonsu bavua Yezu musungula.\n\n13 Ne biakalua ne pakatambuishibuabu bonsu ne pakapatukabu mu mâyi, Nyuma wa Tshijila wakabatulukila, ne bakuwula ne Nyuma wa Tshijila ne ne kapia.\n\n14 Ne monayi, bavua banyunguludibua ku mpenga yonsu bu ne bivua kudi kapia; ne kavua kalua panshi kafumina mu diûlu, ne musumba wa bantu wakamona bualu ebu, ne wakajadika; ne banjelu bakapueka panshi bapatukila mu diûlu ne bakabasadila.\n\n15 Ne biakalua ne ne patshivua banjelu basadila bayidi, monayi, Yezu wakalua ne wakimana munkatshi muabu ne wakabasadila.\n\n16 Ne biakalua ne wakakula kudi musumba wa bantu, ne wakabapesha mukenji ne batua kabidi binu panshi pa buloba, ne bayidi benda kabidi batua pabu binu panshi pa buloba.\n\n17 Ne biakalua ne pakatuabu binu panshi pa buloba, wakapesha bayidi benda mukenji ne basambila.\n\n18 Ne monayi, bakabanga kusambila; ne bakasambila Yezu, bamubikila ne Mukalenga wabu ne Nzambi wabu.\n\n19 Ne biakalua ne Yezu wakumbuka munkatshi muabu, ne wakaya pabuipi kula nabu ne wakinama pa buloba, ne wakamba ne:\n\n20 Tatu, ndi nkuela tuasakidila bua ne udi mupesha bandi musungula aba Nyuma wa Tshijila; ne bidi bua bualu bua ditabuija diabu kundi mbudi musunguila ku ba pa buloba.\n\n21 Tatu, ndi nkulomba ne upesha Nyuma wa Tshijila kudi bonsu bitabuija mêyi abu.\n\n22 Tatu, udi mubapesha Nyuma wa Tshijila bualu badi bangitabuija; ne udi umona ne badi bitabuija kundi bualu udi ubumvua, ne badi bansambila; ne badi bansambila bualu ndi nabu.\n\n23 Ne mpindiewu Tatu, ndi nkusambila buabu, ne kabidi bonsu bitabuija mêyi abu, bua ne bangitabuija, bua ne ngikala munda muabu bu mûdi, Tatu, munda muanyi, bua ne tuikala umua.\n\n24 Ne biakalua ne pakasambila Yezu kudi Tatu nanku, wakalua kudi bayidi benda, ne monayi, batshivua batungunuka, kabayi balekela to, ne kumusambila; ne kabavua bavudija mêyi a bungi to, bualu bakapeshibua bivuabu ne bua kusambidila, ne bavua buwula ntenta ne dijinga.\n\n25 Ne biakalua ne Yezu wakababenesha bu muvuabu bamusambila; ne mpala wenda wakabafuisha mimuemua, ne bukenka bua mpala wenda buakakenka pa mutu pabu, ne monayi bavua batoka bu muvua mpala ne bilamba kabidi bia Yezu; ne monayi butoka buabi buvua bupita butoka bonsu, eyowa, kakuvua mena tshintu nansha tshimua pa buloba tshivua tshitoka bu muvua butoka buabi.\n\n26 Ne Yezu wakabambila ne: Tungunukayi ne kusambila; ne kabakalekela kusambila to.\n\n27 Ne wakabashiya kabidi, ne wakaya pabuipi kula ne wakinama pa buloba; ne wakasambila kabidi Tatu, wamba ne:\n\n28 Tatu, ndi nkuela tuasakidila bua ne udi mukezula bandi musungula abu, bua ditabuija diabu, ne ndi nsambila buabu, ne kabidi bua aba bitabuija mêyi abu, ne bakezudibua kundi, ku ditabuija ku mêyi abu, bu mudibu balengejibua kundi.\n\n29 Tatu, ntshiena nsambila bua ba pa buloba to, kadi bua ba ku ba pa buloba, bua ditabuija diabu, ne bakezudibua kundi, ne ngikala munda muabu bu wewa, Tatu, muikala munda muanyi, ne tuikala tshintu tshimua, ne ntumbishibua kudibu.\n\n30 Ne pakakula Yezu mêyi â wakalua kabidi kudi bayidi benda; ne monayi bavua bamusambila ne disuminyina, kabayi balekela to; ne wakabafuisha mimuemua kabidi; ne monayi, bakatoka, mena bu muvua Yezu.\n\n31 Ne biakalua ne wakaya kabidi pabuipi kula ne wakasambila Tatu;\n\n32 Ne ludimi kaluena mua kuamba mêyi avuaye musambila nawu to, anyi muntu nansha umua kena mua kufunda mêyi avuaye musambila nawu to.\n\n33 Ne musumba wa bantu wakumvua ne udi ujadika; ne mitshima yabu ivua miunzuluka ne bakumvua mu mitshima yabu mêyi akasambilaye nawu.\n\n34 Nansha nanku, mêyi avuaye musambila nawu avua mapita manena ne a dikema bua ne kayina mua kufundibua, anyi kuambibua kudi muntu to.\n\n35 Ne biakalua ne pakashikija Yezu kusambila wakalua kabidi kudi bayidi, ne wakabambila ne: Tshitu muanji kumona ditabuija dinena nanku munkatshi mua Bena Yuda bonsu to; bua nanku ntshivua mua kubaleja bishima binena nanku to, bua bualu bua dipanga ditabuija diabu.\n\n36 Bulelela ndi nnuambila ne, kakuena nansha bamua ba ku bobu bakamona bintu binena nanku bu binudi bamona to; anyi kabavua bumvua bintu binena nanku bu binudi bumvua.\n\n", "3-ne 20": "[center][font_size=26]Shapita 20[/font_size][/center]\n\n[i]Yezu udi upatula diampa ne mvinyo ku tshishima ne udi wabanya kabidi biakudia bia tshijila kudi bantu—Tshishadi tshia Yakoba netshifika ku dimanya dia Mukalenga Nzambi watshi ne netshipiana Ma’Amelika—Yezu udi muambi bu mudi Mose, ne Bena Nefi badi bana ba bambi—Bakuabu ba ku bantu ba Mukalenga nebasangishibua ku Yelushalema. Pabuipi ne 34 p.d.K.[/i]\n\n1 Ne biakalua ne wakapesha musumba wa bantu mukenji ne balekela kusambila, ne bayidi benda kabidi. Ne wakabapesha mukenji ne kabalekedi kusambila mu mitshima yabu to.\n\n2 Ne wakabapesha mukenji ne bajuka ne bimana kûlu pa makasa abu. Ne bakajuka ne bakimana pa makasa abu.\n\n3 Ne biakalua ne wakakosolola diampa kabidi ne wakadibenesha, ne wakapesha bayidi benda bua kudia.\n\n4 Ne pakadiabu wakabapesha mukenji ne bakosolola diampa, ne badipesha musumba wa bantu.\n\n5 Ne pakapeshabu musumba wa bantu wakabapesha kabidi mvinyo bua kunua, ne wakabapesha mukenji ne bamupesha musumba wa bantu.\n\n6 Mpindiewu, kakuvua diampa to, anyi mvinyo, bivua bayidi anyi musumba wa bantu batuala;\n\n7 Kadi bulelela wakabapesha diampa bua kudia, ne kabidi mvinyo bua kunua.\n\n8 Ne wakabambila ne: Udi udia diampa edi udi udia mubidi wanyi bua anyima wenda; ne udi unua mvinyo ewu udi unua mashi anyi bua anyima wenda; ne anyima wenda kakufua ne nzala anyi nyota nansha, kadi neukutshibua.\n\n9 Mpindiewu, pakadia musumba wa bantu ne pakanuawu onsu, monayi, bakuwula ne Nyuma; ne bakabila ne dîyi dimua, ne bakatumbisha Yezu, uvuabu bamona ne uvuabu bumvua.\n\n10 Ne biakalua ne pakatumbishabu bonsu Yezu, wakabambila ne: monayi mpindiewu ngakumbaji mukenji uvua Tatu mumpesha bua bantu aba, badi bikala tshishadi tshia nzubu wa Isalele.\n\n11 Nudi nuvuluka ne ngakakula kunudi, ne ngakamba ne pâkumbajibua miaku ya Yeshaya—idi mifundibua, nudi nayi kumpala kuenu, bua nanku ikebululayi—\n\n12 Ne bulelela, bulelela, ndi nnuambila ne, pâkumbajibuayi pashisha tshipungidi tshivua Tatu muenza ne bantu benda netshikumbajibua, Ô nzubu wa Isalele.\n\n13 Ne pashisha bishadi, biatangalajibua kula pa mutu pa mpala wa buloba, nebisangishibua kumbukila ku esete ne ku wesete, ne kumbukila ku sude ne ku node; ne nebafikishibua ku dimanya dia Mukalenga Nzambi wabu, wakabasungila.\n\n14 Ne Tatu udi mumpesha mukenji ne nnupesha bulaba ebu, bu bupianyi buenu.\n\n15 Ne ndi nnuambila ne, pikala Bena Bisamba bia Benda kabayi bakudimuna mutshima kunyima kua dibenesha diapetabu to, kunyima kua kutangalajabu bantu banyi—\n\n16 Pashisha, nuenu badi bikala tshishadi tshia nzubu wa Yakoba, nenuye munkatshi muabu; ne nenuikala munkatshi muabu muikalabu ba bungi; ne nenuikala munkatshi muabu bu mudi ntambua munkatshi mua nyama ya mu dîtu, ne bu mudi muana wa ntambua munkatshi mua bisumbu bia mikoku, udi, padiye ubuelamu udi uyidiatakaja panshi ne uyipandakaja bipesa, ne muntu nansha umua kayi mua kuyipatuisha to.\n\n17 Tshianza tshieba netshijudibua pa mutu pa baluishi beba, ne bena lukuna beba bonsu nebashipibua.\n\n18 Ne nensangisha bantu banyi pamua bu mudi muntu usangisha minyaku yenda mu tshituilu.\n\n19 Bualu nengenza ne nsengu ya bantu bavua tatuanyi muenza tshipungidi nabu, eyowa, nengenza ne ilua ya tshiamua tshifika, ne nengenza bikonu bieba bia tshiamua tshia kalabi. Ne neubotesha bantu ba bungi; ne nenjidila tshipeta tshimpa tshiabu bua Mukalenga, ne bintu biabu bua Mukalenga wa buloba bujima. Ne monayi, mema ki udi wenza nanku.\n\n20 Ne Tatu udi wamba ne, nebilua ne, ne muela wa mvita wa bululama buanyi neulembelela pa mutu pabu dituku adi; ne amu pa kumbusha bobu bakudimuna mutshima neubakulukila, bu mudi tatu wamba, eyowa, mena pa mutu pa bisamba bionsu bia Bena Bisamba bia Benda.\n\n21 Ne nebilua ne nenshikika bantu banyi, Ô nzubu wa Isalele.\n\n22 Ne monayi, nenshikika bantu aba mu bulaba ebu, bua tshipungidi tshindi muenza ne tatu wenu Yakoba tshikumbajibua; ne nebuikala Yelushalema Mupia-mupia. Ne bukola bua mu diûlu nebuikala munkatshi mua bantu aba; eyowa, nengikala mena munkatshi muenu.\n\n23 Monayi, mema uvua Mose muakula, wamba ne: Mukalenga Nzambi wenu neanubishila muambi ku bana benu, bu mundi; yeya nenumuteleja ku bintu bionsu bianuambilaye. Ne nebilua ne muntu onsu wabenga kuteleja muambi awu neakoshibua munkatshi mua bantu.\n\n24 Bulelela ndi nnuambila ne, eyowa, bambi bonsu kubangila kudi Samuele ne badi balonda kunyima abu, bonsu bavua bakula, bavua bajadika buanyi.\n\n25 Ne monayi, nudi bana ba bambi; ne nudi ba ku nzubu wa Isalele; ne nudi ba ku tshipungidi tshiakenza Tatu ne batatuenu, wambila Abalahama ne: Ne bisa bionsu bia pa buloba nebibeneshibua kupitshila ku ndelanganyi yeba.\n\n26 Tatu mumana kunjula bua kulua kunudi kumpala, ne udi muntuma bua kunubenesha bua kulekeja muntu yonsu wa kunudi malu mabi enda; ne nanku bualu nudi bana ba mu tshipungidi—\n\n27 Ne kunyima kua nuenu babeneshibua pashisha Tatu neakumbaja tshipungidi tshidiye muenza ne Abalahama, wamba: Ne bisa bionsu bia pa buloba nebibeneshibua kupitshila ku ndelanganyi yeba—ku ditshikija dia Nyuma wa Tshijila pa mutu pa Bena Bisamba bia Benda kupitshila kundi, dibenesha edi nedipesha Bena Bisamba bia Benda bukitu kupita bantu bakuabu bonsu, tô ne ku ditangalaja dia bantu banyi, Ô nzubu wa Isalele.\n\n28 Ne, Tatu udi wamba ne, nebikala munyasu bua bantu ba mu bulaba ebu. Nansha nanku, pikalabu bapeta tshiwudi tshia lumu luimpa luanyi, pashisha biampapishilabu mitshima yabu, nembapingajila malu mabi abu pa mitu yabu nkayabu.\n\n29 Ne, Tatu udi wamba ne, nemvuluka tshipungidi tshimvua muenza ne bantu banyi; ne mvua muenza tshipungidi nabu ne nembasangisha pamua mu diba dianyi nkayanyi, ne nembapesha kabidi bulaba a batatuabu bua bupianyi buabu, adi mikala bulaba bua Yelushalema, adi mikala bulaba bulaya kudibu bua kashidi.\n\n30 Ne nebilua ne tshikondu tshilualua, tshiayishibua tshiwudi tshia lumu luimpa luanyi kudibu;\n\n31 Ne nebangitabuija, ne mema ndi Yezu Kilisto, Muana wa Nzambi, ne nebasambila Tatu mu dîna dianyi.\n\n32 Pashisha batentekedi babu nebela dîyi diabu, ne nebimba ne dîyi pamua; bualu nebadimuena ne mesu.\n\n33 Pashisha Tatu neabasangisha kabidi pamua, ne neabapesha Yelushalema bu mudi bulaba bua bupianyi buabu.\n\n34 Pashisha nebatudika ne disanka—Imbayi pamua, nuenu miaba ya bikulu ya Yelushalema; bualu Tatu wasambi bantu benda, wasungila Yelushalema.\n\n35 Tatu waleji diboku dienda dia tshijila patoka ku mesu kua bisamba bionsu; ne ndekelu ya buloba yonsu neimona lupandu lua Tatu; ne Tatu ne mema badi tshintu tshimua.\n\n36 Ne pashisha tshidi tshifundibua netshivuijibua: Bika, bika kabidi, ne uluata bukola bueba, Ô Siona; uluata bilamba bieba bilengela, Ô Yelushalema, tshimenga tshia tshijila, bualu bua kubangila apa muntu udi kayi mutengula ne muntu wa bukoya kabakulua kabidi munda mueba to.\n\n37 Ditutula ku lupuishi; juka, somba, Ô Yelushalema; disulula mionji ya mu nshingu mueba, wewa muana wa bakaji mukuatshibu wa Siona.\n\n38 Bualu Mukalenga udi wamba nanku: Nuakadipanyisha bua tshianana, ne nenusungidibua kabiyi ne makuta to.\n\n39 Bulelela, bulelela, ndi nnuambila ne, bantu banyi nebamanya dîna dianyi; eyowa, mu dituku adi nebamanya ne mema udi wakula.\n\n40 Ne pashisha nebamba: Bu mudiwu malengela pa mikuna makasa a ewu udi utuala lumu luimpa, udi utangalaja ditalala; udi utuala lumu luimpa lua buimpa kudibu, udi utangalaja lupandu; udi wambila Siona ne: Nzambi weba udi ukôkesha!\n\n41 Ne pashisha lubila neluya: Umbukayi, umbukayi, patukayi pa muaba awu, kanulengi tshintu tshia bukoya to; patukayi munkatshi muatshi; ikalayi ne mankenda nuenu badi bambula malongu a Mukalenga.\n\n42 Kadi kanuakupatuka tshimpitshimpi anyi kanuakuya lubilu to; bualu Mukalenga neaya kumpala kuenu, ne Nzambi wa Isalele neikala mulami kunyima kuenu.\n\n43 Monayi, musadidi wanyi neikala ne budimu; neabandishibua mûlu ne neatamba kuikala mûlu mula.\n\n44 Bu muvua ba bungi bakukema—mpala wenda uvua munyanguka, kupita muntu yonsu, ne tshimfuanyi tshienda kupita tshia bana ba baluma ba bantu—\n\n45 Nanku neamiamina bisamba bia bungi mashi; bamfumu nebabuikila mikana yabu bualu buenda, bualu nebamona tshivuabu kabayi banji kubambila to; ne nebelangana meji pa malu avuabu kabayi banji kumvua to.\n\n46 Bulelela, bulelela, ndi nnuambila ne, bintu ebi bionsu bushuwa nebilua, mena bu mudi Tatu mumpesha mukenji. Pashisha tshipungidi etshi tshiakenza Tatu ne bantu benda netshikumbajibua; ne pashisha bantu banyi nebasomba kabidi mu Yelushalema, ne nebuikala bulaba bua bupianyi buabu.\n\n", "3-ne 21": "[center][font_size=26]Shapita 21[/font_size][/center]\n\n[i]Isalele neasangishibua palua Mukanda wa Molomo—Bena Bisamba bia Benda nebashikikibua bu mudi bantu badikadila mu Amelika—Nebapandishibua bitabuijabu ne tumikilabu; biobi kabiyi nanku to, nebakoshibua ne nebabutuka—Isalele neibaka Yelushalema Mupia-mupia, ne bisa bijimina nebipingana. Pabuipi ne 34 p.d.K.[/i]\n\n1 Ne bulelela ndi nnuambila ne, ndi nupesha tshimanyinu, bua ne numanya diba dienzeka bintu ebi—dingasangisha mômu bantu banyi, Ô nzubu wa Isalele, ku ditangalaka diabu dia mutantshi mula, ne nenshikika kabidi Siona wanyi munkatshi muabu;\n\n2 Ne monayi, etshi tshidi tshintu tshinganupesha bua tshimanyinu—bualu bulelela ndi nnuambila ne pakumbana bintu ebi bindi nnumanyisha, ne binganumanyisha mema nkayanyi kunyima eku, ne ku bukola bua Nyuma wa Tshijila buanupeshabu kudi Tatu, bimanyibua kudi Bena Bisamba bia Benda bua bamanya bitangila bantu aba badi bikala tshishadi tshia nzubu wa Yakoba, ne bitangila bantu banyi aba bâtangalajibua kudibu;\n\n3 Bulelela, bulelela, ndi nnuambila ne, pâbamanyisha Tatu bintu ebi, ne pâpatukidibua kudi Tatu, biumbukila kudibu ne bilua kunudi;\n\n4 Bualu bidi lungenyi kudi Tatu ne bishikikibua mu bulaba ebu, ne bikala bantu badikadila ku bukola bua Tatu, bua ne bintu ebi bipatukila kudibu bua kulua kudi tshishadi tshia ndelanganyi yenu, bua ne tshipungidi tshia Tatu tshivuaye muenza ne bantu benda tshikumbajibua, Ô nzubu wa Isalele;\n\n5 Nanku, pâpatukila midimu eyi ne midimu yenzeka munkatshi muenu kunyima eku kudi Bena Bisamba bia Benda, iya kudi ndelanganyi yenu yashinguluka mu dipanga dia ditabuija bua bualu bua malu mabi;\n\n6 Bualu nanku bidi bikumbanyina Tatu mbua ne ilopokela kudi Bena Bisamba bia Benda, ne aleja bukola buenda kudi Bena Bisamba bia Benda, bua bualu ebu ne Bena Bisamba bia Benda, bobu kabayi bapapisha mitshima yabu, bua ne bakudimuna mutshima ne balua kundi ne batambuishibua mu dîna dianyi ne bamanya bitupa bilelela bia diyisha dianyi, ne babadibua munkatshi mua bantu banyi, Ô nzubu wa Isalele;\n\n7 Ne pafika bintu ebi, mu mushindu wa ne ndelanganyi yenu neibanga kumanya bintu ebi—netshikala tshimanyinu kudiyi, bua bamanya ne mudimu wa Tatu ukadi mumana kutuadija bua dikumbajibua dia tshipungidi tshivuaye muenza ne bantu badi bikala ba ku nzubu wa Isalele.\n\n8 Ne pâlua dituku adi, nebilua ne bamfumu nebabuikila mikana yabu; bualu bua nebamona tshivuabu kabayi banji kubambila to; ne nebelangana meji pa tshivuabu kabayi banji kumvua to.\n\n9 Bualu mu dituku adi, Tatu neenza mudimu buanyi, wikala mudimu munena ne wa dikema munkatshi muabu; ne nekuikala munkatshi muabu bikala kabayi bawitabuija to, nansha mua bamanyisha muntu.\n\n10 Kadi monayi, moyo wa musadidi wanyi newikala mu tshianza tshianyi; bua nanku kabakumuenzela bibi to, nansha yeya munyanguka bualu buabu. Kadi nemmôndopa, bua mbaleja ne lungenyi luanyi ludi lunena kupita budimu bua diabulu.\n\n11 Nanku nebilua ne ewu yonsu wikala kayi muitabuija mêyi anyi to, mema udi muikala Yezu Kilisto, yenzeja Tatu ne musadidi wanyi atuadila Bena Bisamba bia Benda, ne neamupesha bukola bua ayituadila Bena Bisamba bia Benda, (nebienzeka bu muvua Mose muamba) nebakoshibua ku bantu banyi badi bikala ba mu tshipungidi.\n\n12 Ne bantu banyi badi bikala tshishadi tshia Yakoba nebikala munkatshi mua Bena Bisamba bia Benda, eyowa, munkatshi muabu bu mudi ntambua munkatshi mua nyama ya mu dîtu, bu mudi muana wa ntambua munkatshi mua bisumbu bia mikoku, udi, padiye ubuela mômu udi uyidiata ne uyipandakaja mu bipesa, ne muntu nansha umua kena mua kuyipatuisha to.\n\n13 Tshianza tshiabu netshijudishibua pa mutu pa baluishi babu, ne bena lukuna babu bonsu nebashipibua.\n\n14 Eyowa, diakabi dikala kudi Bena Bisamba bia Benda pa kumbusha bobu bakudimuna mutshima; bualu nebilua mu dituku adi, mudi Tatu wamba, ne nembutula tubalu tuenu munkatshi muenu, ne nennyangakaja matempu enu;\n\n15 Ne nembutula bimenga bia mu bulaba buenu, ne nengûpula miaba yenu mikolesha yonsu;\n\n16 Ne nembutula bu mpaka manga budi mu bulaba buenu, ne kanuakuikala kabidi ne bena lubuku to;\n\n17 Mpingu yenu misonga nembutula kabidi, ne mpingu yenu mimana nempatula munkatshi muenu, ne kanuakutendelela kabidi midimu ya ku bianza bienu to;\n\n18 Ne nenjula bipuka bienu idi munkatshi muenu; nembutula bimenga bienu nanku awu.\n\n19 Ne nebilua ne mafi onsu, ne didinga, ne malakana, ne luntûta lua bungi, ne buakuidi bua mafi, ne masandi, nebijika.\n\n20 Bualu Tatu udi wamba ne, nebilua ne, ne dituku adi bonsu bikala kabayi bakudimuna mutshima ne kuitabuija Muananyi Munanga, bobu nembakosa munkatshi mua bantu banyi, Ô nzubu wa Isalele;\n\n21 Ne nendisombuela ne tshiji tshikola kudibu, kudi bampakanyi, bu mutubu kabayi banji kumvua to.\n\n22 Kadi pikalabu bakudimuna mutshima ne bumvuila mêyi anyi, ne kabayi bapapisha mitshima yabu to, nenshikika ekelezia wanyi munkatshi muabu, ne nebabuela mu tshipungidi ne nebabadibua munkatshi mua tshishadi tshia Yakoba, tshindi mupesha bulaba ebu bua bupianyi buatshi;\n\n23 Ne nebambuluisha bantu banyi, tshishadi tshia Yakoba, ne ba bungi kabidi ba ku nzubu wa Isalele nebalua, bua bibaka tshimenga, tshiabikidibua ne Yelushalema Mupia-mupia.\n\n24 Ne pashisha nebambuluisha bantu banyi, badi bikala bamuangalaka pa mpala onsu wa bulaba, bua ne basangishibua munda mua Yelushalema Mupia-mupia.\n\n25 Ne pashisha bukola bua mu diûlu nebupueka munkatshi muabu; ne nengikala kabidi munkatshi muabu.\n\n26 Ne pashisha mudimu wa Tatu neutuadija dituku adi, mena pâyishibua lumu luimpa elu munkatshi mua tshishadi tshia bantu aba. Bulelela ndi nnuambila ne, dituku adi mudimu wa Tatu neutuadija munkatshi mua bonsu ba ku bantu banyi bavua batangalaka, eyowa, mena bisa bivua bikala bijimina, bivua Tatu mupatula mu Yelushalema.\n\n27 Eyowa, mudimu neutuadija munkatshi mua bantu banyi bonsu bavua batangalaka, ne Tatu nâlongolola njila wa kuluilabu kundi, bua babikila Tatu mu dîna dianyi.\n\n28 Eyowa, ne pashisha mudimu neutuadija, ne Tatu neikala munkatshi mua bisamba bionsu bua dilongolola dia njila wa bantu benda kudisangishabu ku mbelu mu bulaba bua bupianyi buabu.\n\n29 Ne Tatu udi wamba ne, nebapatukila ku bisamba bionsu; ne kabakupatuka mu lubilu to, ne anyi kabakuya ne kunyema to, bualu nenya kumpala kuabu, ne nengikala mulami kunyima kuabu.\n\n", "3-ne 22": "[center][font_size=26]Shapita 22[/font_size][/center]\n\n[i]Mu matuku a ndekelu, nebashikika Siona ne tukunji tuenda, ne Isalele neasangishibua mu lusa ne kalolu—Nebatshimuna—Fuanyikija ne Yeshaya 54. Pabuipi ne 34 p.d.K.[/i]\n\n1 Ne pashisha tshidi tshifundibua netshilua: Mukalenga udi wamba ne, Imba musambu, Ô mukaji wa nkumba, wewa udi kuyi mulela; tudika mu kuimba, ne bila bikola, wewa udi kuyi musâma munda mua kulela muana to; bualu bana ba mukaji mulekela badi ba bungi bapita ba bana ba mukaji musela.\n\n2 Diundisha muaba wa ntenta weba, ne lekela bantu balabaja bilamba bikudika bia tshisombelu tshieba; kudikandi to, lepesha mionji yeba ne kolesha tukunji tueba;\n\n3 Bualu neusampila ku tshianza tshia baluma ne ku tshia bakaji, ne ndelanganyi yeba neipiana Bena Bisamba bia Benda ne yenza ne bimenga bitupu biwujibua ne bantu.\n\n4 Kutshinyi to, bualu kuakufua bundu to; anyi kupuekeshibu to, bualu kuakufuishibua bundu to; bualu bua neupua bundu bua ku bunsongakaji bueba moyo, ne kuakuvuluka lumu lubi lua bunsongakaji bueba to, ne kuakuvuluka kabidi lumu lubi lua bukamba bueba to.\n\n5 Bualu bua mufuki weba, bayeba, Mukalenga wa Misumba ki dîna dienda; ne Musungidi weba, Wa Tshijila wa Isalele—ne bamubikila ne Nzambi wa buloba bujima.\n\n6 Bualu Nzambi udi wamba ne, Mukalenga wakubikidi bu muntu mukaji mulekedibua ne kanyinganyinga mu mutshima, ne mukaji musela mu bunsongakaji buenda, pavuabu bakubenga.\n\n7 Bua mutantshi mukesa mvua mukulekela, kadi ne lusa lunena nenkusangisha.\n\n8 Mukalenga, Musungidi weba udi wamba ne, ne mvua musokoka mpala wanyi kûdi mutantshi mukesa bua tshiji tshikesa, kadi bua kalolu ka kashidi nenkufuila lusa.\n\n9 Bualu etshi, tshidi bu mâyi a Noa kundi, bualu bu mungakaditshipa ne mâyi a Noa ka’akubuikila kabidi buloba nansha, ki mundi muditshipa ne ntshiakukufîkila tshiji to.\n\n10 Bualu Mukalenga udi ne lusa kûdi udi wamba ne, mikuna neyumbuka ne tukuna netumbushibua, kadi kalolu kanyi kakakumbuka kûdi to, anyi tshipungidi tshia ditalala dianyi katshiakumbushibua to.\n\n11 Ô wewa mutatshishibua, mutentakajibua kudi tshipepela tshikola, ne kuyi musambibua to! Monayi, nengâsa mabua eba ne mekala malengela, ne nengâsa bishimikidi bieba ne mabua a safire.\n\n12 Ne nengâsa madidishi eba ne mabua a rubis, ne bibuelelu bieba ne mabua a escarboucle, ne mikalu yeba yonsu ne mabua a mushinga mukola.\n\n13 Ne bana beba bonsu nebalongeshibua kudi Mukalenga; ne ditalala dia bana beba nedikala dinena.\n\n14 Ne mu buakana neushikikibua; newikala kula ne dikengeshibua bualu kuakutshina to, ne kula ne luzakalu bualu kaluakufika pabuipi neba to.\n\n15 Monayi, bushuwa nebadisangisha pamua bua kukuluisha, kabayi ne dianyisha dianyi to; bonsu badisangisha pamua bua kukuluisha nebapona bua bimpa bieba.\n\n16 Monayi, ndi mufuka nsenda wa biamua udi upupula makala mu kapia, ne udi utuala tshiamu bua mudimu wenda; ne ndi mufuka munyangi bua kunyangakaja.\n\n17 Mukalenga udi wamba ne, tshiluilu tshia mvita nansha tshimua tshidibu benza bua kukuluisha natshi katshiakulubuluka to; ne ludimi lonsu luakupenda mu tshilumbuluilu neulupîsha. Ebu budi bupianyi bua basadidi ba Mukalenga, ne buakana buabu budi bufumina kundi.\n\n", "3-ne 23": "[center][font_size=26]Shapita 23[/font_size][/center]\n\n[i]Yezu udi witaba miaku ya Yeshaya—Udi upesha bantu bua kukebulula bambi—Badi basakidila miaku ya Samuele Muena Lamana idi mitangila Dibika dia ku lufu ku miandiku yabu. Pabuipi ne 34 p.d.K.[/i]\n\n1 Ne mpindiewu, monayi, ndi nnuambila ne, nudi ne tshia kukebulula bintu ebi. Eyowa, ndi nupesha mukenji ne nukebulula bintu ebi ne dinanukila; bualu miaku ya Yeshaya idi ne mushinga mukola.\n\n2 Bualu uvua muakula bua bintu bionsu bidi bitangila bantu banyi badi bikala ba ku nzubu wa Isalele; bua nanku bidi bikengela ne udi ne tshia kuakula kabidi kudi Bena Bisamba bia Benda.\n\n3 Ne bintu bionsu biakakulaye biakenzeka ne nebienzeka, mena bilondeshila ku miaku yakakulaye.\n\n4 Bua nanku teyayi ntema ku mêyi anyi; fundayi bintu binganuambidi; ne nebiya kudi Bena Bisamba bia Benda bilondeshila ku diba ne disua dia Tatu.\n\n5 Ne ewu yonsu umvuila mêyi anyi ne wakudimuna mutshima ne watambuishibua, muina awu neapandishibua. Kebululayi bambi, bualu kudi ba bungi badi bajadika malu a.\n\n6 Ne mpindiewu biakalua ne pakamba Yezu mêyi â wakabambila kabidi, kunyima kua yeya mubumvuija mifundu ya Nzambi yonsu ivuabu bapeta, wakabambila ne: Monayi, ndi musua ne nufunda mifundu ya Nzambi mikuabu inudi kanuyi bafunda to.\n\n7 Ne biakalua ne wakambila Nefi ne: Tuala miandiku inudi balama.\n\n8 Ne pakatuala Nefi miandiku, ne pakayitekaye kumpala kuenda, wakakupa mesu kudibu ne wakamba ne:\n\n9 Bulelela ndi nnuambila ne, ngakapesha musadidi wanyi Samuele, Muena Lamana, mukenji ne ajadikila bantu aba, ne ku dituku diatumbisha Tatu dîna dienda kundi ne nekuikala bansantu ba bungi bâbika ku bafua, ne bâmueneka kudi bantu ba bungi, ne bâbasadila. Ne wakabakonka ne: Kabivua nanku anyi?\n\n10 Ne bayidi benda bakamuandamuna ne bakamba ne: Eyowa, Mukalenga, Samuele wakamba ku Nyuma bilondeshila ku mêyi eba, ne akakumbajibua onsu.\n\n11 Ne Yezu wakabambila ne: Munyi munudi kanuyi bafunda bualu ebu to, ne bansantu ba bungi bakabika ne bakamuenekela bantu ba bungi ne bakabasadila?\n\n12 Ne biakalua ne Nefi wakavuluka ne bualu ebu kabuvua bufundibua to.\n\n13 Ne biakalua ne Yezu wakapesha mukenji ne bufundibua; bua nanku bakabufunda bilondeshila bu muvuaye mufila mukenji.\n\n14 Ne mpindiewu biakalua ne pakabumvuija Yezu mifundu ya Nzambi yonsu pamua, ivuabu bafunda, wakabapesha mukenji ne balongesha malu avuaye mubumvuija.\n\n", "3-ne 24": "[center][font_size=26]Shapita 24[/font_size][/center]\n\n[i]Mutumibua wa Mukalenga nealongolola njila bua Dilua dienda dia Dibidi—Kilisto neasomba pa nkuasa wa tshilumbuluidi—Mukalenga udi upesha Isalele mukenji bua kufuta tshia dikumi ne milambu—Mukanda wa tshivulukilu udi mulamibua—Fuanyikija ne Malaki 3. Pabuipi ne 34 p.d.K.[/i]\n\n1 Ne biakalua ne wakabapesha mukenji ne bafunda miaku ivua Tatu mupesha Malaki, ivuaye mubambila. Ne biakalua ne kunyima kua kufundibuayi wakabumvuijayi. Ne eyi ki mêyi akabambilaye, wamba ne: Tatu wakambila Malaki nanku—Monayi, nentuma mutumibua wanyi, ne nealongolola njila kumpala kuanyi, ne Mukalenga unudi nukeba nealua katataka ku ntempelo wenda, mena mutumibua wa tshipungidi, unudi ne disanka nenda; monayi, nealua.\n\n2 Kadi nganyi udi mua kushindama mu dituku dia dilua dienda, ne nganyi wimana pamuenekaye? Bualu udi bu mudi kapia ka mupeluji wa biamua, ne nsabanga wa musukudi wa bilamba.\n\n3 Ne neasomba panshi bu mudi kapia ka mupeluji ne mukezudi wa tshiamua tshia mpalata; ne neakezula bana ba Lewi, ne neabatâta bu mudi ngolo ne mpalata, bua balambula Mukalenga mulambu mu buakana.\n\n4 Pashisha mulambu wa Yuda ne Yelushalema neusankisha Mukalenga, bu muvuawu mu matuku a kala, ne bu muvuawu mu bidimu biakapita.\n\n5 Ne, Mukalenga wa Misumba udi wamba ne, nendua pabuipi nuenu bua dilumbuluisha; ne nengikala mujadiki udi utuisha bena mupongu lukasa, ne bendi ba masandi, ne baditshipi ba mafi, ne bonsu badi bakengesha musadidi bua difutu dienda, mukaji mukamba ne muana wa nshiya, ne badi bipata muenyi, ne badi kabayi bantshina to.\n\n6 Bualu ndi Mukalenga, ntshiena nshintuluka to; ki bualu nuenu bana ba Yakoba kanuena nubutuka to.\n\n7 Mena katshia ku matuku a batatuenu nuakalekela mikenji yanyi, ne kanuena bayilama to. Mukalenga wa Misumba udi wamba ne, Pinganayi kundi ne nempingana kunudi. Kadi nudi nuamba ne: Netupingana munyi?\n\n8 Muntu neiba Nzambi anyi? Kadi nuangibi. Kadi nudi nuamba: Tudi bakuiba munyi? Mu tshia dikumi ne milambu.\n\n9 Nudi batshipibua ne mutshipu, bualu nudi bangiba, mena tshisamba etshi tshijima.\n\n10 Mukalenga wa Misumba udi wamba ne, tualayi tshia dikumi tshionsu ku nzubu wa dibutshila, bua kuikala biakudia mu nzubu muanyi; ne ntêtayi mpindiewu nanku, ne ntshiakununzuluila madidishi a mu diûlu, ne ntshiakunupumuina dibenesha bua ne kakuakuikala muaba mukumbana bua kudiangata to.\n\n11 Ne, Mukalenga wa Misumba udi wamba ne, nenkanyina munyangi bua bimpa bienu, ne kakunyangakaja bimuma bia mu buloba buenu; anyi mitshi ya mvinyo yenu kayakuponesha bimuma biawu mu madimi kumpala kua tshikondu to.\n\n12 Ne, Mukalenga wa Misumba udi wamba ne, bisamba bionsu nebinubikila ne babeneshibua, bualu nenuikala ne bulaba busanguluka.\n\n13 Mukalenga udi wamba ne, miaku yenu idi mikala mikola kundi. Kadi nudi nuamba ne: Ntshinyi tshitudi bamba tshibi kûdi?\n\n14 Nudi bamba ne: Bidi tshianana bua kusadila Nzambi, ne tshipeta tshimpa kayi tshituapetshi bua kulama mikenji yenda ne bua patuvua tuenda ne madilu kumpala kua Mukalenga wa Misumba?\n\n15 Ne mpindiewu tudi tubikila baditambishi ne mba diakalenga; eyowa, badi benza malu mapita bubi badi baya kumpala; eyowa, badi batêta Nzambi badi mena bapatuishibua.\n\n16 Pashisha bavua batshina Mukalenga bavua bakula misangu mivula muntu ne mukuenda, ne Mukalenga wakateleja ne kumvua; ne mukanda wa tshivulukilu wakafundibua kumpala kuenda bua bavua batshina Mukalenga, ne bavua banemeka dîna dienda.\n\n17 Ne, Mukalenga wa Misumba udi wamba ne, nebikala banyi, mu dituku adi dingikala nkunguija masanga anyi; ne nembepelesha bu mudi muntu wepelesha muanenda wa baluma udi umusadila.\n\n18 Pashisha nenupingana ne nujingulula pankatshi pa bakana ne bena bubi bupita, pankatshi pa udi usadila Nzambi ne udi kayi umusadila to.\n\n", "3-ne 25": "[center][font_size=26]Shapita 25[/font_size][/center]\n\n[i]Ku Dilua Dibidi, baditambishi ne benji ba malu mapita bubi nebôshibua bu mudi nsona—Eliya neapingana kumpala kua dituku dituku dinena ne didi dikuatshisha bôwa adi—Fuanyikija ne Malaki 4. Pabuipi ne 34 p.d.K.[/i]\n\n1 Bualu monayi, Mukalenga wa Misumba udi wamba ne, dituku didi dilua dikala diôsha bu mudi kapia ka mu mfulu; ne baditambishi bonsu, eyowa, ne bonsu badi benza malu mapita bubi, nebikala bu mudi nsona; ne dituku didi dilua nedibôsha, bua ne kadiakubashila muji anyi ditamba to.\n\n2 Kadi buenu nuenu badi batshina dîna dianyi, Muana wa Buakana neabika ne londapu mu mapuapua enda; ne nenupatuka ne nenukola bu mudi bana ba ngomba mu tshikumbi.\n\n3 Ne, Mukalenga wa Misumba udi wamba ne, nenudiatakaja benji ba malu mapita bubi mu makasa; bualu nebikala bu mudi butu muinshi mua makasa enu mu dituku dingenza nanku awu.\n\n4 Vulukayi mikenji ya Mose, musadidi wanyi, ungakamupesha mu Holeba bua Isalele yonsu, ne mikandu ne mêyi.\n\n5 Monayi, nennutumina Eliya muambi kumpala kua dilua dia dituku dinena ne didi dikuatshisha bôwa dia Mukalenga;\n\n6 Ne neakudimuna mutshima wa batatu kudi bana, ne mutshima wa bana kudi batatuabu, bua tshilu kulua ne kutûta buloba ne mutshipu.\n\n", "3-ne 26": "[center][font_size=26]Shapita 26[/font_size][/center]\n\n[i]Yezu udi umvuija bintu bionsu kumbukila ku mbangilu tô ne ku ndekelu—Bana batshidi bâmua ne bana bateketa badi bakula bintu bia dikema bidi kabiyi mua kufundibua to—Badi bikala mu Ekelezia wa Kilisto badi basangisha bintu biabu bionsu pamua. Pabuipi ne 34 p.d.K.[/i]\n\n1 Ne mpindiewu biakalua ne pakamba Yezu bintu ebi wakabiumvuija musumba wa bantu; ne wakabumvuija bintu bionsu, binena ne bikesa.\n\n2 Ne wakamba: Mifundu eyi, inuvua kanuyi nayi to, Tatu uvua mumpesha mukenji bua nnupeshayi; bualu bivua bimpa mu lungenyi luenda bua ne ipeshibua kudi nkongu ya bantu idi ilua.\n\n3 Ne wakumvuija bintu bionsu, mena kumbukila ku mbangilu tô ne ku diba dialuaye mu butumbi buenda—eyowa, mena bintu bionsu bialua pa mpala wa buloba, mena tô ne penguluka bintu ku kapia kakola, ne pâvungibua buloba pamua bu mudi muvungu wa mukanda, ne pâjimina diûlu ne buloba;\n\n4 Ne mena ne ku dituku dinena ne dia ndekelu, pimana bantu bonsu, ne bisa bionsu, ne bisamba bionsu ne miakulu yonsu kumpala kua Nzambi, bua kulumbuluishibua bua midimu yabu, ne idi mikala mimpa anyi ne idi mikala mibi—\n\n5 Bikalayi mimpa, bua kupeta moyo wa kashidi ku dibika; ne bikalayi mibi, bua kupeta dipîshibua ku dibika dia ku lufu; bu mudibi bifuanangana, tshimua ku tshianza etshi ne tshikuabu ku tshianza atshi, bilondeshila ku lusa, ne ku bululama, ne ku bunsantu budi munda mua Kilisto, uvua muikala koku kumpala kua buloba bufukibua.\n\n6 Ne mpindiewu nansha tshitupa tshimua tshia lukama tshia bintu biakalongesha Yezu bulelela bantu katshiena mua kufundibua munda mua mukanda ewu to;\n\n7 Kadi monayi bitata bia Nefi bidi bikala ne tshitupa tshinena tshia bintu biakalongeshaye bantu.\n\n8 Ne ndi mufunda bintu ebi, bidi bikala tshitupa tshipita bukesa tshia bintu biakalongeshaye bantu; ne ndi mubifunda ne dijinga dia ne babituadila kabidi kudi bantu aba, biumbukila kudi Bena Bisamba bia Benda, bilondeshila ku mêyi avua Yezu muakula.\n\n9 Ne pikalabu bapeta ebi, bidi bikengedibua ne babipeta kumpala, bua kutêta ditabuija diabu, ne pikalabi ne nebitabuija bintu ebi pashisha bintu bipita bunena nebimanyishibua kudibu.\n\n10 Ne bikalabi ne badi babenga kuitabuija bintu ebi, nanku bintu bipita bunena nebibapadibua, bua dipîshibua diabu.\n\n11 Monayi, mvua pabuipi ne kubifunda, bionsu bivua bikanunyibua pa bitata bia Nefi, kadi Mukalenga wakankandika, wamba ne: Nentêta ditabuija dia bantu banyi.\n\n12 Bua nanku mema, Molomo, ndi mfunda bintu Mukalenga mumpeshela mukenji. Ne mpindiewu mema, Molomo, ngajikiji miaku yanyi, ne ntungunuka ne kufunda bintu bivuaye mumpeshela mukenji.\n\n13 Bua nanku, ndi musua bua numona ne bulelela Mukalenga wakalongesha bantu, bua mutantshi wa matuku asatu; ne kunyima kuaku wakadileja kudibu misangu mivula, ne wakakosolola diampa misangu mivula, ne wakadibenesha, ne wakabapeshadi.\n\n14 Ne biakalua ne wakalongesha ne wakasadila bana ba musumba wa bantu uvua muakudibua, ne wakasulula ndimi yabu, ne bakambila batatuabu malu manena ne a dikema, mena manena kupita avua mabuluidibua kudi bantu; ne wakasulula ndimi yabu bua ne bakumbana bua kuakula.\n\n15 Ne biakalua ne kunyima kua kubandaye mu diûlu—uvua musangu muibidi wakadilejaye kudibu, ne wakaya kudi Tatu, kunyima kua kôndopaye babêdi babu bonsu, ne balema babu, ne kutabejaye mesu a mpofu yabu ne kumvuijaye bapata matshi, ne kuenzaye diôndopa dia mushindu onsu munkatshi muabu, ne kubishaye muntu ku bafua, ne kubaleja bukola buenda, ne kubandaye kudi Tatu—\n\n16 Monayi, biakalua ne pakatshiabu, musumba wa bantu wakadisangisha pamua, ne bakamona ne bakumvua bana aba; eyowa, mena bana batshivua bâmua bakabulula mikana yabu ne bakamba bintu bia dikema; ne malu akakulabu avua makandikibua ne muntu ka’afundi to.\n\n17 Ne biakalua ne bayidi bavua Yezu musungula bakabanga katshia ku tshikondu atshi kutambuisha ne kulongesha bonsu bakalua kudibu; ne bonsu bakatambuishibua mu dîna dia Yezu bakuwula ne Nyuma wa Tshijila.\n\n18 Ne ba bungi ba ku bobu bakamona ne bakumvua bintu bivua kabiyi kuamba to, bivua muntu nansha umua kayi ne dianyisha bua kubifunda to.\n\n19 Ne bakalongesha, ne bakasadilangana; ne bavua ne bintu bionsu pamua munkatshi muabu, muntu yonsu musomba biakana ne mukuenda.\n\n20 Ne biakalua ne bakenza bintu bionsu mena bu muvua Yezu mubapesha mukenji.\n\n21 Ne bavua batambuishibua mu dîna dia Yezu bakabikidibua ne ekelezia wa Kilisto.\n\n", "3-ne 27": "[center][font_size=26]Shapita 27[/font_size][/center]\n\n[i]Yezu udi wela mukenji bua Ekelezia abikidibua mu dîna dienda—Bukenji buenda ne mulambu wa didifila dienda bidi bienza lumu luimpa luenda—Bantu badi bapeshibua mukenji bua kukudimuna mutshima ne kutambuishibua bua ne bajididibua kudi Nyuma wa Tshijila—Badi ne bua kuikala mena bu mudi Yezu muikala. Pabuipi ne 34–35 p.d.K.[/i]\n\n1 Ne biakalua ne bu muvua bayidi ba Yezu bavua bikala benza ngendu ne bavua bikala bayisha bintu buvuabu bumvua ne bamona, ne bavua bikala batambuisha mu dîna dia Yezu, biakalua ne bayidi bavua bikala badisangisha pamua ne bavua bikala ne bobumua mu disambila dia bukitu ne mu dijila.\n\n2 Ne Yezu wakadileja kabidi kudibu, bualu bavua bikala basambila Tatu mu dîna dienda; ne Yezu wakalua ne wakimana munkatshi muabu, ne wakabambila ne: Nudi basua ne nupesha ntshinyi?\n\n3 Ne bakamuambila ne: Mukalenga, tudi basua bua ne utuambila dîna dituabikila ekelezia ewu; bualu kudi matandu munkatshi mua bantu bitangila bualu ebu.\n\n4 Ne Mukalenga wakabambila ne: Bulelela, bulelela, ndi nnuambila ne, bua tshinyi bidi bikala ne bantu badi banungana ne batandangana bua bualu ebu?\n\n5 Kabena babala mifundu ya Nzambi, idi yamba ne nudi ne tshia kuangata dîna dia Kilisto, didi dikala dîna dianyi anyi? Bualu ku dîna edi nenubikidibua ku dituku dia ndekelu;\n\n6 Ne ewu yonsu udi wangata dîna dianyi, ne udi unanukila tô ne ku ndekelu, yeya muina neapandishibua ku dituku dia ndekelu.\n\n7 Bua nanku, tshionsu tshinuenza, nenutshienza mu dîna dianyi; bua nanku nenubikila ekelezia mu dîna dianyi; ne nenubikila Tatu mu dîna dianyi bua abenesha ekelezia buanyi.\n\n8 Ne munyi mudiyi ekelezia wanyi amu pa kumbusha yeya ubikidibua mu dîna dianyi? Bualu pikala ekelezia ubikidibua mu dîna dia Mose nanku udi muikala ekelezia wa Mose; anyi pikalaye ubikidibua mu dîna dia muntu nanku udi ekelezia wa muntu; kadi pikalaye ubikidibua mu dîna dianyi nanku udi ekelezia wanyi, pikalaye muibakibua pa lumu luimpa luanyi.\n\n9 Bulelela ndi nnuambila ne, nudi bibakibua pa lumu luimpa luanyi; bua nanku nenuinyika tshionsu tshinudi nuinyika, ne dîna dianyi; bua nanku panuabikila Tatu, bua ekelezia, pikalabi mu dîna dianyi Tatu neanuteleja;\n\n10 Ne pikala ekelezia muibakibua pa lumu luimpa luanyi nanku Tatu nealejamu midimu yenda nkayenda.\n\n11 Kadi pikalayi kayi muibakibua pa lumu luimpa luanyi to, ne udi muibakibua pa midimu ya bantu, anyi pa midimu ya diabulu, bulelela ndi nnuambila ne bobu badi ne disanka bua midimu yabu bua tshikondu tshipi, ne ndekelu udi ulua ku kakesa ku kakesa, ne badi bupudibua ne bedibua mu kapia, mudi kamuyi dipinguluka to.\n\n12 Bualu midimu yabu idi ibalonda, bualu badi bupudibua bua midimu yabu; bua nanku vulukayi bintu binganuambidi.\n\n13 Monayi nganupeshi lumu luimpa luanyi, ne elu ludi lumu luimpa lunganupeshi—ne mvua mulua pa buloba bua kuenza disua dia Tatu wanyi, bualu Tatu wanyi uvua muntuma.\n\n14 Ne Tatuanyi wakantuma bua ne mbandishibua pa mutshi mutshiamakana; ne kunyima kua mema muikala mubandishibua pa mutshi mutshiamakana, bua ne nkoka bantu bonsu kundi, bua ne bu mumvua mubandishibua kûlu kudi bantu, mena nanku bantu nebabandishibua kûlu kudi Tatu, bua kuimanabu kumpala kuanyi, bua kulumbuluishibua bua midimu yabu, ne idi Mikala mimpa anyi ne idi mikala mibi—\n\n15 Ne bua bualu ebu mvua mubandishibua kûlu; bua nanku, bilondeshila ku bukola bua Tatu nenkoka bantu bonsu kundi, bua ne balumbuluishibua bilondeshila midimu yabu.\n\n16 Ne nebilua ne, ewu yonsu udi ukudimuna mutshima ne utambuishibua mu dîna dianyi neuwula; ne biakananukilaye tô ne ku ndekelu, monayi, yeya ntshiakumupîsha to kumpala kua Tatu wanyi ku dituku adi pangimana bua kulumbuluisha ba pa buloba.\n\n17 Ne udi kayi unanukila tô ne ku ndekelu to, yeya ki udi kabidi upudibua ne wedibua mu kapia, kudibu kabayi mua kupinguluka kabidi to, bua bululama bua Tatu.\n\n18 Ne edi didi dîyi diakambilaye bana ba bantu. Ne bua bualu ebu udi ukumbaja mêyi avuaye mubambila, ne kena ushima to, kadi udi ukumbaja mêyi enda onsu.\n\n19 Ne tshintu tshia bukoya nansha tshimua katshiena mua kubuela mu bukalenga buenda to; bua nanku tshintu nansha tshimua katshiena tshibuela mu dienda to amu pa kumbusha badi basukula bilamba biabu mu mashi anyi, bua ditabuija diabu, ne dikudimuna dia mutshima ku mibi yabu yonsu, ne lulamatu luabu ne ku ndekelu.\n\n20 Mpindiewu etshi ki mukenji: Kudimunayi mutshima, nuenu ndekelu ya buloba yonsu, ne luayi kundi ne nutambuishibua mu dina dianyi, bua ne nujididibua ku dipeta dia Nyuma wa Tshijila, bua ne kanuikadi ne ditoba kumpala kuanyi ku dituku dia ndekelu to.\n\n21 Bulelela, bulelela, ndi nnuambila ne, elu ludi lumu luimpa luanyi; ne nudi bamanya bintu binudi ne tshia kuenza mu ekelezia wanyi; bualu midimu inuammonyi ngenza ayi nenuyenza penu; bualu tshinuamonyi ngenza mena atshi nenutshienza;\n\n22 Bua nanku, panuenza bintu ebi nudi babeneshibua, bualu nenubandishibua ku dituku dia ndekelu.\n\n23 Fundayi malu anuamonyi ne anumvu, pa kumbusha adi makandikibua.\n\n24 Fundayi midimu ya bantu aba, ikalaku, mena bu mudiyi mifundibua bua eyi ivua mienzeka.\n\n25 Bualu monayi, bantu aba nebalumbuluishibua mu mikanda ivua mifundibua, ne yafundibua, bualu ku yoyi, bienzedi biabu nebimanyika kudi bantu.\n\n26 Ne monayi, bintu bionsu bidi bifundibua kudi Tatu; bua nanku ba pa buloba nebalumbuluishibua mu mikanda yafundibua.\n\n27 Ne manyayi ne nenuikala balumbuluishi ba bantu aba, bilondeshila ku tshilumbuluilu tshinganupesha, tshikala tshiakana. Bua nanku, mushindu kayi wa bantu unudi ne tshia kuikala? Bulelela ndi nnuambila, mena bu mundi.\n\n28 Ne mpindiewu ndi nya kudi Tatu. Ne bulelela ndi nnuambila ne, bintu bionsu binualomba Tatu mu dîna dianyi, nebinupeshibua.\n\n29 Bua nanku, lombayi, ne nenupeta; kokolayi, ne netshiunzuludibua kunudi; bualu udi ulomba, udi upeta; ne udi ukokola, netshiunzuludibua.\n\n30 Ne mpindiewu, monayi, disanka dianyi dinena, mena ne ku tshiwudi tshia disanka, bua bualu buenu, ne bua lukongu lua bantu elu kabidi; eyowa, ne Tatu mena udi usanka, ne banjelu bansantu bonsu kabidi, bualu buenu buenu ne bua lukongu lua bantu elu; bualu nansha umua wabu kena mujimina to.\n\n31 Monayi, ndi musua ne numvua; bualu bua ndi ngamba bua ba lukongu lua bantu elu badi ne moyo mpindiewu; ne nansha umua wabu kena mujimina to; ne ndi ne tshiwudi tshia disanka buabu.\n\n32 Kadi monayi, bidi binyingalaja bua lukongu lua bantu luinayi kumbukila ku lukongu lua bantu elu, bualu badi bangatshibua bakuatshibu kudiye mena bu muvua muana wa dibutuka; bualu nebampana bua mpalata ne ngolo, ne bua tshidi musuasua ubipisha ne tshidi bivi babuela ne bîba atshi. Ne mu dituku adi nembanyoka, mena mu kupingaja kua bienzedi biabu pa mitu yabu nkayabu.\n\n33 Ne biakalua ne pakajikija Yezu mêyi â wakambila bayidi benda ne: Buelelayi ku tshibuelelu tshifinakana; tshibuelelu tshidi tshifinakana, ne njila udi mubumbakana ki udi ulombola ku moyo, ne kudi bakesa badi bamumona; kadi tshibuelelu tshialabakana, ne njila udi munena ki udi ulombola ku lufu, ne kudi ba bungi badi bendelamu, tô ne padi butuku bulua, budi muntu nansha umua kayi mua kuenza mudimu to.\n\n", "3-ne 28": "[center][font_size=26]Shapita 28[/font_size][/center]\n\n[i]Tshitema tshia bayidi dikumi ne babidi badi bajinga ne badi balayibua bupianyi mu bukalenga bua Kilisto padibu bafua—Bena Nefi Basatu badi bajinga ne badi babapesha bukola kupita lufu bua kushalabu pa buloba tô ne padi Yezu ulua kabidi—Badi bakudimunyibua ne badi bamona bintu bidibu kabayi ne dilekela dia kuamba to, ne badi mpindiewu basadila munkatshi mua bantu. Pabuipi ne 34–35 p.d.K.[/i]\n\n1 Ne biakalua ne pakamba Yezu mêyi â, wakambila bayidi benda, ku muntu ku muntu, ubambila ne: Nudi nujinga tshinyi kundi, kunyima kua pangikala muya kudi Tatu?\n\n2 Ne bakamba bonsu, amu pa kumbusha basatu, bamba ne: Tudi tujinga ne kunyima kua tuetu bashala ne moyo tô ne ku bidimu bia bu muntu, ne disadila dietu, uwudi mutubikidila, ujika, bua tulua kûdi lukasa mu bukalenga bueba.\n\n3 Ne wakabambila ne: Nudi babeneshibua bualu nuajingi tshintu etshi kundi; bua nanku, kunyima kua nuenu bakumbaja bidimu makumi muanda muteketa ne bibidi nenulua kundi mu bukalenga buanyi; ne nenupeta dikisha kundi.\n\n4 Ne pakabambilaye nanku, wakakudimuka kudi basatu, ne wakabambila ne: Nudi basua ne nnuenzela tshinyi, pangikala muya kudi Tatu?\n\n5 Ne bakanyingalala mu mitshima yabu, bualu kabakakima bua kumuambila tshintu tshivuabu bajinga to.\n\n6 Ne wakabambila ne: Monayi, ndi mumanya meji enu, ne nudi nujinga tshintu tshivua Yone, munanga wanyi, uvua nanyi mu disadila dianyi, mujinga kundi kumpala kua mema kubandishibua kûlu kudi Bena Yuda.\n\n7 Bua nanku, nudi babeneshibua nangananga, bualu kanuakulabula lufu nansha; kadi nenuikala ne moyo bua kumona malu onsu adi Tatu wenzela bana ba bantu, mena tô ne pâkumbajibua bintu bionsu bilondeshila ku disua dia Tatu, pangalua mu butumbi buanyi ne bukola bua mu diûlu.\n\n8 Ne kanuakukenga ne makenga a lufu nansha; kadi pangalua mu butumbi buanyi nenushintuludibua mu mupodi wa disu kumbuka ku mubidi wa tshifuaka kulua ku mubidi udi kawuyi ufua; pashisha nenubeneshibua mu bukalenga bua Tatuanyi.\n\n9 Ne kabidi, kanuakukenga panutshidi ne moyo mu musunyi to, anyi kanyinganyinga amu pa kumbusha bikala bua mibi ya ba pa buloba; ne nengenza bionsu ebi bua tshintu tshinuajingi kundi, bualu nuajingi ne nutuala anyima ya bantu kundi, pikala buloba butshidiku.\n\n10 Ne bua bualu ebu nenupeta tshiwudi tshia disanka; ne nenusomba mu bukalenga bua Tatu wanyi; eyowa, disanka dienu nedikala diwula ntenta, mena bu muakampesha Tatu tshiwudi tshia disanka; ne nenuikala mena bu mundi muikala, ne ndi muikala bu mudi Tatu muikala; ne Tatu ne mema tudi tshintu tshimua;\n\n11 Ne Nyuma wa Tshijila udi ujadikilamu bua Tatu ne buanyi; ne Tatu udi bana ba bantu Nyuma wa Tshijila, bua bualu buanyi.\n\n12 Ne biakalua ne pakamba Yezu mêyi â, wakalenga muntu wa kudibu yonsu ne munu wenda amu pa kumbusha basatu bavua ne tshia kushala, ne pashisha wakaya.\n\n13 Ne monayi, diûlu diakunzuluka, ne bakabandishibua mu diûlu, ne bakamona ne bakumvua bintu bintu bivuabu kabayi mua kuamba to.\n\n14 Ne bavua bakandikibua ne kabakudi to; anyi kabavua bapeshibua bukôkeshi bua kuakula malu akamonabu ne kumvuabu to;\n\n15 Ne kabavua bamanya to ne bavua mu mubidi anyi ne kabavua mu mubidi; bualu bivua bimueneka kudibu bu mudi dikudimuka diabu, bua ne bakashintuluka kumbuka ku mubidi wa musunyi ewu ne kuya mu ngikadilu udi kayi ufua, bua ne bavua mua kumona malu a Nzambi.\n\n16 Kadi biakalua ne bakalongesha kabidi pa mpala wa buloba; nansha nanku kabakalongesha bintu bivuabu bumvua ne bamona to, bua mukenji uvua mubapeshibua mu diûlu.\n\n17 Ne mpindiewu, ne bavua ba tshifuaka anyi kabayi bafua, kumbukila ku dituku dia dikudimuka diabu, ntshiena mumanya to;\n\n18 Kadi ndi mumanya nanku, bilondeshila ku miandiku ivua mifidibua—bavua baya pa mpala wa bulaba, ne bavua basadila bantu bonsu, basangisha bantu bonsu bavua bitabuija ku diyisha diabu mu ekelezia; babatambuisha, ne bonsu bakatambuishibua bakapeta Nyuma wa Tshijila.\n\n19 Ne bakedibua mu buloko kudi bavua kabayi bikala bena mu ekelezia to. Ne maloko kayivua mua kubakuata to, bualu yakapanduluka mu bipesa bibidi.\n\n20 Ne bakabela munda mua buloba; kadi bakatûta buloba ne dîyi dia Nzambi, mu mushindu ne ku bukola buenda bakapatuishibua mu ndondu wa buloba; ne bua nanku kabavua mua kumbula bina bila bivua bikumbana bua kubakuata to.\n\n21 Ne bakabela misangu isatu mu tshikutu tshia kapia ne kabakôshika nansha kakesa to.\n\n22 Ne bakabela misangu ibidi mu buina bua nyama ya lonji; ne monayi bakanaya ne nyama bu mudi muana ne muana wa Mukoku utshidi wamua, ne kabakapetakana ne bualu nansha bumua to.\n\n23 Ne biakalua ne bakaya nanku munkatshi mua bantu bonsu ba Nefi, ne bakayisha lumu luimpa lua Kilisto kudi bantu bonsu pa mpala wa bulaba; ne bakakudimuna moyo kudi Mukalenga, ne bakadisangisha ku ekelezia wa Kilisto, ne nanku bantu ba tshikondu atshi bakabeneshibua, bilondeshila ku dîyi dia Yezu.\n\n24 Ne mpindiewu mema, Molomo, ngajikiji kuakula bitangila bintu ebi bua mutantshi wa diba mukesa.\n\n25 Monayi, mvua pabuipi ne kufunda mêna a bavua kabayi ne tshia kulabula lufu nansha abu, kadi Mukalenga wakakandika; bua nanku ntshiena ngafunda to, bualu adi masokokibua kudi ba pa buloba.\n\n26 Kadi monayi, ngakabamona, ne bakansadila.\n\n27 Ne bulelela nebikala munkatshi mua Bena Bisamba bia Benda, ne Bena Bisamba bia Benda kabakubamanya to.\n\n28 Nebikala kabidi munkatshi mua Bena Yuda, ne Bena Yuda kabakubamanya to.\n\n29 Ne nebilua ne, pamona Mukalenga mu lungenyi luenda ne bidi bikumbana ne basadila bisa bionsu bia Isalele bidi bikala bitangalaka, ne bisamba bionsu, bisa bionsu, miakulu yonsu, ne bantu bonsu, ne nebatuala anyima ya bungi kudi Yezu, bua ne dijinga diabu dikumbajibua, ne kabidi bua bukola budi buitabujija bua Nzambi budi buikala munda muabu.\n\n30 Ne badi bikala bu mudi banjelu ba Nzambi, ne pikalabu basambila Tatu mu dîna dia Yezu badi mua kudileja kudi muntu yonsu mudibi bibalengelela.\n\n31 Bua nanku, nebenza midimu minena ne ya dikema, kumpala kua dituku dinena ne dilualua diba dikala bantu bonsu bushuwa ne tshia kuimana kumpala kua nkuasa wa tshilumbuluilu wa Kilisto;\n\n32 Eyowa nebenza mena mudimu munena ne wa dikema munkatshi mua Bena Bisamba bia Benda, kumpala kua dituku dia tshilumbuluilu.\n\n33 Ne bu nuenu ne mifundu yonsu idi ilonda mulubu wa dikema wa Kilisto, nuvua kumanya bushuwa ne malu â adi ne tshia kulua, bilondeshila ku miaku ya Kilisto.\n\n34 Ne diakabi dikala kudi udi ubenga kumvuila miaku ya Yezu, ne kabidi ya aba badiye musungula ne mutuma munkatshi muabu; bualu ewu yonsu udi kayi witaba miaku ya Yezu ne miaku ya badiye mutuma to kena umuitaba to; ne bua nanku kakubitaba ku dituku dia ndekelu to;\n\n35 Ne bivua bua kuikala bimpa buabu bu bobu kabayi baledibua to. Bualu nudi nutshinka ne nudi mua kumbusha bululama bua Nzambi udi mufika munda, udibu badiatakaja mu makasa a bantu, bua nanku lupandu lulua anyi?\n\n36 Ne mpindiewu monayi, bu mumvua ngamba bitangila bavua Mukalenga musungula, eyowa, mena basatu bavua babandishibua mu diûlu, ne ntshivua mumanya ne bavua bakezudibua ku moyo wa tshifuaka bua kulua ku moyo udi kawuyi ufua to—\n\n37 Kadi monayi, katshia ngafunda, ndi muebeja Mukalenga, ne wakandeja ne dishintuluka divua ne tshia kuenzeka pa mibidi yabu, anyi bivua bikengela ne bavua ne tshia kulabula lufu;\n\n38 Bua nanku, bua ne kabalabudi lufu to kuvua dishintuluka divua dibenzekela pambidi pabu, bua kabakengi anyi kabanyingaladi to, amu pa kumbusha bua mibi ya ba pa buloba.\n\n39 Mpindiewu dishintuluka edi kadivua dia momumua ne dienzeka ku dituku dia ndekelu to; kadi kuvua dishintuluka diakenzeka kudibu, mua ne Satana kavua mua kuikala ne bukola pa mutu pabu to, bua ne kavua mua kubatêta to; ne bavua bajididibua mu musunyi, bua ne bakalua bansantu, ne bua ne makola a pa buloba ka’ikadi mua kubakanda to.\n\n40 Ne mu ngikadilu ewu bavua ne tshia kushala tô ne dituku dia tshilumbuluilu dia Kilisto; ne dituku adi bavua ne tshia kupeta dishintuluka dipita bunena, ne bua kubakidilabu mu bukalenga bua Tatu kabayi bua kumupatuka kabidi to, kadi bua kusomba ne Nzambi tshiendelela mu diûlu.\n\n", "3-ne 29": "[center][font_size=26]Shapita 29[/font_size][/center]\n\n[i]Dilua dia Mukanda wa Molomo didi tshimanyinu ne Mukalenga udi mutuadija kusangisha Isalele ne kukumbaja bipungidi bienda—Badi babenga mabuluila enda a mu matuku a ndekelu ne mapa enda nebatshipibua. Pabuipi ne 34–35 p.d.K.[/i]\n\n1 Ne mpindiewu monayi, ndi nnuambila ne pâmona Mukalenga, mu lungenyi luenda, ne bidi bikumbana bua miaku eyi ilua kudi Bena Bisamba bia Benda bilondeshila ku muaku wenda, pashisha numanya ne tshipungidi tshiakenza Tatu ne bana ba Isalele, bitangila dipinguluja diabu ku malaba a bupianyi buabu, tshikadi tshimana kubanga kukumbajibua.\n\n2 Ne nenumanya ne mêyi a Mukalenga, avua bambi bansantu bakula, neakumbajibua onsu; ne kanujingi bua kuamba ne Mukalenga udi unengesha dilua dienda kudi bana ba Isalele to.\n\n3 Ne kanujingi bua kuela meji mu mitshima yenu ne mêyi inganuambidi idi mikala ya tshianana to, bualu monayi, Mukalenga neavuluka tshipungidi tshienda tshivuaye muenza ne bantu benda ba ku nzubu wa Isalele to.\n\n4 Ne panuamona miaku eyi ilua munkatshi muenu, pashisha kanujingi kabidi bua kupetula midumu ya Mukalenga to, bualu muela wa mvita wa bululama buenda udi mu tshianza tshienda tshia baluma; ne monayi, mu dituku adi, panuapetula midimu yenda neenzeja ne unukuata katataka.\n\n5 Diakabi dikala kudi udi upetula midimu ya Mukalenga; eyowa, diakabi kudi wavila Kilisto ne midimu yenda!\n\n6 Eyowa, diakabi kudi wavila mabuluila a Mukalenga, ne wamba ne Mukalenga katshiena wenza mudimu ku dibuluila, anyi ku buambi, anyi ku mapa, anyi ku miakulu, anyi ku londapu, anyi ku bukola bua Nyuma wa Tshijila to!\n\n7 Eyowa, ne diakabi kudi wamba mu dituku adi, bua kupeta makasa, ne kakuena tshishima tshidi Yezu Kilisto mua kuenza to; bualu udi wenza nealua bu mudi muana wa dibutuka, bualu buenda kakuvua lusa to, bilondeshila ku muaku wa Kilisto!\n\n8 Eyowa, ne kanujingi kabidi bua kuneka, anyi kupetula, anyi kunayila Bena Yuda, anyi tshishadi tshia nzubu wa Isalele to; bualu monayi, Mukalenga udi uvuluka tshipungidi tshienda kudibu, ne neabenzela bilondeshila muvuaye muditshipa.\n\n9 Bua nanku kanujingi kutshinka ne nudi mua kukudimuna tshianza tshia baluma tshia Mukalenga ku dia bakaji to, bua kateki tshilumbuluilu tshiakana bua kukumbaja kua tshipungidi tshiakenzaye ne nzubu wa Isalele to.\n\n", "3-ne 30": "[center][font_size=26]Shapita 30[/font_size][/center]\n\n[i]Bena Bisamba bia Benda ba mu matuku a ndekelu badi bapeta mukenji bua kukudimuna mutshima, kulua kudi Kilisto, ne kubadibua ne nzubu wa Isalele. Pabuipi ne 34–35 p.d.K.[/i]\n\n1 Telejayi, Ô nuenu Bena Bisamba bia Benda, ne umvuayi miaku ya Yezu Kilisto, Muana wa Nzambi wa moyo, idiye mumpeshela mukenji bua ngakula binutangila, bualu, monayi udi mumpesha mukenji ne mfunda, wamba ne:\n\n2 Kudimukayi, nuenu Bena Bisamba bia Benda bonsu, ku njila yenu ya bubi; ne kudimunayi mutshima ku midimu yenu mibi, ku mafi enu ne didinga, ne ku masandi enu, ne malu mapita bubi enu a mu musokoku, ne ditendelela dienu dia mpingu, ne ku dishipa dia bantu dienu, ne buakuidi bua mafi buenu, ne malakana enu, ne luntûta luenu lua bungi, ne ku bubi buenu bonsu ne malu mapita bubi enu, ne nulua kundi, ne nutambuishibua mu dîna dianyi, bua nupeta dilekedibua dia mibi yenu, ne nuwula ne Nyuma wa Tshijila, bua nubadibua ne bantu banyi badi bikala ba ku nzubu wa Isalele.\n\n", "4-ne 1": "[center][font_size=26]Nefi Muinayi[/font_size][/center]\n\n[center][font_size=26]Mukanda wa Nefi Udi Muikala Muana wa Baluma wa Nefi—Umua wa Bayidi ba Yezu Kilisto[/font_size][/center]\n\nMulubu wa bantu ba Nefi, bilondeshila ku miandiku yenda.\n\n[center][font_size=26]Shapita 1[/font_size][/center]\n\n[i]Bena Nefi ne Bena Lamana badi bakudimuna moyo kudi Kilisto—Badi bikala basangisha bintu bionsu pamua, badi benza bishima, ne balubuluka mu bulaba—Kunyima kua bidimu nkama ibidi, matapulukangana, bubi, ma’ekelezia a mafi, ne dikengeshangana bidi bijuka—Kunyima kua bidimu nkama isatu, Bena Nefi ne Bena Lamana badi balua ne bubi—Amalona udi usokoka miandiku ya tshijila. Pabuipi ne 35–321 p.d.K.[/i]\n\n1 Ne biakalua ne tshidimu tshia makumi asatu ne tshinayi tshiakapita, ne kabidi tshia makumi asatu ne tshitanu, ne monayi bayidi ba Yezu bakenza ekelezia wa Kilisto mu bulaba bonsu ku mpenga yonsu. Ne bonsu bakalua kudibu, ne bakakudimuna mutshima ku mibi yabu bulelela, bakatambuishibua mu dîna dia Yezu; ne bakapeta kabidi Nyuma wa Tshijila.\n\n2 Ne biakalua ne mu tshidimu tshia makumi asatu ne tshisambombo, bantu bonsu bakakudimuna moyo kudi Mukalenga, pa mpala onsu wa bulaba, Bena Nefi ne Bena Lamana, ne kakuvua makokangana anyi matandu munkatshi muabu to, ne bantu bonsu bakasomba mu bululama muntu ne mukuenda.\n\n3 Ne bavua basangisha bintu biabu bionsu pamua; bua nanku kakuvua mubanji ne mupela, mupika ne mudikadila to, kadi bakavuijibua bonsu badikadila, ne bapetshi ba dipa dia mu diûlu.\n\n4 Ne biakalua ne tshidimu tshia makumi asatu ne tshia muanda muteketa tshiakapita kabidi, ne ditalala ditshivua ditungunuka mu bulaba.\n\n5 Ne kuvua midimu minena ne ya dikema yakenza bayidi ba Yezu, mua ne bakôndopa babêdi, ne bakajula bafua, ne bakendesha balema, ne bakatabadija mpofu, ne bapata matshi bakumvua; ne bakenza bishima bia mishindu yonsu munkatshi mua bana ba bantu; ne bakenza bishima to amu pa kumbusha mu dîna dia Yezu.\n\n6 Ne ki muakapita tshidimu tshia makumi asatu ne tshia muanda mukulu nanku, ne kabidi tshidimu tshia makumi asatu ne tshia tshitema, ne tshia makumi anayi ne tshimua, ne tshia makumi anayi ne tshibidi, eyowa, mena tô ne tshidimu tshia makumi anayi ne tshia tshitema biakapita, ne kabidi tshidimu tshia makumi atanu ne tshimua, ne tshia makumi atanu ne tshibidi; eyowa, mena tô ne tshidimu tshia makumi atanu ne tshia tshitema tshiakapita.\n\n7 Ne Mukalenga wakabalubuluja mu bulaba; eyowa, mua ne bakibaka bimenga kabidi pa miaba ivua bimenga bikala biôshibua.\n\n8 Eyowa, mena tshimenga tshinena tshia Zalahemela atshi bakatshibakisha kabidi.\n\n9 Kadi kuvua bimenga bia bungi bivua bidîna, ne mâyi akalua pa muaba wabi; bua nanku bimenga ebi kabivua mua kuibakishibua kabidi to.\n\n10 Ne mpindiewu, monayi, biakalua ne bantu ba Nefi bakakolakana, ne bakavulangana lukasa menamena, ne bakalua bantu balengela ne basanguluka menamena.\n\n11 Ne bavua basela, ne bavua baselesha, ne bavua babeneshibua bilondeshila ku malaya a bungi avua Mukalenga mubalaya.\n\n12 Ne kabavua kabidi benda bilondeshila muvua midimu ne milulu ya mikenji ya Mose to; kadi bavua benda bilondeshila ku mikenji yakapetabu kudi Mukalenga wabu ne Nzambi wabu, bikala batungunuka ne dijila ne disambila, ne mu dituilangana pamua misangu mivula bua kusambila ne bua kumvua dîyi dia Mukalenga.\n\n13 Ne biakalua ne kakuvua dikokangana munkatshi mua bantu bonsu, mu bulaba bonsu to; kadi kuvua bishima bikola biakenjibua munkatshi mua bayidi ba Yezu.\n\n14 Ne biakalua ne tshidimu tshia makumi muanda muteketa ne tshimua tshiakapita, ne tshia makumi muanda muteketa ne tshibidi tshiakapita kabidi, eyowa, ne mu tshikosu, tô ne tshidimu tshia makumi muanda muteketa ne tshia tshitema tshiakapita; eyowa, mena bidimu lukama biakapita, ne bayidi ba Yezu, bavuaye musungula, bakaya bonsu mu mpaladiso wa Nzambi, amu pa kumbusha basatu bâshala; ne kuvua bayidi bakuabu bakajididibua pa muaba wabu; ne kabidi ba bungi ba ku lukongu lua bantu alu bakafua.\n\n15 Ne biakalua ne kakuvua dikokangana mu bulaba to, bua bualu bua dinanga dia Nzambi divua dikala dikadila mu mitshima ya bantu.\n\n16 Ne kakuvua malakana, anyi luntûta lua bungi, anyi diyoyi, anyi masandi, anyi mafi, anyi dishibeyangana, anyi mishindu yonsu ya majinga a mubidi to; ne bushuwa kakuvua bantu bavua mua kuikala ne disanka dipita munkatshi mua bantu bonsu bavua bafukibua ku tshianza tshia Nzambi to.\n\n17 Kakuvua banyengi, anyi bashipianganyi, anyi Bena Lamana, anyi mushindu nansha umua wa ditapulukangana mu bisumbu bia bantu to; kadi bonsu bavua tshintu tshimua, bana ba Kilisto, ne bapianyi ba bukalenga bua Nzambi.\n\n18 Ne bu muvuabu babeneshibua! Bualu Mukalenga wakababenesha mu midimu yabu yonsu; eyowa, bavua wakababenesha ne wakabalubulula tô ne pakapita bidimu lukama ne dikumi; ne lukongu lua bantu lua diambedi lua kumbukila ku Kilisto bakafua, ne kakuvua dikokangana mu bulaba bonsu to.\n\n19 Ne biakalua ne Nefi, yeya uvua mulama miandiku ya ndekelu eyi, (ne uvua muyilama pa bitata bia Nefi) wakafua, ne muanenda wa baluma Amosa wakayilama pa muaba wenda; ne wakayilama pa bitata bia Nefi kabidi.\n\n20 Ne wakatungunuka ne kuyifunda bidimu makumi muanda mukulu ne binayi, ne ditalala ditshivua amu dikala mu bulaba, amu pa kumbusha tshitupa tshikesa tshia bantu tshitombokela ekelezia ne kumbukaku ne tshiangata dîna ne Bena Lamana; bua nanku kuakabanga kuikala Bena Lamana kabidi mu bulaba.\n\n21 Ne biakalua ne Amosa wakafua penda, (ne kukavu bidimu lukama ne makumi tshitema ne binayi kumbukila ku dilua dia Kilisto) ne muanenda wa baluma Amosa wakalama miandiku pa muaba wenda; ne wakayilama pa bitata bia Nefi; ne ivua kabidi mifundibua mu mukanda wa Nefi, udi muikala mukanda ewu.\n\n22 Ne biakalua ne bidimu nkama ibidi biakapita; ne bantu ba lukongu lua bantu luibidi bakafua bonsu pa kumbusha bakesa.\n\n23 Ne mpindiewu mema, Molomo, ndi musua ne numanya ne bantu bavua bavulangana, mua ne bavua batangalakangana pa mpala onsu wa bulaba, ne bavua balua babanji menamena, bua bualu bua dilubuluka diabu mu Kilisto.\n\n24 Ne mpindiewu, mu tshidimu etshi tshia nkama ibidi ne tshimua munkatshi muabu kuakabanga kuikala bavua bikala badibandisha mu diditambisha, bavua bikala bavuala bilamba bia mushinga mukola, ne mishindu yonsu ya masanga mashema, ne wa bintu bishema bia pa buloba.\n\n25 Ne katshia ku tshikondu atshi kabakasangisha bintu biabu pamua kabidi to.\n\n26 Ne bakabanga kuabulukangana bilondeshila ku dimuna diabu; ne bakabanga kudiashila ma’ekelezia bua kupeta makasa, ne bakabanga kuvila ekelezia mulelela wa Kilisto.\n\n27 Ne biakalua ne pakapita bidimu nkama ibidi ne dikumi kuvua ma’ekelezia a bungi mu bulaba; eyowa, kuvua ma’ekelezia a bungi avua amba ne avua mamanya Kilisto, ne nansha nanku ivua ivila tshitupa tshinena tshia lumu luimpa luenda, mu mushindu ne bakitaba mishindu yonsu ya bubi, ne bakâbanya bivua bikala bia tshijila kudi ewu uvua mukandikibua bua bualu bua dipanga dia bukumbana.\n\n28 Ne ekelezia ewu wakavulangana menamena bua malu mabi, ne bua bukola bua Satana uvua mukuata mitshima yabu.\n\n29 Ne kabidi, kuvua ekelezia mukuabu uvua uvila Kilisto; ne bakakengesha ekelezia mulelela wa Kilisto, bua didipuekesha diabu ne ditabuija diabu mu Kilisto; ne bakabapetula bua bishima bia bungi biakenzeka munkatshi muabu.\n\n30 Bua nanku bakenzela bukola ne bukôkeshi pa mutu pa bayidi ba Yezu bavua bashala nabu, ne bakabela mu buloko; kadi ku bukola bua dîyi dia Nzambi, divua munda muabu, maloko yakapandika mu bipesa bibidi, ne bakaya benza bishima bikola munkatshi muabu.\n\n31 Nansha nanku, ne nansha muvuaku bishima bionsu ebi, bantu bakapapisha mitshima yabu, ne bakakeba bua kubashipa, mena bu muakakeba Bena Yuda ku Yelushalema bua kushipa Yezu, bilondeshila ku muaku wenda.\n\n32 Ne bakabela mu bikutu bia kapia, ne bakapatukamu kabayi bôshika nansha kakesa to.\n\n33 Ne bakabela kabidi mu bina bia nyama ya lonji, ne bakanaya ne nyama ya lonji mena bu mutu muana unaya ne muana wa Mukoku; ne bakapatuka munkatshi muayi, kabayi bapetakana ne bualu nansha bumua to.\n\n34 Nansha nanku, bantu bakapapisha mitshima yabu, bualu bakuidi ne bambi ba mafi ba bungi bavua babasaka bua kuasa ma’ekelezia a bungi, ne bua kuenza mishindu yonsu ya malu a bubi. Ne bakatûta bantu ba Yezu; kadi, bantu ba Yezu kabakabatûta pabu to. Ne nanku bakashinguluka mu dipanga dia ditabuija ne bubi, ku tshidimu ne ku tshidimu tô ne pakapita bidimu nkama ibidi ne makumi asatu.\n\n35 Ne mpindiewu biakalua ne mu tshidimu etshi, eyowa, mu tshidimu tshia nkama ibidi ne makumi asatu ne tshimua, kuvua ditapulukangana dinena munkatshi mua bantu.\n\n36 Ne biakalua ne mu tshidimu etshi kuakajuka bantu bakabikidibua ne Bena Nefi, ne bavua bikala bitabuiji balelela mu Kilisto; ne munkatshi muabu kuvua bavua Bena Lamana babikila ne Bena Yakoba, Bena Yosefe, ne Bena Zolama;\n\n37 Bua nanku bitabuiji balelela mu Kilisto, ne batendeledi balelela ba Kilisto, (ba munkatshi muvua bayidi ba Yezu bâshala) bavua babikidibua ne Bena Nefi, ne Bena Yakoba, ne Bena Yosefe, ne Bena Zolama.\n\n38 Ne biakalua ne bakabenga lumu luimpa bakabikidibua ne Bena Lamana, ne Bena Lemuele, ne Bena Yishemaela; ne kabakashinguluka mu dipanga dia ditabuija to, kadi bakatombokela lumu luimpa lua Kilisto ku disua diabu; ne bakalongesha bana babu ne kabitabuiji to, mena bu muvua batatuabu, kumbukila ku mbangilu, bavua bashinguluka.\n\n39 Ne bivua bua bubi ne malu mapita bubi bia batatuabu, mena bu muvuabi ku mbangilu. Ne bakabalongesha bua kukina bana ba Nzambi, mena bu muvuabu balongesha Bena Lamana bua kukina bana ba Nefi kumbukila ku mbangilu.\n\n40 Ne biakalua ne bidimu nkama ibidi ne makumi anayi ne binayi biakapita, ne ki muvua malu a bantu nanku. Ne tshitupa tshinena tshia bantu ba bubi tshiakakolakana, ne tshiakalua tshia bungi kupita bungi bua bantu ba Nzambi.\n\n41 Ne bakatshitungunuka kudiashila ma’ekelezia, ne ku’alengeja ne mishindu yonsu ya bintu bia mushinga mukola. Ne ki muakapita bidimu nkama ibidi ne makumi atanu nanku, ne bidimu nkama ibidi ne makumi asambombo kabidi.\n\n42 Ne biakalua ne tshitupa tshia bubi tshia bantu tshiakabanga kabidi kupingaja diditshipa dia mu musokoku ne bipungidi bia Gadiantona.\n\n43 Ne bantu kabidi bavua babikidibua ne bantu ba Nefi bakabanga kuikala baditambishi mu mitshima yabu, bua bualu bua mabanji abu mapita, ne bakabanga kulua bena lumu bu muvua bana babu, Bena Lamana.\n\n44 Ne katshia ku tshikondu etshi bayidi bakabanga kunyingalala bua mibi ya ba pa buloba.\n\n45 Ne biakalua ne kunyima kua bidimu nkama isatu bipita, bantu ba Nefi ne Bena Lamana bakalua ne bantu ba bubi menamena ewu bu mudi ewu.\n\n46 Ne biakalua ne banyengi ba Gadiantona bakatangalaka pa mpala onsu wa bulaba; ne kakuvua muntu nansha umua uvua muikala muakana to amu pa kumbusha bayidi ba Yezu. Ne bakalama ngolo ne mpalata yabu ya bungi mu tshibutshilu, ne bakenda mushinga wa mushindu onsu.\n\n47 Ne biakalua ne kunyima kua bidimu nkama isatu ne bitanu bipita, (ne bantu batshivua mu bubi) Amosa wakafua; ne muanabu wa baluma, Amalona, wakalama miandiku pa muaba wenda.\n\n48 Ne biakalua ne pakapita bidimu nkama isatu ne makumi abidi, Amalona, muikala muenzejibua kudi Nyuma wa Tshijila, wakasokoka miandiku ivua mikala ya tshijila—eyowa, mena miandiku yonsu ya tshijila ivua mifidibua ku lukongu lua bantu lumua ne kudi lukuabu, ivua mikala ya tshijila—mena tô ne ku tshidimu tshia nkama isatu ne makumi abidi katshia ku dilua dia Kilisto.\n\n49 Ne wakabisokoka kudi Mukalenga, bua ne bilua kabidi kudi tshishadi tshia nzubu wa Yakoba, bilondeshila ku mambi ne malaya a Mukalenga. Ne ki mudi ndekelu wa miandiku ya Amalona nanku.\n\n", "morm 1": "[center][font_size=26]Mukanda wa Molomo[/font_size][/center]\n\n[center][font_size=26]Shapita 1[/font_size][/center]\n\n[i]Amalona udi wambila Molomo bitangila miandiku ya tshijila—Mvita idi ituadija pankatshi pa Bena Nefi ne Bena Lamana—Mukalenga udi wangata Bena Nefi basatu—Bubi, dipanga ditabuija, mipongo, ne buloji bidi bitampakana. Pabuipi ne 321–326 p.d.K.[/i]\n\n1 Ne mpindiewu mema, Molomo, ndi ngenza miandiku ya malu amvua mumona ne mumvua, ne ndi nyinyika ne Mukanda wa Molomo.\n\n2 Ne pabuipi ne tshikondu tshiakasokoka Amalona miandiku bua Mukalenga, wakalua kundi, (mvua pabuipi ne bidimu dikumi, ne mvua mubanga kulonga kakesa mu mushindu wa ndongeshelu wa bantu banyi) ne Amalona wakangambila ne: Ndi mutuila mesu ne udi muana wa bushindama, ne udi ne ntema ya bungi;\n\n3 Bua nanku, pawakumbaja bidimu pabuipi ne makumi abidi ne binayi ndi musua ne uvuluka malu awamonyi bitangila bantu aba; ne pawakumbaja bidimu abi uya ku bulaba bua Antuma, ku kakuna kâbikidibua ne Shima; ne ndi mutekaku mikanunu ya tshijila bua Mukalenga bitangila bantu aba.\n\n4 Ne monayi, newangata bitata bia Nefi bueba nkayeba, ne tshishadi tshiabi neushiya mu muaba udibi; ne neukanuna pa bitata bia Nefi malu awamonyi bitangila bantu aba.\n\n5 Ne mema, Molomo, mmundi kankanunuina ka Nefi, (ne dîna dia tatuanyi divua Molomo) ngakavuluka bintu bionsu bivua Amalona mungelela mukenji.\n\n6 Ne biakalua ne mema, pamvua ne bidimu dikumi ne tshimua, tatuanyi wakaya nanyi ku bulaba bua ku sude, mena ku bulaba bua Zalahemela.\n\n7 Mpala mujima wa bulaba wakalua mubuikidibua ne nzubu, ne bantu bavua bangi pabuipi bu yoyi, bu muvua lusenga lua mu mbuwa.\n\n8 Ne biakalua ne tshidimu etshi mvita yakabanga kuikala pankatshi pa Bena Nefi, bavua bikala ne Bena Nefi ne Bena Yakoba ne Bena Yosefe ne Bena Zolama; ne mvita eyi ivua pankatshi pa Bena Nefi, ne Bena Lamana ne Bena Lemuele ne Bena Yishemaela.\n\n9 Mpindiewu Bena Lamana ne Bena Lemuele ne Bena Yishemaela bavua babikidibua ne mBena Lamana, ne bisumbu bibidi ebi bivua Bena Nefi ne Bena Lamana.\n\n10 Ne biakalua ne mvita yakabanga kuikala munkatshi muabu mu mikalu ya Zalahemela, pabuipi ne mâyi a Sidona.\n\n11 Ne biakalua ne Bena Nefi bakasangisha bungi bunena bua baluma pamua, mena kupita bungi bua binunu makumi asatu. Ne biakalua ne bakaluangana mvita ya bungi mu tshidimu tshimuetshimua etshi, tshiakatamba Bena Nefi Bena Lamana ne tshiakashipabu bangi babu.\n\n12 Ne biakalua ne Bena Lamana bakalekela dijinga diabu, ne ditalala diakabuela mu bulaba; ne ditalala diakashala bua mutantshi wa pabuipi ne bidimu binayi, bualu kakuvua dimatshisha dia mashi to.\n\n13 Kadi bubi buakatampakana pa mpala wa bulaba bujima, mua ne Mukalenga wakangata bayidi bananga benda, ne mudimu wa bishima ne wa diôndopa wakajika bua malu mabi a bantu.\n\n14 Ne kakuvua mapa adi afuma kudi Mukalenga to, ne Nyuma wa Tshijila kakalua kudi muntu to, bua bubi ne dipanga ditabuija diabu.\n\n15 Ne mema, muikala ne bidimu dikumi ne bitanu ne muikala bu ne meji makesa mashindama, bua nanku mvua mukumbudibua kudi Mukalenga, ne ngakalabula ne ngakamanya buimpa bua Yezu.\n\n16 Ne ngakadienzeja bua kuyisha bantu, kadi mukana muanyi muvua mukangibua, ne mvua mukandikibua ne ntshibayishi to; bualu monayi bavua batombokela Nzambi wabu bu muvua mitshima yabu misua; ne Mukalenga wakumbusha bayidi bananga mu bulaba, bua malu mabi abu.\n\n17 Kadi ngakashala munkatshi muabu, kadi mvua mukandikibua bua kubayisha, bua bupapa bua mitshima yabu; ne bua bupapa bua mitshima yabu, bulaba buvua butshipibua bua bualu buabu.\n\n18 Ne bivi ba Gadiantona aba, bavua munkatshi mua Bena Lamana, bavua buwula mu bulaba, mua ne benamu bakabanga kusokoka biuma biabu mu buloba; ne biakalua ne bufinu, bualu Mukalenga uvua mutshipa bulaba, bua kabamonyi mua kubikuata to, anyi kubilama kabidi.\n\n19 Ne biakalua ne kuvua mipongu, ne dipaka dia manga, ne majimbu; ne bukola bua muena bubi buvua pa mpala onsu wa bulaba, mena tô ne kudikumbana dia miaku ya Abinadi, ne ya Samuele Muena Lamana kabidi.\n\n", "morm 2": "[center][font_size=26]Shapita 2[/font_size][/center]\n\n[i]Molomo udi ulombola misumba ya basalayi ya Bena Nefi—Mashi ne dishipangana dikola bidi bikomba buloba—Bena Nefi badi badilakana ne badi badila kanyinganyinga ka bantu badi bapîshibua—Dituku diabu dia ngâsa dikadi dipita—Molomo udi wangata bitata bia Nefi—Mvita idi itungunuka. Pabuipi ne 327–350 p.d.K.[/i]\n\n1 Ne biakalua ne tshidimu tshina atshi kuakabanga kuikala mvita kabidi pankatshi pa Bena Nefi ne Bena Lamana. Ne nansha mumvua muikala nsonga, mvua ne mubidi munena; bua nanku bantu ba Nefi bakasungula bua ngikala mulombodi wabu, anyi mulombodi wa misumba yabu ya basalayi.\n\n2 Bua nanku biakalua ne mu tshidimu tshianyi tshia dikumi ne tshisambombo, ngakaya ku mutu kua musumba wa basalayi wa Bena Nefi, bua kuluisha Bena Lamana; bua nanku bidimu nkama isatu ne makumi abidi ne bisambombo biakapita.\n\n3 Ne biakalua ne mu tshidimu tshia nkama isatu ne makumi abidi ne tshia muanda muteketa, Bena Lamana bakatuluila ne bukola bua bungi menamena, mua ne bakakuatshisha misumba yanyi ya basalayi bôwa; bua nanku bakabenga kuluangana to, ne biakabanga kupingana panyima bitangila ku matunga a ku node.\n\n4 Ne biakalua ne tuakalua ku tshimenga tshia Angola, ne tuakangata tshimenga, ne tuakadilongolola bua kudisungidila kudi Bena Lamana. Ne biakalua ne tuakakolesha tshimenga ne bukitu buetu bonsu; kadi nansha bua miaba yetu mikolesha yonsu, Bena Lamana bakatuluila ne bakatuipata mu tshimenga.\n\n5 Ne bakatuipata kabidi mu bulaba bua Davidi.\n\n6 Ne tuakenda ne tuakafika ku bulaba bua Yoshua, buvua buikala ku mikalu ya ku wesete pabuipi ne ku muelelu wa mbuwa.\n\n7 Ne biakalua ne tuakasangisha bantu betu ne lukasa lonsu lukumbana, bua ne kubasangisha pamua mu tshisumbu tshimua.\n\n8 Kadi monayi, buloba buvua buwula ne banyengi ne ne Bena Lamana; ne nansha muvuaku kuikala dibutuka dinena divua dilembelela pa mutu pa bantu banyi, kabakakudimuna mutshima ku midimu yabu mibi to; bua nanku mashi ne dishipangana dikola biakatangalaka pa mpala onsu wa bulaba, bifumina kudi Bena Nefi ne kudi Bena Lamana, ne bivua buntomboji bua bantu bonsu pa mpala onsu wa bulaba.\n\n9 Ne mpindiewu, Bena Lamana bavua ne mfumu, ne dîna dienda divua Alona; ne wakalua kutubunda ne musumba wa basalayi binunu makumi anayi ne binayi. Ne monayi, ngakamukandamena ne binunu makumi anayi ne bibidi. Ne biakalua ne ngakamutamba ne musumba wanyi wa basalayi ne wakanyema kumpala kuanyi. Ne monayi, bionsu ebi biakenzeka, ne bidimu nkama isatu ne makumi asatu biakapita.\n\n10 Ne biakalua ne Bena Nefi bakabanga kukudimuna mutshima ku malu mabi abu ne bakabanga kubila mena muvua muambi Samuele muamba mu Nyuma; bualu monayi, muntu nansha umua kavua mua kulama tshintu tshivua tshikala tshienda to, bua bivi, ne banyengi, ne bashipi ba bantu, ne majimbu, ne dipaka dia manga bivua bikala mu bulaba.\n\n11 Kuakabanga nanku kuikala madilu ne didilakana mu bulaba bonsu bua bintu ebi, ne nangananga munkatshi mua bantu ba Nefi.\n\n12 Bua nanku, mema Molomo, pangakamona didilakana diabu ne madilu abu, ne kanyinganyinga kabu kumpala kua Mukalenga, mutshima wanyi wakabanga kusanka munda muanyi, bualu mvua mumanya lusa ne bulekelelu bua Mukalenga, bua nanku ntshinka ne neikala ne lusa kudibu mu mushindu ne nebalua kabidi bantu bakana.\n\n13 Kadi monayi disanka dianyi edi divua dia tshianana, bualu dinyingalala diabu kadiakabalombola ku dikudimuna dia mutshima to, bua bualu bua buimpa bua Nzambi; kadi pa mutu pa nanku divua dinyingalala dia bapîshibua, bualu Mukalenga kakubalekela bua kashidi ne bapeta disanka mu mibi to.\n\n14 Ne kabakalua kudi Yezu ne mitshima mitshibuluka ne nyuma minyingalala to, kadi bakatshipa Nzambi ne bakajinga kufua. Nansha nanku bavua baluangana ne muela wa mvita bua kusungidila moyo wabu.\n\n15 Ne biakalua ne kanyinganyinga kanyi kakampinganyina kabidi, ne ngakamona ne dituku dia ngâsa dikavua dipita buabu, ku bia mubidi ne ku bia nyuma; bualu ngakamona binunu bia ku bobu biupudibua mu ditombokela diabu dia Nzambi wabu patoka, ne biwujibua mushiki bu pa mpala wa buloba bu mudi bunyawu bua bufuka. Ne nenku, bidimu nkama isatu makumi anayi ne binayi bivua bipita.\n\n16 Ne biakalua ne mu tshidimu tshia nkama isatu ne makumi anayi ne tshitanu, Bena Nefi bakabanga kunyema kumpala kua Bena Lamana; ne bakabalondakaja tô ne muakafikabu ku bulaba bua Yashona, kumpala kua kukumbanabu bua kubakuatabu mu dinyema diabu.\n\n17 Ne mpindiewu, tshimenga tshia Yashona tshivua pabuipi ne ku bulaba kuvua Amalona muteka miandiku bua Mukalenga, bua ne kayinyangakajibu to. Ne monayi, ngakaya bilondeshila ku muaku wa Amalona, Ne ngakangata bitata bia Nefi, ne ngakenza miandiku bilondeshila ku muaku wa Amalona.\n\n18 Ne pa bitata bia Nefi ngakenza mulubu mujima wa bubi bonsu ne malu mapita bubi onsu; kadi pa bitata ebi ngakadikandika bua kuenza mulubu mujima wa bubi buabu ne malu mapita bubi abu, bualu monayi, nsombelu wa bubi ne malu mapita bubi uvua utungunuka kuikala ku mesu anyi katshia nkumbana kumanya njila ya bantu.\n\n19 Ne ndi ne diakabi bua bubi buabu; bualu mutshima wanyi udi muwula ne kanyinganyinga bua bubi buabu, matuku anyi onsu; nansha nanku, ndi mumanya ne nembandishibua ku dituku dia ndekelu.\n\n20 Ne biakalua ne mu tshidimu etshi bakipatakaja bantu ba Nefi kabidi ne bakatuipata. Ne biakalua ne bakatunyemesha tô ne patuakafika ku node ku bulaba buvuabu babikila ne Shema.\n\n21 Ne biakalua ne tuakakolesha tshimenga tshia Shema, ne tuakasangishamu bantu betu monsu muvuabi bikumbana, bua ne pamuapa tuvua mua kubapandisha ku dibutuka.\n\n22 Ne biakalua ne mu tshidimu tshia nkama isatu ne makumi anayi ne tshisambombo bakabanga kutuluila kabidi.\n\n23 Ne biakalua ne ngakambila bantu banyi, ne ngakabakankamika ne bukola bua bungi, ne bimana ne dikima kumpala kua Bena Lamana ne baluangana bua bakaji babu, ne bana babu, ne nzubu yabu ne mbanza yabu.\n\n24 Ne mêyi anyi yakabajudisha ku bukitu bukesa, mua ne kabakanyema kumpala kua Bena Lamana to, kadi bakabimanyina ne dikima.\n\n25 Ne biakalua ne tuakakokangana ne musumba wa basalayi binunu makumi asatu tuluisha musumba wa basalayi binunu makumi atanu. Ne biakalua ne tuakimana kumpala kuabu ne dikamakana adi bua ne bakanyema kumpala kuetu.\n\n26 Ne biakalua ne pakanyemabu tuakabalondakaja ne misumba yetu ya basalayi, ne tuakatuilangana nabu kabidi, ne tuakabatamba; nansha nanku makanda a Mukalenga ka’avua netu to; eyowa, tuvua tudiluangena, bua ne Nyuma wa Mukalenga kavua muikala netu to; bua nanku tuvua balua bateketa bu muvua bana betu.\n\n27 Ne mutshima wanyi wakanyingalala bua dikenga dipita bukola dia bantu banyi edi, bua bubi buabu ne malu mapita bubi abu. Kadi monayi, tuakaya kuluisha Bena Lamana ne banyengi ba Gadiantona, tô ne mutuakangata kabidi malaba a bupianyi buetu.\n\n28 Ne tshidimu tshia nkama isatu ne makumi anayi ne tshitema tshiakapita. Ne mu tshidimu tshia nkama isatu ne makumi atanu, tuakatua ndondu ne Bena Lamana ne banyengi ba Gadiantona, mutuakâbuluilangana malaba a bupianyi buetu.\n\n29 Ne Bena Lamana bakatupesha bulaba bua ku node, eyowa, mena ku kajila kabumbakana kavua kalombola ku bulaba bua ku sude. Ne tuakapesha Bena Lamana bulaba bonsu bua ku sude.\n\n", "morm 3": "[center][font_size=26]Shapita 3[/font_size][/center]\n\n[i]Molomo udi ubila kudi Bena Nefi bua kukudimuna mutshima—Badi bapeta butshimunyi bunena ne badi baditumbisha bua makanda abu—Molomo udi ubenga bua kubalombola, ne masambila enda buabu ka’ena ne ditabuija to—Mukanda wa Molomo udi ubikila bisa dikumi ne bibidi bia Isalele bua kuitabuija lumu luimpa. Pabuipi ne 360–362 p.d.K.[/i]\n\n1 Ne biakalua ne Bena Lamana kabakalua ku kuluangana kabidi to tô ne pakapita bidimu bikuabu dikumi. Ne monayi, mvua mupesha bantu banyi, Bena Nefi, mudimu wa kulongolola malaba abu ne biluilu biabu bia mvita bua diba dia mvita.\n\n2 Ne biakalua ne Mukalenga wakangambila ne: Bila kudi bantu aba—Kudimunayi mutshima, ne luayi kundi, ne tambuishibuayi, ne âsayi ekelezia wanyi kabidi, ne nenuepeleshibua.\n\n3 Ne ngakabila kudi bantu aba, kadi bivua tshianana; ne kabakamona ne Mukalenga ki uvua mubepelesha, ne uvua mubapesha diba bua kukudimuna mutshima to. Ne monayi, bakapapishila Mukalenga Nzambi wabu mitshima yabu.\n\n4 Ne biakalua ne kunyima kua tshidimu tshia dikumi etshi tshipita, bikala bienza, pamua, bidimu nkama isatu ne makumi asambombo katshia ku dilua dia Kilisto, mfumu wa Bena Lamana wakantumina mukanda, uvua umanyisha ne bavua badilongolola bua kulua kabidi bua kutuluisha.\n\n5 Ne biakalua ne ngakenzeja bantu banyi ne badisangisha pamua ku bulaba bua Kabutu, mu tshimenga tshivua tshikala ku mikalu, pabuipi ne kajila kabumbakana kavua kalombola ku bulaba bua ku sude.\n\n6 Ne tuakakuteka misumba yetu ya basalayi, bua ne tuimanyika misumba ya basalayi ya Bena Lamana, bua ne kabangatshi buloba nansha bumua bua ku malaba etu to; bua nanku tuakadikolesha ne makola a mvita etu onsu bua kubaluisha.\n\n7 Ne biakalua ne mu tshidimu tshia nkama isatu ne makumi asambombo ne tshimua Bena Lamana bakapueka ku tshimenga tshia Kabutu bua kutuluisha; ne biakalua ne mu tshidimu atshi tuakabatamba, mua ne bakapingana ku malaba abu bobu.\n\n8 Ne mu tshidimu tshia nkama isatu ne makumi asambombo ne tshibidi bakapueka kabidi bua kuluangana mvita. Ne tuakabatamba kabidi, ne tuakashipa ba bungi babu, ne bafua babu bakimanshibua mu mbuwa.\n\n9 Ne mpindiewu, bua tshintu etshi tshinena tshivua bantu banyi, Bena Nefi, benza, bakabanga kudiamba bua makanda abu bobu, ne bakabanga kuditshipa kumpala kua diûlu ne nebadisombuela bua mashi a bana babu bavua bena lukuna babu bashipa.\n\n10 Ne bakaditshipa kudi diûlu, ne kabidi kudi nkuasa wa butumbi wa Nzambi ne, nebaya kuluisha bena lukuna babu mvita, ne nebabakosa pa mpala wa bulaba.\n\n11 Ne biakalua ne mema, Molomo, ngakabenga kashidi kubangila ku diba adi bua kuikala kapita ne mulombodi wa bantu aba, bua bubi ne malu mapita bubi abu.\n\n12 Monayi, mvua mubalombola, nansha bua bubi buabu mvua mubalombola ku mvita misangu ya bungi, ne mvua mubananga ne mutshima wanyi mujima, bilondeshila ku dinanga dia Nzambi divua dikala munda muanyi; ne anyima wanyi uvua mudifila dituku dionsu mu masambila kudi Nzambi wanyi buabu; nansha nanku, bivua bikala kabiyi ne ditabuija to, bua bualu bua bupapa bua mitshima yabu.\n\n13 Ne mvua mubapatuisha ku bianza bia bena lukuna babu misangu isatu, ne kabavua bakudimuna mutshima ku mibi yabu to.\n\n14 Ne pakaditshipabu ku bionsu bivua biba kandika kudi Mukalenga ne Mupandishi wetu Yezu Kilisto ne, nebaya kuluisha bena lukuna babu mvita, ne kudisombuela bua mashi a bana babu, monayi dîyi dia Mukalenga diakalua kundi, diamba ne:\n\n15 Disombuela ndianyi, ne nemfutulula; ne bualu bantu aba kabena bakudimuna mutshima kunyima kua pangakabapatuisha to, monayi, nebakoshibua pa mpala wa buloba.\n\n16 Ne biakalua ne ngakabenga kashidi bua kuya kuluisha bena lukuna banyi; ne ngakenza mena bu muvua Mukalenga mumpeshela mukenji; ne ngakimana bu mujadiki wa tshianana bua kumuenesha kudi ba pa buloba malu angakamona ne kumvua, bilondeshila ku mamuenesha a Nyuma wakajadika malu atshilualua.\n\n17 Bua nanku ndi nufundila, nuenu Bena Bisamba bia Benda, ne kûdi wewa kabidi, nzubu wa Isalele, pâtuadija mudimu, bua nuikala pabuipi ne ku dilongolola bua kupingana ku bulaba bua bupianyi buenu;\n\n18 Eyowa, monayi, ndi mfundila ndekelu ya buloba yonsu; eyowa, kunudi nuenu, bisa dikumi ne bibidi bia Isalele, bialumbuluishibua bilondeshila ku midimu yenu kudi bakasungula Yezu bua kuikala bayidi benda mu bulaba bua Yelushalema.\n\n19 Ne ndi mfundila kabidi tshishadi tshia bantu aba, bâlumbuluishibua pabu kudi dikumi ne babidi bakasungula Yezu mu bulaba ebu; ne nebalumbuluishibua kudi ba dikumi ne babidi bakuabu bakasungula Yezu mu bulaba bua Yelushalema.\n\n20 Ne Nyuma udi mummuenesha bintu ebi; bua nanku ndi nufundila bonsu. Ne bua bualu ebu ndi nufundila, bua ne numanya ne nudi bonsu ne tshia kuimana kumpala kua nkuasa wa tshilumbuluilu wa Kilisto, eyowa, muntu yonsu udi muikala wa ku dîku dia bantu dia Adama; ne nudi ne tshia kuimana bua kulumbuluishibua bua midimu yenu, ne idi mimpa anyi ne idi mibi;\n\n21 Ne kabidi bua nuitabuija lumu luimpa lua Yezu Kilisto, lunuikala nâlu munkatshi muenu; ne kabidi ne bua Bena Yuda, bantu ba tshipungidi ba Mukalenga, bapeta bujadiki bukuabu pa kusakidila kudi ewu wakamonabu ne wakumvuabu, Yezu awu, wakashipabu, uvua muikala Kilisto muina ne Nzambi muina.\n\n22 Ne ndi musua kunuitabujija nuenu bonsu ndekelu ya buloba bua kukudimuna mutshima ne kudilongolola bua kuimana kumpala kua nkuasa wa tshilumbuluilu wa Kilisto.\n\n", "morm 4": "[center][font_size=26]Shapita 4[/font_size][/center]\n\n[i]Mvita ne dishipangana bidi bitungunuka—Bantu babi badi bapesha bantu babi dinyoka—Bubi budi butampakana mu Isalele monsu bupita bukola bua diba dikuabu dionsu kumpala—Bakaji ne bana balambudibua kudi mpingu—Bena Lamana badi babanga kukomba Bena Nefi kumpala kuabu. Pabuipi ne 363–375 p.d.K.[/i]\n\n1 Ne mpindiewu biakalua ne mu tshidimu tshia nkama isatu ne makumi asambombo ne tshisatu Bena Nefi bakaya ne misumba yabu ya basalayi kuluisha Bena Lamana, bafumina ku bulaba bua Kabutu.\n\n2 Ne biakalua ne Bena Lamana bakapingaja misumba ya basalayi ya Bena Nefi panyima kabidi ku bulaba bua Kabutu. Ne patshivuabu batshioka bua diluangana, musumba wa basalayi wa Bena Lamana uvua ne bukola wakabaluila; ne bakaluangana mvita mikola, mua ne Bena Lamana bakangata tshimenga tshia Kabutu, ne bakashipa ba bungi ba ku Bena Nefi, ne bakakuata ba bungi ku lukanu.\n\n3 Ne bashadila bakanyema ne bakaya kudisangisha ne bena mu tshimenga tshia Teyankuma. Mpindiewu tshimenga tshia Teyankuma tshivua ku mikalu ya ku muelelu wa mbuwa; ne tshivua kabidi pabuipi ne tshimenga tshia Kabutu.\n\n4 Ne bakabanga kutûtshibua bualu bua misumba ya basalayi ya Bena Nefi ivua miya kuluisha Bena Lamana; bualu bu biobi kabiyi bua nanku to, Bena Lamana kabavu mua kupeta bukola pa mutu pabu to.\n\n5 Kadi, monayi, bitungu bia Nzambi nebikuata bantu babi; ne bantu babi nebapeta dinyoka diabu ku bianza bia bantu babi; bualu bantu babi ki badi basonsola mitshima ya bana ba bantu ku dimatshisha dia mashi.\n\n6 Ne biakalua ne Bena Lamana bakadilongolola bua kubunda tshimenga tshia Teyankuma.\n\n7 Ne biakalua ne mu tshidimu tshia nkama isatu ne makumi asambombo ne tshinayi Bena Lamana bakabunda tshimenga tshia Teyankuma, bua bobu kuangata tshimenga tshia Teyankuma kabidi.\n\n8 Ne biakalua ne Bena Nefi bakimanyina Bena Lamana ne bakabapingaja panyima. Ne Bena Nefi bavua badisua kabidi bua bukola buabu nkayabu pakamonabu ne bakapingaja Bena Lamana panyima; ne bakaya mu bukola buabu, ne bakangata kabidi tshimenga tshia Kabutu.\n\n9 Ne mpindiewu bintu bionsu ebi biakenzeka, ne kuvua binunu bia bantu biakashipibua ku nseka yonsu ibidi, ku Bena Nefi ne ku Bena Lamana.\n\n10 Ne biakalua ne tshidimu tshia nkama isatu ne makumi asambombo ne tshisambombo tshiakapita, ne Bena Lamana bakalua kuluisha kabidi Bena Nefi; ne Bena Nefi kabavua banji kukudimuna mutshima bua bubi buvuabu benza to, kadi bakatungunuka mu bubi buabu misangu yonsu.\n\n11 Ne kakuena mushindu udi ludimi bua kumvuija, anyi bua muntu kufunda ne diumvuija dijima dia malu adi akuatshisha bôwa a mashi ne dishipangana avua mikala munkatshi mua bantu, ku Bena Nefi ne ku Bena Lamana to; ne mutshima onsu uvua mupapa, ki bua tshinyi bavua basanka bua dimatshisha dia mashi misangu yonsu.\n\n12 Ne kakuvua nkuanji kuikala bubi bunena munkatshi mua bana ba Lehi bonsu, anyi mena munkatshi mua nzubu wa Isalele, bilondeshila ku miaku ya Mukalenga, bu muvuabu munkatshi mua bantu aba to.\n\n13 Ne biakalua ne Bena Lamana bakangata tshimenga tshia Kabutu, ne nanku bualu bungi buabu buvua bupita bungi bua Bena Nefi.\n\n14 Ne bakenda kumpala kabidi bua kuluisha tshimenga tshia Teyankuma, ne bakipata benamu pambelu patshi, ne bakakuata bena lukanu ba bungi bakaji ne bana, ne bakabashipa bu milambu kudi Nzambi yabu ya mpingu.\n\n15 Ne biakalua ne mu tshidimu tshia nkama isatu ne makumi asambombo ne tshia muanda muteketa, Bena Nefi bafîka tshiji bua bualu bua Bena Lamana bavua balambula bakaji babu ne bana babu, ki bua tshinyi bakaya kuluisha Bena Lamana ne tshiji tshikola menamena, mua ne bakatamba kabidi Bena Lamana, ne bakapita pambelu pa malaba abu.\n\n16 Ne Bena Lamana kabakalua kabidi bua kuluisha Bena Nefi to tô ne tshidimu tshia nkama isatu ne makumi muanda muteketa ne tshitanu.\n\n17 Ne mu tshidimu etshi bakapueka bua kuluisha Bena Nefi ne bukola buabu bonsu; ne kabavua babadibua to bua bunena bua bungi buabu.\n\n18 Ne katshia ku tshikondu etshi Bena Nefi kabakapeta bukola pa mutu pa Bena Lamana to, kadi bakabanga kubakomba mena bu mudi lumuma kumpala kua munya.\n\n19 Ne biakalua ne Bena Lamana bakapueka bua kuluisha tshimenga tshia Kabutu; ne kuvua mvita mikola menamena yakaluanganyibua mu bulaba bua Kabutu, muakatambabu Bena Nefi.\n\n20 Ne bakanyema kabidi kumpala kuabu, ne bakalua ku tshimenga tshia Boaza; ne aku bakakandamena Bena Lamana ne dikima dipita, mua ne Bena Lamana kabakabatamba to tô ne pakaluabu kabidi musangu muibidi.\n\n21 Ne pakaluabu musangu muibidi, bakipata Bena Nefi ne bakabashipa ne dishipa dinena menamena; bakalambula bakaji babu ne bana babu kudi mpingu yabu.\n\n22 Ne biakalua ne Bena Nefi bakanyema kabidi kumpala kuabu, bangata bena mu bimenga bishadila ne bena mu misoku bonsu nabu.\n\n23 Ne mpindiewu mema, Molomo, muikala mumona ne Bena Lamana bavua pabuipi ne kutshimuna bulaba, bua nanku ngakaya ku kakuna ka Shima, ne ngakangata miandiku ivua Amalona musokoka bua Mukalenga.\n\n", "morm 5": "[center][font_size=26]Shapita 5[/font_size][/center]\n\n[i]Molomo udi ulombola kabidi misumba ya basalayi ya Bena Nefi mu mvita ya mashi ne dishipangana dikola—Mukanda wa Molomo neulua bua kuitabujija Isalele yonsu ne Yezu udi Kilisto—Bua bualu bua dipanga ditabuija diabu, Bena Lamana nebatangalajibua, ne nealekela kukuata nabu mudimu—Ne bapetela lumu luimpa kudi Bena Bisamba bia Benda mu matuku a ku ndekelu. Pabuipi ne 375–384 p.d.K.[/i]\n\n1 Ne biakalua ne ngakaya munkatshi mua Bena Nefi, ne ngakalekela mutshipu umvua mutshipa ne tshia kubambuluisha kabidi to; ne bakampesha kabidi bulombodi bua misumba yabu ya basalayi, bualu bavua bammona bu ne mvua mua kubapatuisha mu ntatu yabu.\n\n2 Kadi monayi, ntshivua ne ditekemena to, bualu mvua mumanya bitungu bia Mukalenga bialua pa mutu pabu; bualu kabakakudimuna mutshima ku malu mabi abu to, kadi bakaluangana bua mioyo yabu kabayi babikila Muntu awu wakabafuka to.\n\n3 Ne biakalua ne Bena Lamana bakalua kutubunda patuvua banyemena ku tshimenga tshia Yadene; kadi, monayi, tuakabapingaja panyima, mua ne kabakangata tshimenga diba adi to.\n\n4 Ne biakalua ne bakalua kabidi kutubunda, ne tuakakuba tshimenga. Ne kuvua bimenga bikuabu bivua Bena Nefi bakuba, miaba mikolesha yakakosa Bena Lamana njila bua ne kabavua mua kubuela mu ditunga divua dikala kumpala kuetu, bua kubutula bena mu bulaba buetu to.\n\n5 Kadi biakalua ne malaba onsu atuvua bapitshilaku, ne benamu kabavua bikala badisangishamu to, Bena Lamana bavua bababutula, ne bimenga biabu bishadila, ne misoku yabu ne bimenga biabu bivua biôsha ne kapia; ne ki muakapita bidimu nkama isatu ne makumi muanda muteketa ne tshitema nanku.\n\n6 Ne biakalua ne mu tshidimu tshia nkama isatu ne makumi muanda mukulu Bena Lamana bakalua kabidi kutubunda bua kuluangana, ne tuakabakandamena ne dikima; kadi bionsu bivua tshianana, bualu bungi buabu buvua bunena bua ne bakadiatakaja bantu ba Bena Nefi muinshi mua makasa abu.\n\n7 Ne biakalua ne tuakâsa lubilu kabidi, ne bavua ne lubilu lupita lua Bena Lamana bakanyema, ne bavua ne lubilu kaluyi lupita lua Bena Lamana to bakabakomba ne bakababutula.\n\n8 Ne mpindiewu, monayi, mema, Molomo, ntshiena njinga bua kupandisha anyima ya bantu ku dibalondela bualu bua mashi ne dishipangana dikola bu bivua biela ku mesu kuanyi to; kadi, bualu ndi mumanya ne bintu ebi bushuwa bidi ne tshia kumanyika, ne bintu bionsu bidi bisokoka bidi ne tshia kubuluibua pa misonga ya nzubu—\n\n9 Ne kabidi dimanya dia bintu ebi udi ne tshia kumanyika kudi tshishadi tshia bantu aba, ne kabidi kudi Bena Bisamba bia Benda, bavua Mukalenga muamba ne nebatangalaja bantu aba, ne bantu aba nebamueneshibua bu mudi bantu ba tshianana munkatshi mua Bena Bisamba bia Benda to—bua nanku ndi mfunda tshikosu tshikesa, ntshiyi nkima kulonda mulubu mujima wa malu amvua mumona to, bua mukenji umvua mupeta, ne kabidi bua kanupetshi kanyinganyinga kanena bua bubi bua bantu aba to.\n\n10 Ne mpindiewu monayi, ebi ndi mbiambila ndelanganyi yabu, ne kabidi Bena Bisamba bia Benda badi ne lusa kudi nzubu wa Isalele, badi bamona ne badi bamanya kudi mabenesha abu aluila.\n\n11 Bualu ndi mumanya ne abu nebikala ne kanyinganyinga bua dikenga dipita bukola dia nzubu wa Isalele; eyowa, nebanyingalala bua dibutuka dia bantu aba; nebanyingalala ne bantu aba kabavua bakudimuna mutshima to bua ne Yezu uvua bua kuikala mubakidila mu maboku enda.\n\n12 Mpindiewu ndi mufundila tshishadi tshia nzubu wa Yakoba bintu ebi; ne bidi bifunda ku mushindu ewu, bualu Nzambi udi mumanya ne bubi kabuakubatuadilabi to; ne bidi ne tshia kuikala bisokoka bua Mukalenga bua bilua mu diba dienda nkayenda.\n\n13 Ne ewu uvua mukenji umvua mupeta; ne monayi, nebilua bilondeshila ku mukenji wa Mukalenga, pâmonaye ne bidi bikumbana, mu lungenyi luenda.\n\n14 Ne monayi, nebiya kudi ba ku Bena Yuda badi kabayi ne ditabuija to; ne nebiya bua kipatshila aka—bua kubitabujija ne Yezu udi Kilisto, Muana wa baluma wa Nzambi wa moyo; bua Tatu akumbaja kipatshila kenda kanena ne ka tshiendelela, ku njila wa Munanga wenda, mu kupinguluja Bena Yuda, anyi nzubu yonsu wa Isalele, ku bulaba bua bupianyi buabu, buvua Mukalenga Nzambi wabu mubapesha, bua kukumbaja tshipungidi tshienda;\n\n15 Ne kabidi bua ne ndelanganyi ya bantu aba itabuija lumu luimpa luenda bikola bipita kabidi, luaya kudibu kumbukila kudi Bena Bisamba bia Benda; bualu bantu aba nebatangalajibua, ne balua bantu bafîkuluka, bakoya, ne bendesha ku moyo, kupita mushindu utu ukadi muikala munkatshi muetu, eyowa, mena utu ukadi muikala munkatshi mua Bena Lamana awu, ne etshi bua bualu bua dipanga ditabuija diabu ne ditendelela diabu dia mpingu.\n\n16 Bualu monayi, Nyuma wa Mukalenga ukavua mulekela bua kukuata mudimu ne batatuabu; ne kabena ne Kilisto ne Nzambi pa buloba to; ne badi bipatshibua bu mudi bisota kumpala kua lupepela.\n\n17 Bavua musangu mukuabu bikala bantu basanguluka, ne bavua ne Kilisto bu mudi mulami wa mikoku wabu; eyowa, Nzambi Tatu uvua mena ubalombola.\n\n18 Kadi mpindiewu, monayi, Satana udi ubalombola eku ne eku, mena bu bisota kumpala kua lupepela, anyi bu mavuala atenkakaja buatu budi pa mutu pawu, budi kabuyi ne tshilamba anyi longo, ne kakuyi tshintu nansha tshimua tshiakubuludika natshi to; ne mena bu mudiwu, ki mudibu.\n\n19 Ne monayi, Mukalenga udi mukuata mabenesha abu, avuabu mua kupeta mu bulaba, bua Bena Bisamba bia Benda bâsa mu bulaba.\n\n20 Kadi monayi, nebilua ne Bena Bisamba bia Benda nebabipata ne nebabatangalaja; ne kunyima kua Bena Bisamba bia Benda babipata ne babatangalaja, monayi, pashisha Mukalenga neavuluka tshipungidi tshiakenzaye kudi Abalahama ne kudi nzubu yonsu wa Isalele.\n\n21 Ne Mukalenga neavuluka kabidi masambila a bakana, avuabu bamulomba buabu.\n\n22 Ne pashisha, Ô nuenu Bena Bisamba bia Benda, nenuimana munyi kumpala kua Nzambi, panuikala kanuyi bakudimuna mutshima ne balekela njila yenu mibi to?\n\n23 Kanuena bamanya to ne nudi mu bianza bia Nzambi anyi? Kanuena bamanya to ne udi ne bukola bonsu, ne ku mukenji wenda munena buloba nebuvungibua bu mudi muvungu wa mukanda anyi?\n\n24 Bua nanku, kudimunayi mutshima, ne dipuekeshayi kumpala kuenda, tshianana neanuluila ne bululama bua kunupîsha—tshianana tshishadi tshia ndelanganyi ya Yakoba netshilua munkatshi muenu bu mudi ntambua, ne netshinupandakaja mu bipesa, ne kakuena muntu nansha umua wa kunupatuisha to.\n\n", "morm 6": "[center][font_size=26]Shapita 6[/font_size][/center]\n\n[i]Bena Nefi badi badisangisha ku bulaba bua Kumola bua mvita ya ndekelu—Molomo udi usokoka miandiku ya tshijila mu kakuna ka Kumola—Bena Lamana badi batshimuna, ne badi babutula tshisamba tshia Bena Nefi—Binunu nkama bia bantu bidi bishipibua ku muela wa mvita. Pabuipi ne 385 p.d.K.[/i]\n\n1 Ne mpindiewu ndi njikija miandiku yanyi bitangila dibutuka dia bantu banyi, Bena Nefi. Ne biakalua ne tuakadianjila kumpala kua Bena Lamana.\n\n2 Ne mema, Molomo, ngakafundila mfumu wa Bena Lamana mukanda, ne ngakajinga kudiye ne atuanyishila ne tusangisha bantu betu pamua mu bulaba bua Kumola, pabuipi ne kakuna kavua kabikidibua ne Kumola, ne aku tuvua mua kubaluisha.\n\n3 Ne biakalua ne mfumu wa Bena Lamana wakanganyishila tshintu tshimvua mujinga.\n\n4 Ne biakalua ne tuakâsa luendu batangila ku bulaba bua Kumola, ne tuakâsa ntenta yetu ku mpenga yonsu ya kakuna ka Kumola; ne bivua mu bulaba bua mâyi, misulu, ne mpokolo ya bungi; ne apa tuvua ne ditekemena bua kutamba Bena Lamana bukola.\n\n5 Ne pakapita bidimu nkama isatu ne makumi muanda mukulu ne binayi, tuakasangisha bashadila bonsu ba bantu betu ku bulaba bua Kumola.\n\n6 Ne biakalua ne patuakasangisha bantu betu bonsu pamua ku bulaba bua Kumola, monayi mema, Molomo, ngakabanga kukulakaja; ne muikala mumanya ne eyi ivua mvita ya ndekelu ya bantu banyi, ne muikala mupeshibua mukenji kudi Mukalenga ne ntshilekedi ne miandiku ivua mitushila kudi batatuetu, ivua mikala ya tshijila, imata mu bianza bia Bena Lamana to, (bualu Bena Lamana nebayinyangakaja), bua nanku ngakenza miandiku eyi ku bitata bia Nefi, ne ngakasokoka miandiku yonsu ivua minshîla ku tshianza tshia Mukalenga mu kakuna ka Kumola, pa kumbusha bitata bikesa ebi bimvua mupesha muananyi wa baluma Moloni.\n\n7 Ne biakalua ne bantu banyi, ne bakaji babu ne bana babu, bakamona mpindiewu misumba ya basalayi ya Bena Lamana yenda mitangila kudibu; ne bakindila bua kubakidila ne bôwa bua lufu budi butshingisha bikola budi buwuja biadi bia bantu babi.\n\n8 Ne biakalua ne bakalua kutuluisha, ne muntu yonsu uvua muwula ne ditshingishibua dikola bua bunena bua bungi buabu.\n\n9 Ne biakalua ne bakaponela bantu banyi ne muela wa mvita, ne ne difuma, ne ne muketa, ne ne kasuyi, ne ne biluilu bia mvita bia mushindu onsu.\n\n10 Ne biakalua ne bantu banyi bakupudibua, eyowa, mena binunu bianyi dikumi bivua nanyi, ne ngakapona mutapika munkatshi muabu; ne bankampita ku luseka bua ne kabakanshipa to.\n\n11 Ne pakapitabu ne kûpulabu bantu banyi bonsu pa kumbusha makumi abidi ne banayi ba kutudi, (muananyi wa baluma Moloni uvua munkatshi amu) ne tuetu bikala bapanduka lufu luakafua bantu betu, pakatshiabu, pakapingana Bena Lamana ku bitudilu biabu, bafumina ku musongu wa kakuna ka Kumola, tuakamona bantu banyi binunu dikumi bavua bupudibua, bavua bikala balombodibua ku mutu kundi.\n\n12 Ne tuakamona kabidi bantu banyi binunu dikumi bavua muananyi wa baluma Moloni ulombola.\n\n13 Ne monayi, bakashipa binunu dikumi bia Gidigidona, ne uvua munkatshi muabu.\n\n14 Ne Lama wakapona ne binunu bienda dikumi; ne Gilegala wakapona ne binunu bienda dikumi; ne Limaha wakapona ne binunu bienda dikumi; ne Yeneume ne binunu bienda dikumi; ne Kumeniha, ne Moloniha, ne Antionuma, ne Shibiloma, ne Shema, ne Yosha, bakapona muntu yonsu ne binunu dikumi bienda.\n\n15 Ne biakalua ne kuvua balombodi bakuabu dikumi bakashipabu ku muela wa mvita, muntu yonsu ne binunu dikumi bienda; eyowa, bantu mena bonsu, bakashipabu, amu pa kumbusha makumi abidi ne banayi bamvua nabu, ne bakesa kabidi bavua banyemena ku matunga a ku sude, ne bakesa bavua batomboka baya kudisangisha kudi Bena Lamana; ne musunyi onsu, ne mifuba yonsu, ne mashi onsu bivua bilala pa mpala wa buloba, bilekela kudi bianza biakabashipa bua kubola pa bulaba, ne bua kusunsuka ne kupingana kudi mamuabu buloba.\n\n16 Ne anyima wanyi wakapandika ne dipampakana, bua bualu bua bashipibu ba ku bantu banyi, ne ngakabila:\n\n17 Ô nuenu balengela, munyi munuvua mua kumbuka ku njila ya Mukalenga! Ô nuenu balengela, munyi munuvua mua kupidia Yezu awu, uvua muimana ne maboku môlola bua kunuakidila!\n\n18 Monayi, bu nuenu kanuyi benza nanku, kanuvua nupona to. Kadi monayi, nuaponyi, ne ndi ndila dijimina dienu.\n\n19 Ô nuenu bana ba baluma ne ba bakaji bimpa kumona, nuenu batatu ne bamamu, nuenu baluma ne bakaji basela, nuenu bimpa kumona, munyi munuaponyi!\n\n20 Kadi monayi, nuayi, ne kanyinganyinga kanyi kakena mua kunupinga to.\n\n21 Ne dituku didi dilua katataka dikala mubidi wa tshifuaka wenu ne bua kuvuala mubidi udi kawuyi ufua, ne mibidi eyi idi mpindiewu inyanguka mu dibola idi ne tshia kulua katataka mibidi idi kayiyi ibola; ne pashisha nenuikala ne tshia kuimana kumpala kua nkuasa wa tshilumbuluilu tshia Kilisto, bua kulumbuluishibua bilondeshila ku midimu yenu; ne panuikala bakana, apu nenubeneshibua ne batatuenu bakaya kumpala kuenu.\n\n22 Ô bu nuenu bakudimuna mutshima kumpala kua dibutuka dinena edi kunuluila. Kadi monayi, nuayi, ne Tatu, eyowa, Tatu wa Tshiendelela wa mu diûlu, udi mumanya ngikadilu wenu; ne udi wenza nuenu bilondeshila ku bululama buenda ne lusa luenda.\n\n", "morm 7": "[center][font_size=26]Shapita 7[/font_size][/center]\n\n[i]Molomo udi ulomba Bena Lamana ba matuku a ku ndekelu bua kuitabuija mu Kilisto, kuitaba lumu luimpa, ne kupandishibua—Bonsu badi bitabuija Bibiliya nebitabuija kabidi Mukanda wa Molomo. Pabuipi ne 385 p.d.K.[/i]\n\n1 Ne mpindiewu, monayi, ndi musua kuakula kakesa ne tshishadi tshia bantu aba badi bepeleshibua, pikala Nzambi mua kubapesha miaku yanyi, bua bamanya malu a batatuabu; eyowa, ndi ngakula nenu, nuenu tshishadi tshia nzubu wa Isalele; ne eyi idi miaku indi ngakula:\n\n2 Numanya ne nudi ba ku nzubu wa Isalele.\n\n3 Numanya ne nudi ne tshia kukudimuna mutshima, anyi kanuena mua kupandishibua to.\n\n4 Numanya ne nudi ne tshia kuteka biluilu bienu bia mvita panshi, ne kanuena bua kusanka kabidi bua kumatshisha mashi to, ne kanuena bua kubiangata kabidi to, amu Nzambi munupesha mukenji bua kubiangata.\n\n5 Numanya ne nudi ne tshia kulua ku dimanya dia batatuenu, ne kukudimuna mutshima ku mibi ne malu mabi enu onsu, ne kuitabuija Yezu Kilisto, ne udi Muana wa Nzambi, ne Bena Yuda bakamushipa, wakajuka kabidi ku bukola bua Tatu, pananku, wakatshimuna lukita; ne ku njila wenda kabidi kalonda ka lufu kakadînyibua.\n\n6 Ne udi ufila dibika dia bafua, pananku muntu udi ne tshia kujuka bua kuimana kumpala kua nkuasa wa tshilumbuluilu.\n\n7 Ne udi muvuija disungila dia ba pa buloba, kudi udi usanganyibua kayi mupîla to kumpala kuenda mu dituku dia tshilumbuluilu to, neapeshibua dianyisha bua kusombaye ku mpala kua Nzambi mu bukalenga buenda, bua kuimbilaye Tatu, ne Muana, ne Nyuma wa Tshijila, badi Nzambi umua, misambu ya disamuna ne bimbi ba misambu ba mu diûlu ne munanunanu, mu ngikadilu wa disanka udi kayi ne ndekelu to.\n\n8 Bua nanku kudimunayi mutshima, ne nutambuishibua mu dîna dia Yezu, ne nupeta lumu luimpa lua Kilisto, luatuadibua kumpala kuenu, kabiyi amu mu miandiku eyi to kadi kabidi mu miandiku yaluila Bena Bisamba bia Benda kumbukila kudi Bena Yuda, miandiku mina yanuluila kumbukila kudi Bena Bisamba bia Benda.\n\n9 Bualu monayi, eyi mmifundibua bua kipatshila ka ne nuitabuija ayi; ne binuitabuija ayi nenuitabuija eyi kabidi; ne binuitabuija eyi nenumanya bitangila batatuenu, ne kabidi midimu ya dikema ivua mienjibua ku bukola bua Nzambi munkatshi muabu.\n\n10 Ne nenumanya ne nudi tshishadi dia tshia ndelanganyi ya Yakoba; bua nanku badi banubala munkatshi mua bantu ba tshipungidi tshia diambedi; ne binuitabuija mu Kilisto, ne bikala batambuishibua, diambedi ne mâyi, pashisha ne kapia ne Nyuma wa Tshijila, kulondesha tshilejilu tshia Mupandishi wetu, bilondeshila muvuaye mutupesha mukenji, nebikala bimpa buenu mu dituku dia tshilumbuluilu. Amena.\n\n", "morm 8": "[center][font_size=26]Shapita 8[/font_size][/center]\n\n[i]Bena Lamana badi bakeba Bena Nefi ne bababutula—Mukanda wa Molomo neulopokela ku bukola bua Nzambi—Moloni udi wela mulawu badi bikala baleja tshiji ne luntûta kudi mudimu wa Mukalenga—Miandiku ya Bena Nefi neilopoka mu dituku dia bubi, dia mbipilu wa ngikadilu, ne dipambuka. Pabuipi ne 400–421 p.d.K.[/i]\n\n1 Monayi mema, Moloni, ndi njikija miandiku ya tatuanyi, Molomo. Monayi, ndi amu ne bintu bikesa bia kufunda, bintu bivua tatuanyi mumpesha mukenji bua kufunda.\n\n2 Ne mpindiewu biakalua ne kunyima kua mvita minena ne ya kukema ku Kumola, monayi, Bena Lamana bakalondakaja Bena Nefi bavua banyemena ku ditunga dia ku sude, tô ne pakababutulabu bonsu.\n\n3 Ne bakashipa kabidi tatuanyi, ne ndi mena mushala nkayanyi bua kufunda muyuki wa dibungama wa dibutuka dia bantu banyi. Kadi monayi, bakadi baya, ne ndi nkumbaja mukenji wa tatuanyi. Ne ntshiena mumanya to nebanshipa.\n\n4 Bua nanku nemfunda ne nsokoka miandiku mu buloba; ne kabiena ne bualu to ku ngaya.\n\n5 Monayi, tatuanyi uvua muenza miandiku eyi, ne uvua mufunda kipatshila kayi. Ne monayi, mvua mua kutshifunda kabidi bu mema ne muaba pa bitata, kadi ntshiena nawu to; ne ntshiena ne biamua to, bualu ndi nkayanyi. Bakashipa tatuanyi mu mvita, ne malela anyi onsu, ne ntshiena ne balunda anyi kuakuya to; ne ntshiena mumanya ne Mukalenga nealekela ne ngikala ne moyo mutantshi kayi to.\n\n6 Monayi, bidimu nkama inayi bikadi bipita katshia dilua dia Mukalenga ne Mupandishi wetu.\n\n7 Ne monayi, Bena Lamana bakalondakaja bantu banyi, Bena Nefi, ku tshimenga ne ku tshimenga ne ku muaba ne ku muaba, mena tô ne pavuabu kabayiku kabidi to; ne dipona diabu divua dinena; eyowa, dibutuka dia bantu banyi, Bena Nefi, didi dinena ne dia dikema.\n\n8 Ne monayi, tshianza tshia Mukalenga ki tshidi tshidienza. Ne monayi kabidi, Bena Lamana badi mu mvita muntu ne mukuenda; ne dishipa dia bantu ne dimatshisha dia mashi kabiena bijika pa mpala mujima pa bulaba ebu to; ne kakuena muntu udi mumanya ndekelu wa mvita to.\n\n9 Ne mpindiewu, monayi, ntshiena nuambila kabidi bibatangila to, bualu kakuena muntu to, amu Bena Lamana ne bivi badi ne moyo pa mpala wa bulaba.\n\n10 Ne kakuena muntu udi mumanya Nzambi mulelela to amu bayidi ba Yezu, bavua bashala mu bulaba tô ne pakavua bubi bua bantu bunena bikola mu mushindu ne Mukalenga kakalekela ne basomba ne bantu; ne muntu kena mumanya ne badi pa mpala wa bulaba.\n\n11 Kadi monayi, mema ne tatuanyi tuakabamona, ne bakatusadila.\n\n12 Ne ewu yonsu wapeta miandiku eyi, ne wikala kayi uyipîsha bua bualu bua bilema bidimu to, muina awu neamanya malu matamba bunena kupita â. Monayi, ndi Moloni; ne bu kuikala mushindu, mvua kumanyisha malu onsu kunudi.\n\n13 Monayi, ngajikiji kuakula bitangila bantu aba. Ndi muana wa baluma wa Molomo, ne tatuanyi uvua kankanunuina ka Nefi.\n\n14 Ne mmema muina udi usokoka miandiku eyi bua Mukalenga; bitata biayi kabiena ne mushinga to, bua bualu bua mukenji wa Mukalenga. Bualu bulelela udi wamba ne muntu kakubiangata bua kupeta makasa to; kadi miandiku yabi idi ya mushinga mukola; ne ewu yonsu wayituala patoka, yeya Mukalenga neabenesha.\n\n15 Bualu nansha umua kena mua kuikala ne bukola bua kuyituala patoka to amu bimupeshela kudi Nzambi; bualu Nzambi munsua ne bienzeka amu bua butumbi buenda, anyi bua diakalenga dia bantu ba tshipungidi ba Mukalenga ba kala ne bavua batangalajibua kala.\n\n16 Ne mubeneshibua ikala watuala tshintu etshi patoka; bualu netshipatudibua ku mîdima kulua patoka, bilondeshila ku dîyi dia Nzambi; eyowa, netshipatudibua mu buloba, ne netshikenkela mu mîdima, ne kumanyikayi kudi bantu; ne nebienzeka ku bukola bua Nzambi.\n\n17 Ne pikalaku bilema mu mifundu eyi, mbilema bia muntu. Kadi monayi, katuena bamanya tshilema nansha tshimua tshidi mu mifundu eyi to; nansha nanku Nzambi mmumanya malu onsu; bua nanku, udi udi upîsha, lekela adimuka bua kalu kuikala mu njiwu wa kapia ka mu ngena.\n\n18 Ne ewu udi wamba ne: Ndejayi bitata, anyi nenutûtshibua—wamanya bua kalu kuenzeja tshidi tshikandikibua kudi Mukalenga.\n\n19 Bualu monayi, ewu udi ulumbuluisha muenenda lukasa, nealumbuluishibua penda; bualu difutu dienda nedikala bilondeshila ku midimu yenda; bua nanku, ewu udi utûta muenenda, neatûtshibua penda, kudi Mukalenga.\n\n20 Monayi tshidi mifundu ya Nzambi yamba: muntu kadiakutûta to, anyi kadiakulumbuluisha to; bualu Mukalenga udi wamba ne dilumbuluisha ndianyi, ne busombuedi mbuanyi kabidi, ne nemfutulula.\n\n21 Ne muntu udi uleja tshiji ne luntûta lua bungi kudi mudimu wa Mukalenga, ne kudi bantu ba tshipungidi ba Mukalenga badi bena nzubu wa Isalele, ne neamba ne: Netunyangakaja mudimu wa Mukalenga, ne Mukalenga kakuvuluka tshipungidi tshienda tshidiye muenza ne nzubu wa Isalele to—yeya awu udi mu njiwu bua kupudibua ne kuedibua mu kapia;\n\n22 Bualu tuipatshila tua tshiendelela tua Mukalenga netutungunuka ne kuenjibua, tô ne pâkumbajibua malaya enda onsu.\n\n23 Kebululayi mambi a Yeshaya. Monayi, ntshiena mua ku’afunda to. Eyowa, monayi ndi nnuambila ne, bansantu bavua balua kumpala kuanyi, bavua bâsa mu bulaba ebu, nebabila, eyowa, nebabila kudi Mukalenga lufumina mena ku buloba; ne bu mudi Mukalenga ne moyo neavuluka tshipungidi tshivuaye muenza nabu.\n\n24 Ne mmumanya masambila abu, ne avua bua bana babu. Ne mmumanya ditabuija diabu, bualu mu dîna dienda bavua mua kumbusha mikuna; ne mu dîna dienda bavua mua kunyungusha buloba; ne ku bukola bua dîyi dienda bavua mua kuenza ne maloko yikuluka panshi; eyowa, nansha tshikutu tshia kapia kakola katshiakabenza bualu to, anyi nyama ya lonji anyi nyoka ya lulengu kayakabenza bualu to, bua bukola bua dîyi dienda.\n\n25 Ne monayi, masambila abu avua kabidi bua muntu walekela Mukalenga bua kupatula bintu ebi.\n\n26 Ne muntu kena bua kuamba ne kabiakulua to, bualu bushuwa nebilua, bualu Mukalenga wakamba nanku; bualu nebipatukila ku buloba, ku tshianza tshia Mukalenga, ne muntu kakubikandika to; ne nebilua mu dituku diambabu ne bishima bikadi bijika; ne nebilua mena bu mudi muntu wakula ku bafua.\n\n27 Ne nebilua mu dituku diabila mashi a bansantu kudi Mukalenga, bua bipungidi bia musokoku ne midimu ya mîdima.\n\n28 Eyowa, nebilua mu dituku diavidibua bukola bua Nzambi, ne dialua ma’ekelezia manyanguka ne diadibandishawu mu diditambisha dia mitshima yawu; eyowa, mena ne mu dituku diadijula balombodi ba ma’ekelezia ne balongeshi mu diditambisha mu mitshima yabu, tô ne ku dialakana dia kudi bena mu ma’ekelezia abu.\n\n29 Eyowa, nebilua mu dituku diumvua bantu bua kapia, ne bipepela, ne mabungibungi a muishi mu malaba a kubabenda;\n\n30 Ne nebumvua kabidi bua mvita, ne manunganyi a mvita, ne manyungana a buloba mu miaba mishilangana.\n\n31 Eyowa, nebilua mu dituku dikalaku bukoya bua mubidi ne bua mu meji bukola pa mpala wa buloba; nekuikala mashipangana, ne dinyengangana dia bintu, ne dishima, ne didingangana, ne dienda dia masandi, ne mishindu yonsu ya malu mapita bubi; pikalaku ba bungi bâmba ne, Enzayi nanku, anyi enzayi naka, ne kabiena ne bualu to, bualu Mukalenga neanukuatshisha ku dituku dia ndekelu. Kadi diakabi kudi bantu abu, bualu badi bakuatshika mu kanyonga ka bululu ne mu mionji ya malu mabi.\n\n32 Eyowa, nebilua mu dituku dibakibua ma’ekelezia, âmba ne: Luayi kundi, ne bua makuta nenubuikidibua mibi yenu.\n\n33 Ô nuenu bantu bena bubi ne bena tshitshu ne bena nshingu mîminyina, bua tshinyi nudi badiashila ma’ekelezia bua kupeta makasa? Bua tshinyi nuakudimunyi dîyi dia tshijila dia Nzambi, bua nuenu kuvuija dipîshibua kudi anyima yenu? Monayi, difilayi ku mabuluila a Nzambi; bualu monayi, diba nedilua dituku adi dikala bintu bionsu ebi ne tshia kukumbajibua.\n\n34 Monayi, Mukalenga uvua mundeja bintu binena ne bia dikema bitangila bintu bidi ne tshia kulua katataka, dituku adi dialua bintu ebi munkatshi muenu.\n\n35 Monayi, ndi nnuambila bu nudi bikala apa, ne kadi kanuenaku to. Kadi monayi, Yezu Kilisto uvua munuleja kundi, ne ndi mumanya bienzedi bienu.\n\n36 Ne ndi mumanya ne nudi nuenda ne diditambisha mu mitshima yenu; ne bantu bonsu pa kumbusha amu bakesa tshianana badi kabayi badibandisha mu diditambisha dia mitshima yabu to, bavuala bilamba bimpa menamena, bikala ne dialakana, ne luntûta lua bungi, ne budimu, ne dikengesha dia bantu bakuabu, ne mishindu yonsu ya malu mabi; ne ma’ekelezia enu, eyowa, yonsu mena, ikadi milua ne bukoya bua diditambisha dia mitshima yenu.\n\n37 Bualu monayi, nudi bananga makuta, ne bintu bienu, ne bilamba bimpa, ne dilengeja dia ma’ekelezia enu, kupita munudi bananga bapela ne bakengi, babêdi ne batatshishibua.\n\n38 Ô nuenu bena bukoya, nuenu bantu ba mpala ibidi, nuenu balongeshi, badi nudipanyisha bua bintu bidi bikuata dimomena, bua tshinyi nuanyangi ekelezia wa tshijila wa Nzambi? Bua tshinyi nudi ne bundu bua kuangata dîna dia Kilisto pa mitu yenu? Bua tshinyi kanuena nuela meji ne mushinga wa disanka dia didi kadiyi dijika to udi munena kupita wa dikenga adi didi kadiyi ndekelu—mbua butumbi bua ba pa buloba anyi?\n\n39 Bua tshinyi nudi nudilengeja ne bintu bidi kabiyi ne moyo to, ne nulekela ne badi ne nzala, ne bakengi, ne badi butaka, ne babêdi ne batatshishibua bapita pabuipi nuenu kuenu kanuyi nubamona to?\n\n40 Eyowa, bua tshinyi nudi nuteka malu enu a bubi bupita a mu musokoku bua kupeta makasa, ne nudi nudidisha bakaji bakamba muadi kumpala kua Mukalenga, ne nudidisha bana ba nshiya muadi kabidi kumpala kua Mukalenga, ne mashi a batatuabu ne ba bayabu kabidi adi abila kudi Mukalenga afumina ku buloba, bua kuluisha disombuela pa mutu penu?\n\n41 Monayi, muela wa mvita wa busombuedi udi mulembelela pa mutu penu; ne diba didi dilua katataka diasombuelaye mashi a bansantu pa mutu penu, bualu kakulekela mbila yabu kabidi to.\n\n", "morm 9": "[center][font_size=26]Shapita 9[/font_size][/center]\n\n[i]Moloni udi ubikila bantu badi kabayi bitabuija mu Kilisto bua kukudimuna mutshima—Udi uyisha Nzambi wa bishima, udi upesha mabuluila ne upumuina badi ne lulamatu mapa ne bimanyinu—Bishima bidi bijika bua bualu bua dipanga ditabuija—Bimanyinu bidi bilonda badi bitabuija—Moloni udi ukankamija bantu bua bikala ne lungenyi ne balama mikenji. Pabuipi ne 401–421 p.d.K.[/i]\n\n1 Ne mpindiewu, ndi ngakula kabidi bitangila aba badi kabayi bitabuija mu Kilisto to.\n\n2 Monayi, nenuitabuija mu dituku dia dinyoka dienu anyi—monayi, pâlua Mukalenga, eyowa, mena dituku dinena adi pâvungibua buloba pamua bu mudi muvungu wa mukanda, ne penguluka bintu ku kapia kakola, eyowa, mu dituku dinena adi pânuimanyishibua kumpala kua Muana wa Mukoku wa Nzambi—pashisha nenuamba kakuena Nzambi to anyi?\n\n3 Pashisha nenutshikala nuvila Kilisto, anyi nudi mua kumona Muana wa Mukoku wa Nzambi anyi? Nudi nutshinka ne nenusomba nenda ne dimanya dia dipîa dienu anyi? Nudi nutshinka ne nudi mua kuikala ne disanka bua kusomba ne Tshifukibua tshinsantu atshi, padi anyima yenu misumpakana ne dimanya dia dipîla bua ne nudi benzela mêyi enda bibi kashidi anyi?\n\n4 Monayi, ndi nnuambila ne nenuikala ne dikenga dipita bua kusomba ne Nzambi munsantu ne mululama, ne meji a bukoya buenu kumpala kuenda, bipita nuenu basomba mu ngena ne anyima mipîshibua.\n\n5 Bualu monayi, panuavuishibua kumpala kua Nzambi bua kumona butaka buenu, ne butumbi bua Nzambi kabidi, ne bunsantu bua Yezu Kilisto, ne bitemesha ludimi lua kapia ludi kaluyi lujima to pa mutu penu.\n\n6 Ô pashisha nuenu badi kanuyi nuitabuija to, kudimukayi kudi Mukalenga; bilayi ne bukitu kudi Tatu mu dîna dia Yezu, bua ne pamuapa nusanganyibua kanuyi katoba to, bakezuka, balengela, ne batoka, bikala basukudibua ku njila wa mashi a Muana wa Mukoku, ku dituku dinena ne dia ndekelu.\n\n7 Ne ndi ngakula kabidi kunudi nuenu badi bavila mabuluila a Nzambi, ne nuamba ne akadi majika, ne kakuena mabuluila to, anyi mambi, anyi mapa, anyi diôndopa, anyi diakula dia miakulu, ne diandamuna dia miakulu to;\n\n8 Monayi ndi nnuambila, udi uvila bintu ebi kena mumanya lumu luimpa lua Kilisto to; eyowa, kena mubala mifundu to; bikalabi nanku, kena uyumvua to.\n\n9 Bualu katuena tubala ne Nzambi udi momumua makelela mushala, lelu, ne bua kashidi, ne kudiye kakuena nkudimuku anyi kandidimbi ka dishintuluka to anyi?\n\n10 Ne mpindiewu, panuikala badielangana meji bua nzambi udi ukudimuka, ne kudiye kuikala kandidimbi ka dishintuluka, apu nudi belangana meji munda muenu bua nzambi udi kayi Nzambi wa bishima to.\n\n11 Kadi monayi, nenuleja Nzambi wa bishima, mena Nzambi wa Abalahama, ne Nzambi wa Isaka, ne Nzambi wa Yakoba; ne Nzambi umua awu wakafuka diûlu ne buloba, ne bintu bionsu bidi mômu.\n\n12 Monayi, wakafuka Adama, ne kudi Adama kuakaluila dipona dia muntu. Ne Yezu Kilisto, udi Tatu ne Muana, wakalua bua dipona dia muntu; ne bua Yezu Kilisto disungila dia muntu diakalua.\n\n13 Ne bua disungila dia muntu, diakaluila ku njila wa Yezu Kilisto, badi bapingajibua kumpala kua Mukalenga; eyowa, ki mudi bantu bonsu basungidibua nanku, bualu lufu lua Kilisto ludi lutuala dibika dia ku lufu, didi dituala disungila dia ku tulu katuyi ndekelu, ku tulu tuina tuabishibua bantu bonsu ku bukola bua Nzambi pâdila mpungi; ne nebapatuka, bakesa ne banena, ne nebimana kumpala kua tshilumbuluidi tshienda, bikala basungidibua ne basuludibua ku monji ewu wa tshiendelela wa lufu, lufu luina ludi lufu lua mubidi.\n\n14 Ne pashisha tshitungu tshia Wa Tshijila tshidi tshilua kudibu; ne pashisha diba didi dilua didi yeya udi mukoya neashala mukoya; ne udi muakana neashala muakana; udi ne disanka neashala ne disanka; ne udi kayi ne disanka to neashala kayi ne disanka to.\n\n15 Ne mpindiewu, Ô nuenu badi badielangana meji Nzambi udi kayi mua kuenza bishima to, ndi musua kunuebeja ne, bintu bionsu bindi muamba ebi bikadi bienzeka anyi? Ndekelu ukadi mulua anyi? Monayi ndi nnuambila ne, To; ne Nzambi kena mulekela kuikala Nzambi wa bishima to.\n\n16 Monayi, bintu bidi Nzambi muenza kabiena bia dikema ku mesu kuenu anyi? Eyowa, ne nganyi udi mua kumvua midimu ya dikema ya Nzambi?\n\n17 Nganyi wamba ne katshivua tshishima to, ne diûlu ne buloba biakafukibua ku dîyi dienda; ne ku bukola bua dîyi dienda muntu wakafukibua ku lupuishi lua buloba; ne ku bukola bua dîyi dienda bishima biakenzeka?\n\n18 Ne nganyi wamba ne Yezu Kilisto kakenza bishima bikola bia bungi to? Ne kuvua bishima bikola bia bungi biakenza bapostolo.\n\n19 Ne bu diba adi bishima bienzejibua, bua tshinyi Nzambi walekedi kuikala Nzambi wa bishima ne kadi utshidi Muntu udi kayi ushintuluka to? Ne monayi, ndi nnuambila ne kena ushintuluka to; bu yeya ushintuluka udi ulekela kuikala Nzambi; ne kena ulekela kuikala Nzambi to, ne udi Nzambi wa bishima.\n\n20 Ne bualu budiye ulekêla kuenza bishima munkatshi mua bana ba bantu, mbualu badi bashinguluka mu dipanga dia ditabuija, ne bumbuka ku njila muakana, ne kabena bamanya Nzambi udibu ne bua kueyemena to.\n\n21 Monayi, ndi nnuambila ne ewu yonsu udi witabuija mu Kilisto, kayi wela mpata to, tshionsu tshialombaye Tatu mu dîna dia Kilisto netshimupeshibua; ne dilaya edi didi buabu bonsu, ne ku ndekelu ya buloba.\n\n22 Bualu monayi, Yezu Kilisto, Muana wa Nzambi, udi wamba nanku, kudi bayidi benda bâshala, eyowa, ne kudi bayidi benda bonsu kabidi, mu matshi a tshisumbu tshia bantu: Ndayi mu buloba bonsu, nuyisha bantu bonsu lumu luimpa;\n\n23 Ne udi witabuija ne udi utambuishibua neapandishibua, kadi kayi witabuija to neapîshibua;\n\n24 Ne bimanyinu ebi nebilonda badi bitabuija—mu dîna dianyi nebipata badiabulu; nebakula miakulu mipia-mipia; nebakuata nyoka; ne bobu banua tshintu tshia lufu katshia kubasâmisha to; nebatenteka babêdi bianza ne nebôndopibua;\n\n25 Ne ewu yonsu witabuija mu dîna dianyi, kayi wela mpata to, nemmujadikila miaku yanyi yonsu, mena ne ku ndekelu ya buloba.\n\n26 Ne mpindiewu, monayi, nganyi udi mua kukandamena midimu ya Mukalenga? Nganyi udi mua kuvila miaku yenda? Nganyi udi mua kujuka bua kuluisha bukola bua bukitu bonsu bua Mukalenga? Nganyi udi kupetula midimu ya Mukalenga? Nganyi udi mua kupetula bana ba Kilisto? Monayi, nuenu bonsu badi bapetudi ba midimu ya Mukalenga, bualu nenukema ne nenufua.\n\n27 Ô nanku kanupetudi to, ne kanukemi to, kadi umvuilayi miaku ya Mukalenga, ne lombayi kudi Tatu mu dîna dia Yezu bua bintu bionsu binudi nabi dijinga. Kanuedi mpata to, kadi itabuijayi, ne bangayi bu mu bikondu bia kala, ne luayi kudi Mukalenga ne mutshima wenu onsu, ne enzayi mudimu bua lupandu luenu nkayenu ne bôwa ne dizakala kumpala kuenda.\n\n28 Ikalayi ne lungenyi mu matuku a ditêtshibua dienu; diumbushayi bukoya bonsu; kanulombi tshintu bua nuenu kutshinyanga ku nkuka yenu to, kadi lombayi ne dikamakana didi kadiyi dinyungana to, bua kanukuluki ku ditêtshibua to, kadi bua nusadila Nzambi mulelela ne wa moyo.\n\n29 Tangilayi ne kanutambuishibu kanuyi bakumbana to; tangilayi ne kanudi biakudia bia tshijila bia Kilisto kanuyi bakumbana to; kadi tangilayi ne nuenza bintu bionsu bikala bakumbana, ne nubienza mu dîna dia Yezu Kilisto, Muana wa Nzambi wa moyo; ne nuenu benza nanku, ne nunanukila ne ku ndekelu, kanuakuipatshibua to nansha bishi.\n\n30 Monayi, ndi nnuambila bu ndi ngakula ku bafua; bualu ndi mumanya ne nenupeta miaku yanyi.\n\n31 Kanumpîshi bua bilema bianyi, anyi tatuanyi to, bua bilema bienda, anyi bobu bavua bafunda kumpala kuenda; kadi pa mutu pa nanku elayi tuasakidila kudi Nzambi bua ne anumuenesha bilema bietu, bua ne numanya mua kuikala ne lungenyi kupita mutudi.\n\n32 Ne mpindiewu, monayi, tuvua bafunda miandiku eyi bilondeshila ku dimanya dietu, mu maleta atudi tubikila munkatshi muetu ne Tshiena Ejipitu tshienzulula, avua matushila ne atuvua bashintulula, bilondeshila ku mushindu wa ngakuilu wetu.\n\n33 Ne bu bitata bietu bikala binena bikumbana, tuvua tufunda mu Tshiena Ebelu; kadi tuvua kabidi bashintulula Tshiena Ebelu; ne bu tuetu mua kufunda mu Tshiena Ebelu, monayi, kanuvua nupeta kalema mu miandiku yetu to.\n\n34 Kadi Mukalenga mmumanya bintu bitudi bafunda, ne kabidi ne kakuena bantu bakuabu badi bamanya muakulu wetu to; ne bualu kakuena bantu bakuabu badi bamanya muakulu wetu to, bua nanku udi mulongolola mushindu wa kuwandamuna.\n\n35 Ne bintu ebi mbifundibua bua tukupula mashi a bana betu, bavua bashinguluka mu dipanga dia ditabuija, ku bilamba bietu.\n\n36 Ne monayi, bintu ebi bituvua tujinga bitangila bana betu, eyowa, nangananga dipinguluja diabu ku dimanya dia Kilisto, bidi bifuanangana ne masambila a bansantu bonsu bavua basomba mu bulaba.\n\n37 Ne Mukalenga Yezu Kilisto anyisha ne masambila abu andamunyibua bilondeshila ku ditabuija diabu; ne Nzambi Tatu avuluka tshipungidi tshidiye muenza ne nzubu wa Isalele; ne ababenesha bua kashidi, ku njila wa ditabuija mu dîna dia Yezu Kilisto. Amena.\n\n", "ether 1": "[center][font_size=26]Mukanda wa Etele[/font_size][/center]\n\nMiandiku ya Bena Yalede, miangata ku bitata makumi abidi ne binayi bivua bantu ba Limihi bangula mu matuku a Mfumu Mosiya.\n\n[center][font_size=26]Shapita 1[/font_size][/center]\n\n[i]Moloni udi ukosolola mifundu ya Etele—Bulondanganyi bua Etele budi bulejibua—Muakulu wa Bena Yalede kawena ubuejakajibua ku Kaleya ka Babela to—Mukalenga udi ulaya bua kubalombola ku bulaba bua disungula ne kubenza tshisamba tshinena.[/i]\n\n1 Ne mpindiewu, mema, Moloni, ndi ntuadija kufunda mulubu wa benamu ba kala bavua babutuka kupitshila ku tshianza tshia Mukalenga pa mpala wa ditunga edi dia ku node.\n\n2 Ne ndi ngangatshila mulubu wanyi ku bitata makumi abidi ne binayi bivua bantu ba Limihi bangula, udibu babikila ne mukanda wa Etele.\n\n3 Ne bu mundi ntshinka ne tshitupa tshia kumpala tshia miandiku eyi, tshidi tshiakula bitangila bufuki bua buloba, ne bua Adama kabidi, ne mulubu wa katshia ku tshikondu atshi mena tô ne ku kaleya kanena, ne bintu bionsu bivua bienzeka munkatshi mua bana ba bantu tô ne ku tshikondu atshi, Bena Yuda badi nabi—\n\n4 Bua nanku, ntshiena mfunda bintu bivua bienzeka katshia ku matuku a Adama tô ne ku diba adi abi to; kadi bidi pa bitata; ne ewu yonsu wabipeta, yeya muina neikala ne bukola bua amona mua kupeta mulubu mujima.\n\n5 Kadi monayi, ntshiena mfunda mulubu mujima to, kadi ndi mfunda tshitupa tshia mulubu, kumbukila ku diba divuabu bibaka kaleya tô ne ku diba diakabutukabu.\n\n6 Ne ndi mfunda mulubu mushindu ewu. Wakafunda miandiku eyi uvua Etele, ne uvua kankanunuina ka Koliantolo.\n\n7 Koliantolo uvua muana wa baluma wa Molona.\n\n8 Ne Molona uvua muana wa baluma wa Eteme.\n\n9 Ne Eteme uvua muana wa baluma wa Ahaya.\n\n10 Ne Ahaya uvua muana wa baluma wa Sheta.\n\n11 Ne Sheta uvua muana wa baluma wa Shibulona.\n\n12 Ne Shibulona uvua muana wa baluma wa Kome.\n\n13 Ne Kome uvua muana wa baluma wa Koliantuma.\n\n14 Ne Koliantuma uvua muana wa baluma wa Aminigada.\n\n15 Ne Aminigada uvua muana wa baluma wa Alona.\n\n16 Ne Alona uvua kankanunuina ka Hete, uvua muikala muana wa baluma wa Heletoma.\n\n17 Ne Heletoma uvua muana wa baluma wa Libi.\n\n18 Ne Libi uvua muana wa baluma wa Kishi.\n\n19 Ne Kishi uvua muana wa baluma wa Kolome.\n\n20 Ne Kolome uvua muana wa baluma wa Lewi.\n\n21 Ne Lewi uvua muana wa baluma wa Kime.\n\n22 Ne Kime uvua muana wa baluma wa Moliantona.\n\n23 Ne Moliantona uvua kankanunuina ka Lipalakishi.\n\n24 Ne Lipalakishi uvua muana wa baluma wa Sheze.\n\n25 Ne Sheze uvua muana wa baluma wa Hete.\n\n26 Ne Hete uvua muana wa baluma wa Kome.\n\n27 Ne Kome uvua muana wa baluma wa Koliantuma.\n\n28 Ne Koliantuma uvua muana wa baluma wa Emele.\n\n29 Ne Emele uvua muana wa baluma wa Omele.\n\n30 Ne Omele uvua muana wa baluma wa Shule.\n\n31 Ne Shule uvua muana wa baluma wa Kibe.\n\n32 Ne Kibe uvua muana wa baluma wa Oliha, uvua muikala muana wa baluma wa Yalede;\n\n33 Yalede wakalua ne muanabu wa baluma ne mêku abu, ne bantu bakuabu ne mêku abu, kumbikila ku kaleya kanena, ku diba divua Mukalenga mubuejakaja muakulu wa bantu, ne muditshipa mu tshiji tshienda ne nebatangalajibua pa mpala onsu wa buloba; ne bilondeshila ku muaku wa Mukalenga bantu bakatangalajibua.\n\n34 Ne muanabu ne Yalede wa baluma muvuaye muntu munena ne wa bukitu, ne muntu uvua musuibua bikola kudi Mukalenga, Yalede, muanabu wa baluma, wakamuambila ne: Bila kudi Mukalenga, bua katubuejakaji to bua katupangi kumvuangana mêyi etu to.\n\n35 Ne biakalua ne muanabu ne Yalede wa baluma wakabila kudi Mukalenga; ne Mukalenga uvua ne moyo wa lusa bua Yalede; bua nanku kakabuejakaja muakulu wa Yalede to; ne Yalede ne muanabu wa baluma kabakabuejakajibua to.\n\n36 Pashisha Yalede wakambila muanabu wa baluma ne: Bila kabidi kudi Mukalenga, ne bidi bua kuikala ne nealekela tshiji tshienda kudi badi bikala balunda betu, bua kubuejakaja muakulu wabu to.\n\n37 Ne biakalua ne muanabu ne Yalede wa baluma wakabila kudi Mukalenga, ne Mukalenga wakumvua moyo wa lusa bua balunda babu ne mêku abu kabidi, bua ne kabakabuejakajibua to.\n\n38 Ne biakalua ne Yalede wakambila kabidi muanabu wa baluma, wamba ne: Ndâku ne webeja Mukalenga newatuipata mu bulaba, ne pikalaye utuipata mu bulaba, bila kudiye ne nkunyi kutuaye. Ne nganyi udi mumanya Mukalenga newaya netu ku bulaba budi buikala bua disungula ku mutu kua buloba bonsu? Ne pikalabi nanku, tuikalayi ne lulamatu kudi Mukalenga, bua ne tubupeta bua bupianyi buetu.\n\n39 Ne biakalua ne muanabu ne Yalede wa baluma wakabila kudi Mukalenga bilondeshila ku bivua biamba ku mukana wa Yalede.\n\n40 Ne biakalua ne Mukalenga ne wakumvua muanabu ne Yalede wa baluma, ne wakumvua moyo wa lusa buenda, ne wakamuambila ne:\n\n41 Ndâku ne sangisha bisumbu bia bimuna bieba pamua, miluma ne mikaji, bia mishindu yonsu; ne mamînu a buloba kabidi, a mushindu onsu; ne mêku eba; ne Yalede kabidi, muanenu wa baluma, ne dîku dienda; ne balunda beba ne mêku abu kabidi, ne balunda ba Yalede ne mêku abu.\n\n42 Ne pawenza nanku neupueka ku mutu kuabu mu tshibanda tshidi tshikala ku node. Ne nensambakena neba aku, ne nenya kumpala kueba mu bulaba budi buikala bua disungula ku mutu kua malaba onsu a pa buloba.\n\n43 Ne aku nenkubenesha wewa ne ndelanganyi yeba, ne nendibishila tshisamba tshinena ku ndelanganyi yeba, ne ku ndelanganyi ya muanenu wa baluma, ne ya bâya neba. Ne kakuakuikala tshisamba nansha tshimua tshipita tshisamba tshingadibishila pa mpala onsu wa buloba ku bunena ku ndelanganyi yeba to. Ne nenkuenzela nanku bualu uvua mubila kundi diba dionsu edi.\n\n", "ether 2": "[center][font_size=26]Shapita 2[/font_size][/center]\n\n[i]Bena Yalede badi badilongolola bua luendu luabu lua ku bulaba bulaya—Budi buikala bulaba bua disungula mudi bantu ne tshia kusadila Kilisto anyi kuikala bakombibua—Mukalenga udi wakula meba asatu ne muanabu ne Yalede wa baluma—Bena Yalede badi benza bibeya—Mukalenga udi ulomba muanabu ne Yalede wa baluma bua kufila meji a munyi muakukenkesha bibeya.[/i]\n\n1 Ne biakalua ne Yalede ne muanabu wa baluma, ne mêku abu, ne kabidi balunda ba Yalede ne ba muanabu wa baluma, ne mêku abu, bakapueka mu tshibanda tshivua tshikala ku luseka lua ku node (ne dîna dia tshibanda divua dikala ne Nimelode, dibikidibua mu dîna dia tshilembi tshinena) ne bisumbu bia bimuna biabu bivuabu basangisha pamua, miluma ne mikaji, ya mushindu onsu.\n\n2 Ne bakateya kabidi mateyi ne bakakuata nyunyi ya mûlu; ne bakalongolola kabidi dilongu muakambuilabu mishipa ya mu mâyi.\n\n3 Ne bakambula kabidi deseleta, tshidi mu diandamuna dia miakulu tshiamba ne lubulubulu wa buitshi; ne bakaya ne bisumbu bia mbulubulu, ne mishindu yonsu ya bivua pa mpala wa bulaba, mamînu a mushindu onsu.\n\n4 Ne biakalua ne pakapuekabu mu tshibanda tshia Nimelode Mukalenga wakapueka ne wakakula ne muanabu ne Yalede wa baluma; ne uvua mu divuba, ne muanabu ne Yalede wa baluma kakamumona to.\n\n5 Ne biakalua ne Mukalenga wakabapesha mukenji ne baya mu tshipela, eyowa, mu tshitupa muvua muntu kayi muanji kuikala to. Ne biakalua ne Mukalenga wakaya kumpala kuabu ne wakakula nabu pavuaye muimana mu divuba, ne wakabaleja njila uvuabu ne bua kuenzela luendu.\n\n6 Ne biakalua ne bakenza luendu mu tshipela, ne bakenza bibeya, muakasabukilabu mâyi a bungi, tshianza tshia Mukalenga tshikala tshitungunuka ne kubaludika.\n\n7 Ne Mukalenga kakalekela ne bashikila dinsambu dia mbuwa mu tshipela to, kadi wakasua ne balua mena tô ne ku bulaba bua dilaya, buvua buikala bua disungula ku mutu kua malaba makuabu onsu, buvua Mukalenga Nzambi mukuba bua bantu bakana.\n\n8 Ne uvua muditshipa kudi muanabu ne Yalede wa baluma mu tshiji tshienda ne ewu yonsu wasa mu bulaba bua dilaya ebu, katshia ku tshikondu etshi tô ne bua kashidi, neamusadila, yeya Nzambi umua mulelela, anyi nebabakomba pabaluila tshiwudi tshia tshiji tshienda.\n\n9 Ne mpindiewu, tudi mua kumona mikenji miela ya Nzambi bitangila bulaba ebu, budi buikala bulaba bua dilaya; ne tshisamba tshionsu tshiasamu netshisadila Nzambi, anyi ne nebatshikomba pâbaluila tshiwudi tshia tshiji tshienda. Ne tshiwudi tshia tshiji tshienda netshibaluila papita malu mabi abu bungi.\n\n10 Bualu monayi, ebu budi bulaba budi buikala bua disungula ku mutu kua malaba makuabu onsu; bua nanku yonsu wasamu neasadila Nzambi anyi neakombibua; bualu ewu udi mukenji wa Nzambi muela wa kashidi. Ne kabakukombibua to, tô ne pakumbana tshiwudi tshia malu mabi munkatshi mua bana ba bantu ba, mu bulaba.\n\n11 Ne ebi bidi binuluila, Ô nuenu Bena Bisamba bia Benda, bua ne numanya mikenji miela ya Nzambi—bua nukudimuna mutshima, ne kanutungunuki ne malu mabi enu tô ne palua tshiwudi tshia malu mabi to, bua kanudituadidi tshiwudi tshia tshiji tshia Nzambi bu muvua bena mu bulaba benza tô ne mpindiewu to.\n\n12 Monayi, ebu budi bulaba budi buikala bua disungula, ne tshisamba tshionsu tshiasamu netshikala ne budishikaminyi ku bupika, ne ku bukuatshibu to, ne kudi bisamba bionsu bia muinshi mua diûlu, kadi amu pikalatshi tshisadila Nzambi wa mu buloba, yeya udi muikala Yezu Kilisto, uvua bintu bitudi bafunda bimuenesha.\n\n13 Ne mpindiewu ndi ntungunuka ne miandiku yanyi; bualu monayi, biakalua ne Mukalenga wakatuala Yalede ne bana babu mena ku mbuwa munena bikola awu udi wabulula malaba. Ne pakaluabu ku mbuwa bakâsa ntenta yabu; ne bakinyika dîna dia muaba ne Moliankumele; ne bakasomba mu ntenta, ne bakasomba mu ntenta ku muelelu wa mbuwa bua mutantshi wa bidimu binayi.\n\n14 Ne biakalua ne ku ndekelu kua bidimu binayi Mukalenga wakalua kabidi kudi muanabu ne Yalede wa baluma, ne wakimana mu divuba ne wakakula nenda. Ne bua mutantshi wa meba asatu Mukalenga wakakula ne muanabu ne Yalede wa baluma, ne wakamutandisha, bualu kavua muvuluka bua kubikila dîna dia Mukalenga to.\n\n15 Ne muanabu ne Yalede wa baluma wakakudimuna mutshima ku bubi buvuaye muenza, ne wakabikila dîna dia Mukalenga bua bana babu bavua bikala nenda. Ne Mukalenga wakamuambila ne: Nenkubuikidila wewa ne bana benu mibi yabu; kadi kuakuenza mibi kabidi nansha, bualu nenuvuluka ne Nyuma wanyi kakukuata mudimu ne muntu diba dionsu to; bua nanku, panuenza mibi tô ne panuaboba menamena nenukoshibua ku mpala kua Mukalenga. Ne â adi meji anyi bua bulaba bunganupesha bua bupianyi buenu; bualu nebuikala bulaba bua disungula ku mutu kua malaba makuabu onsu.\n\n16 Ne Mukalenga wakamba ne: Ndayi ku mudimu ne ibakayi bibeya ku mushindu unudi bibaka tô ne mpindiewu. Ne biakalua ne muanabu ne Yalede wa baluma wakaya kuenza mudimu, ne bana babu kabidi, ne bakenza bibeya mushindu uvuabu benza bilondeshila ku mikenji ya Mukalenga. Ne bivua bikesa, ne bivua bipepela pa mâyi, mena bu mudi dipepela dia nyunyi pa mâyi.\n\n17 Ne bivua bibakibua mu mushindu wa ne bivua bilamakana menamena, mena ne bivua bua kulama mâyi bu mudi dilonga; ne ntaku yabi milamakana bu mudi dilonga; ne mpenga yabi ivua milamakana bu mudi dilongu; ne nsongu yabi ivua misongoloka; ne misonga yabi ivua milamakana bu mudi dilonga; ne bula buabi buvua bua mutshi; ne tshibi tshiabi, pavuatshi tshikala tshikanga, tshivua tshilamakana bu mudi dilongu.\n\n18 Ne biakalua ne muanabu ne Yalede wa baluma wakabila kudi Mukalenga, wamba ne: Ô Mukalenga, ngenji mudimu uvua mumpeshela mukenji, ne ndi muenza bibeya bilondeshila mungenzeja.\n\n19 Ne mona, Ô Mukalenga, munda muabi kamuena bukenka nansha bumua to; netubiludika kunyi? Ne kabidi netufua, bualu katuena mua kupuyakana munda muabi to, amu pa kumbusha lupepa ludimu; bua nanku netufua.\n\n20 Ne Mukalenga wakambila muanabu ne Yalede wa baluma ne: Mona, neutubula disosu mu musonga, ne kabidi ku ntaku; ne pawikala kuyi ne kapepela to, neujikula disosu ne neupeta kapepela. Ne bikalabi ne mâyi adi akubuelela, mona, neujika disosu, bua bua ne kanufu ne mâyi adi abuela to.\n\n21 Ne biakalua ne muanabu ne Yalede wa baluma wakenza nanku, bilondeshila bu muvua Mukalenga mumupeshela mukenji.\n\n22 Ne wakabila kabidi kudi Mukalenga wamba ne: Ô Mukalenga, mona, ngenji mena bu muvua mumpeshela mukenji; ne ngalongolodi mâtu bua bantu banyi, ne mona kakuena bukenka munda muawu to. Mona, Ô Mukalenga, neulekela ne tusambuka mâyi manena â mu mîdima anyi?\n\n23 Ne Mukalenga wakambila muanabu ne Yalede wa baluma ne: Ntshinyi tshiwudi musua ne ngenza bua nupeta bukenka mu mâtu enu? Bualu mona, kanuena mua kuikala ne madidishi to, bualu neapanduluka bipesa; anyi kanuakuya ne kapia to, bualu kanuakuya ku bukenka bua kapia to.\n\n24 Bualu mona, nenuikala bu mushipa munena wa mu mâyi munkatshi mua mbuwa, bualu mikuna ya mavuala neudibuikila pa mutu penu. Nansha nanku nennupatula kabidi ku ndondu ya mbuwa; bualu mpepela idi mipatukila mukana muanyi, ne kabidi mvula ne mâyi a nkoka mvua mubituma.\n\n25 Ne mona, ndi nulongolola ku bintu ebi; bualu kanuena mua kusabuka ndondu mula ewu to amu pa kumbusha mema munulongolola ku mavuala a mbuwa, ne mpepela idi mipatuka, ne mâyi a nkoka âlua. Bua nanku ntshinyi tshiwudi musua ne nnulongoluela bua ne nupeta bukenka panuadîna mu ndondu ya mbuwa?\n\n", "ether 3": "[center][font_size=26]Shapita 3[/font_size][/center]\n\n[i]Muanabu ne Yalede wa baluma udi umona munu wa Mukalenga bu muvuaye ulenga mabua dikumi ne asambombo—Kilisto udi uleja muanabu ne Yalede wa baluma mubidi wenda wa Nyuma—Bantu badi ne dimanya dijima kabena mua kupangishibua bua kumona munda mua tshibuikilu to—Biandamunyi bia miakulu bidi bifidibua bua kutuala miandiku ya Bena Yalede patoka.[/i]\n\n1 Ne biakalua ne muanabu ne Yalede wa baluma, (mpindiewu bungi bua bibeya bivuabu balongolola buvua muanda mukulu) wakaya ku mukuna, uvuabu babikila ne mukuna wa Shelema, bua bula buawu bupita, ne wakengulula mabua makesa dikumi ne asambombo ku lubuebua; ne avua matoka ne makezuka, mena amuesha munda bu mudi tshilangilangi; ne waka’ambula mu bianza bienda tô ne pa musongu wa mukuna, ne wakabila kabidi kudi Mukalenga, wamba ne:\n\n2 Ô Mukalenga, uvua muamba ne mâyi a nkoka adi ne tshia kutunyungulula ku nseka yonsu. Mpindiewu mona, Ô Mukalenga, ne kufîkidi musadidi weba tshiji bua buteketa buenda kumpala kueba to; bualu tudi bamanya ne udi munsantu, ne udi usomba mu diûlu, ne katuena bakumbana kumpala kueba to; bualu buikadi buetu budi bulua bubi diba dionsu bua dipona dia Adama; nansha nanku, Ô Mukalenga, udi mutupesha mukenji ne tukubikila, bua ne tupeta kuwudi bilondeshila ku majinga etu.\n\n3 Mona, Ô Mukalenga, udi mututûta bua malu mabi etu, ne udi mutuipata, ne bidimu bia bungi ebi tuvua bikala mu tshipela; nansha nanku, uvua ne lusa kutudi. Ô Mukalenga, ntangila ne mesu a lusa, ne umbusha tshiji tshieba kudi bantu beba aba, ne kulekedi ne basabuka mâyi mondoka a mavuala adi afuna â mu mîdima to; kadi mona bintu ebi bindi muengulula ku lubuebua.\n\n4 Ne ndi mumanya, Ô Mukalenga, ne udi ne bukola bonsu, ne udi mua kuenza tshionsu tshiwudi musua bua diakalenga dia muntu; bua nanku lenga mabua â, Ô Mukalenga, ne munu weba, ne walongolola bua ankenka mu mîdima; ne neatukenkela munda mua bibeya bitudi balongolola, bua ne tupeta bukenka patuikala tusabuka pa mbuwa.\n\n5 Mona, Ô Mukalenga, udi mua kuenza nanku awu. Tudi bamanya ne udi bua kuleja bukola bua bungi, budi bumueneka bukesa mu ngumvuilu wa bantu.\n\n6 Ne biakalua ne pakamba muanabu ne Yalede wa baluma mêyi â, monayi, Mukalenga wakôlola tshianza ne wakalenga mabua ku dimua ku dimua ne munu wenda. Ne tshibuikilu tshiakumbushibua ku mesu a muanabu ne Yalede wa baluma, ne wakamona munu wa Mukalenga; ne uvua muikala bu mudi munu wa muntu, mufuanangana ne wa musunyi ne mashi; ne muanabu ne Yalede wa baluma wakapona panshi kumpala kua Mukalenga, bualu bôwa buakamukuata.\n\n7 Ne Mukalenga wakamona muanabu ne Yalede wa baluma uvua mupona pa buloba; ne Mukalenga wakamuambila ne: Juka, bua tshinyi waponyi?\n\n8 Ne wakambila Mukalenga ne: Ndi mumona munu wa Mukalenga, ne ndi mutshina ne kalu kuntûta: bualu ntshivua mumanya ne Mukalenga uvua ne musunyi ne mashi to.\n\n9 Ne Mukalenga wakamuambila ne: Bua ditabuija dieba wamonyi ne nengikala ne musunyi ne mashi; ne muntu katu muanji kulua kumpala kuanyi ne ditabuija dipita nanku bu mûdi mulua to; bualu bu kabivua nanku to kuvua mua kumona munu wanyi to. Wamonyi kupita ebi anyi?\n\n10 Ne wakamuandamuna ne: To; Mukalenga, dileja kundi.\n\n11 Ne Mukalenga wakamuambila ne: Udi witabuija mêyi angakuambila anyi?\n\n12 Ne wakandamuna ne: Eyowa, Mukalenga, ndi mumanya ne udi wamba bulelela, bualu udi Nzambi wa bulelela, ne kuena mua kushima to.\n\n13 Ne pakambaye mêyi â, monayi, Mukalenga wakadileja kudiye, ne wakamba ne: Wasungidibu ku dipona dia Adama bualu wamanyi bintu ebi; bua nanku ngakupingaji ku mpala kuanyi; bua nanku ndi ndileja kuwudi.\n\n14 Mona, mema ki uvua mulongolola katshia ku tshishimikidi tshia buloba bua kusungila bantu banyi. Mona ndi Yezu Kilisto. Ndi Tatu ne Muana. Bukua bantu bonsu nebupeta moyo buanyi, ne nanku tshiendelela, mena aba bitabuija mu dîna dianyi; ne nebalua bana banyi ba baluma ne bana banyi ba bakaji.\n\n15 Ne tshitu nansha mudileja kudi muntu undi mufuka, bualu muntu katu nansha mungitabuija bu wewa to. Udi umona ne udi mufukibua ku tshimfuanyi tshianyi anyi? Eyowa, mena bantu bonsu bavua bafukibua ku mbangilu ku tshimfuanyi tshianyi.\n\n16 Mona, mubidi ewu, ûdi umona mpindiewu, udi mubidi wa nyuma wanyi; ne ndi mufuka muntu bilondeshila ku mubidi wa nyuma wanyi; ne mena bu mundi mmueneka kûdi muikala mu nyuma nemmueneka kudi bantu banyi mu musunyi.\n\n17 Ne mpindiewu, bu mumvua mema, Moloni, ntshiyi mua kufunda mulubu mujima wa bintu bidi bifundibua ebi to, bua nanku bidi bikumbana bua mema kuamba ne Yezu wakadileja kudi muntu ewu mu nyuma, mena ku mushindu ne ku difuanangana dia mubidi wa momomua mena bu muakadilejaye kudi Bena Nefi.\n\n18 Ne wakamusadila mena bu muakasadilaye Bena Nefi; ne bionsu ebi, bua ne muntu ewu amanya ne uvua muikala Nzambi, bua midimu ya bungi ivua Mukalenga mumuleja.\n\n19 Ne bua bualu bua dimanya dia muntu ewu, kavua mua kupangishibua bua kumona munda mua tshibuikilu to; ne wakamona munu wa Yezu, ne pakawumonaye, wakapona bua bôwa; bualu uvua mumanya ne uvua munu wa Mukalenga; ne katshivua kabidi ne ditabuija to, bualu uvua mumanya, kayi ne mpata nansha.\n\n20 Bua nanku, muikala ne dimanya dijima edi dia Nzambi, kavua mua kupangishibua bua kumona munda mua tshibuikilu to; bua nanku wakamona Yezu; ne Yezu wakamusadila.\n\n21 Ne biakalua ne Mukalenga wakambila muanabu ne Yalede wa baluma ne: Mona, kuakulekela ne bintu ebi biwudi mumona ne mumvua ebi biya kudi ba pa buloba to, tô ne palua diba dingatumbisha dîna dianyi mu musunyi; bua nanku, ubutshila bintu biwamonyi ne biwumvu, ne kubileji muntu nansha umua to.\n\n22 Ne mona, pawalua kundi, neubifunda ne neubikanga, bua ne muntu nansha umua kamonyi mua kubiandamuna miakulu to; bualu neubifunda mu muakulu udi kawuyi mua kubadibua to.\n\n23 Ne mona, nenkupesha mabua abidi â, ne neuakanga pamua ne bintu biwafunda.\n\n24 Bualu mona, ndi mubuejakaja muakulu uwafunda; bua nanku nengenzeja pakumbana dianyi diba ne mabua â aleja patoka bintu biwafunda ebi ku mesu kua bantu.\n\n25 Ne pakamba Mukalenga mêyi â, wakaleja muanabu ne Yalede wa baluma bena pa buloba bonsu bavuaku, ne kabidi bonsu bikalaku, ne kakabapala ku mesu enda to, mena tô ne ku ndekelu ya buloba.\n\n26 Bualu uvua muamba kudiye misangu mishala ne, biamuitabuijaye ne uvua mua kumuleja malu onsu—nealejibua kudiye; bua nanku Mukalenga kavua mua kumupala bualu nansha bumua to, bualu uvua mumanya ne Mukalenga uvua mua kumuleja malu onsu.\n\n27 Ne Mukalenga wakamuambila ne: Funda bintu ebi ne ubikanga; ne nembileja kudi bana ba bantu pakumbana dianyi diba.\n\n28 Ne biakalua ne Mukalenga wakamupesha mukenji ne, akanga mabua abidi avuaye mupeta, ne ka’aleji to, tô ne pa’aleja Mukalenga kudi bana ba bantu.\n\n", "ether 4": "[center][font_size=26]Shapita 4[/font_size][/center]\n\n[i]Moloni udi upeta mukenji bua kukanga mifundu ya muanabu ne Yalede wa baluma—Kayakumanyishibua to tô ne papeta bantu ditabuija bu muvua dia muanabu ne Yalede wa baluma—Kilisto udi upesha bantu mukenji bua kuitabuija miaku yenda ne ya bayidi benda—Bantu badi bapeta mukenji bua kukudimuna mutshima, kuitabuija lumu luimpa, ne kupandishibua.[/i]\n\n1 Ne Mukalenga wakapesha muanabu ne Yalede wa baluma mukenji bua kutuluka ku mukuna kumpala kua Mukalenga, ne bua kufunda bintu bivuaye mumona; ne bivua bikandikibua bua kuluabi kudi bana ba bantu tô ne kunyima kua pâbandishibuaye pa mutshi mutshiamakana; ne bua bualu ebu mfumu Mosiya wakabilama, bua ne kabilu kudi ba pa buloba to tô ne kunyima kua pâdileja Kilisto kudi bantu benda.\n\n2 Ne kunyima kua Kilisto bulelela mudileja kudi bantu benda wakabapesha mukenji ne babipatula.\n\n3 Ne mpindiewu, kunyima kua nanku, badi bashinguluka bonsu mu dipanga dia ditabuija; ne kakuena muntu nansha umua amu pakumbusha Bena Lamana, ne bavua babenga lumu luimpa lua Kilisto; bua nanku ndi mupeta mukenji ne mbisokoka kabidi mu buloba.\n\n4 Monayi, mvua mufunda pa bitata ebi bintu bina bivua muanabu ne Yalede wa baluma mumona; ne kakuvua kuanji kuikala bintu binena bilejibua kupita bivua Mukalenga muleja muanabu ne Yalede wa baluma to.\n\n5 Bua nanku Mukalenga udi mumpesha mukenji wa kubifunda; ne ngabifundi. Ne wakampesha mukenji ne mbikanga; ne udi mumpesha kabidi mukenji ne nkanga buandamunyi bua miakulu buabi; bua nanku ndi mukanga biandamunyi bia miakulu, bilondeshila ku mukenji wa Mukalenga.\n\n6 Bualu Mukalenga wakangambila ne: Kabiakuya kudi Bena Bisamba bia Benda to tô ne dituku diakudimunabu mutshima ku malu mabi abu, ne kulua ne mankenda kumpala kua Mukalenga.\n\n7 Mukalenga udi wamba ne, ne mu dituku dienzelabu ditabuija kundi, mena bu muakenza muanabu ne Yalede wa baluma, bua ne bavuijibua bajidila kundi, pashisha, nnebamuenesha malu a kamona muanabu ne Yalede wa baluma mena ne ku dibunzuluila mabuluila anyi onsu, mudi Yezu Kilisto, Muana wa Nzambi, Tatu wa diûlu ne wa buloba wamba, ne malu onsu adi mu.\n\n8 Ne waluisha muaku wa Mukalenga, atshipibua; ne wavila malu â, atshipibua; bualu kudibu tshiakuleja malu matamba bunena to, mudi Yezu Kilisto wamba; bualu mmema udi wakula.\n\n9 Ne ku mukenji wanyi diûlu didi diunzuluka ne didi didikanga; ne ku dîyi dianyi, buloba nebunyungana; ne ku mukenji wanyi benamu nebafua, mena nanku bu ku kapia.\n\n10 Ne udi kayi witabuija miaku yanyi to kena witabuija bayidi banyi to; ne bikalabi ne ntshiena ngakula to, jingululayi; bualu nenumanya ne mmema udi wakula, ku dituku dia ndekelu.\n\n11 Kadi udi witabuija bintu bingambi ebi, yeya nemmukumbula ne mamueneka a Nyuma wanyi, ne neamanya ne neajadika. Bua bualu Nyuma wanyi, neamanya ne bintu ebi bidi bilelela; bualu bidi bitabujija bantu bua kuenza bimpa.\n\n12 Ne tshionsu kayi tshidi tshitabujija bantu bua kuenza buimpa tshidi tshia kundi; bualu bimpa kabiena bifumina kudi nansha umua to amu bikalabi kundi. Ndi wa momumua udi ulombola bantu ku buimpa bonsu; wabenga kuitabuija miaku yanyi kakungitabuija to—ne ndiku; ne wabenga kungitabuija kakuitabuija Tatu udi muntuma to. Bualu monayi, ndi Tatu, ndi bukenka, ne moyo, ne bulelela bua ba pa buloba.\n\n13 Luayi kundi, Ô nuenu Bena Bisamba bia Benda, ne nenuleja bintu bipita bunena, dimanya didi disokoka bua bualu bua dipanga ditabuija dienu.\n\n14 Luaku kundi, Ô nzubu wa Isalele, ne nenkumuenesha bunena bua bintu bivua Tatu mukutekela, katshia ku tshishimikidi tshia buloba; ne kabivua bilua kûdi to bua bualu bua dipanga ditabuija.\n\n15 Mona, pawapanda tshibuikilu tshia dipanga ditabuija tshidi tshikushadisha mu ngikadilu weba wa bubi udi utshinyisha bikola, ne wa bupapa bua mutshima, ne wa bumpofu bua meji, pashisha nenumanya bintu binena ne bia dikema bivua bikala bisokoka kûdi katshia ku tshishimikidi tshia buloba—eyowa, pawabikila Tatu mu dîna dianyi, mutshima mutshibuluka ne nyuma munyingalala, pashisha neumanya ne Tatu wavuluki tshipungidi tshidiye muenza ne batatueba, Ô nzubu wa Isalele.\n\n16 Ne pashisha mabuluila anyi andi mufundisha kudi musadidi wanyi Yone ajinguludibua ku mesu a bantu bonsu. Vuluka, pawamona bintu ebi, neumanya ne diba dikadi pabuipi bimueshibuabi bulelela.\n\n17 Bua nanku, pawapeta mifundu eyi neumanya ne mudimu wa Tatu watuadiji pa mpala onsu wa bulaba.\n\n18 Bua nanku, kudimunayi mutshima nuenu bonsu ndekelu ya buloba, ne luayi kundi, ne itabuijayi lumu luimpa luanyi, ne tambuishibuayi mu dîna dianyi; bualu udi witabuija ne udi mutambuishibua neapandishibua; kadi udi kayi witabuija to neapîshibua; ne bimanyinu nebilonda badi bitabuija mu dîna dianyi.\n\n19 Ne mubeneshibua ngudi usanganyibua ne lulamatu ku dîna dianyi ku dituku dia ndekelu, bualu neabandishibua bua kusomba mu bukalenga budi bulongolola buenda katshia ku tshishimikidi tshia buloba. Ne monayi mmema udi wambi nanku. Amena.\n\n", "ether 5": "[center][font_size=26]Shapita 5[/font_size][/center]\n\n[i]Bajadiki basatu ne mudimu muina nebikala bu mudi bujadiki bua bulelela bua Mukanda wa Molomo.[/i]\n\n1 Ne mpindiewu, mema Moloni, ngafundi miaku ivua Mukalenga mumpeshela mukenji, bilondeshila ku mvulukilu wanyi; ne ngakuambidi bintu bimvua mukanga; bua nanku kubilengi bua kubiandamuna mu muakulu mukuabu to; bualu bualu abu budi bukandikibua, amu pa kumbusha diba dikalabi bikumbana mu lungenyi lua Nzambi.\n\n2 Ne mona, newikala ne diakalenga dia wewa kuleja bitata kudi bâkuambuluisha bua kutuala mudimu ewu;\n\n3 Ne nebilejibua kudi bajadiki basatu ku bukola bua Nzambi; bua nanku nebamanya bua bushuwa ne bintu ebi bidi bilelela.\n\n4 Ne bintu ebi nebishikikibua mukana mua bajadiki basatu; ne bujadiki bua basatu, ne mudimu ewu, mualejibua bukola bua Nzambi ne muaku wenda kabidi, udi Tatu, ne Muana, ne Nyuma wa Tshijila badi bajadika—ne bionsu ebi nebikala bu mudi bujadiki bua kupîsha ba pa buloba ku dituku dia ndekelu.\n\n5 Ne pikalabi ne nebakudimuna mutshima ne nebalua kudi Tatu mu dîna dia Yezu, nebakididibua mu bukalenga bua Nzambi.\n\n6 Ne mpindiewu, dijunguluilayi ne ntshiena ne bukôkeshi bua bintu ebi to; bualu nenumanya ne ndi ne bukôkeshi panuammona, ne netuimana kumpala kua Nzambi ku dituku dia ndekelu. Amena.\n\n", "ether 6": "[center][font_size=26]Shapita 6[/font_size][/center]\n\n[i]Lupepela ludi lusaka bibeya bia Bena Yalede ku bulaba bulaya—Bantu badi basamuna Mukalenga bua buimpa buenda—Oliha udi usungudibua bua kuikala mfumu ku mutu kuabu—Yalede ne muanabu wa baluma badi bafua.[/i]\n\n1 Ne mpindiewu, mema Moloni, ndi ntungunuka ne kufunda kua mifundu ya Yalede ne muanabu wa baluma.\n\n2 Bualu biakalua ne pakalongolola Mukalenga mabua avua muanabu ne Yalede wa baluma muya nawu pa mukuna, muanabu ne Yalede wa baluma wakatuluka ku mukuna, ne wakateka mabua munda mua mâtu avua malongolodibua, dimua mu lusongu luawu lonsu; ne monayi, akafila bukenka munda mua mâtu.\n\n3 Ne nanku Mukalenga wakakenkeshisha mabua mu mîdima nanku, bua kupesha bukenka kudi bantu baluma, bantu bakaji ne bana, bua kabasambuki mâyi manena mu mîdima to.\n\n4 Ne biakalua ne pakalongololabu mishindu yonsu ya biakudia, nanku bua badidisha pa mutu pa mâyi, ne biakudia kabidi bua bisumbu bia bimuna bikesa ne binena biabu, ne nyama ya muitu yonsu anyi nyama mimuna yonsu, anyi nyunyi yonsu biayabu nabi—ne biakalua ne pakenzabu bintu bionsu ebi bakabuela mu mâtu abu anyi mu bibeya biabu, ne bakâsa luendu mu mbuwa bikala badishiya kudi Mukalenga Nzambi wabu.\n\n5 Ne biakalua ne Mukalenga Nzambi wakajudisha lupepela lukola pa mpala wa mâyi, lutangila ku bulaba bulaya; ne ki muakabatenkakaja mavuala a mbuwa kumpala kua tshipepela.\n\n6 Ne biakalua ne bakajîkibua misangu ya bungi mu ndondu ya mbuwa, bua mikuna ya mavuala ivua ibakulukila, ne kabidi bipepela binena ne bitshinyisha bivua bifumina ku bukola bua lupepela.\n\n7 Ne biakalua ne pakajîkibuabu muinshi kakuvua mâyi avua mua kubenzela bibi to, bualu mâtu abu avua mikala malamakana bu mudi dilongu, ne kabidi avua malamakana bu mudi buatu bua Noa; bua nanku pakabanyungulula mâyi a bungi bakabila kudi Mukalenga, ne wakabatuala kabidi pa mutu pa mâyi.\n\n8 Ne biakalua ne lupepela kalua kalekela kupepa lutangila ku bulaba bulaya patshivuabu pa mutu pa mâyi nansha; ne ki muakabasaka lupepela kumpala nanku.\n\n9 Ne bakimba misambu bua kusamuna Mukalenga; eyowa, muanabu ne Yalede wa baluma wakimba misambu bua kusamuna Mukalenga, ne wakasakidila ne wakasamuna Mukalenga dituku dionsu dijima; ne pakalua butuku, kabakalekela kusamuna Mukalenga to.\n\n10 Ne ki muakasakibuabu kumpala nanku; ne tshikulukuku tshia mu mbuwa nansha tshimua katshivua mua kuatshibula to, anyi mushipa munena wa mu mâyi nansha umua kawuvua mua kubenzela bibi to; ne bavua ne bukenka diba dionsu, ne bivua bikala pa mutu pa mâyi anyi muinshi mua mâyi.\n\n11 Ne ki muakasakibuabu kumpala nanku, matuku nkama isatu ne makumi anayi ne anayi pa mâyi.\n\n12 Ne bakafika ku muelelu wa mâyi a bulaba bulaya. Ne pakadiatabu makasa abu pa muelelu wa mâyi a bulaba bulaya bakinama pa mpala wa bulaba, ne bakadipuekesha kumpala kua Mukalenga, ne bakamatshisha binsonji bua disanka kumpala kua Mukalenga, bua bungi bua midimu mimpa ya lusa luenda kudibu.\n\n13 Ne biakalua ne bakaya pa mpala wa bulaba, ne bakabanga kudima buloba.\n\n14 Ne Yalede wakapeta bana ba baluma banayi; ne bavua babikidibua ne Yakoma, ne Giliga, ne Maha, ne Oliha.\n\n15 Ne muanabu ne Yalede wa baluma wakalela penda bana ba baluma ne bana ba bakaji.\n\n16 Ne balunda ba Yalede ne ba muanabu wa baluma bavua bungi bua pabuipi ne bantu makumi abidi ne inayi; ne bavua pabu balela bana ba baluma ne bana ba bakaji kumpala kua kuluabu ku bulaba bulaya; ne bua nanku bakabanga kuikala ba bungi.\n\n17 Ne bakabalongesha mua kuenda mu didipuekesha kumpala kua Mukalenga; ne bakabalongesha kabidi kumbukila mu kulu.\n\n18 Ne biakalua ne bakabanga kutangalaka pa mpala wa bulaba, ne kuvulangana ne kudima buloba; ne bakakolakana mu bulaba.\n\n19 Ne muanabu ne Yalede wa baluma wakabanga kulua mununu, ne wakamona ne uvua katataka ne tshia kubuela mu lukita; bua nanku wakambila Yalede ne: Tusangishayi bantu betu bua ne tubabala, bua ne tumanya tshidibu bajinga kutudi kumpala kua tuetu kubuela mu nkita yetu.\n\n20 Ne bakasangisha bantu pamua nanku awu. Mpindiewu bungi bua bana ba baluma ne bana ba bakaji ba muanabu ne Yalede wa baluma bavua bantu makumi abidi ne ibidi; ne bungi bua bana ba baluma ne bana ba bakaji ba Yalede bavua dikumi ne babidi, bu muvuaye ne bana ba baluma banayi.\n\n21 Ne biakalua ne bakabala bantu babu; ne kunyima kua kubabalabu, bakajinga kudibu bintu bivuabu basua ne benza kumpala kua bobu kubuela mu nkita yabu.\n\n22 Ne biakalua ne bantu bakajinga kudibu ne balâba umua wa ku bana babu ba baluma manyi bua kuikala mfumu ku mutu kuabu.\n\n23 Ne mpindiewu monayi, etshi tshivua tshikola kudibu. Ne muanabu ne Yalede wa baluma wakabambila ne: Bushuwa tshintu etshi tshidi tshibalombola ku bukuatshibu.\n\n24 Kadi Yalede wakambila muanabu wa baluma ne: Anyisha ne bikala ne mfumu. Ne bua nanku wakabambila ne: Sungulayi mfumu munkatshi mua bana ba baluma betu, mena unudi basua.\n\n25 Ne biakalua ne bakasungula muana wa kumpala wa muanabu ne Yalede wa baluma; ne dîna dienda divua Pagaga. Ne biakalua ne kakasua to, ne wakabenga kuikala mfumuabu. Ne bantu bakasua ne tatuenda amuenzeja ku bukola, kadi tatuenda wakabenga; ne wakabapesha mukenji ne kabenzeji muntu nansha umua ku bukola bua kuikala mfumuabu to.\n\n26 Ne biakalua ne bakasungula bana babu ne Pagaga ba baluma bonsu, ne bakabenga.\n\n27 Ne biakalua ne nansha bana ba baluma ba Yalede bakabenga pabu, bonsu mena amu pa kumbusha umua; ne muanabu ne Yalede wakalâba Oliha manyi bua kuikala mfumu pa mutu pa bantu.\n\n28 Ne wakabanga kukôkesha, ne bantu bakabanga kulubuluka; ne bakalua babanji menamena.\n\n29 Ne biakalua ne Yalede wakafua, ne muanabu wa baluma penda.\n\n30 Ne biakalua ne Oliha wakenda ne didipuekesha kumpala kua Mukalenga ne wakavuluka bunena bua malu avua Mukalenga muenzela tatuenda, ne wakalongesha kabidi bantu benda bunena bua malu avua Mukalenga muenzela batatuabu.\n\n", "ether 7": "[center][font_size=26]Shapita 7[/font_size][/center]\n\n[i]Oliha udi udi ukôkesha mu buakana—Munda mua didiangatshila ne luntûta, makalenga a Shule ne Koholo adi ewu uluisha mukuenda adi ashibua—Bambi badi bapîsha bubi ne ditendelela dia mpingu dia bantu, badi pashisha bakudimuna mutshima.[/i]\n\n1 Ne biakalua ne Oliha wakalumbuluisha mu buakana mu bulaba matuku enda onsu, ne matuku enda avua a bungi menamena.\n\n2 Ne wakalela bana ba baluma ne bana ba bakaji; eyowa wakalela makumi asatu ne umua, munkatshi muabu muvua bana ba baluma makumi abidi ne basatu.\n\n3 Ne biakalua ne wakalela kabidi Kibe mu bununu buenda. Ne biakalua ne Kibe wakakôkesha pa muaba wenda; ne Kibe wakalela Koliholo.\n\n4 Ne pakakumbaja Koliholo bidimu makumi asatu ne bibidi wakatombokela tatuenda, ne wakaya ne wakasomba mu bulaba bua Neholo; ne wakalela bana ba baluma ne bana ba bakaji, ne bakalua balenga menamena; bua nanku Koliholo wakakoka bantu ba bungi kunyima kuenda.\n\n5 Ne pakasangishaye musumba wa basalayi pamua wakaya ku bulaba bua Molona kuvua mfumu musombela, ne wakaya nenda mumukuata mukuatshibu, tshiakavuija kuamba kua muanabu ne Yalede wa baluma ne nebabatuala mu bukuatshibu.\n\n6 Mpindiewu bulaba bua Molona, muvua mfumu musombela, buvua pabuipi ne bulaba buvua Bena Nefi babikila ne Kabutu.\n\n7 Ne biakalua ne Kibe wakasomba mu bukuatshibu, ne bantu benda kudi muana wa baluma wa Koliholo, tô ne pakaluaye mununu menamena; nansha nanku Kibe wakalela Shule mu bununu buenda, patshivuaye muikala mu bukuatshibu.\n\n8 Ne biakalua ne Shule wakafîkila muanabu wa baluma tshiji; ne Shule wakakolakana, ne wakalua ne bukitu bu mudi ku makanda a muntu; ne uvua kabidi ne bukitu mu kujungulula.\n\n9 Pananku, wakaya ku kakuna ka Efelayima, ne wakengulula biamu ku kakuna, ne wakenza miela ya mvita ne biamua bikolesha bua bavuaye mukoka kudiye abu; ne kunyima kua kubapayaye ne miela ya mvita wakapingana ku tshimenga tshia Neholo, ne wakela muanabu wa baluma Koliholo mvita, kuakapetelaye bukalenga ne wakabupinguluja kudi tatuenda Kibe.\n\n10 Ne mpindiewu bua bualu buvua Shule muenza, tatuenda wakamutenteka bukalenga; bua nanku wakabanga kukôkesha pa muaba wa tatuenda.\n\n11 Ne biakalua ne wakalumbuluisha mu buakana; ne wakatantshisha bukalenga buenda pa mpala onsu wa bulaba, bualu bantu bavua balua ba bungi menamena.\n\n12 Ne biakalua ne Shule wakalela kabidi bana ba baluma ne bana ba bakaji ba bungi.\n\n13 Ne Koliholo wakakudimuna mutshima ku mibi ya bungi ivuaye muenza; bua nanku Shule wakamupesha kaba mu bukalenga buenda.\n\n14 Ne biakalua ne Koliholo wakapeta bana ba baluma ne bana ba bakaji ba bungi. Ne munkatshi mua bana ba baluma ba Koliholo kuvua umua uvua dîna ne Noa.\n\n15 Ne biakalua ne Noa wakatombokela Shule, mfumu, ne kabidi tatuenda Koliholo, ne wakakoka muanabu wa baluma Koholo, ne bana babu ba baluma bonsu ne ba bungi ba ku bantu.\n\n16 Ne wakela Shule, mfumu, mvita, kuakapetelaye bulaba bua bupianyi buabu bua kumpala; ne wakalua mfumu wa pa tshitupa tshia bulaba atshi.\n\n17 Ne wakela kabidi mfumu Shule mvita; ne wakakuata mfumu Shule, ne wakaya nenda mukuatshibu ku Molona.\n\n18 Ne biakalua ne bu muvuaye pabuipi ne kumushipa, bana ba baluma ba Shule bakadibueja butuku mu nzubu mua Noa ne bakamushipa, ne bakashipa tshibi tshia buloko ne bakapatula tatuabu, ne bakamuteka pa nkuasa wenda mu bukalenga buenda.\n\n19 Bua nanku, muana wa Noa wa baluma wakâsa bukalenga bua Noa pa muaba wenda; nansha nanku kabakapeta kabidi bukola pamutu pa mfumu Shule to, ne bantu bavua bikala ku bumfumu bua mfumu Shule bakalubuluka menamena ne bakalua bantu banena.\n\n20 Ne ditunga divua diabuluka; ne kuvua makalenga abidi, bukalenga bua Shule, ne bukalenga bua Koholo, muana wa baluma wa Noa.\n\n21 Ne Koholo, muana wa baluma wa Noa, wakenzeja ne bantu benda bela Shule mvita, ivua Shule mubatambila ne mushipa Koholo.\n\n22 Ne mpindiewu Koholo uvua ne muana wa baluma uvua ubikidibua ne Nimelode; ne Nimelode wakalekelela Shule bukalenga bua Koholo; ne wakasuibua ku mesu a Shule; bua nanku Shule wakamupesha masanka manena, ne Nimelode wakenza mu bukalenga bua Shule bilondeshila ku majinga enda.\n\n23 Ne kabidi mu bumfumu bua Shule bambi bavua batumibua kudi Mukalenga bakalua munkatshi mua bantu, bamba ku Nyuma ne bubi ne ditendelela dia mpingu bia bantu bivua bituala mutshipu pa mutu pa bulaba, ne nebabutuka pikalabu kabayi bakudimuna mutshima to.\n\n24 Ne biakalua ne bantu bakapenda bambi, ne bakabaseka. Ne biakalua ne mfumu Shule wakakosela tshitungu bonsu bakapenda bambi abu.\n\n25 Ne wakateka mukenji mu bulaba bonsu, uvua upesha bambi bukola bua kuya konsu kuvuabu basua; ne bua bualu ebu bantu bakatuadibua ku dikudimuna dia mutshima.\n\n26 Ne bualu bantu bakakudimuna mutshima ku malu mabi abu ne ku ditendelela diabu dia mpingu Mukalenga wakabepelesha, ne bakabanga kulubuluka kabidi mu bulaba. Ne biakalua ne Shule wakalela bana ba baluma ne bana ba bakaji mu bununu buenda.\n\n27 Ne kakuvua kabidi mvita mu matuku a Shule to; ne wakavuluka bintu binena bivua Mukalenga muenza bua batatuenda mu dibatuala ku disabuka ndondu mula kulua ku bulaba bulaya; bua nanku wakalumbuluisha mu buakana matuku enda onsu.\n\n", "ether 8": "[center][font_size=26]Shapita 8[/font_size][/center]\n\n[i]Kudi luntûta ne dikokangana bua bukalenga—Akishi udi wenza tshipungidi tshia kuditshipa kua mu musokoku bua kushipa mfumu—Bipungidi bia mu musokoku bidi bia diabulu ne tshipeta tshiabi tshidi dibutuka dia bisamba—Bena Bisamba bia Benda bia lelu badi badimuisha bilondeshila ku bipungidi bia mu musokoku biakeba bua kutonkola budishikaminyi bua malaba onsu, bisamba bionsu, ne matunga onsu.[/i]\n\n1 Ne biakalua ne wakalela Omele, ne Omele wakakôkesha pa muaba wenda. Ne Omele wakalela Yalede; ne Yalede wakalela bana ba baluma ne bana ba bakaji.\n\n2 Ne Yalede wakatombokela tatuenda, ne wakalua ne wakasomba mu bulaba bua Hete. Ne biakalua ne wakabomba bantu ba bungi, bua mêyi enda a budimu, tô ne muakaluaye kupeta tshiabibidi tshia bukalenga.\n\n3 Ne pakapetaye tshia bibidi tshia bukalenga wakela tatuenda mvita, ne wakaya ne tatuenda mu bukuatshibu, ne wakasadila mu bukuatshibu;\n\n4 Ne mpindiewu, mu matuku a bumfumu bua Omele uvua mu bukuatshibu tshiabibidi tshia matuku enda. Ne biakalua ne wakalela bana ba baluma ne bana ba bakaji, ne munkatshi muabu muvua Eseloma ne Koliantumela;\n\n5 Ne bakafîka tshiji menamena bua midimu ya muanabu wa baluma Yalede, mua ne bakakunguija musumba wa basalayi ne bakela Yalede mvita. Ne biakalua ne bakamuela mvita butuku.\n\n6 Ne biakalua ne pakashipabu musumba wa basalayi wa Yalede bavua pabuipi bua kumushipabu penda; ne wakabasengelela ne kabamushipi to, ne nealekelela tatuenda bukalenga. Ne biakalua ne bakamuanyishila ne ikala ne moyo.\n\n7 Ne mpindiewu Yalede wakalua ne kanyinganyinga menamena bua dijimija dia bukalenga, bualu uvua muteka mutshima wenda ku bukalenga ne ku butumbi bua pa buloba.\n\n8 Mpindiewu muana wa bakaji wa Yalede muvuaye mupiluka menamena, ne muvuaye mumona kanyinganyinga ka tatuenda, wakela meji mua kulongolola njila uvuayi mua kupingajila tatuenda bukalenga.\n\n9 Mpindiewu muana wa bakaji wa Yalede uvua mulenga menamena. Ne biakalua ne wakayikila ne tatuenda, ne wakamuambila ne: Tatuanyi udi ne kanyinganyinga ka bungi nanku bua tshinyi? Kena mubala mifundu ivua batatuetu basabuka nayi ndondu mula anyi? Mona, kakuena mulubu mutangila bantu ba ku kala, ne ku malongolola abu a mu musokoku bakapeta makalenga ne butumbi bua bungi anyi?\n\n10 Ne mpindiewu, nanku, lekela tatuanyi abikidisha Akishi, muana wa baluma wa Kimenolo; ne Mona, ndi muimpa kumona, ne nenja maja kumpala kuenda, ne nemmusankisha, bua ne neanjinga ne ndua mukaji wenda; bua nanku biajingaye kûdi ne umpesha kudiye ne ndua mukaji wenda, apu newamba: Nenkupeshayi biwantuadila mutu wa tatuanyi, mfumu.\n\n11 Ne mpindiewu Omele uvua mulunda wa Akishi; pananku, pakabikidisha Yalede Akishi, muana wa bakaji wa Yalede wakaja maja kumpala kuenda bua ne wakamusankisha, mua ne wakajinga bua ikala mukajenda. Ne biakalua ne wakambila Yalede ne: Mumpesha bua ikala mukaji wanyi.\n\n12 Ne Yalede wakamuambila ne: nenkupeshayi, pawikala muntuadila mutu wa tatuanyi, udi muikala mfumu.\n\n13 Ne biakalua ne Akishi wakasangisha malela enda onsu mu nzubu wa Yalede, ne wakabambila ne: Nenuditshipa kundi ne nenuikala ne lulamatu kundi ku tshintu tshingajinga kunudi anyi?\n\n14 Ne biakalua ne bakaditshipa bonsu kudiye, pa Nzambi wa mu diûlu, ne kabidi pa diûlu, ne kabidi pa buloba, ne pa mitu yabu, ne ewu yonsu wakudimuka ku diambuluisha divua Akishi ujinga neajimija mutu wenda; ne ewu yonsu wasokola tshintu tshionsu tshivua Akishi mubamanyisha, yeya muina neajimija moyo wenda.\n\n15 Ne biakalua ne ki muakumvuanganabu ne Akishi nanku. Ne Akishi wakabatshipisha mitshipu ivua bantu ba ku kala bavua pabu bakeba bukalenga benza, ivua mishiya kubangila mena kudi Kana, uvua muikala mushipianganyi kumbukila ku mbangilu.\n\n16 Ne bukola bua diabulu buvua bubalama bua kutshipisha bantu mitshipu eyi, bua kubalama mu mîdima, bua kuambuluisha bavua bikala bakeba bukalenga bua kupeta bukalenga, ne bua kushipa, ne bua kupawula bintu bia bienda, ne bua kushima, ne bua kuenza mushindu onsu bubi ne wa masandi.\n\n17 Ne muana wa bakaji wa Yalede ki wakabiteka mu mutshima wenda bua kukebulula bintu ebi bia kala; ne Yalede wakabiteka mu mutshima wa Akishi; bua nanku, Akishi wakayitshipisha malela enda ne balunda benda, ubapambula ku malaya malenga bua kuenza tshintu tshionsu tshivuaye ujinga.\n\n18 Ne biakalua ne bakenza tshipungidi tshia mu musokoku, mena bu muvua bantu ba kala; tshipungidi tshidi tshikala tshia malu a bubi bupita ne tshibi kupita bikuabu bionsu, ku mesu a Nzambi;\n\n19 Bualu Mukalenga kena wenza mudimu ne bipungidi bia mu musokoku to, anyi kena musua ne muntu amatshisha mashi to, kadi mu malu onsu udi mutshikandika, kumbukila ku mbangilu wa muntu.\n\n20 Ne mpindiewu, mema, Moloni, ntshiena mfunda mushindu wa mitshipu yabu ne bipungidi biabu to, bualu bivua bimanyishibua kundi ne bidi bikala munkatshi mua bantu bonsu, ne bidi bikala munkatshi mua Bena Lamana.\n\n21 Ne biakenzeja dibutuka dia bantu bandi ngamba apa, ne kabidi dibutuka dia bantu ba Nefi.\n\n22 Ne tshisamba tshionsu tshitaba bipungidi bia mu musokoku bia nanku awu, bua kupeta bukalenga ne makasa, tô ne pâtangalakabi mu tshisamba tshijima, monayi, ne netshibutuka; bualu Mukalenga kakulekela ne mashi a bansantu benda, âmatshishatshi, abila kudiye diba dionsu ku buloba bua disombuela kuditshi, ne kadi kayi ubasombuela to.\n\n23 Bua nanku, Ô nuenu Bena Bisamba bia Benda, bidi bimpa mu lungenyi lua Nzambi ne bintu ebi bilejibua kunudi, nanku bua nukudimuna mutshima ku mibi yenu, ne kanulekedi ne bipungidi bia dishipa dia bantu ebi, bidi bienza bua kupeta bukalenga ne makasa, bikala ku mutu kuenu to—ne mudimu, eyowa, mena mudimu wa dibutuka unuluila, eyowa, mena muela wa mvita wa bululama bua Nzambi wa Tshiendelela unukulukila, bua ditonkoka ne dibutuka dienu panualekela bintu ebi bikala.\n\n24 Bua nanku, Mukalenga udi unupesha mukenji, panuamona bintu ebi bilua munkatshi muenu ne nenutabuluka bua kumanya ngikadilu wenu udi utshingisha, bua tshisumbu tshia mu musokoku tshikala munkatshi muenu etshi; anyi diakabi dikala kuditshi bua mashi a bavuabu bashipa; bualu badi babila ku lupuishi bua disombuela kuditshi, ne kabidi kudi bavua batshienza abu.\n\n25 Bualu bidi bilua ne ewu yonsu udi utshienza udi ukeba bua kutonkola budishikaminyi bua malaba onsu, bisamba bionsu ne matunga onsu; ne tshidi tshituadisha dibutuka dia bantu bonsu, bualu tshidi tshienza kudi diabulu, udi muikala tatu wa mafi onsu; mena muena mafi muina wakadinga baledi betu ba kumpala, eyowa, mena muena mafi muina udi muenzeja muntu bua kushipa bantu kumbukila ku mbangilu; uvua mupapisha mitshima ya bantu bua ne bakashipa bambi, ne bakabâsa mabua, ne bakabipata kumbukila ku mbangilu.\n\n26 Pananku, mema, Moloni, ndi mupeta mukenji wa kufunda bintu ebi bua ne bubi bujika, ne bua diba dikala Satana kayi ne nansha bumua ku mitshima ya bana ba bantu to dilua, kadi bua ne bitabujijibua bua kuenza malu mimpa diba dionsu, bua ne balua ku mpokolo wa buakana bonsu ne bapandishibua.\n\n", "ether 9": "[center][font_size=26]Shapita 9[/font_size][/center]\n\n[i]Bukalenga budi bupita kudi umua ne kudi mukuabu ku ndelanganyi, ku dilongolola disokoka ne ku dishipa dia bantu—Emele wakamona Muana wa Buakana—Bambi ba bungi badi babila bua dikudimuna mutshima—Tshiyola ne nyoka ya lulengu bidi bitatshisha bantu.[/i]\n\n1 Ne mpindiewu, mema, Moloni, ndi ntungunuka ne mifundu yanyi. Nanku, monayi, biakalua ne bua bipungidi bia mu musokoku bia Akishi ne balunda benda, monayi, bakatonkola bukalenga bua Omele.\n\n2 Nansha nanku, Mukalenga uvua ne lusa kudi Omele, ne kabidi kudi bana benda ba baluma ne kudi bana benda ba bakaji bavua kabayi bakeba lufu luenda to.\n\n3 Ne Mukalenga wakadimuisha Omele mu tshilota ne umbuka mu bulaba; bua nanku Omele wakumbuka mu bulaba ne dîku dienda, ne wakenza luendu matuku a bungi, ne wakalua ne wakapitshila pabuipi ne kakuna ka Shima, ne wakaluila pabuipi ne muaba uvua Bena Nefi babutuka, ne kubangilaku mutangila ku esete, ne wakalua ku muaba uvua ubikidibua ne Abaloma, pabuipi ne ku muelelu wa mbuwa, ne wakakuasa ntenta wenda, ne bana benda ba baluma ne bana benda ba bakaji pabu, ne bena mu nzubu wenda bonsu, amu pa kumbusha Yalede ne dîku dienda.\n\n4 Ne biakalua ne Yalede uvua mulâbibua manyi bua kuikala mfumu ku mutu kua bantu, ku njila wa bubi; ne wakapesha Akishi muanenda wa bakaji bu mudi mukaji wenda.\n\n5 Ne biakalua ne Akishi wakakeba moyo wa tatuenda muenu; ne wakalomba kudi bavuaye mutshipisha ne mutshipu wa bantu ba ku kala, ne bakapeta mutu wa tatuenda muenu, bu muvuaye musomba pa nkuasa wenda wa bukalenga, pavuaye wakidila bantu benda.\n\n6 Bualu ditangalaka dia tshisumbu tshia bubi ne tshia mu musokoku etshi divua dinena bikola mu mushindu ne tshivua tshinyanga mitshima ya bantu bonsu; bua nanku bakashipa Yalede pa nkuasa wendawa bukalenga, ne Akishi wakakôkesha pa muaba wenda.\n\n7 Ne biakalua ne Akishi wakabanga kumvuila muanenda wa baluma mukawu, bua nanku wakamukangila mu buloko, ne wakamupesha amu biakudia bikesa anyi kakamupeshabi to tô ne muakakengaye ne lufu.\n\n8 Ne mpindiewu muanabu ne uvua mukenga ne lufu, (ne dîna dienda divua Nimela), wakafîkila tatuenda tshiji bawu bivua tatuenda muenzela muanabu.\n\n9 Ne biakalua ne Nimela wakasangisha bungi bukesa bua bantu, ne wakanyema ushiya bulaba, ne wakaya ne wakasomba ne Omele.\n\n10 Ne biakalua ne Akishi wakalela bana ba baluma bakuabu, ne bakapeta muaba mu mitshima ya bantu, nansha muvuabu baditshipa kudiye bua kuenza mishindu yonsu ya malu a bubi bilondeshila ku tshivuaye ujinga.\n\n11 Mpindiewu bantu ba Akishi bavua ne dijinga dia makasa, mena bu muvua Akishi muikala ne dijinga dia bukalenga; bua nanku, bana ba baluma ba Akishi bakabapesha makuta, akakokelabu nawu tshitupa tshipita bunena tshia bantu kunyima kuabu.\n\n12 Ne kuakabanga kuikala mvita pankatshi pa bana ba baluma ba Akishi ne Akishi, mvita yakashalaku bua mutantshi wa bidimu bia bungi, eyowa, tô ne ku dibutuka dia pabuipi ne bantu bonsu ba mu bukalenga, eyowa, mena bonsu, amu pa kumbusha anyima makumi asatu, ne bakanyema ne nzubu wa Omele.\n\n13 Bua nanku, Omele wakapingulujibua ku bulaba bua bupianyi buenda.\n\n14 Ne biakalua ne Omele wakabanga kulua mununu; nansha nanku, mu bununu buenda wakalela Emele; ne wakalâba Emele manyi bua kuikala mfuma bua kukôkesha pa muaba wenda.\n\n15 Ne kunyima kua yeya mulâba Emele manyi bua kuikala mfumu wakamona ditalala mu bulaba bua mutantshi wa bidimu bibidi, ne wakafua, mumana kusomba matuku a bungi menamena, avua muwula ntenta ne kanyinganyinga. Ne biakalua ne Emele wakakôkesha pa muaba wenda, ne wakalonda njila ya tatuenda.\n\n16 Ne Mukalenga wakabanga kabidi kumbusha mutshipu pa bulaba, ne nzubu wa Emele wakalubuluka menamena mu bumfumu bua Emele; ne mu mutantshi wa bidimu makumi asambombo ne bibidi bakalua bakola menamena, bua ne bakanema menamena—\n\n17 Bikala ne mishindu yonsu ya bimuma, ne ya nteta, ne ya bilulu bia busu, ne ya lin muimpa, ne ya ngolo, ne ya mpalata, ne ya bintu bia mushinga mukola;\n\n18 Ne kabidi mishindu yonsu ya bimuna, ya ngomba miluma, ne ngomba mikaja, ne ya mikoku, ne ya nguluba, ne mbuji, ne kabidi mishindu mikuabu ya bungi ya nyama ivua ne diambuluisha bua tshia kudia tshia muntu.\n\n19 Ne bavua kabidi ne tubalu, ne mpunda, ne muvua tupumbu ne nkuleloma ne nkumoma; bivua bikala bionsu ne diambuluisha kudi muntu, ne nangananga tupumbu, ne nkuleloma ne nkumoma.\n\n20 Ne ki muakabupumuina Mukalenga mabenesha enda mu bulaba ebu, buvua buikala bua disungula ku mutu kua malaba makuabu onsu; ne wakela mukenji ne: ewu yonsu wasa mu bulaba, udi ne bua kuasamu bua Mukalenga, anyi nebabutuka pabobabu mu malu mabi; bualu Mukalenga udi wamba ne, nengupumuna tshiwudi tshia tshiji tshianyi kudi ba buena ebu.\n\n21 Ne Emele wakalumbuluisha mu buakana matuku enda onsu, ne wakalela bana ba baluma ne bana ba bakaji ba bungi; ne wakalela Koliantuma, ne wakalâba Koliantuma manyi bua kukôkesha pa muaba wenda.\n\n22 Ne kunyima kua yeya mulâba Koliantuma manyi bua kukôkesha pa muaba wenda wakashala ne moyo bidimu binayi, ne wakamona ditalala mu bulaba; eyowa, ne wakamona mena Muana wa Buakana, ne wakasanka ne kutumba mu dituku dienda; ne wakafua mu ditalala.\n\n23 Ne biakalua ne Koliantuma wakenda mu njila ya tatuenda, ne wakâsa bimenga binena bia bungi, ne wakapesha tshivua tshimpa kudi bantu benda mu matuku enda onsu. Ne biakalua ne kakapeta bana mena tô ne pakaluaye mununu menamena to.\n\n24 Ne biakalua ne mukaji wenda wakafua, muikala ne bidimu lukama ne bibidi. Ne biakalua ne Koliantuma, mu bununu buenda, wakasela nsongakaji ne wakalela bana ba buluma ne bana ba bakaji; pananku wakashala ne moyo tô ne pakakumbajaye bidimu lukama ne makumi anayi ne bibidi.\n\n25 Ne biakalua ne wakalela Kome, ne Kome wakakôkesha pa muaba wenda; ne wakakôkesha bidimu makumi anayi ne tshitema, ne wakalela Hete; ne wakalela kabidi bana ba baluma ne bana ba bakaji bakuabu.\n\n26 Ne bantu bavua kabidi batangalaka pa mpala onsu wa bulaba, ne kuakabanga kuikala bubi bunena menamena pa mpala wa bulaba, ne Hete wakabanga kuitaba kabidi malongolola a mu musokoku a ku kala, bua kushipa tatuenda.\n\n27 Ne biakalua ne wakanyenga tatuenda nkuasa wa bukalenga, bualu wakamushipa ne muela wenda wa mvita; ne wakakôkesha pa muaba wenda.\n\n28 Ne kuakalua bambi mu bulaba kabidi, babila kudi bantu bua bakudimuna mutshima—ne bavua ne bua kulongolola njila wa Mukalenga tshianana nekulua mutshipu pa mpala wa bulaba; eyowa, mena nekuikala tshiyola tshinena, kuabutukilabu bu bobu kabayi bakudimuna mutshima to.\n\n29 Kadi bantu kaba kitabuija miaku ya bambi to, kadi bakabipata; ne bamua ba munkatshi muabu bakabimansha mu bina ne bakashiya bua kufuabu. Ne biakalua ne bakenza bintu bionsu ebi bilondeshila ku mukenji wa mfumu, Hete.\n\n30 Ne biakalua ne kuakabanga kuikala tshiyola tshikola mu bulaba, ne benamu bakabanga kufua lukasa menamena bua tshiyola, bualu kakuvua mvula pa mpala wa buloba to.\n\n31 Ne kuakalua nyoka ya lulengu kabidi pa mpala wa bulaba, ne yakalunga bantu ba bungi. Ne biakalua ne bisumbu bia bimuna biabu biakabanga kunyema kumpala kua nyoka ya lulengu, bitangila ku buloba bua ku sude, buvua Bena Nefi babikila ne Zalahemela.\n\n32 Ne biakalua ne kuvua ba bungi ba ku bobu bakafua mu njila; nansha nanku, kuvua bamua bakanyemena mu bulaba bua ku sude.\n\n33 Ne biakalua ne Mukalenga wakenzeja ne nyoka kayibalondakaji kabidi nansha, kadi ikanga njila bua ne bantu kabamonyi mua kupita to, bua ne ewu yonsu widikija bua kupita afua ku nyoka ya lulengu.\n\n34 Ne biakalua ne bantu bakalonda njila wa nyama, ne bakadia mu bujima bitalu bia ivua mifua mu njila, tô ne mua kabidiabu bionsu. Mpindiewu pakamona bantu ne bavua ne tshia kufua bakabanga kukudimuna mutshima ku malu mabi abu ne kubila kudi Mukalenga.\n\n35 Ne biakalua ne pakadipuekeshabu bikumbana kumpala kua Mukalenga wakatuma mvula pa mpala wa buloba; ne bantu bakabanga kupeta moyo kabidi, ne kuakabanga kuikala bimuma mu matunga a ku node, ne mu matunga onsu a ku mpenga yonsu. Ne Mukalenga wakabaleja bukola buenda ku dibakuba ku tshiyola.\n\n", "ether 10": "[center][font_size=26]Shapita 10[/font_size][/center]\n\n[i]Mfumu umua udi upingana mukuabu—Bamua bamfumu badi bakana; bakuabu badi bena bubi—Padi buakana butampakana, bantu badi babeneshibua ne balubulujibua kudi Mukalenga.[/i]\n\n1 Ne biakalua ne Sheze, uvua muikala kankanunuina ka Hete—bualu Hete uvua mufua ku tshiyola, ne bena mu nzubu wenda bonsu amu pa kumbusha Sheze—pananku, Sheze wakabanga kukankamija kabidi bantu bavua batshibuluka.\n\n2 Ne biakalua ne Sheze wakavuluka dibutuka dia batatuenda, ne wakâsa bukalenga buakana; bualu wakavuluka tshivua Mukalenga muenza ku disambuisha Yalede ne muanabu wa baluma pa mâyi; ne wakenda mu njila ya Mukalenga; ne wakalela bana ba baluma ne bana ba bakaji.\n\n3 Ne muana buta wenda wa baluma, muena dîna dia Sheze, wakamutombokela; nansha nanku, tshianza tshia munyenganganyi wa bintu tshiakatûta Sheze, bua mabanji enda mapita, tshiakatuadila tatuenda ditalala kabidi.\n\n4 Ne biakalua ne tatuenda wakâsa bimenga bia bungi pa mpala wa bulaba, ne bantu bakabanga kabidi kutangalaka pa mpala onsu wa bulaba. Ne Sheze wakashala ne moyo tô ne ku bununu menamena; ne wakalela Lipalakishi. Ne wakafua, ne Lipalakishi wakakôkesha pa muaba wenda.\n\n5 Ne biakalua ne Lipalakishi kakenza tshivua tshikala tshiakana ku mesu a Mukalenga to, bualu uvua ne bakaji ne bakaji ba ku mpenga babakibua ba bungi, ne wakateka pa makaya a bantu tshivua tshikola bua kuambula; eyowa, wakabakosela bitadi bikola; ne ne bitadi, wakâsa nzubu mialabala ya bungi.\n\n6 Ne wakadimanyikijila nkuasa wa bukalenga mulengela menamena; ne wakâsa maloko a bungi, ne ewu yonsu uvua ubenga kubatshikibua kudi bitadi, uvua umuela mu buloko; ne ewu yonsu uvua kayi ne mushindu wa kufuta bitadi to wakela mu buloko; ne wakenzeja ne batungunuka kukuata mudimu bua dibakuatshisha diabu; ne ewu yonsu uvua ubenga bua kukuata mudimu wakamushipesha.\n\n7 Pananku wakapeta bintu bienda bionsu bia mudimu wa ku bianza muimpa, eyowa, ne wakapeluja mena ngolo yenda milelela mu buloko; ne wakenzeja mishindu yonsu ya mudimu wa bantu wa ku bianza mu buloko. Ne biakalua ne wakatatshisha bantu ne masandi ne malu mapita bubi enda.\n\n8 Ne pakakôkeshaye bua mutantshi wa bidimu makumi anayi ne bibidi bantu bakamutombokela; ne kuakabanga kuikala kabidi mvita mu bulaba, mua ne Lipalakishi wakashipibua, ne tunkanunuina tuenda tuakipatshibua mu bulaba.\n\n9 Ne biakalua ne kunyima kua mutantshi wa bidimu bia bungi, Moliantona (uvua muikala kankanunuina ka Lipalakishi) wakasangisha pamua musumba wa basalayi bavua bipata, ne wakaya ne wakela bantu mvita; ne wakapeta bukalenga mu bimenga bia bungi; ne mvita yakalua mikola menamena, ne yakanenga bua mutantshi wa bidimu bia bungi; ne wakapeta bukola pa mutu pa bulaba bonsu, ne wakadishikika mfumu pa mutu pa bulaba bonsu.\n\n10 Ne kunyima kua mudishikika mfumu wakapepeja bujitu bua bantu, ku tshinyi wakasuibua ku mesu a bantu, ne bakamulâba manyi bua kuikala mfumu wabu.\n\n11 Ne uvua ne bululama kudi bantu, kadi kudiye nkayenda to bua masandi enda a bungi; bua nanku wakakoshibua ku mpala kua Mukalenga.\n\n12 Ne biakalua ne Moliantona wakâsa bimenga bia bungi, ne bantu bakalua babanji menamena mu bumfumu buenda, ku nzubu minena, ne ku ngolo ne tshiamua tshia mpalata, ne dikuna dia nteta, ne ku bisumbu bia bimuna bikesa, ne bia bimuna binena, ne bintu bia mushindu ewu bivua bibapingulujibua.\n\n13 Ne Moliantona uvua ne moyo tô ne ku bununu menamena, ne pashisha wakalela Kime. Ne Kime wakakôkesha pa muaba wa tatuenda; ne wakakôkesha bidimu muanda mukulu, ne tatuenda wakafua. Ne biakalua ne Kime kakakôkesha mu buakana to, bua nanku kakasuibua kudi Mukalenga to.\n\n14 Ne muanabu wa baluma wakamutombokela, mu njila ewu wakamutuala mu bukuatshibu; ne wakashala mu bukuatshibu matuku enda onsu; ne wakalela bana ba baluma ne bana ba bakaji mu bukuatshibu, ne mu bununu buenda wakalela Lewi; ne wakafua.\n\n15 Ne biakalua ne Lewi wakasadila mu bukuatshibu kunyima kua lufu lua tatuenda, bua mutantshi wa bidimu makumi anayi ne bibidi. Ne wakaluisha mfumu wa mu bulaba mvita, mu njila ewu wakapeta bukalenga bua nkayenda.\n\n16 Ne kunyima kua kupetaye bukalenga bua nkayenda wakenza tshivua tshiakana ku mesu a Mukalenga; ne bantu bakalubuluka mu bulaba; ne uvua ne moyo tô ne ku bidimu bia bununu bukumbana, ne wakalela bana ba baluma ne bana ba bakaji; ne wakalela kabidi Kolome, wakalâbayi manyi bua kuikala mfumu pa muaba wenda.\n\n17 Ne biakalua ne Kolome wakenza tshivua tshikala tshimpa ku mesu a Mukalenga matuku enda onsu; ne wakalela bana ba baluma ne bana ba bakaji ba bungi; ne kunyima kua kusombaye matuku a bungi wakafua, mena bu mudi ba pa buloba bonsu; ne Kishi wakakôkesha pa muaba wenda.\n\n18 Ne biakalua ne Kishi wakafua penda, ne Libi wakakôkesha pa muaba wenda.\n\n19 Ne biakalua ne Libi wakenza penda tshivua tshikala tshimpa ku mesu a Mukalenga. Ne mu matuku a Libi nyoka ya lulengu yakabutuka. Bua nanku bakaya ku bulaba bua ku sude, bua kukeba biakudia bua bantu ba mu bulaba, bualu bulaba buvua buwula ne nyama ya dîtu. Ne Libi wakalua penda yeya muina tshilembi tshinena.\n\n20 Ne bakâsa tshimenga tshinena pabuipi ne tshitupa tshibumbakana tshia bulaba, pabuipi ne muaba udi mbuwa wabulula bulaba.\n\n21 Ne bakakuba bulaba bua ku sude bua buikala tshipela, bua kupeta nyama. Ne mpala mujima wa bulaba bua ku node uvua muwula ne benamu.\n\n22 Ne bavua bikala benji ba mudimu bikola, ne bavua basumbangana ne bapanyishangana ne bendelangana mushinga, bua ne bapeta makasa.\n\n23 Ne bakenza mudimu ne mishindu yonsu ya mabua a biamu, ne bakapatula ngolo, ne mpalata, ne biamua bifika, ne biamua bia kalabi, ne mishindu yonsu ya biamua; ne bakabiumbula mu buloba; bua nanku, bakela mishiki ya buloba mila bua kupeta mabua a biamu, a ngolo, ne a mpalata, ne a biamu bifika, ne a biamua bia kabanda. Ne bakenza mudimu wa mishindu yonsu ya mudimu muimpa.\n\n24 Ne bavua ne bilulu bia busu ne bia lin muluka bimpa; ne bakenza mishindu yonsu ya bilulu, bua ne badivuadika bua kusokoka butaka buabu.\n\n25 Ne bakenza mushindu onsu biamu bia mudimu bua kudima buloba, bua kusôla ne kukuna, bua kupola ne kudima ne lukasu, ne bua kutua kabidi.\n\n26 Ne bakenza mishindu yonsu ya biamu bia mudimu bivuabu benzeja nabi nyama yabu mudimu.\n\n27 Ne bakenza mishindu yonsu ya biluilu bia mvita. Ne bakenza mushindu onsu mudimu wa bantu wa ku bianza wa dikema.\n\n28 Ne kakuvua mua kuikala bantu nansha babeneshibua kubapita bobu to, ne balubulujibua kudi tshianza tshia Mukalenga kupita to. Ne bavua bikala mu bulaba buvua buikala bua disungula ku mutu kua malaba onsu, bualu Mukalenga uvua muamba nanku.\n\n29 Ne biakalua ne Libi uvua ne moyo bidimu bia bungi, ne wakalela bana ba baluma ne bana ba bakaji; ne wakalela kabidi Heletoma.\n\n30 Ne biakalua kabidi ne Heletoma wakakôkesha pa muaba wa tatuenda. Ne pakakôkesha Heletoma bidimu makumi abidi ne binayi, monayi, bakamunyenga bukalenga. Ne wakasadila bidimu bia bungi mu bukuatshibu, eyowa, mena bua tshishadi tshia matuku enda tshionsu.\n\n31 Ne wakalela Hete, ne Hete wakasomba matuku enda onsu mu bukuatshibu. Ne Hete wakalela Alona, ne Alona wakasomba matuku enda onsu mu bukuatshibu; ne wakalela Aminigada, ne Aminigada wakasomba penda matuku enda onsu mu bukuatshibu; ne wakalela Koliantuma, ne Koliantuma wakasomba matuku enda onsu mu bukuatshibu; ne wakalela Kome.\n\n32 Ne biakalua ne Kome wakakoka tshiabibidi tshia bukalenga. Ne wakakôkesha bidimu makumi anayi ne bibidi ku mutu kua tshiabibidi tshia bukalenga; ne wakaya kuluisha mfumu Amigidi mvita, ne bakaluangana bua mutantshi wa bidimu bia bungi, diba diakatshimuna Kome Amigidi, ne diakapetaye bukalenga ku mutu kua tshishadi tshia bukalenga.\n\n33 Ne mu matuku a Kome kuakabanga kuikala banyengi mu bulaba; ne bakangata malongolola a ku kala, ne bakatshipisha mitshipu ku mushindu wa bantu ba ku kala, ne bakakeba kabidi bua kunyangakaja bukalenga.\n\n34 Mpindiewu Kome wakabaluisha bikola; nansha nanku, kakabatshimuna to.\n\n", "ether 11": "[center][font_size=26]Shapita 11[/font_size][/center]\n\n[i]Mvita, matapuluka, ne bubi bidi bitamba mu nsombelu wa Bena Yalede—Bambi badi badianjila kumanyisha dibutuka dijima dia Bena Yalede amu bobu bakudimuna mutshima—Bantu badi babenga mêyi a bambi.[/i]\n\n1 Ne kuakalua kabidi mu matuku a Kome bambi ba bungi, ne bakamba ku Nyuma bitangila dibutuka dia bantu banena abu pa kumbusha bobu bakudimuna mutshima, ne bakudimuka kudi Mukalenga, ne balekela mashipeyanganyi ne bubi.\n\n2 Ne biakalua ne bantu bakabenga bambi, ne bakanyemena kudi Kome bua bukubi, bualu bantu bakakeba bua kubashipa.\n\n3 Ne bakamba ku Nyuma kudi Kome bitangila bintu bia bungi; ne wakabeneshibua mu tshishadi tshia matuku enda onsu.\n\n4 Ne uvua ne moyo tô ne ku bidimu bia bununu bukumbana, ne wakalela Shibiloma; ne Shibiloma wakakôkesha pa muaba wenda. Ne muanabu ne Shibiloma wa baluma wakamutombokela, ne kuakabanga kuikala mvita mikola mu bulaba bonsu.\n\n5 Ne biakalua ne muanabu ne Shibiloma wa baluma wakashipesha bambi bonsu bavua bamba ku Nyuma bitangila dibutuka dia bantu;\n\n6 Ne kuvua dikenga dipita bukola mu bulaba bonsu, bualu bavua bajadika ne mutshipu munena neulua pa mutu pa bulaba, ne pa bantu kabidi, ne nekuikala dibutuka dinena munkatshi muabu, dia buena divua kadiyi dianji kuikala pa mpala wa buloba to, ne mifuba yabu neilua bu mudi mishiki ya buloba pa mpala wa bulaba pa kumbusha bobu bakudimuna mutshima ku bubi buabu.\n\n7 Ne kaba kumvuila dîyi dia Mukalenga to, bua bipungidi biabu bibi; bua nanku, kuakabanga kuikala mvita ne makokangana mu bulaba bonsu, ne biyola ne bipupu bia bungi kabidi, mua ne kuvua dibutuka dikola, dia mushindu uvuabu kabayi banji kumona pa mpala wa buloba to; ne bionsu ebi biakalua mu matuku a Shibiloma.\n\n8 Ne bantu bakabanga kukudimuna mutshima ku malu mabi abu; ne monsu muvuabu benza nanku Mukalenga wakabafuila lusa.\n\n9 Ne biakalua ne bakashipa Shibiloma, ne bakatuala Sheta mu bukuatshibu, ne wakasomba matuku enda onsu mu bukuatshibu.\n\n10 Ne Ahaya, muanenda wa baluma, wakangata bukalenga; ne wakakôkesha bantu mu matuku enda onsu. Ne wakenza mushindu onsu wa malu a bubi mu matuku enda onsu, kuakamatshishishaye mashi a bungi; ne matuku enda avua mikala makesa.\n\n11 Ne Eteme, muvuaye kankanunuina ka Ahaya, wakangata bukalenga; ne wakenza penda tshivua tshikala tshibi mu matuku enda.\n\n12 Ne biakalua ne mu matuku a Eteme kuakalua bambi ba bungi, ne bakamba ku Nyuma kabidi kudi bantu; eyowa, bakamba ku Nyuma ne Mukalenga neababutula bonsu pa mpala wa buloba pa kumbusha bobu bakudimuna mutshima ku malu mabi abu.\n\n13 Ne biakalua ne bantu bakapapisha mitshima yabu, ne bakabenga kumvuila mêyi abu; ne bambi bakabungama ne kumbuka munkatshi mua bantu.\n\n14 Ne biakalua ne Eteme wakalumbuluisha mu bubi matuku enda onsu; ne wakalela Molona. Ne biakalua ne Molona wakakôkesha pa muaba wenda; ne Molona wakenza tshivua tshikala tshibi kumpala kua Mukalenga.\n\n15 Ne biakalua ne kuakajuka buntomboji munkatshi mua bantu, bua tshipungidi tshia mu musokoku atshi tshivua tshiasa bua kupeta bukalenga ne makasa; ne kuakajuka munkatshi muabu muntu wa bukitu mu malu mabi, ne wakela Molona mvita, ivuaye mutonkola tshia bibidi tshia bukalenga; ne wakalama tshiabibidi tshia bukalenga bua bidimu bia bungi.\n\n16 Ne biakalua ne Molona wakamutonkola, ne wakangata bukalenga kabidi.\n\n17 Ne biakalua ne kuakajuka muntu wa bukitu mukuabu; ne uvua kankanunuina ka muanabu ne Yalede wa baluma.\n\n18 Ne biakalua ne wakatonkola Molona ne wakangata bukalenga; bua nanku, Molona wakasomba mu bukuatshibu bua tshishadi tshia matuku enda tshionsu; ne wakalela Koliantolo.\n\n19 Ne biakalua ne Koliantolo wakasomba mu bukuatshibu matuku enda onsu.\n\n20 Ne mu matuku a Koliantolo kuakalua kabidi bambi ba bungi, ne bakamba ku Nyuma bitangila bintu binena ne bia dikema, ne wakabila kudi bantu bua bakudimuna mutshima, ne Mukalenga Nzambi neabakosela tshitungu bua dibutuka dijima diabu, pa kumbusha bobu bakudimuna mutshima;\n\n21 Ne bakamba dîyi dia Nzambi ne Mukalenga neatuma anyi neatuala bantu bakuabu bua kuasa mu bulaba, ku bukola buenda, ku mushindu wakatualaye batatuabu.\n\n22 Ne bakabenga mêyi onsu a bambi, bua tshisumbu tshiabu tshia mu musokoku ne bua malu mapita bubi abu.\n\n23 Ne biakalua ne Koliantolo wakalela Etele, ne wakafua, mumana kusomba matuku enda onsu mu bukuatshibu.\n\n", "ether 12": "[center][font_size=26]Shapita 12[/font_size][/center]\n\n[i]Muambi Etele udi ukankamija bantu bua kuitabuija Nzambi—Moloni udi ulonda bitangila malu a dikema ne bishima bivua bienzeka ku ditabuija—Ditabuija diakafikisha muanabu ne Yalede bua kumona Kilisto—Mukalenga udi upesha bantu buteketa bua ne bikala badipuekeshi—Muanabu ne Yalede wakumbusha mukuna wa Zelina ku ditabuija—Bidi bikengedibua kuikala ne ditabuija, ditekemena, ne bunangi bua kupeta lupandu—Moloni wakamona Yezu ku mpala ne mpala.[/i]\n\n1 Ne biakalua ne matuku a avua mu matuku a Koliantumela; ne Koliantumela uvua muikala mfumu wa bulaba bonsu.\n\n2 Ne Etele uvua muikala muambi wa Mukalenga; pananku Etele wakalua mu matuku a Koliantumela, ne wakabanga kuamba ku Nyuma kudi bantu, bualu kabavua mua kumukandika to bua Nyuma wa Mukalenga uvua muikala munda muenda.\n\n3 Bualu wakabila kumbukila mu dinda, mena tô ne ku dibuela dia diba, ukankamija bantu bua kuitabuija Nzambi tô ne bakudimuna mutshima bua kabalu kubutuka to, ubambila ne bintu bionsu bidi bikumbajibua ku ditabuija—\n\n4 Bua nanku, ewu yonsu udi witabuija Nzambi bushuwa udi ne tshia kutekemena buloba bulenga kupita, eyowa, mena muaba ku tshianza tshia baluma tshia Nzambi, ditekemena didi dikala diluila ku ditabuija, didi dikala bu mudi longu lua anyima ya bantu, didi dibaluisha ku dimanya bushuwa ne kuikala basuminyina, bavulangana mu midimu mimpa diba dionsu, dibalombola bua kutumbisha Nzambi.\n\n5 Ne biakalua ne Etele wakamba ku Nyuma wambila bantu bintu binena ne bia dikema, biakabengabu kuitabuija, bualu bua kabakabimona to.\n\n6 Ne mpindiewu, mema, Moloni, ndi musua kuakula kakesa bitangila bintu ebi; ndi musua kuleja kudi ba pa buloba ne ditabuija didi bintu bidi bitekemena ne kabiyi bimuna to; bua nanku, kanuedi mpata to bualu bua kanuena numona to, bualu kanuena nupeta njadikilu to tô ne kunyima kua ditêta dia ditabuija dienu.\n\n7 Bualu nku ditabuija kuakadilejila Kilisto kudi batatuetu, kunyima kua yeya mubika ku bafua; ne kakadileja kudibu to tô ne kunyima kua pakikalabu ne ditabuija kudiye; bua nanku, bidi ne tshia kuikala ne bamua bantu bavua ne ditabuija kudiye, bualu kakadileja kudi ba pa buloba bonsu to.\n\n8 Kadi bua ditabuija dia bantu wakadileja kudi ba pa buloba, ne wakatumbisha dîna dia Tatu, ne wakalongolola njila bua kudiwu bakuabu bamona mua kuikala bapetshi ba dipa dia mu diûlu, bua bamona mua kutekemena bua bintu bivuabu kabayi bamona to.\n\n9 Bua nanku, nudi penu mua kuikala ne ditekemena, ne kuikala bapetshi ba dipa, kadi amu panuikala ne ditabuija.\n\n10 Monayi nku ditabuija kuakabikidibua bantu ba ku kala bilondeshila ku mulongu wa tshijila wa Nzambi.\n\n11 Bua nanku, nku ditabuija kuakafidibua mikenji ya Mose. Kadi ku dipa dia Muanenda wa baluma Nzambi udi mulongolola njila udi mutamba buimpa; ne nku ditabuija ki idiyi mikumbajibua.\n\n12 Bualu bu koku kakuyi ditabuija munkatshi mua bana ba bantu to Nzambi kena mua kuenza tshishima nansha tshimua munkatshi muabu to; bua nanku, kakadileja to tô ne kunyima kua ditabuija diabu.\n\n13 Monayi, nditabuija dia Alama ne Amuleke diakakuluisha buloko panshi.\n\n14 Monayi, nditabuija dia Nefi ne Lehi diakenzeja dishintuluka kudi Bena Lamana, bua ne bakatambuishibua ne kapia ne ne Nyuma wa Tshijila.\n\n15 Monayi, nditabuija dia Amona ne bana babu diakenzeja tshishima tshipita bunena munkatshi mua Bena Lamana.\n\n16 Eyowa, ne mena bonsu bakenza bishima bakabienza ku ditabuija, mena bavua kumpala kua Kilisto abu ne kabidi bavua kunyima abu.\n\n17 Ne nku ditabuija kuakapetela bayidi basatu dilaya dia ne kabakulabula lufu to; ne kabakapeta dilaya to tô ne kunyima kua ditabuija diabu.\n\n18 Ne nansha diba kayi muntu nansha umua kavua muenza bishima to tô ne kunyima kua ditabuija diabu; bua nanku diambedi bakitabuija Muana wa Nzambi.\n\n19 Ne kuvua ba bungi bena ditabuija divua dikala dikola menamena, mena kumpala kua Kilisto kuluaye, bavua kabayi mua kupangishibua bua kumona munda mua tshibuikilu to, kadi bulelela bakamona ne mesu abu bintu bivuabu bamona ne disu dia ditabuija, ne bakasangala.\n\n20 Ne monayi, tudi bamona mu mifundu eyi ne umua wa ku aba uvua muanabu ne Yalede wa baluma; bualu ditabuija dienda kudi Nzambi divua dipita bunena, bua ne pakapatula Nzambi munu wenda kavua mua kuwusokoka ku ku mesu a muanabu ne Yalede wa baluma to, bua dîyi dienda divuaye mumuambila, dîyi divuaye mupetela ku ditabuija.\n\n21 Ne kunyima kua muanabu ne Yalede wa baluma mumona munu wa Mukalenga, bua dilaya divua muanabu ne Yalede wa baluma mupeta ku ditabuija, Mukalenga kavua mua kupala tshintu nansha tshimua ku mesu enda to; bua nanku wakamuleja bintu bionsu, bualu kavua kabidi mua kupangishibua bua kumona munda mua tshibuikilu to.\n\n22 Ne nku ditabuija kuakapetela batatuanyi dilaya ne bintu ebi nebilua kudi bana babu ku njila wa Bena Bisamba bia Benda; bua nanku Mukalenga, eyowa, mena Yezu Kilisto wakampesha mukenji.\n\n23 Ne ngakamuambila ne: Mukalenga, Bena Bisamba bia Benda nebaseka bintu ebi bua buteketa bua difunda buetu; bualu Mukalenga udi mutufuka ne bukitu ku mêyi ku ditabuija, kadi kuena mutufuka ne bukitu ku difunda to; bualu udi mufuka bantu bonsu aba bua ne bikala mua kuakula bikola, bua Nyuma wa Tshijila uwudi mubapesha;\n\n24 Ne wakatufuka bua ne tumona mua kufunda amu kakesa, bua dikonyangala dia bianza bietu. Mona, kuakatufuka bua tuikala ne bukitu ku difunda bu muvua muanabu ne Yalede wa baluma muikala to, bualu wakenzeja ne bintu biakafundaye bikala ne bukitu mena bu muwudi muikala, tô ne ditamba bukola dia muntu bua kubibala.\n\n25 Uvua muenza kabidi mêyi etu makola ne manena, mena bua ne katuena mua ku’afunda to; bua nanku, patudi tufunda tudi tumona buteketa buetu, ne tudi tutetuka bua dituangaja dia miaku yetu; ne ndi ntshina ne Bena Bisamba bia Benda kabalu kuseka miaku yetu.\n\n26 Ne pangakamba nanku, Mukalenga wakangambila, wamba ne: Bapota badi baseka, kadi nebadila; ne ngâsa wanyi udi mukumbana bua batudiji, bua ne kabanumuenenyi bua buteketa buenu to;\n\n27 Ne bialua bantu kundi nembaleja buteketa buabu. Ndi mpesha bantu buteketa bua ne bikala badipuekeshi; ne ngâsa wanyi udi mukumbana bua bantu bonsu badi badipuekeshi kumpala kuanyi; bualu biadipuekeshabu kumpala kuanyi, ne kuikala ne ditabuija kundi, pashisha nengenza ne malu mateketa alua a makanda buabu.\n\n28 Monayi, nendeja Bena Bisamba bia Benda buteketa buabu, ne nembaleja ditabuija, ditekemena ne bunangi bidi bibatuala kundi—mema, mpokolo wa buakana bonsu.\n\n29 Ne mema, Moloni, mumana kumvua mêyi â, ngakapeta disamba, ne ngakamba ne: Ô Mukalenga, disua dieba diakana dienzeka, bualu ndi mumanya ne udi wenzela bana ba bantu tshintu bilondeshila ku ditabuija diabu;\n\n30 Bualu muanabu ne Yalede wa baluma wakambila mukuna wa Zelina ne: Umbuka—ne wakumbushibua. Ne bu yeya kavua ne ditabuija to, kawuvua bua kumbushibua to; bua nanku udi wenza tshintu kunyima kua bantu bikala ne ditabuija.\n\n31 Bualu ki muwakadileja kudi bayidi beba nanku; bualu kunyima kua kuikalabu ne ditabuija ne kuakulabu mu dîna dieba, wakadileja kudibu ne bukola bupita.\n\n32 Ne ndi mvuluka kabidi ne udi muamba ne udi mulongolola nzubu bua muntu, eyowa, mena munkatshi mua bishikamenu bia Tatueba, kudi muntu mua kuikala ne ditekemena ditamba buimpa; bua nanku muntu udi ne tshia kutekemena, anyi kena mua kupeta bupianyi mu muaba uwudi mulongolola to.\n\n33 Ne kabidi, ndi mvuluka ne uvua muamba ne wewa udi munanga ba pa buloba, mena ne ku difila dia moyo weba bua ba pa buloba, bua ne uwangata kabidi bua kulongolola muaba bua bana ba bantu.\n\n34 Ne mpindiewu ndi mumanya ne dinanga edi diwuvua nadi bua bana ba bantu bunangi; bua nanku, pa kumbusha bantu bikala ne bunangi kabena mua kupiana muaba uwudi mulongolola mu bishikamenu bia tatueba awu.\n\n35 Bua nanku, ndi mumanya ku njila wa tshintu etshi tshiwuvua muamba ne, pikala Bena Bisamba bia Benda kabayi ne bunangi to, bua buteketa buetu, neubatêta ne neunyenga ntalanta wabu, eyowa, mena tshidibu bapeta, ne neupesha kudi aba bikala nabi bivula kupita.\n\n36 Ne biakalua ne ngakasambila Mukalenga bua ne apesha Bena Bisamba bia Benda ngâsa, bua ne bikala ne bunangi.\n\n37 Ne biakalua ne Mukalenga wakangambila ne: Pikalabu kabayi ne bunangi to kabiena ne bualu kûdi to, wewa uvua muikala ne lulamatu; bua nanku, bilamba bieba nebikala ne mankenda. Ne bualu uvua mumona buteketa bueba newikala ne makanda, mena ne ku disomba panshi mu muaba umvua mulongolola mu bishikamenu bia Tatuanyi.\n\n38 Mpindiewu, mema, Moloni, ndi ndaya Bena Bisamba bia Benda, eyowa, ne bana betu bandi munanga kabidi, tô ne patuasambakena kumpala kua nkuasa wa tshilumbuluilu wa Kilisto, kuamanya bantu bonsu ne bilamba bianyi kabiena ne katoba ka mashi enu to.\n\n39 Ne pashisha nenumanya ne mvua mumona Yezu, ne uvua muakula nanyi ku mpala ne mpala, ne wakangambila bitangila bintu ebi ne didipuekesha dia patoka mu muakulu wanyi, mena bu mudi muntu wambila mukuabu;\n\n40 Ne ndi mufunda amu bintu bikesa, bua buteketa buanyi mu difunda.\n\n41 Ne mpindiewu, ndi musua kunulomba bua kukeba Yezu ewu uvua bambi ne bapostolo bafunda buenda, bua ne ngâsa wa Tatu Nzambi, ne kabidi Mukalenga Yezu Kilisto kabidi, ne Nyuma wa Tshijila, udi ujadikilamu buabu, ikala ne ashala nuenu bua kashidi. Amena.\n\n", "ether 13": "[center][font_size=26]Shapita 13[/font_size][/center]\n\n[i]Etele udi wakula bua Yelushalema Mupia-mupia washibua mu Amelika kudi ndelanganyi ya Yosefe—Udi wamba ku Nyuma, udi wipatshibua, udi ufunda malu a kala a Bena Yalede, ne udi udianjila kuamba dibutuka dia Bena Yalede—Mvita idi itomboka mu bulaba bonsu.[/i]\n\n1 Ne mpindiewu, mema, Moloni ndi ntuadija kujikija mifundu yanyi bitangila dibutuka dia bantu bamvua muikala mfunda bualu buabu.\n\n2 Bualu monayi, bakabenga mêyi onsu a Etele; bualu bulelela wakabambila bitangila bintu bionsu, kumbukila ku mbangilu wa muntu; ne wakabambila ne kunyima kua mâyi makepela pa mpala wa bulaba buakalua bulaba bua disungula ku mutu kua malaba makuabu onsu, bulaba busungula bua Mukalenga; bua nanku Mukalenga uvua musua ne bantu bonsu badi basomba pa mpala wabu bamusadila;\n\n3 Ne buvua muaba wa Yelushalema Mupia-mupia, wapueka panshi ufumina mu diûlu, ne muaba wa tshitendelelu wa tshijila wa Mukalenga.\n\n4 Monayi, Etele wakamona matuku a Kilisto, ne wakakula bitangila Yelushalema Mupia-mupia pa mutu pa bulaba ebu.\n\n5 Ne wakakula kabidi bitangila nzubu wa Isalele, ne Yelushalema kualuila Lehi—kunyima kua kubutukayi neashibua kabidi, tshimenga tshia tshijila bua Mukalenga; bua nanku, kavua mua kuikala Yelushalema mupia-mupia to bualu uvuaku mu diba dia ku kala; kadi neashibua kabidi ne nealua tshimenga tshia tshijila tshia Mukalenga; ne neashibua bua nzubu wa Isalele—\n\n6 Ne ne Yelushalema Mupia-mupia neashibua pa mutu pa bulaba ebu, bua tshishadi tshia ndelanganyi ya Yosefe, kudi kuikala ne tshifuanyikiji bua bintu ebi.\n\n7 Bualu bu muakaluisha Yosefe tatuenda mu bulaba bua Ejipitu, mena muakafuilaye; pananku, Mukalenga wakapatuisha tshishadi tshia ndelanganyi ya Yosefe mu bulaba bua Yelushalema, bua ikala ne lusa kudi ndelanganyi ya Yosefe bua ne kabafu to, mena bu muvuaye ne lusa kudi tatuenda wa Yosefe bua ne kafu to.\n\n8 Pananku, tshishadi tshia nzubu wa Yosefe netshiasa pa mutu pa bulaba ebu; ne nebuikala bulaba bua bupianyi buatshi; ne nebashila Mukalenga tshimenga tshia tshijila, tshifuanangana ne Yelushalema wa kala; ne kabakubuejakajibua kabidi to, tô ne mualua nshikidilu, pâjimina buloba.\n\n9 Ne nekuikala diûlu dipia-dipia ne buloba bupia-bupia; nebikala bifuanangana ne bia kala amu pa kumbusha ne bia kala nebikala bijimina, ne bintu bionsu nebikala bilua bipia-bipia.\n\n10 Ne pashisha Yelushalema Mupia-mupia nealua; ne badi babeneshibua bobu badi bikadilamu, bualu bobu bena bilamba bidi bitoka ku njila wa mashi a Muana wa Mukoku; ne bobu badi babadibua munkatshi mua tshishadi tshia ndelanganyi ya Yosefe, bavua bikala ba ku nzubu wa Isalele.\n\n11 Ne pashisha kabidi Yelushalema wa kala nealua; ne benamu, badi babeneshibua, bualu badi bikala basukudibua mu mashi a Muana wa Mukoku; ne bobu bavua batangalajibua ne basangishibuamu kumbukila ku matengu anayi a buloba, ne kumbukila ku matunga a ku node, ne badi bapetshi ba mabenesha adi afumina ku dikumbajibua dia tshipungidi tshidi Nzambi muenza ne tatuabu, Abalahama.\n\n12 Ne palua bintu ebi, nebikumbana mufundu wa Nzambi udi wamba ne, kudi aba bavua ba kumpala, bikala ba ndekelu; ne kudi bavua ba ndekelu, bikala ba kumpala.\n\n13 Ne mvua pabuipi ne kufunda bipita, kadi ngakandikibu kudi Mukalenga; kadi mambi a Etele adi manena ne a dikema; kadi bakamuangata tshianana, ne bakamuipata; ne uvua usokoma munda mua lubuebua mu munya, ne butuku uvua uya kutangila bintu bialuila bantu.\n\n14 Ne pavuaye musomba munda mua lubuebua wakafunda tshishadi tshia mifundu eyi, muikala utangila dibutuka divua diluila bantu, butuku.\n\n15 Ne biakalua ne mu tshidimu tshia momumua tshivuaye muipatshibua munkatshi mua bantu atshi, kuakabanga kuikala mvita minena munkatshi mua bantu, bualu kuvua ba bungi bakajuka, bavua bikala bantu ba bukitu, ne bakakeba bua kushipa Koliantumela ku malongolola abu a mu musokoku a bubi, avua makala mamba.\n\n16 Ne mpindiewu Koliantumela, muvuaye mulonga, yeya muina, mishindu yonsu ya dimanya dia mvita ne budimu bonsu bua ba pa buloba, bua nanku wakela bavua bakeba bua kumushipa mvita.\n\n17 Kadi kakakudimuna mutshima to, anyi bana benda ba baluma balenga anyi bana benda ba bakaji balenga; bana ba baluma balenga ne bana ba bakaji balenga ba Koholo; anyi bana ba baluma balenga ne bana ba bakaji ba Koliholo balenga; ne mu tshikosu, kakuvua nansha umua wa ku bana ba baluma balenga bana ba bakaji balenga pa mpala wa buloba bujima wakakudimuna mutshima ku mibi yabu to.\n\n18 Pananku, biakalua ne mu tshidimu tshia kumpala tshivua Etele musomba munda mua lubuebua, kuvua bantu ba bungi bavua bashipibua ku muela wa mvita wa bipungidi bia mu musokoku abi, bikala baluisha Koliantumela bua ne bapeta bukalenga.\n\n19 Ne biakalua ne bana ba baluma ba Koliantumela bakaluangana bikola ne bakapatuka mashi a bungi.\n\n20 Ne mu tshidimu tshibidi dîyi dia Mukalenga diakalua kudi Etele, bua ne aya ne amba ku Nyuma kudi Koliantumela ne, pikalaye mukudimuna mutshima, ne bena mu nzubu wenda bonsu, Mukalenga neamupesha bukalenga buenda ne neepelesha bantu—\n\n21 Tshianana nebabutuka, pamua ne bena mu nzubu wenda bonsu amu pa kumbusha yeya nkayenda. Ne neashala ne moyo amu bua kumona dikumbajibua dia mambi avua mamba bitangila bantu bakuabu bâpeta bulaba ebu bu bupianyi buabu; ne Koliantumela neajîkibua kudibu; ne anyima yonsu neashipibua amu pa kumbusha Koliantumela.\n\n22 Ne biakalua ne Koliantumela kakakudimuna mutshima to, anyi bena mu nzubu wenda, anyi bantu; ne mvita kayakajika to; ne bakakeba bua kushipa Etele, kadi wakanyema kumpala kuabu ne wakasokoma kabidi munda mua lubuebua.\n\n23 Ne biakalua ne Shalede wakajuka, ne wakela penda Koliantumela mvita; ne wakamutamba, mua ne mu tshidimu tshisatu wakamutuala mu bukuatshibu.\n\n24 Ne bana ba baluma ba Koliantumela, mu tshidimu tshinayi, bakatamba Shalede, ne bakangatshila kabidi tatuabu bukalenga.\n\n25 Mpindiewu kuakabanga kuikala mvita pa mpala onsu wa bulaba, muntu yonsu ne tshisumbu tshienda uluangana bua tshivuaye ujinga.\n\n26 Ne kuvua banyengi, ne mu tshikosu, mishindu yonsu ya bubi pa mpala onsu wa bulaba.\n\n27 Ne biakalua ne Koliantumela wakafîkila Shalede tshiji menamena, ne wakamuluangisha mvita ne misumba yenda ya basalayi; ne bakasambakena bikala ne tshiji tshikola, ne bakasambakena mu tshibanda tshia Gilegala; ne mvita yakalua mikola menamena.\n\n28 Ne biakalua ne Shalede wakamuluisha bua mutantshi wa matuku asatu. Ne biakalua ne Koliantumela wakamutamba, ne wakamulondakaja tô ne pakaluaye ku mpata ya Heshelona.\n\n29 Ne biakalua ne Shalede wakamuela kabidi mvita mu mpata; ne monayi, wakatamba Koliantumela, ne wakamupingaja kabidi ku tshibanda tshia Gilegala.\n\n30 Ne Koliantumela wakela Shalede kabidi mvita mu tshibanda tshia Gilegala, yakatambaye Shalede ne kumushipaye.\n\n31 Ne Shalede wakatapa Koliantumela mputa ku tshibelu, bua ne kakaya kabidi kuluangana mvita to bua mutantshi wa bidimu bibidi, diba dîna adi bantu bonsu pa mpala wa bulaba bavua bamatshisha mashi, ne kakuvua muntu nansha umua bua kubakandi to.\n\n", "ether 14": "[center][font_size=26]Shapita 14[/font_size][/center]\n\n[i]Malu mabi a bantu akatuala mutshipu pa mutu pa bulaba—Koliantumela udi wasa Gilada mvita, pashisha Libi, ne pashisha Shize—Mashi ne dishipangana dikola bidi bitangalaka mu bulaba.[/i]\n\n1 Ne mpindiewu kuakabanga kuikala mutshipu munena pa mutu pa bulaba bonsu bua bualu bua malu mabi a bantu, mu mushindu wa ne pavua muntu uteka tshiamu tshienda tshia mudimu anyi muela wenda wa mvita pa tshitanda tshienda, anyi pa muaba onsu uvuaye musua kutshiteka, monayi, pakatshiabu, kavua mua kutshisangana to, bualu mutshipu uvua munena pa mutu pa bulaba.\n\n2 Bua nanku muntu yonsu uvua mulamatangana ne tshivua tshikala tshienda, mu bianza bienda, ne kavua usomba anyi usombesha to; ne muntu yonsu uvua mulama tshilabi tshia muela wenda wa mvita mu tshianza tshia baluma, bua kusungidila tshintu tshienda ne moyo wenda ne wa bakaji benda ne wa bana benda.\n\n3 Ne mpindiewu, kunyima kua mutantshi wa bidimu bibidi, ne kunyima kua lufu lua Shalede, monayi, muanabu ne Shalede wa baluma wakajuka ne wakela Koliantumela mvita, yakamutamba Koliantumela ne kumulondakaja tô ne ku tshipela tshia Akishi.\n\n4 Ne biakalua ne muanabu ne Shalede wa baluma wakamuela mvita mu tshipela tshia Akishi; ne mvita yakalua mikola menamena, ne binunu bia bungi biakapona ku muela wa mvita.\n\n5 Ne biakalua ne Koliantumela wakanyungulula tshipela; ne muanabu ne Shalede wakapatuka mu tshipela butuku, ne wakashipa tshitupa tshia musumba wa basalayi wa Koliantumela, pavuatshi tshikuatshika mâluvu.\n\n6 Ne wakalua ku bulaba bua Molona, ne wakaditeka mu nkuasa wa bukalenga wa Koliantumela.\n\n7 Ne biakalua ne Koliantumela wakasomba ne musumba wenda wa basalayi mu tshipela bua mutantshi wa bidimu bibidi, muakapetaye makanda a bungi bua musumba wenda wa basalayi.\n\n8 Mpindiewu muanabu ne Shalede wa baluma, uvua ne dîna ne Gilada, wakapeta penda makanda a bungi bua musumba wenda wa basalayi, bua bipungidi bia mu musokoku.\n\n9 Ne muakuidi wenda munena wakamushipa pavuaye musomba pa nkuasa wenda wa bukalenga.\n\n10 Ne biakalua ne umua wa ku bipungidi bia mu musokoku wakamushipa mu muaba wa mu musokoku, ne wakadiangatshila bukalenga; ne dîna dienda divua dikala Libi; ne Libi uvua muntu wa mubidi munena, kupita muntu mukuabu yonsu munkatshi mua bantu bonsu.\n\n11 Ne biakalua ne mu tshidimu tshia kumpala tshia Libi, Koliantumela wakalua ku bulaba bua Molona, ne wakela Libi mvita.\n\n12 Ne biakalua ne wakaluisha Libi mvita, muakamutûta Libi pa diboku, bua ne wakatapika mputa; nansha nanku, musumba wa basalayi wa Koliantumela wakasumpakaja Libi, bua ne wakanyemena ku mikalu ku muelelu wa mbuwa.\n\n13 Ne biakalua ne Koliantumela wakamulondakaja; ne Libi wakamuela mvita ku muelelu wa mbuwa.\n\n14 Ne biakalua ne Libi wakatûta musumba wa basalayi wa Koliantumela, bua ne wakanyemena kabidi ku tshipela tshia Akishi.\n\n15 Ne biakalua ne Libi wakamulondakaja tô ne muakaluaye ku mpata ya Agoshe. Ne Koliantumela uvua muangata bantu bonsu pavuaye unyema kumpala kua Libi mu tshitupa tshia bulaba atshi kuakanyemenaye.\n\n16 Ne pakaluaye ku mpata ya Agoshe wakela Libi mvita, ne wakamutûta tô ne pakafuaye; nansha nanku, muanabu ne Libi wa baluma wakaluila Koliantumela pa muaba wa Libi, ne mvita yakalua mikola menamena, yakanyema Koliantumela kumpala kabidi kua musumba wa basalayi wa muanabu ne Libi wa baluma.\n\n17 Mpindiewu dîna dia muanabu ne Libi wa baluma divua Shize. Ne biakalua ne Shize wakalondakaja Koliantumela, ne wakatonkola bimenga bia bungi, ne wakashipa bakaji ne bana, ne wakôsha bimenga.\n\n18 Ne kuvua bôwa bua Shize mu bulaba bonsu; eyowa, lubila luakaya mu bulaba bonsu ne—Nganyi udi mua kuimana kumpala kua musumba wa basalayi wa Shize? Monayi, udi ukomba buloba kumpala kuenda!\n\n19 Ne biakalua ne bantu bakabanga kudisangisha pamua mu misumba ya basalayi, bua pa mpala onsu wa bulaba.\n\n20 Ne bavua bâbuluka; ne tshitupa tshiabu tshimua tshiakanyemena kudi musumba wa basalayi wa Shize, ne tshitupa tshiabu tshikuabu tshiakanyemena kudi musumba wa basalayi wa Koliantumela.\n\n21 Ne mvita ivua mipita bukola ne yakanenga bikola, ne bualu bua dimatshisha dia mashi ne ne dishipangana dikola buakanenga, bua ne mpala mujima wa bulaba uvua muwula ne mibidi ya bafua.\n\n22 Ne mvita ivua mikala mipita buipi ne ya lubilu bua ne kakuvua muntu nansha umua mushala to bua kujîka bafua to, kadi bakaya ku dimatshisha dia mashi ne ku dimatshisha dia mashi, bashiya mibidi ya baluma, bakaji, ne bana bitangalaka pa mpala wa bulaba, bua kuluabi tshiakudia tshia bikusu bitu bidia musunyi.\n\n23 Ne mupuya wayi wakatangalaka pa mpala wa bulaba, mena pa mpala onsu wa bulaba; bua nanku bantu bakatatshishibua munda munya ne butuku, bua mupuya wayi.\n\n24 Nansha nanku, Shize kakalekela kulondakaja Koliantumela to, bualu uvua muditshipa bua kudisombuela kudi Koliantumela bua mashi a muanabu wa baluma, uvua Koliantumela mushipa, ne bua dîyi dia Mukalenga diakalua kudi Etele ne Koliantumela kakupona ku muela wa mvita to.\n\n25 Ne nanku tudi tumona ne Mukalenga wakabakumbula mu tshiwudi tshia tshiji tshienda, ne bubi buabu ne malu mapita bubi abu bivua bilongolola njila bua dibutuka diabu dia kashidi.\n\n26 Ne biakalua ne Shize wakalondakaja Koliantumela ku esete, mena tô ne ku mikalu ya pabuipi ne ku muelelu wa mbuwa, ne aku wakela Shize mvita bua mutantshi wa matuku asatu.\n\n27 Ne lufu luvua lutshinyisha bikola munkatshi mua misumba ya basalayi ya Shize bua ne bantu bakabanga kuikala ne bôwa, ne bakabanga kunyema kumpala kua misumba ya basalayi ya Koliantumela; ne bakanyemena ku bulaba bua Koliholo, ne bakakomba benamu kumpala kuabu, bonsu bavua babenga kudisangisha nabu.\n\n28 Ne bakâsa ntenta yabu mu tshibanda tshia Koliholo; ne Koliantumela wakâsa ntenta yenda mu tshibanda tshia Shulu. Mpindiewu tshiabanda tshia Shulu tshivua pabuipi ne kakuna ka Komenolo; bua nanku, Koliantumela wakasangisha misumba yenda ya basalayi pa kakuna ka Komenolo, ne wakela mpungi kudi misumba ya basalayi ya Shize bua kubabikila bua kuluangana mvita.\n\n29 Ne biakalua ne yakalua, kadi bakayipingaja panyima kabidi; ne yakalua musangu muibidi, ne bakayipingaja panyima kabidi musangu muibidi. Ne biakalua ne yakalua kabidi musangu muisatu, ne mvita yakalua mikola menamena.\n\n30 Ne biakalua ne Shize wakatûta Koliantumela bua ne wakamutapa mputa miondoka ya bungi; ne bu muvua Koliantumela mujimija mashi enda, uvua mukuluka mujimija meji, ne wakambudibua bu ne uvua mufua.\n\n31 Mpindiewu dijimija dia baluma, bakaji ne bana ku nseka yonsu ibidi divua dipita bunena bua ne Shize wakapesha bantu benda mukenji ne kabalondakaji misumba ya basalayi ya Koliantumela to; bua nanku, bakapingana ku tshitudidi tshiabu.\n\n", "ether 15": "[center][font_size=26]Shapita 15[/font_size][/center]\n\n[i]Mbombo ya Bena Yalede idi ishipibua mu mvita—Shize ne Koliantumela badi basangisha bantu bonsu bua mvita ya lufu—Nyuma wa Mukalenga udi ulekela kukuata nabu mudimu—Tshisamba tshia Bena Yalede tshidi tshibutuka tshionsu—Amu Koliantumela ki udi ushala.[/i]\n\n1 Ne biakalua ne pakapanda Koliantumela ku mputa yenda, wakabanga kuvuluka ku mêyi avua Etele mumuambila.\n\n2 Wakamona ne kuvua pabuipi ne mbombo ibidi ya bantu benda ikavua mimana kushipibua ku muela wa mvita, ne wakabanga kunyingalala mu mutshima wenda; eyowa, kuvua mbombo ibidi ya bantu ba bukitu ivua mishipibua, ne bakaji babu ne bana babu kabidi.\n\n3 Wakabanga kukudimuna mutshima ku bubi buvuaye muenza; wakabanga kuvuluka mêyi avua mamba kudi mukana wa bambi bonsu, ne wakayimona ne avua makumbajibua tô ne mpindiewu, kaleta konsu; ne anyima wenda wakadila ne wakabenga bua kusambibua.\n\n4 Ne biakalua ne wakafundila Shize mukanda, ujinga ne epelesha bantu, ne wamba ne nealekela bukalenga bua bualu bua mioyo ya bantu.\n\n5 Ne biakalua ne pakapeta Shize mukanda wenda wakafundila Koliantumela mukanda, ne yeya mudifila bua ne amushipa ne muela wenda wa mvita, ne epelesha mioyo ya bantu.\n\n6 Ne biakalua ne bantu kabakakudimuna mutshima ku malu mabi abu to; ne bantu ba Koliantumela bavua basonsodibua bua kufîkilabu bantu ba Shize tshiji; ne bantu ba Shize bavua basonsodibua bua kufîkilabu bantu ba Koliantumela tshiji; bua nanku, bantu ba Shize bakela bantu ba Koliantumela mvita.\n\n7 Ne pakamona Koliantumela ne uvua pabuipi ne kupona wakanyema kabidi kumpala kua bantu ba Shize.\n\n8 Ne biakalua ne wakalua ku mâyi a Lipaliankuma, tshidi mu diandamuna dia miakulu tshiamba ne tshialabala, anyi kupita bionsu; pananku, pakaluabu ku mâyi â bakâsa ntenta yabu; ne Shize wakâsa penda ntenta yenda pabuipi nabu; ne nanku pakatshiabu bakalua kuluangana mvita.\n\n9 Ne biakalua ne bakaluangana mvita mikola menamena, muakatapika Koliantumela mputa kabidi, ne muakakulukaye mujimija meji bua dijimija dia mashi.\n\n10 Ne biakalua ne misumba ya basalayi ya Koliantumela yakasumpakaja misumba ya basalayi ya Shize bua ne yakayitamba, bua ne yakayinyemesha kumpala kuayi; ne yakanyemena ku sude, ne yakâsa ntenta yayi mu muaba uvua ubikidibua ne: Ogata.\n\n11 Ne biakalua ne musumba wa basalayi wa Koliantumela wakâsa ntenta wayi pabuipi ne kakuna ka Lama; ne kavua kakuna kina aku kuakasokoka tatuanyi Molomo mifundu bua Mukalenga, bualu ivua mikala ya tshijila.\n\n12 Ne biakalua ne bakakunguija bantu bonsu bavua kabayi bashipibua to pamua pa mpala onsu wa bulaba, amu pa kumbusha Etele.\n\n13 Ne biakalua ne Etele wakamona midimu ya bantu yonsu; ne wakamona ne bantu bavua bikala bua Koliantumela bavua basangisha pamua ku musumba wa basalayi wa Koliantumela; ne bantu bavua bikala bua Shize bavua badisangisha pamua ku musumba wa basalayi wa Shize.\n\n14 Pananku, bakasangisha bantu pamua bua mutantshi wa bidimu binayi, bua ne bapeta bonsu bavua bikala pa mpala wa bulaba, ne bua ne bapeta makanda onsu avuabu bakumbana mua kupeta.\n\n15 Ne biakalua ne pakadisangishabu bonsu pamua, muntu yonsu ku musumba wa basalayi uvuaye musua, ne bakaji babu ne bana babu—baluma, bakaji ne bana bikala bambula biluilu bia mvita, ne bikala ne ngabu, ne bibuikilu bia pa tshiadi, ne bifulu bia mvita, ne bikala bavuala ku mushindu wa mvita—bakaya kuluishangana mvita; ne bakaluangana dituku adi dionsu, ne kabakatshimunangana to.\n\n16 Ne biakalua ne pakila butuku bavua batshioka, ne bakapingana bitudidi biabu; kunyima kua kupinganabu ku bitudidi biabu bakabanga kuela mikunda ne kudilakana bua dijimija dia ba ku bantu babu bavuabu bashipa; ne mbila yabu, ne mikunda yabu, ne didilakana diabu bivua bipita bukola, bua ne bakapanda kapepela menamena.\n\n17 Ne biakalua ne pakatshiabu bakaya kabidi kuluangana mvita, ne dituku adi divua dikola ne ditshinyisha; nansha nanku, kabakatshimunangana to, ne pakila butuku kabidi bakapanda kapepela ne mbila yabu, ne mikunda yabu, ne madilu abu, bua bualu bua dijimija dia ba ku bantu babu bavuabu bashipa.\n\n18 Ne biakalua ne Koliantumela wakafundila Shize mukanda kabidi, ujinga ne Shize kalu kabidi kuluangana mvita to, kadi angata bukalenga, ne epelesha mioyo ya bantu.\n\n19 Kadi monayi, Nyuma wa Mukalenga uvua mulekela kuenda nabu, ne Satana uvua ne bukola bonsu pa mitshima ya bantu; bualu bavua badifila ku bupapa bua mitshima yabu, ne ku bumpofu bua meji abu bua ne babutuka; bua nanku bakaya kabidi bua kuluangana mvita.\n\n20 Ne biakalua ne bakaluangana dituku adi dionsu, ne pakila butuku bakaladila miela yabu ya mvita.\n\n21 Ne pakatshiabu bakaluangana mena tô ne pakila butuku.\n\n22 Ne pakila butuku bavua bakuatshika ne tshiji, mena bu mudi muntu udi mukuatshika ne mvinyo; ne bakaladila kabidi miela yabu ya mvita.\n\n23 Ne pakatshiabu bakaluangana kabidi; ne pakila butuku bavua bonsu bapona ku muela wa mvita amu pa kumbusha makumi atanu ne babidi ba ku bantu ba Koliantumela, ne makumi asambombo ne tshitema ba ku bantu ba Shize.\n\n24 Ne biakalua ne bakaladila miela yabu ya mvita butuku abu, ne pakatshiabu bakaluangana kabidi, ne bakakokangana ne bukitu buabu ne miela yabu ya mvita ne ne ngabu yabu, dituku adi dionsu.\n\n25 Ne pakila butuku kuvua makumi asatu ne babidi ba ku bantu ba Shize, ne makumi abidi ne muanda muteketa ba ku bantu ba Koliantumela.\n\n26 Ne biakalua ne bakadia ne bakalala, ne bakadilongolola bua kufua patshiabu. Ne bavua bantu ba banena ne ba bukitu bu mudi ku makanda a bantu.\n\n27 Ne biakalua ne bakaluangana bua mutantshi wa meba asatu, ne bakakuluka bajimija meji bua dijimija dia mashi.\n\n28 Ne biakalua ne pakapeta bantu ba Koliantumela makanda makumbana bua ne bavua mua kuenda, bakavua pabuipi ne kunyema bua mioyo yabu; kadi monayi, Shize wakajuka, ne bantu benda pabu, ne wakaditshipa mu tshiji tshienda ne neashipa Koliantumela anyi neafua ku muela wa mvita.\n\n29 Bua nanku, wakabalondakaja, ne pakatshiabu wakabakuata; ne bakaluangana kabidi ne muela wa mvita. Ne biakalua ne pakaponabu bonsu ku muela wa mvita, amu pa kumbusha Koliantumela ne Shize, monayi Shize uvua mukuluka mujimija meji bua dijimija dia mashi.\n\n30 Ne biakalua ne pakeyemena Koliantumela pa muela wenda wa mvita, bua ne ikisha kakesa, wakakosa mutu wa Shize.\n\n31 Ne biakalua ne pakakosaye mutu wa Shize, Shize wakajuka pa bianza bienda ne wakapona; ne kunyima kua kuluangana bua kupuyakana, wakafua.\n\n32 Ne biakalua ne Koliantumela wakapona pa buloba, ne wakalua bu ne kavua ne moyo to.\n\n33 Ne Mukalenga wakakula kudi Etele, ne wakamuambila ne: Ndâku. Ne wakaya, ne wakamona ne mêyi a Mukalenga avua makumbajibua onsu; ne wakajikija mifundu yenda; (ne ntshiena mufunda tshitupa tshia lukama tshia mifundu ya Etele to); ne wakayisokoka mu mushindu wa ne bantu ba Limihi bakayisangana.\n\n34 Mpindiewu miaku ya ndekelu idi Etele mufunda nyoyi eyi; Mukalenga newasua ne nkudimunyibua, anyi ne mmona disua dia Mukalenga mu musunyi, kabiena ne bualu to, bikalabi ne nempandishibua mu bukalenga bua Nzambi. Amena.\n\n", "moro 1": "[center][font_size=26]Mukanda wa Moloni[/font_size][/center]\n\n[center][font_size=26]Shapita 1[/font_size][/center]\n\n[i]Moloni udi ufunda bua disanka dia Bena Lamana—Bena Nefi badi babenga kuvila Kilisto badi bashipibua. Pabuipi ne 401–421 p.d.K.[/i]\n\n1 Mpindiewu mema, Moloni, kunyima kua kujikija kukosolola mulubu wa Bena Yalede, ngakatshinka ne ntshivua bua kufunda kabidi to, kadi ntshiena muanji kufua to; ne ntshiena ndimanyisha kudi Bena Lamana bua kabalu kunshipa to.\n\n2 Bualu monayi, mvita yabu idi mikola menamena munkatshi muabu nkayabu; ne bua lukinu luabu badi bashipa Muena Nefi yonsu udi ubenga kuvila Kilisto.\n\n3 Ne mema, Moloni, ndi mbenga kuvila Kilisto; pananku, ndi ntambakana konsu kundi mua bua bukubi bua moyo wanyi.\n\n4 Pananku, ndi mfunda bintu bia bungi kakesa, kushilangana ne mumvua mutshinka; bualu ntshivua mutshinka bua kufunda to; kadi ndi mfunda bintu bia bungi kakesa, bua pamuapa bidi mua kuikala ne mushinga kudi bana betu, Bena Lamana, mu dimua dituku ditshilualua, bilondeshila ku disua dia Mukalenga.\n\n", "moro 2": "[center][font_size=26]Shapita 2[/font_size][/center]\n\n[i]Yezu wakapesha bayidi dikumi ne babidi ba Bena Nefi bukola bua kuambikila bantu dipa dia Nyuma wa Tshijila. Pabuipi ne 401–421 p.d.K.[/i]\n\n1 Miaku ya Kilisto, akambilaye bayidi benda, dikumi ne babidi bavuaye musungula, bu muvuaye ubatentekela bianza—\n\n2 Ne yeya wakababikila ku dîna, wamba ne: Nenubila Tatu mu dîna dianyi, mu disambila dia bukitu; ne kunyima kua nuenu benza nanku nenupeta bukôkeshi bua ne yonsu unuatentekela bianza bienu, nenumupesha Nyuma wa Tshijila; ne nenupesha Nyuma wa Tshijila mu dîna dianyi, bualu ki mudi bapostolo banyi benza nanku.\n\n3 Mpindiewu Kilisto wakabambila miaku eyi diba dia dimueneka dienda dia kumpala; ne musumba wa bantu kawakayumvua to, kadi bayidi bakayumvua; ne kudi bonsu bakatentekelabu bianza, Nyuma wa Tshijila wakabatulukila.\n\n", "moro 3": "[center][font_size=26]Shapita 3[/font_size][/center]\n\n[i]Bakulu badi bajidila bakuidi ne balongeshi ku ditenteka dia bianza. Pabuipi ne 401–421 p.d.K.[/i]\n\n1 Mushindu uvua bayidi, bavua bikidibua ne bakulu ba ekelezia, bajidila bakuidi ne balongeshi—\n\n2 Kunyima kua bobu basambila Tatu mu dîna dia Kilisto, bakabatentekela bianza, ne bakamba ne:\n\n3 Mu dîna dia Yezu Kilisto ndi nkujidila bua kuikala muakuidi (anyi pikalaye bua kuikala mulongeshi, ndi nkujidila bua kuikala mulongeshi) bua kuyisha dikudimuna dia mutshima ne dilekedibua dia mibi ku njila wa Yezu Kilisto, ku dinanukila dia ditabuija mu dîna dienda tô ne ku ndekelu. Amena.\n\n4 Ne ku mushindu ewu uvuabu bakajidila bakuidi ne balongeshi, bilondeshila ku mapa ne mabikidibua a Nzambi kudi bantu; ne bakabajidila ku bukola bua Nyuma wa Tshijila, uvua muikala munda muabu.\n\n", "moro 4": "[center][font_size=26]Shapita 4[/font_size][/center]\n\n[i]Mushindu udi bakulu ne bakuidi bâbanya diampa dia tshijila udi umvuijibua. Pabuipi ne 401–421 p.d.K.[/i]\n\n1 Ewu udi mushindu udi bakulu ne bakuidi bâbanya musunyi ne mashi a Kilisto bua bena ekelezia; ne badi babiabanya bilondeshila ku mikenji ya Kilisto; bua nanku tudi bamanya ne mushindu ewu udi mulelela; ne mukulu anyi muakuidi bavua babiabanya—\n\n2 Ne bakatua binu panshi ne bena ekelezia, ne bakasambila Tatu mu dîna dia Kilisto, bamba ne:\n\n3 Ô Nzambi, Tatu wa Tshiendelela, tudi tukulomba mu dîna dia Muaneba, Yezu Kilisto, ubenesha ne ujidila diampa edi bua anyima ya bonsu badi badiangata; bua ne badia mu divuluka dia mubidi wa Muaneba, ne bajadika kûdi, Ô Nzambi, Tatu wa Tshiendelela, ne badi bikala ne moyo muimpa bua kuangata dîna dia Muaneba pa mutu pabu, ne kumuvuluka diba dionsu, ne kulama mikenji yenda idiye mubapesha, bua bikala ne Nyuma wenda muikala nabu diba dionsu. Amena.\n\n", "moro 5": "[center][font_size=26]Shapita 5[/font_size][/center]\n\n[i]Moloni udi uleja mushindu wa kuabanya mvinyo wa tshijila. Pabuipi ne 401–421 p.d.K.[/i]\n\n1 Ewu udi mushindu wa kuabanya mvinyo—Monayi, bakangata dikopu, ne kuamba:\n\n2 Ô Nzambi, Tatu wa Tshiendelela, tudi tukulomba, mu dîna dia Muaneba, Yezu Kilisto, ubenesha ne ujidila mvinyo ewu bua anyima ya bonsu badi bamunua, bua ne benza nanku mu divuluka dia mashi a Muaneba, avua mamatshishibua buabu; bua ne bajadika kûdi, Ô Nzambi, Tatu wa Tshiendelela, ne badi bamuvuluka diba dionsu, bua bikala ne Nyuma wenda muikala nabu. Amena.\n\n", "moro 6": "[center][font_size=26]Shapita 6[/font_size][/center]\n\n[i]Bantu badi bakudimuna mutshima badi batambuishibua ne badi babaleja buwetu—Bena mu Ekelezia badi bakudimuna mutshima badi babuikidibua—Masangisha adi malombodibua ku bukola bua Nyuma wa Tshijila. Pabuipi ne 401–421 p.d.K.[/i]\n\n1 Ne mpindiewu ndi ngakula bitangila ditambula. Monayi, bakulu, bakuidi, ne balongeshi bavua batambula; ne kabavua batambula to amu pa kumbusha bobu bakuama bimuma bivua biakanyina ne bavua bakumbanyina kutambula.\n\n2 Anyi kabakanyisha bua kutambuisha muntu nansha umua to amu pa kumbusha bobu balua ne mutshima mutshibuluka ne nyuma munyingalala, ne baleja kudi ekelezia ne bulelela bavua bakudimuna mutshima ku mibi yabu yonsu.\n\n3 Ne kabakanyisha bua kutambuisha muntu to amu pa kumbusha biangatabu dîna dia Kilisto, bikala ne dipangadika dia kumusadila tô ne ku ndekelu.\n\n4 Ne kunyima kua banyishibua bua ditambula, ne benzejibua ne balengejibua kudi bukola bua Nyuma wa Tshijila, bakabadibua munkatshi mua bantu ba mu ekelezia wa Kilisto; ne mêna abu akangatshibua, bua kubavulukabu ne kubadishabu ne dîyi dimpa dia Nzambi, bua kubalama mu njila muakana, bua kubalama batungunuka kudimuka mu disambila, beyemena amu ku midimu miakana ya Kilisto, uvua muikala mubangi ne mushikiji wa ditabuija diabu.\n\n5 Ne ekelezia uvua usangila pamua misangu mivula, bua kujila ne bua kusambila, ne bua kuambilangana bitangila diakalengela dia anyima yabu.\n\n6 Ne bavua badisangisha pamua misangu mivula bua kuangata diampa ne mvinyo, bua kuvuluka Mukalenga Yezu.\n\n7 Ne bavua batangila ne bushuwa menamena bua ne kakuikadi malu mabi munkatshi muabu to; ne ewu yonsu uvuabu basangana wenza malu mabi, ne bajadiki basatu ba mu ekelezia bavua bamupîsha kumpala kua bakulu, ne pavuabu kabayi bakudimuna mutshima to, ne kabayi batonda to, mêna abu akakupudibua, ne kabavua babadibua munkatshi mua bantu ba Kilisto to.\n\n8 Kadi misangu yonsu pavuabu bakudimuna mutshima ne bakeba dibuikidila, ne dijinga dilelela, bavua babuikidibua.\n\n9 Ne masangisha abu avua alombodibua kudi ekelezia ku mushindu wa midimu ya Nyuma, ne ku bukola bua Nyuma wa Tshijila; bualu bukola bua Nyuma wa Tshijila buvua babalombola ne bua kuyisha, anyi bua kukankamija, anyi bua kusambila, anyi bua kutendekena, anyi bua kuimba, bavua benza mena nanku.\n\n", "moro 7": "[center][font_size=26]Shapita 7[/font_size][/center]\n\n[i]Moloni udi ubikila bantu bua kubuela mu dikisha dia Mukalenga—Sambilayi ne dijinga dilelela—Nyuma wa Kilisto udi upesha bantu mushindu wa kujingulula buimpa ku bubi—Satana udi witabujija bantu bua kuvila Kilisto ne kuenza malu mabi—Bambi badi bamuenesha dilua dia Kilisto—Bishima bidi bienjibua ku ditabuija ne banjelu badi basadila—Bantu badi ne bua kutekemena moyo wa tshiendelela ne kulamata ku bunangi. Pabuipi ne 401–421 p.d.K.[/i]\n\n1 Ne mpindiewu mema, Moloni, ndi mfunda miaku mikesa ya tatu wanyi Molomo, yakakulaye bitangila ditabuija, ditekemena, ne bunangi; bualu wakakula ku mushindu ewu kudi bantu, pavuaye ulongesha mu nsunagoga uvuabu bibaka bua ikala muaba wa tshitendelelu.\n\n2 Ne mpindiewu mema, Molomo, ndi ngakula kunudi, bana betu bananga; ne ndi muanyishibua bua kuakula kunudi diba edi bua ngâsa wa Nzambi Tatu, ne Mukalenga wetu Yezu Kilisto, ne disua dienda dia tshijila, bua dipa dia dibikidibua dienda diakampeshaye.\n\n3 Pananku, ndi musua kuakula nenu badi bikala bena ekelezia, badi balondi ba ditalala ba Kilisto, ne badi bapeta ditekemena dikumbana mu njila kayi nudi mua kubuela mu dikisha dia Mukalenga, katshia ku tshikondu etshi tô ne panuikisha nenda mu diûlu.\n\n4 Ne mpindiewu bana betu, ndi ngela meji pa bintu ebi buenu bua bualu bua ngendelu yenu ya ditalala ne bana ba bantu.\n\n5 Bualu ndi mvuluka dîyi dia Nzambi didi diamba ne nenubamanyina ku midimu yabu; bualu pikala midimu yabu mikala mimpa, badi bikala pabu bimpa.\n\n6 Bualu monayi, Nzambi wakamba ne muntu udi muikala mubi kena mua kuenza tshintu tshidi tshikala tshimpa to; bualu yeya mufila mulambu, anyi musambila Nzambi, katshiena tshimupesha tshipeta tshimpa to, amu pa kumbusha yeya mutshienza ne dijinga dilelela.\n\n7 Bualu monayi, katshiena tshimubadila bu buakana to.\n\n8 Bualu monayi, muntu yeya muikala mubi mufila mulambu, udi uwufila ne kanyinganyinga; bua nanku tshidi tshimubadila momumua bu ne udi mulama mulambu; bua nanku udi mubadibua mubi kumpala kua Nzambi.\n\n9 Ne mushindu umua kabidi, tshidi tshibadibua bubi kudi muntu, yeya musambila kadi kayi ne dijinga dilelela dia mutshima to; eyowa, ne katshiena tshimupesha tshipeta tshimpa to, bualu Nzambi kena witaba muntu wa nanku to.\n\n10 Bua nanku, muntu muikala mubi kena mua kuenza tshintu tshidi tshimpa to; anyi kakufila mulambu muimpa to.\n\n11 Bualu monayi, mpokolo wa bululu kena mua kutuala mâyi mimpa to; anyi mpokolo muimpa kena mua kutuala mâyi a bululu to; bua nanku, muntu udi muikala musadidi wa diabulu kena mua kulonda Kilisto to; ne pikalaye ulonda Kilisto kena mua kuikala musadidi wa diabulu to.\n\n12 Bua nanku, bintu bionsu bidi bimpa bidi biluila kudi Nzambi; ne tshidi tshibi tshidi tshiluila kudi diabulu; bualu diabulu udi muena lukuna kudi Nzambi, ne udi utungunuka kumuluisha, ne ubikila ne ulobesha bua kuenza mibi, ne bua kuenza tshidi tshibi misangu yonsu.\n\n13 Kadi monayi, tshidi tshia kudi Nzambi tshidi tshibikila ne tshilobesha bua kuenza bimpa misangu yonsu; bua nanku, tshintu tshionsu tshidi tshibikila ne tshilobesha bua kuenza bimpa, ne bua kunanga Nzambi, ne bua kumusadila, tshidi tshipetela meji kudi Nzambi.\n\n14 Pananku, dimukayi, bana betu bananga, ne kanuambi ne tshintu tshidi tshibi tshidi tshia kudi Nzambi to, anyi ne tshidi tshimpa ne tshia kudi Nzambi ne tshidi tshia kudi diabulu to.\n\n15 Bualu monayi, bana betu, nudi bapeshibua dianyisha bua nuenu kulumbuluisha, bua nujingulula buimpa ku bubi; ne mushindu wa kulumbuluisha udi patoka, bua ne numanya ne dimanya dijima, bu mudi bukenka bua mundamunya buikala bushilangana ne mîdima ya butuku.\n\n16 Bualu monayi, Nyuma wa Kilisto udi mupeshibua kudi muntu yonsu, bua ajingulula buimpa ku bubi; pananku, ndi nuleja mushindu wa kujingulula; bualu tshintu tshionsu tshidi tshituma bua kuenza buimpa, ne tshitabujija bua kuitabuija mu Kilisto, tshidi tshitumibua ku bukola ne dipa dia Kilisto; bua nanku nudi mua kumanya ne dimanya dijima ne tshidi tshia kudi Nzambi.\n\n17 Kadi tshionsu kayi tshidi tshitabujija bantu bua kuenza bibi, ne kupanga kuitabuija mu Kilisto, ne kumuvila, ne kupanga kusadila Nzambi, pashisha nudi mua kumanya ne dimanya dijima ne tshidi tshia kudi diabulu; bualu diabulu udi wenza mudimu ku mushindu ewu, bualu kena witabujija muntu nansha umua bua kuenza bimpa to, tô, nansha umua; nansha banjelu benda; nansha badi badibatshika kudiye.\n\n18 Ne mpindiewu, bana betu, bu munudi bamanya bukenka bunudi mua nulumbuluisha nabu, bukenka budi buikala bukenka bua Kilisto, tangilayi ne kanulumbuluishi bibi to; bualu nebanulumbuluisha ne dilumbuluisha dia momumua dinudi nulumbuluisha nadi.\n\n19 Bua nanku, ndi nusengelela, bana betu, bua nukeba bukenka bua Kilisto ne dinanukila bua nujingulula buimpa ku bubi; ne panuikala bapeta tshintu tshionsu tshimpa, ne kanuyi nutshipîsha to, bulelela nenuikala bana ba Kilisto.\n\n20 Ne mpindiewu, bana betu, munyi munudi mua kupeta tshintu tshimpa tshionsu?\n\n21 Ne mpindiewu ndi mfika ku ditabuija adi, dimvua muamba ne nengakula bualu buadi; ne nennuambila mushindu kayi unudi mua kupeta tshintu tshionsu tshimpa.\n\n22 Bualu monayi, mudi Nzambi mumanya bintu bionsu, mudiyi muikalaku kashidi ne kashidi, monayi, wakatuma banjelu bua kusadilabu bana ba bantu, bua kumueneshabu malu adi matangila dilua dia Kilisto; ne bua kumuenesha ne tshintu tshionsu tshimpa netshiluila mu Kilisto.\n\n23 Ne Nzambi wakamanyisha kabidi bambi, mukana muenda nkayenda, ne Kilisto nealua.\n\n24 Ne monayi, kuvua mishindu mishilangana yakamueneshaye bintu kudi bana ba bantu, bintu bivua bikala bimpa; ne bintu bionsu bidi bikala bimpa bidi bifumina kudi Kilisto; bantu bavua bajimina, ne tshintu tshimpa nansha tshimua katshivua mua kulua kudibu to.\n\n25 Pananku, ku disadila dia banjelu, ne ku dîyi dionsu diakapatukila mukana mua Nzambi, bantu bakabanga kuenzela ditabuija mu Kilisto; ne ki muakapetabu tshintu tshimpa tshionsu ku ditabuija nanku; ne ki muvuabi nanku tô ne ku dilua dia Kilisto.\n\n26 Ne kunyima kua kuluaye bantu bakapandishibua kabidi mu dîna dienda ku ditabuija; ne ku ditabuija, badi balua bana ba baluma ba Nzambi. Ne bushuwa bu mudi Kilisto muikala ne moyo wakambila batatuetu miaku eyi, wamba ne: Tshintu tshionsu tshinualomba Tatu mu dîna dianyi, tshidi tshikala tshimpa, ne mu ditabuija nuitabuija ne nupeta, monayi, neanupeshatshi.\n\n27 Pananku, bana betu bananga, bishima biajiki bualu bua Kilisto wabandi mu diûlu, ne wasombi ku tshianza tshia baluma tshia Nzambi, bua kulombolola kudi Tatu manema enda a lusa adiye nawu pa mutu pa bana ba bantu anyi?\n\n28 Bualu uvua mukumbaja majinga a mikenji, ne udi ulombolola bunema pa mutu pa aba bonsu badi bikala ne ditabuija kudiye; ne aba badi bikala ne ditabuija kudiye nebalamata ku tshintu tshionsu tshidi tshikala tshimpa; bua nanku udi ulumbuluila bana ba bantu; ne udi usomba tshiendelela mu diûlu.\n\n29 Ne bualu uvua muenza nanku, bana betu bananga, bishima biajiki anyi? Monayi ndi nnuambila ne, To; anyi banjelu kabena bajikija kusadila bana ba bantu to.\n\n30 Bualu monayi, badi babatshikibua kudiye, bua kusadila bilondeshila ku dîyi dia mukenji wenda, badileja kudi badi bikala ne ditabuija dikola ne meji makamakana mu mushindu onsu wa dinemeka dia Nzambi.\n\n31 Ne mudimu wa disadila diabu uvua wa kubikila bantu bua kukudimuna mutshima, ne wa kuenza mudimu wa bipungidi bia Tatu, bivuaye muenza ne bana ba bantu, bua kulongolola njila munkatshi mua bana ba bantu, mu kumanyisha kua dîyi dia Kilisto kudi mpanza misungula ya Mukalenga, bua ne bajadika buenda.\n\n32 Ne ku dienza nanku, Mukalenga Nzambi udi ulongolola njila bua bantu badi bashala bikala ne ditabuija mu Kilisto, bua Nyuma wa Tshijila apeta muaba mu mitshima yabu, bilondeshila ku bukola buenda; ne ku mushindu ewu udi Tatu ukumbaja bipungidi bivuaye muenza ne bana ba bantu.\n\n33 Ne Kilisto wakamba: Binuikala ne ditabuija kundi nenupeta bukola bua kuenza tshintu tshionsu tshidi tshikengedibua kundi.\n\n34 Ne wakamba ne: Kudimunayi mutshima nuenu bonsu ndekelu ya buloba, ne luayi kundi, ne tambuishibuayi mu dîna dianyi, ne ikalayi ne ditabuija kundi, bua ne nupandishibua.\n\n35 Ne mpindiewu, bana betu bananga, pikalabi ne bintu binganuambidi ebi bidi bikala bilelela, ne Nzambi neanuleja, ne bukola ne butumbi bua bungi ku dituku dia ndekelu, ne bidi bikala bilelela, ne pikalabi bilelela dituku dia bishima dikadi dipita anyi?\n\n36 Anyi banjelu bakadi balekela kumueneka kudi bana ba bantu anyi? Anyi ukadi mubapala bukola bua Nyuma wa Tshijila wenda anyi? Anyi neenza nanku patshikalaku diba, anyi patshikala buloba buikalaku, anyi patshikalaku muntu umua pa mutu pabu bua kupandishibua anyi?\n\n37 Monayi ndi nnuambila ne, To; bualu bishima bidi bienzeka ku ditabuija; ne kudi bua ditabuija ne banjelu badi bamueneka kudi bantu ne badi babasadila; bua nanku, pikala bintu ebi bijika diakabi dikala kudi bana ba bantu, bualu mbua dipanga ditabuija diabu, ne bionsu bidi bikala tshianana.\n\n38 Bualu muntu nansha umua kena mua kupandishibua to, bilondeshila ku mêyi a Kilisto, amu pa kumbusha bobu bikala ne ditabuija mu dîna dienda; bua nanku, pikala bintu ebi bijika, pashisha ditabuija didi dijika padi; ne ngikadilu wa muntu udi muikala utshinyisha bikola, bualu bidi bu ne kakuvua disungila dienzeka nansha.\n\n39 Kadi monayi, bana betu bananga, ndi ngela meji bimpa bipita buenu, bualu ndi ngela meji ne nudi ne ditabuija mu Kilisto bua ditudija dienu; bualu binuikala kanuyi ne ditabuija kudiye to apu kanuena bakumbanyina bua kubadibua munkatshi mua bantu ba mu ekelezia wenda to.\n\n40 Ne kabidi, bana betu bananga, ndi musua kunuambila bitangila ditekemena. Munyi munudi mua kupeta ditabuija, panuikala kanuyi ne ditekemena to?\n\n41 Ne nenuikala ne ditekemena bua tshinganyi? Monayi, ndi nnuambila ne nenuikala ne ditekemena ku njila bupikudi bua Kilisto ne bukola bua dibika dienda ku lufu, bua kubishibua bua kupeta moyo wa tshiendelela, ne etshi bua ditabuija dienu kudiye bilondeshila ku dilaya.\n\n42 Bua nanku, pikala muntu ne ditabuija bidi bikengela ne ikala ne ditekemena; bualu padiku kakuyi ditabuija to kakuena mua kuikala ditekemena to.\n\n43 Ne kabidi, monayi ndi nnuambila ne kena mua kuikala ne ditabuija ne ditekemena to, amu pikalaye mutudiji, ne mupuekela mu mutshima.\n\n44 Bikalabi nanku, ditabuija dienda ne ditekemena bidi tshianana, bualu nansha umua udi witabuijibua kumpala kua Nzambi, amu mutudiji ne mupuekela mu mutshima; ne bikala muntu mutudiji ne mupuekela mu mutshima, ne utonda ku bukola bua Nyuma wa Tshijila ne Yezu udi Kilisto, udi ne tshia kuikala ne bunangi; bualu bikalaye kayi ne bunangi to udi tshianana; bua nanku udi ne tshia kuikala ne bunangi.\n\n45 Ne bunangi budi ne bulekelelu, ne budi ne kalolu, ne kabuena bualakana, ne kabuena buwulakana ne diditambisha, kabuena budikebela bintu, kabuena bukuatshika tshiji lukasa, kabuena buela meji mabi to, ne kabuena busanka mu malu a bubi kadi budi busanka mu bulelela, budi butuala malu onsu, budi buitabuija malu onsu, budi butekemena malu onsu, budi bunanuka mu malu onsu.\n\n46 Bua nanku, bana betu bananga, binuikala kanuyi ne bunangi, nudi tshianana, bualu bunangi kabutu bushikila nansha. Bua nanku, kuatshilayi ku bunangi, budi bunena kupita bionsu, bualu bintu bionsu bidi ne tshia kushikila—\n\n47 Kadi bunangi budi dinanga dikezuka dia Kilisto, ne budi bunanuka bua kashidi; ne ewu yonsu wasanganyibua nabu ku dituku dia ndekelu, nebikala bilengela buenda.\n\n48 Bua nanku, bana betu bananga, sambilayi Tatu ne makanda onsu a mutshima wenu, ne nuwujibua ne dinanga edi, diakapeshaye bonsu bavua bikala balondi balelela ba Muanenda, Yezu Kilisto; bua nulua bana ba baluma ba Nzambi; ne pâmuenekaye netuikala bafuanangana nenda, bualu netumumona bu mudiye; bua tuikala ne ditekemena edi; bua tuikala bakezukibua mena bu mudiye mukezuka. Amena.\n\n", "moro 8": "[center][font_size=26]Shapita 8[/font_size][/center]\n\n[i]Ditambuisha dia bana bateketa didi bualu bua bubi bupita bubi—Bana bateketa badi ne moyo mu Kilisto bua bualu bua Bupikudi—Ditabuija, dikudimuna mutshima, ditudija ne bupuekela bua mutshima, dipeta dia Nyuma wa Tshijila, ne kunanukila tô ne ku nshikidilu bidi bilombola ku lupandu. Pabuipi ne 401–421 p.d.K.[/i]\n\n1 Mukanda wa tatu wanyi Molomo, mumfundila mema, Moloni; ne uvua mumfundila katataka kunyima kua dibikidibua dianyi ku disadila. Ne ewu ki mushindu wakamfundilayi, wamba ne:\n\n2 Muananyi wa baluma munanga, Moloni, ndi nsanka menamena bua ne Mukalenga weba Yezu Kilisto mmukuvuluka, ne mmukubikila ku disadila dienda, ne ku mudimu wenda wa tshijila.\n\n3 Ndi nkuvuluka diba dionsu mu masambila anyi, nsambila ne munanunanu Nzambi Tatu mu dîna dia Muanenda wa Tshijila, Yezu, bua yeya, kupitshila ku buimpa ne ngâsa bienda bidi kabiyi ndekelu to, neakulama ku dinanukila dia ditabuija mu dîna dienda tô ne ku ndekelu.\n\n4 Ne mpindiewu, muananyi wa baluma, ndi nkuambila bitangila tshidi tshimpesha mpaji menamena; bualu bidi bimpesha mpaji ne kujuka matandu munkatshi muenu.\n\n5 Bualu, pangikala mumanya bulelela, kuvua matandu munkatshi muenu bitangila ditambuisha dia bana benu bateketa.\n\n6 Ne mpindiewu, muananyi wa baluma, ndi njinga ne nukuata mudimu ne dinanukila, bua ne ditupakana dinena edi diumbushibua munkatshi muenu; bualu, bua dijinga edi, ndi mufunda mukanda ewu.\n\n7 Bualu katataka kunyima kua mema mumanya bintu ebi bidi ngakebeja Mukalenga bitangila bualu ebu. Ne dîyi dia Mukalenga diakalua kundi ku bukola bua Nyuma wa Tshijila, diamba ne:\n\n8 Telejayi mêyi a Kilisto, Musungidi wenu, Mukalenga wenu ne Nzambi wenu. Monayi, ntshivua mulua pa buloba bua kubikila bantu bakana to kadi benji ba mibi bua kukudimuna mutshima; bantu badi ne bukola kabena dijinga ne môndopi to, kadi amu badi babêdi; pananku, bana bateketa badi ne bukola, bualu kabena bakumbana bua kuenza mibi to; bua nanku mutshipu wa Adama udi mumbushibua kudibu buanyi, bua ne kawena ne bukola pa mutu pabu to buanyi; ne mukenji wa ditengula wajiki kundi.\n\n9 Ne ku mushindu ewu wankamanyisha Nyuma wa Tshijila dîyi dia Nzambi; bua nanku, muananyi wa baluma munanga, ndi mumanya ne bidi kapeja kakola kumpala kua Nzambi, bua kutambuisha bana bateketa.\n\n10 Monayi ndi nnuambila ne etshi nenulongesha—dikudimuna dia mutshima ne ditambuisha kudi badi mua kuandamuna bua bienzedi biabu ne bikala mua kuenza mibi; eyowa, longeshayi baledi ne badi ne tshia kukudimuna mutshima ne kutambuishibua, ne kudipuekesha bu bana babu bateketa, ne nebapandishibua bonsu ne bana babu bateketa.\n\n11 Ne bana babu bateketa kabena ne dijinga dia dikudimuna dia mutshima, anyi dia ditambuishibua to. Monayi, ditambuishibua didi bua dikudimuna dia mutshima bua dikumbajibua kua mikenji bua dilekedibua dia mibi.\n\n12 Kadi bana bateketa badi ne moyo mu Kilisto, mena kumbukila ku tshishimikidi tshia buloba; pikalabi kabiyi nanku to, Nzambi udi Nzambi udi utapulula bantu, ne Nzambi udi kabidi ushintuluka, ne udi kansungansunga; bualu bu mudibu bunena bungi bua bana bateketa badi bafua kabayi batambuishibua to!\n\n13 Pananku, pikala bana bateketa kabayi mua kupandishibua kakuyi ditambuishibua to, badi ne tshia kuya ku ngena kayi ndekelu.\n\n14 Monayi ndi nkuambila ne, ewu udi utshinka ne bana bateketa badi ne dijinga dia ditambuishibua udi mu kanyonga ka bululu ne mu mionji ya malu mabi; bualu kena nansha ne ditabuija, ditekemena, anyi bunangi to; bua nanku, yeya mufua patshidiye ne meji â, udi ne bua kupueka mu ngena.\n\n15 Bualu bubi bua kutshinka ne Nzambi udi upandisha muana umua bua ditambuishibua, ne mukuabu udi ne tshia kufua bualu kena mutambuishibua to budi butshingisha bikola.\n\n16 Diakabi dikala kudi banyangakaja njila ya Mukalenga ku mushindu ewu, bualu nebafua amu pa kumbusha bobu bakudimuna mutshima. Monayi, ndi ngakula ne dikima, ne bukôkeshi bua kudi Nzambi; ne ntshiena ntshina tshidi muntu mua kuenza to; bualu dinanga dijima didi dipata bôwa bonsu.\n\n17 Ne ndi muwula ne bunangi, budi dinanga dia kashidi; bua nanku, bana bonsu badi bikala momumua kundi; bua nanku, ndi nanga bana bateketa ne dinanga dijima; ne bobu badi bikala momumua bonsu ne nebapenda lupandu.\n\n18 Bualu ndi mumanya ne Nzambi kena Nzambi usunguluja bantu to, anyi tshifukibua tshidi tshishintuluka to; kadi yeya kena ushintuluka to tshiendelela ne tshiendelela.\n\n19 Bana bateketa kabena mua kukudimuna mutshima to; bua nanku, bidi bubi budi butshingisha bikola bua kuvila lusa lukezuka lua Nzambi kudibu, bualu badi ne moyo munda muenda bua lusa luenda.\n\n20 Ne ewu udi wamba ne bana bateketa badi ne dijinga dia ditambuishibua udi uvila lusa lua Kilisto, ne udi upetula bupikudi buenda ne bukola bua disungila dienda.\n\n21 Diakabi kudi bantu ba nanku awu, bualu badi mu njiwu ya lufu, ya ngena, ne mpaji kayiyi ndekelu. Ndi ngamba nanku awu ne dikima; Nzambi udi mumpesha mukenji bua kuamba nanku awu. Telejayi mêyi â ne teyayi ntema, anyi neanupîsha ku nkuasa wa tshilumbuluilu wa Kilisto.\n\n22 Bualu mona bana bateketa bonsu badi ne moyo mu Kilisto, ne kabidi bonsu badi kabayi bamanya mikenji to. Bualu bukola bua disungila budi butumikila bonsu badi kabayi ne mikenji to; bua nanku, udi kayi mupîla to, anyi udi kayi ne dipîshibua to, kena mua kukudimuna mutshima to; ne bua bantu bua wa nanku awu ditambuishibua kadiena ne dikuatshisha to—\n\n23 Kadi tshidi tuseku kumpala kua Nzambi, divila lusa lua Kilisto, ne bukola bua Nyuma wenda wa Tshijila, ne dieyemena ku midimu idi mikala mivua.\n\n24 Mona, muananyi wa baluma, tshintu etshi katshivua bua kuenzeka to; bualu dikudimuna dia mutshima didi dikala bua badi bikala ne dipîshibua ne mutshipu wa ku mikenji idi mikala mishipibua.\n\n25 Ne tshimuma tshia kumpala tshia dikudimuna dia mutshima tshidi ditambuishibua; ne ditambuishibua didi diluila ku ditabuija bua dikumbajibua dia mikenji; ne dikumbajibua dia mikenji didi dituala dilekedibua dia mibi;\n\n26 Ne dilekedibua dia mibi didi dituala ditudija, ne bupuekela bua mutshima; ne bua bualu bua ditudija ne bupuekela bua mutshima dikumbudibua dia Nyuma wa Tshijila didi dilua, Musambi muina udi uwuja ne ditekemena ne dinanga dijima, dinanga didi dikankamana ne dinanukila mu disambila, tô ne pâlua ndekelu, pâsomba bansantu bonsu ne Nzambi.\n\n27 Mona, muananyi wa baluma, nenkufundila kabidi pangikala ntshiyi muya kuluangana ne Bena Lamana katataka to. Mona, diditambisha dia tshisamba etshi, anyi tshia bantu ba Bena Nefi, diatuadi dibutuka diabu pa kumbusha bobu bakudimuna mutshima.\n\n28 Sambila buabu, muananyi wa baluma, bua dikudimuna dia mutshima dibaluila. Bualu mona, ndi ntshina ne Nyuma ukadi mulekela kuenda nabu; ne mu tshitupa tshia bulaba etshi badi bikala bakeba kabidi bua kushipa bukola bonsu ne bukôkeshi budi bufumina kudi Nzambi; ne badi bikala bavila Nyuma wa Tshijila.\n\n29 Ne kunyima kua kubenga dimanya dinena nanku awu, muananyi wa baluma, badi ne tshia kufua katataka, bua dikumbajibua dia mambi makudibua kudi bambi, kabidi ne mêyi a Mupandishi wetu yeya muina.\n\n30 Shala bilenga, muananyi wa baluma, tô ne pangakufundila, anyi pangasambakena neba kabidi. Amena.\n\n", "moro 9": "Mukanda muibidi wa Molomo kudi muanenda wa baluma Moloni.\n\nMunda mua shapita 9.\n\n[center][font_size=26]Shapita 9[/font_size][/center]\n\n[i]Bena Nefi ne Bena Lamana badi banyanguluka ne babipa—Badi bakengeshangana ne bashipangana—Molomo udi usambila bua ne ngâsa ne buimpa bitudila pa mutu pa Moloni bua kashidi. Pabuipi ne bidimu 401–21. Kunyima kua diledibua dia Kilisto. Pabuipi ne 401 p.d.K.[/i]\n\n1 Muananyi wa baluma munanga, ndi nkufundila kabidi bua umanya ne ntshidi ne moyo; kadi ndi mfunda kakesa bitangila tshidi tshikola.\n\n2 Bualu mona, mvua muluangana mvita mikola ne Bena Lamana, ne katuakatshimuna to; ne Alekeantu udi mupona ku muela wa mvita, ne Lulama ne Emelona kabidi; eyowa, ne tudi bajimija bungi bunena bua bantu betu ba disungula.\n\n3 Ne mpindiewu mona, muananyi wa baluma, ndi ntshina ne Bena Lamana kabalu kubutula bantu aba; bualu kabena bakudimuna mutshima to, ne Satana udi ubasonsola misangu yonsu bua kufîkilangana tshiji.\n\n4 Mona, ndi ngenza nabu mudimu diba dionsu; ne pandi ngamba dîyi dia Nzambi ne mêyi matua badi bazakala ne bamfikila tshiji; ne pandi ntshiyi ngenzela mêyi matua to badi bapapisha mitshima yabu buadi; bua nanku, ndi ntshina ne Nyuma wa Mukalenga ukadi mulekela kuenda nabu.\n\n5 Bualu badi bafika tshiji nanku menamena bua ne ndi mmona ne kabena ne bôwa bua lufu to; ne mbajimija dinangangana diabu; ne badi batungunuka kuikala ne nyota ya mashi ne ya disombuela.\n\n6 Ne mpindiewu, muananyi wa baluma munanga, nansha mudibi bua dipapa diabu, tukuatayi mudimu ne dinanukila; bualu tuetu balekela kukuata mudimu, netupîshibua; bualu tudi ne mudimu wa kuenza patutshidi mu tshitanda etshi tshia dîma, bua ne tutshimuna muena lukuna wa buakana bonsu, ne bua ne tuikishisha anyima yetu mu bukalenga bua Nzambi.\n\n7 Ne mpindiewu ndi nkufundila kakesa bitangila makenga a bantu aba. Bualu bilondeshila ku dimanya dindi mupeta kudi Amolono, mona, Bena Lamana badi ne bena lukanu ba bungi, bakakuatabu ku kaleya ka Sheliza; ne kuvua baluma, bakaji, ne bana.\n\n8 Ne mbashipa ba bayenda ba bakaji abu ne batatuenda ba bana abu; ne badi badisha bakaji misunyi ya babayabu, ne bana misunyi ya batatuabu; ne kabena babapesha mâyi to, amu makesa.\n\n9 Ne nansha mudibi bua bualu bubi bupita bua Bena Lamana bunena ebu, kabuena butamba bua bantu betu mu Moliantuma to. Bualu Mona, badi bakuata bana ba bakaji ba bungi ba Bena Lamana bena lukanu; ne kunyima mbabanyenga tshintu tshinangibua bikola ne tshia mushinga mupita bintu bionsu, tshidi tshikala bunonoka ne bupeluka—\n\n10 Ne kunyima kua kuenzabu bualu ebu, bakabashipa mu mushindu wa lonji lupita bukola, bakengesha mibidi yabu tô ne ku lufu; ne kunyima kua kuenzabu nanku, badi bakusula misunyi yabu bu mudi nyama ya muitu, bua bupapa bua mitshima yabu; ne badi benza nanku bu mudi tshilejilu tshia dikima diabu.\n\n11 Ô muananyi wa baluma munanga, munyi mudi bantu bu aba, badi kabayi ne nshidimukilu to—\n\n12 (Ne amu bidimu bikesa bikadi bipita, ne bavua bikala bantu bashidimuka ne bimpa kumona)\n\n13 Kadi Ô muananyi wa baluma, munyi mudi bantu bu aba, bena musangelu udi mu malu mapita bubi mavula nanku—\n\n14 Munyi mutudi mua kutekemena ne Nzambi neatulaminyina tshianza tshienda mu tshilumbuluilu?\n\n15 Mona, mutshima wanyi udi ubila: Diakabi kudi bantu aba. Patuka mu tshilumbuluilu, Ô Nzambi, ne sokoka mibi yabu, ne bubi buabu, ne malu mapita bubi abu kumpala kueba!\n\n16 Ne kabidi, muananyi wa baluma, kudi bakaji bakamba ne bana babu ba bakaji badi bashala mu Sheliza; ne tshitupa tshia biakudia tshivua Bena Lamana kabayi baya natshi to, mona, musumba wa basalayi ya Zenefi wayi natshi, ne mbabashiya bua kutambakanabu konsu kudibu mua kupeta biakudia; ne bakaji bakulakaja ba bungi badi bakuluka bajimija meji mu njila ne badi bafua.\n\n17 Ne musumba wa basalayi undi nawu udi muteketa; ne misumba ya basalayi ya Bena Lamana idi pankatshi panyi ne Sheliza; ne bonsu bavua banyemena kudi musumba wa basalayi wa Alona bafu bua tshikisu tshiabu.\n\n18 Ô dinyanguka dia bantu banyi! Kabena ne bulongama to ne kabena ne lusa to. Mona, ndi amu muntu, ne ndi amu ne makanda a muntu, ne ntshiena mua kubenzeja mikenji to.\n\n19 Ne badi benza malu abu makonyangala bikola; ne badi momumua ne tshikisu, kabayi bapandisha nansha umua to, anyi mukola anyi muana to; ne badi basanka ne bualu bonsu amu pa kumbusha bualu buimpa; ne dikenga dia bakaji betu ne bana betu pa mpala onsu wa bulaba ebu ndipita malu onsu; eyowa, ludimi kaluena mua kuamba to, anyi kadiena mua kufundibua to.\n\n20 Ne mpindiewu, muananyi wa baluma, ntshiena nsombela malu a bôwa â to. Mona, udi mumanya bubi bua bantu aba; udi mumanya ne bakadi bajimija bumuntu buabu, ne kabatshiena ne tshiumvuilu to; ne bubi buabu budi bupita bua Bena Lamana.\n\n21 Mona, muananyi wa baluma, ntshiena mua kubakuila kudi Nzambi bua ne kalu kuntûta to.\n\n22 Kadi mona, muananyi wa baluma, ndi nkuakuila kudi Nzambi, ne ndi ne ditekemena mu Kilisto ne neupandishibua; ne ndi nsambila Nzambi bua epelesha moyo weba, bua ne udimuena dipingana dia bantu benda kudiye, anyi dibutuka dijima diabu; bualu ndi mumanya ne badi ne tshia kufua pa kumbusha bobu bakudimuna mutshima ne bapingana kudiye.\n\n23 Ne bikalabu bafua nebikala bu mudi Bena Yalede, bua dijinga dikola dia mitshima yabu, dia kukeba mashi ne disombuela.\n\n24 Ne bikalabi ne badi bafua, tudi bamanya ne ba bungi ba ku bana betu mbanyemena kudi Bena Lamana, ne bakuabu ba bungi nebanyemena kudibu; pananku, funda bimua bintu bikesa, pawikala muepeleshibua ne pangikala mufua ne ntshiyi mukumona to; kadi ndi ne ditekemena ne nenkumona katataka; bualu ndi ne mifundu ya tshijila indi musua kukupesha.\n\n25 Muananyi wa baluma, ikala ne lulamatu mu Kilisto; ne bintu bindi mufunda kabikupeshi mpaji to, bua kabikutondi ne bujitu tô ne ku lufu to; kadi Kilisto akukuatshisha, ne makenga enda ne lufu luenda, ne dileja dia mu mubidi wenda kudi batatuetu, ne lusa luenda ne bulekelelu buenda, ne ditekemena dia butumbi buenda ne dia moyo wa tshiendelela, bikala mu meji eba bua kashidi.\n\n26 Ne ngâsa wa Nzambi Tatu, muena nkuasa wa butumbi udi mûlu mu diûlu, ne wa Mukalenga wetu Yezu Kilisto, udi usomba ku tshianza tshia baluma tshia bukola buenda, tô ne pâlua bintu bionsu kudibatshika kudiye, ne kushala neba bua kashidi. Amena.\n\n", "moro 10": "[center][font_size=26]Shapita 10[/font_size][/center]\n\n[i]Bujadiki bua Mukanda wa Molomo budi buluila ku bukola bua Nyuma wa Tshijila—Mapa a Nyuma adi mabanyibua kudi udi ne lulamatu—Mapa a ku Nyuma adi enda amu ne ditabuija—Miaku ya Moloni idi yakula kumbukila ku lupuishi—Luayi kudi Kilisto, ikalayi bajalama mudiye, ne jidilayi anyima yenu. Pabuipi ne 421 p.d.K.[/i]\n\n1 Mpindiewu mema, Moloni, ndi mfunda kakesa kadi kandengelela; ne ndi mfundila bana betu, Bena Lamana; ne ndi musua nebamanya ne bidimu bipita pa nkama inayi ne makumi abidi biakapita katshia tshimanyinu tshivua tshipeshibua bua dilua dia Kilisto.\n\n2 Ne ndi nkanga miandiku eyi, kunyima kua mema muakula miaku mikesa ku njila wa dinukankamija.\n\n3 Monayi, ndi nukankamija ne panuabala malu â, bikalabi lungenyi lua Nzambi ne nu’abala, nuvuluka bu muvua Mukalenga ne lusa kudi bana ba bantu, kumbukila ku bufuki bua Adama mena tô ne tshikondu tshinuapeta malu â, ne nubinanela meji mu mitshima yenu.\n\n4 Ne panuapeta malu â, ndi nukankamija ne nulomba kudi Nzambi, Tatu wa Tshiendelela, mu dîna dia Kilisto, pikala malu â adi malelela; ne binualomba ne mutshima mulelela, ne dijinga dia bushuwa, bikala ne ditabuija mu Kilisto, neanumuenesha bulelela buawu, ku bukola bua Nyuma wa Tshijila.\n\n5 Ne ku bukola bua Nyuma wa Tshijila nudi mua kumanya bulelela bua malu onsu.\n\n6 Ne tshintu tshionsu tshidi tshimpa tshidi tshilulama ne tshilelela; bua nanku, tshintu nansha tshimua tshidi tshimpa katshiena tshivila Kilisto to, kadi tshidi tshitabuja ne udiku.\n\n7 Ne nudi mua kumanya ne udiku, ku bukola bua Nyuma wa Tshijila; bua nanku ndi nukankamija ne kanuvidi bukola bua Nzambi to; bualu udi wenza ne bukola, bilondeshila ku ditabuija dia bana ba bantu, momumua lelu ne makelela, ne bua kashidi.\n\n8 Ne kabidi, ndi nukankamija, bana betu, ne kanuvidi mapa a Nzambi to, bualu adi a bungi; ne adi aluila kudi Nzambi umua. Ne kudi mishindu mishilangana idi mapa â mabanyibua; kadi yeya Nzambi wa momumua ki udi wenzeja bionsu mu bonsu; ne adi mapeshibua ku mamuenesha a Nyuma wa Nzambi kudi bantu, bua kubapesha tshipeta tshimpa.\n\n9 Bualu monayi, kudi umua bidi bipeshibua ku Nyuma wa Nzambi, bua kulongesha dîyi dia lungenyi;\n\n10 Ne kudi mukuabu, bua alongesha dîyi dia dimanya ku Nyuma umua ewu;\n\n11 Ne kudi mukuabu, ditabuija dikola menamena; ne kudi mukuabu, mapa a kôndopa ku Nyuma wa momumua ewu;\n\n12 Ne kabidi, kudi mukuabu, bua enza bishima bikola;\n\n13 Ne kabidi, kudi mukuabu, bua amba ku Nyuma bitangila bintu bionsu;\n\n14 Ne kabidi, kudi mukuabu, dimona dia banjelu ne nyuma milongeshi;\n\n15 Ne kabidi, kudi mukuabu, mishindu yonsu ya miakulu;\n\n16 Ne kabidi, kudi mukuabu, diandamuna dia miakulu ne dia mishindu mishilangana ya miakulu.\n\n17 Ne mapa â onsu adi aluila ku Nyuma wa Kilisto; ne adi alua kudi muntu ne muntu, bilondeshila bu mudiye musua.\n\n18 Ne ndi nukankamija, bana betu bananga, ne nuvuluka ne dipa dionsu dimpa didi diluila kudi Kilisto.\n\n19 Ne ndi nukankamija, bana betu bananga, ne nuvuluka ne yeya udi momumua makelela mushala, lelu, ne bua kashidi, ne mapa â onsu mangambi, adi ikala a mu nyuma, ka’akujika nansha, mena diba dionsu dikala buloba buikala, amu bilondeshila ku dipanga ditabuija dia bana ba bantu.\n\n20 Bua nanku, kudi ne tshia kuikala ne ditabuija; ne pikalaku ne tshia kuikala ditabuija kudi ne tshia kuikala kabidi ditekemena; ne pikalaku ne tshia kuikala ditekemena kudi ne tshia kuikala kabidi bunangi.\n\n21 Ne pa kumbusha nuenu bikala ne bunangi kanuena mua kupandishibua to nansha bishi mu bukalenga bua Nzambi; kanuena mua kupandishibua mu bukalenga bua Nzambi to panudi kanuyi ne ditabuija to; anyi kanuena mua kupandishibua to panudi kanuyi ne ditekemena to.\n\n22 Ne panuikala kanuyi ne ditekemena to nudi ne tshia kuikala bapangila; ne kupanga kua ditekemena kudi kulua bua malu mabi.\n\n23 Ne Kilisto bulelela wakambila batatuetu ne: Panuikala ne ditabuija nudi mua kuenza bintu bionsu bidi bikengedibua kundi.\n\n24 Ne mpindiewu ndi ngakula kudi ndekelu ya buloba yonsu—pikala dituku dilua dikala bukola ne mapa bia Nzambi bijika munkatshi muenu, nebikala bua dipanga ditabuija.\n\n25 Ne diakabi kudi bana ba bantu pikalabi nanku; bualu kakuakuikala muntu nansha umua udi wenza malu mimpa munkatshi muenu to, nansha umua nansha. Bualu pikalaku umua munkatshi muenu udi wenza malu mimpa, neenza ku bukola ne mapa bia Nzambi.\n\n26 Ne diakabi kudi bâshikija bintu ebi ne bâfua, bualu badi bafua ne mibi yabu, ne kabena mua kupandishibua mu bukalenga bua Nzambi to; ne ndi ngamba nanku bilondeshila ku mêyi a Kilisto; ne ntshiena nshima to.\n\n27 Ne ndi nukankamija bua nuvuluka bintu ebi; bualu diba didi dilua lukasa dinuamanya ne ntshiena nshima to, bualu nenummona ku tshilumbuluidi tshia Nzambi; ne Mukalenga Nzambi neanuambila ne: Tshiakanumanyisha mêyi anyi, avua mafundibua kudi muntu ewu, bu mudi muntu ubila ku bafua, mena bu mudi muntu wakula ku lupuishi anyi?\n\n28 Ndi nnumanyisha bintu ebi bua dikumbajibua dia mambi. Ne monayi, nebipatukila mukana wa Nzambi wa kashidi; ne dîyi dienda nediela kashiba ku tshikondu ne tshikondu.\n\n29 Ne Nzambi neanuleja ne, bimvua mufunda bidi bilelela.\n\n30 Ne ndi kabidi nukankamija bua nulua kudi Kilisto, ne nupeta dipa dimpa dionsu, ne kanulengi dipa dibi, anyi tshintu tshia bukoya to.\n\n31 Ne bika, ne juka ku lupuishi, Ô Yelushalema; eyowa, ne vuala bilamba bieba bimpa, Ô muana wa bakaji wa mu Siona; ne kolesha tukunji tueba ne lepesha mikalu yeba bua kashidi, bua kupuekeshibu kabidi to, bua bipungidi bia Tatu wa Tshiendelela bidiye muenza neba, Ô nzubu wa Isalele, bikumbajibua.\n\n32 Eyowa, luayi kudi Kilisto, ne ikalayi bajalama mudiye, ne dibengelayi bionsu bidi kabiyi binemeka Nzambi; ne binuadibengela bionsu bidi kabiyi binemeka Nzambi, ne nunanga Nzambi ne ngulu yenu yonsu, ne meji ne makanda enu onsu, pashisha ngâsa wenda udi mukumbana buenu, bua ne ku ngâsa wenda nuikala bajalama mu Kilisto; ne binuikala ku ngâsa wa Nzambi bakana mu Kilisto, kanuena mua kuvila bukola bua Nzambi to nansha bishi.\n\n33 Ne kabidi, binuikala ku ngâsa wa Nzambi bajalama mu Kilisto, ne kanuyi nuvila bukola buenda to, pashisha nudi bajididibua mu Kilisto ku ngâsa wa Nzambi, ku njila wa dimatshishibua dia mashi a Kilisto, didi dikala mu tshipungidi tshia Tatu bua dilekedibua dia mibi yenu, bua ne nulua bansantu, kanuyi ne katoba to.\n\n34 Ne mpindiewu ndi nulaya bonsu, shalayi bilenga. Ndi nya katataka kuikisha mu mpaladiso wa Nzambi, tô ne pâdisangisha kabidi nyuma wanyi ne mubidi wanyi, ne tô ne pangangatshibua mûlu muikala mutshimunyi, bua kusambakena nuenu kumpala kua tshilumbuluidi tshilenga tshia Yehowa munena, Mulumbuluishi wa Tshiendelela wa badi ne moyo ne bafua. Amena.\n\nNdekelu\n\n"}